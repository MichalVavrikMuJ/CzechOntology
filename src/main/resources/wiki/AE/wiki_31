{"id": "613306", "url": "https://cs.wikipedia.org/wiki?curid=613306", "title": "Andělské schody", "text": "Andělské schody\n\nPřírodní rezervace Andělské schody je chráněné území nacházející se severně až severovýchodně od obce Voznice a 5 km severovýchodně od města Dobříš. Předmětem ochrany je uchování dvou lesních luk s bohatým výskytem vzácných a zvláště chráněných druhů rostlin, včetně výskytu vzácných a ohrožených druhů bezobratlých živočichů. Díky zvlněnému terénu, který se stupňovitě svažuje od Malé Svaté Hory směrem k Dobříši, dostala tato lokalita název „Andělské schody“. Prudké svahy se nacházejí především na levém břehu Voznického potoka a nad voznickým rybníkem Velký. Území bylo vyhlášeno 30. března 2002.\n\nPřírodní rezervace se nachází na lesních loukách severovýchodního Podbrdska. Andělské schody jsou na pomezí jednotek Benešovská pahorkatina a Brdská vrchovina. Tato lokalita leží mezi městem Mníšek pod Brdy a obcí Voznice. Přírodní rezervace je položena ve 383 až 402 metrech nad mořem a má rozlohu 13,2508 ha. Celé toto území je odvodňováno Voznický potokem, který tvoří zachovalé potoční nivy s přirozeně meandrujícími toky, které nebyly nikdy regulovány. Potok se u Nového Knína vlévá do Kocáby a ta poté do Vltavy.\n\nAndělské schody poutaly pozornost botaniků již před několika desetiletími. První podnět na ochranu luk na Andělských schodech pochází od Vladimíra Skalického a Jiřího Manychy\n\nPřípravy na vyhlášení zvláště chráněného území začaly až v roce 1999 po třech letech byly 30. března 2002 Andělské schody vyhlášené za přírodní rezervaci. Do této doby bylo toto území několikrát vážně poškozené. V 90. letech zde docházelo opakovaně k rozorání 1/5 plochy, která se nechala ladem. V této části louky se nacházela největší koncentrace hořce hořepníku (\"Gentiana pneumonanthe\") a prstnatce májového (\"Dactylorhiza majalis\"). Další negativní jev byl též v 90. letech, vyvážení lidských fekálií na značnou část lesních luk okolí Dobříše a tedy i na louky na Andělských schodech. Toto vyvážení bylo nelegální. V roce 2012 byl podán návrh, aby se Andělské schody staly přírodní památkou z důvodu rozšíření chráněného území. Tento návrh zatím nebyl přijat z důvodu, že jeden z majitelů pozemku, na kterém by se nacházela tato přírodní památka se odvolal, protože s tímto návrhem nesouhlasil. Nyní ministerstvo životního prostředí bude prozkoumávat, jestli nedošlo k pochybení při navrhování PP Andělské schody. Pokud se prokáže, že k žádnému pochybení nedošlo, nebude nic bránit k vyhlášení přírodní památky Andělské schody. Dne 30. srpna 2013 byla vyhlášena rozsáhlá (173,24 ha) přírodní památka Andělské schody, avšak stávající rezervace byla zachována.\n\nAndělské schody jsou tvořeny proterozoickými horninami. Nejvíce jsou to tmavé břidlice, droby a prachovce. Ojediněle se zde nachází vložky spilitů.\n\nNa tomto území je unikátní postglaciální vývoj. Vlivem působení větru zde nebyl umožněn vývoj půd. Mocnost tohoto profilu je pouhých 5 až 10 cm. Hlubší půdy vznikaly ve sníženinách na deluviofluviálních sedimentech. Tyto hlubší půdy mají charakter jílovitý, pro ně typický vysýchavý vodní režim, což znamená, že na jaře jsou silně podmáčené a během léta vysychají.\n\nLesní vegetace je zastoupena bazifilní doubravou a na mělkých půdách rostou acidofilní doubravy. Na většině plochy rostou hercynské dubohabřiny. Vyskytuje se zde i jedle, což je zapříčiněno srážkovým stínem a lesní pastvou v minulosti.\n\nLuční vegetaci tvoří bohatá škála mokřadních, vysýchavých a suchomilných společenstev, především bezkolencových luk svazu Molinion s přechody do různých jiných lučních společenstev. Velmi cenná je suchomilnější vegetace, řazená k ovsíkovým loukám, v níž se vyskytuje silně ohrožený vstavač kukačka (\"Orchis morio\"). V potočních nivách se vyskytuje ostřice Hartmanova (\"Carex hartmanii\"), dále se tu vyskytuje hadí mord nízký (\"Scorzonera humilis\").\n\nLuční biotop reprezentují hořec hořepník (\"Gentiana pneumonanthe\"), kosatec sibiřský (\"Iris sibirica\"), upolín nejvyšší (\"Trollius altissimus\"), hvozdík lesní (\"Dianthus sylvaticus\"), srpice barvířská (\"Serratula tinctoria\"). V nejvlhčích místech roste prstnatec májový (\"Dactylorhiza majalis\") a suchopýr úzkolistý (\"Eriophorum angustifolium\"). Podzimní druh ocún jesenní (\"Colchicum autumnale\")\nPro mochnové louky a doubravy je typická mochna bílá (\"Potentilla alba\").\n\nJak bylo zmíněno v úvodu, žije tady mnoho druhů bezobratlých živočichů. Z měkkýšů se zde velmi hojně vyskytuje vrkoč mnohozubý (\"Vertigo antivertigo\") a dále vrkoč útlý (\"Vertigo angustior\"), který patří do NATURA 2000. Posledním zástupcem tohoto druhu je vrkoč rýhovaný (\"Vertigo substriata\"). Hmyz v této lokalitě reprezentuje modrásek očkovaný (\"Maculinea telleius\"), který se velkou měrou podílel na vyhlášení tohoto území za přírodní rezervaci. Spolu s modráskem bahenním (\"Maculinea nausithous\") patří do NATURA 2000. Dalším zástupcem hmyzu je zlatokřídlec vzácný (\"Jodia croceago\"). Andělské schody jsou jedinou lokalitou v České republice, kde se tento druh vyskytuje. Mezi zajímavé brouky , které zde můžem najít patří chráněný svižník polní (\"Cicindela campestris\") a také chráněný zlatohlávek skvrnitý (\"Oxythyrea funesta\").\n\nV přírodní rezervaci se také nachází velký počet obratlovců. Z plazů a obojživelníků se zde nachází několik velmi zajímavých zástupců.Z obojživelníků můžeme narazit na skokana štíhlého (\"Rana dalmatina\") a pak také na skokana hnědého (\"Rana temporaria\"). Z běžných druhů zde můžeme vidět ropuchu obecnou (\"Bufo bufo\"). Plazi hojně zastupuje slepýš křehký (\"Anguis fragilis\"), užovka obojková (\"Natrix natrix\") a ještěrka obecná (\"Lacerta agilis\"). Našlo se zde i pár jedinců čolka horského (Mesotriton alpestris).V minulých letech tu byl ještě zaznamenán výskyt čolka obecného (\"Lissotriton vulgaris\"). Mezi zajímavé savce lze zařadit výskyt dvou nepůvodních druhů. Jedná se o nutrie říční (\"Myocastor coypus\"), které se chovali na levostranném přítoku Velkého voznického rybníka, kde se v průběhu 80. let až do počátku 90. let 20. století nacházela nutrijí farma. Po ukončení chovu se několik jedinců vyskytovalo volně v okolí rybníka Velký a tedy i v okolí rezervace. Druhým nepůvodním druhem je jelenec viržinský (\"Odocoileus virginianus\"), který byl v roce 1890 vysazen do obory na Dobříši. Po zrušení obory se jelenec viržinský (\"Odocoileus virginianus\") vypustil do volné přírody. Nyní se vyskytuje v lesích Středočeského kraje.\n\nHlavním cílem v lesních biotopech je dosáhnout přírodě blízká lesní společenstva s dominancí dubu. Je tedy nutné omezit nárosty habru a lípy. Dále je nutné v rámci možnosti podporovat šíření jedle. Sečení hraje důležitou roli při zachování diverzity na lučních biotopech. Frekvence tohoto sečení by měla být alespoň 2x za rok. První kosení by se mělo provádět koncem června až začátkem července. Druhý termín kosení by měl být v polovině září.V minulosti obě louky byly pouze ručně koseny. Pastva zde neprobíhala. Louky před senosečí se rozkolíkovaly a díly připadly ke kosení jednotlivým rodinám z vesnice. Tento způsob obhospodařování zde probíhal až do poloviny 20. století. Po 90. letech se o toto sekání staraly Lesy ČR pomocí sekačky tažené lehčím traktorem, což bylo dobré i pro nepatrnou disturbanci. Poslední 3 roky se o louky staral pan T. Bíba, který většinu plochy sekal ručně.\n\n\n"}
{"id": "613309", "url": "https://cs.wikipedia.org/wiki?curid=613309", "title": "Přírodnina", "text": "Přírodnina\n\nPřírodnina je hmotná součástka živé nebo neživé přírody a objekt přírodovědného zkoumání.\n\nPřírodniny rozdělujeme na živé a neživé. Živé přírodniny žijí, dýchají, rozmnožují se, přijímají potravu. Neživé přírodniny nežijí, nejedí, nerozmnožují se atd. Živé přírodniny jsou zvířata, rostliny a houby. Carl Linné rozdělil živé přírodniny do druhů, rodů, řádů, tříd a říší a každému druhu dal dvě jména, jedno rodové, jedno druhové (viz binomická nomenklatura). Neživé přírodniny jsou např. horniny, minerály, voda, vzduch atd.\n"}
{"id": "613312", "url": "https://cs.wikipedia.org/wiki?curid=613312", "title": "Ida Finková", "text": "Ida Finková\n\nIda Finková (: אידה פינק, \"Ida Fink\"; 1. listopadu 1921, Zbaraž – 27. září 2011, Tel Aviv) byla izraelská spisovatelka polského původu a autorka knih o holocaustu.\n\nNarodila se v polském městě Zbaraž (dnes Ukrajina) a studovala muzikologii na konzervatoři ve Lvově. V letech 1941–1942 strávila dva roky ve zbaražském ghettu, načež se jí povedlo uprchnout za pomoci árijských dokladů. Po holocaustu se vdala a měla dceru. V roce 1957 podnikla aliju do Izraele. Usadila se v Cholonu, kde pracovala jako hudební knihovnice a tazatelka v Jad vašem. Žila v Ramat Avivu společně se svou sestrou. Zemřela v Tel Avivu ve věku 89 let.\n\nSvůj první příběh sepsala roku 1971. Psala polsky a ve svých dílech se zaměřovala primárně na téma holocaustu. Ve svých dílech zmiňovala hrozné volby, které museli Židé podstupovat během nacistické nadvlády a těžkosti, které čekaly přeživší holocaustu po válce.\n\nO její postavě byl izraelskou režisérkou Ruth Walk natočen dokumentární film \"The Garden that Floated Away\". V roce 2008 natočil režisér Uri Barbaš na motivy její knihy film \"Jaro 1941\".\n\nV roce 2008 obdržela Izraelskou cenu za literaturu. Mimo to byla též držitelkou ceny Anne Frankové, Buchmanovy ceny a Sapirovy ceny.\n\n\n"}
{"id": "613313", "url": "https://cs.wikipedia.org/wiki?curid=613313", "title": "Prague International Baseball Cup", "text": "Prague International Baseball Cup\n\nPrague International Baseball Cup je baseballový turnaj, který pořádá baseballový klub Tempo Titans Praha. Turnaj vznikl z iniciativy jednoho z hráčů C týmu mužů, který strávil pracovně tři roky v Dublinu, kde toto času hrál za Dublin Hurricanes, kteří projevili zájem navštívit Prahu a zároveň si zahrát během návštěvy baseball. První ročník turnaje se uskutečnil v roce 2006 za účasti domácího týmu Tempo Titans Praha C, juniorů Tempo Titans Praha, SaBaTu Praha, VATOS Baseball (Holandsko) a výše zmiňovaných Dublin Hurricanes.\nDo roku 2010 se již turnaje zúčastnilo jedenáct týmů z deseti klubů z České republiky, Irska, Holandska, USA a Německa.\n\n"}
{"id": "613319", "url": "https://cs.wikipedia.org/wiki?curid=613319", "title": "Arrondissement Angoulême", "text": "Arrondissement Angoulême\n\nArrondissement Angoulême je francouzský arrondissement ležící v departementu Charente v regionu Poitou-Charentes. Člení se dále na 16 kantonů a 153 obcí.\n\n"}
{"id": "613320", "url": "https://cs.wikipedia.org/wiki?curid=613320", "title": "Smutný (přírodní památka)", "text": "Smutný (přírodní památka)\n\nSmutný je přírodní památka jihovýchodně od obce Sepekov okolo stejnojmenné říčky nacházející se pod svahy kopce Chlum v okrese Písek. Chráněná je z důvodu meandrujícího toku říčky Smutná s břehovými porosty. Oproti jiným lokalitám zde říčka stále svévolně meandruje a je jen minimálně korigována lidskými zásahy. Památka je přibližně 2,5 km dlouhá a táhne se od hráze rybníku Chobot až k silnici 1153, kde končí u mostu „Na Maděrovce“.\n\nSamotná památka začíná na výtoku z rybníku Chobot, který byl dříve vylámán do moldanubických biotitických pararul tvořící podloží, načež se koryto říčky často mění z rychle tekoucí do klidných mělkých oblastí. V oblasti přírodní památky se pravidelně vyskytuje vydra říční (\"Lutra lutra\"), nepravidelně pak jestřáb lesní (\"Accipiter gentilis\") a ledňáček říční (\"Alcedo atthis\"). Z rostlin se zde vyskytuje chráněná vachta trojlistá (\"Menyanthes trifoliata\") a prstnatec májový (\"Dactylorhiza majalis\").\n\nÚzemí bylo původně chráněno jako přírodní výtvor již od roku 1985, ale zákonem číslo 114/1992 Sb. došlo ke změně statusu na přírodní památku. Okolo památky se nachází ochranné pásmo široké 50 metrů.\n\n"}
{"id": "613330", "url": "https://cs.wikipedia.org/wiki?curid=613330", "title": "Darude", "text": "Darude\n\nVille Virtanen (17. července 1975) je finský trance DJ, známější je pod jeho uměleckým jménem Darude, které vzniklo od názvu \"Rude Boy\". Kariéru započal v roce 1995. Jeho první set má jméno \"Sandstorm\" (v překladu \"„Písečná bouře“\"). Další sety vydal v roce 1999 a následující album se jmenuje \"Before the Storm\" (v překlad \"„Před bouří“\"). Darude je známý pro jeho progresivní či povznášející styl. Vytváří sety ve stylu Trance.\n\n\n"}
{"id": "613331", "url": "https://cs.wikipedia.org/wiki?curid=613331", "title": "Ivana Večeřová", "text": "Ivana Večeřová\n\nIvana Večeřová (* 30. března 1979 Šumperk) je bývalá česká basketbalistka, která hrála na pozici pivota. S basketbalem začala v rodném Šumperku, následně hrála 2 roky v přerovském klubu. V roce 1997 přestoupila do Gambrinusu Brno, kde působila až do roku 2008. V tomto období získala s týmem 11 titulů mistryň České republiky a v roce 2006 vyhrála Euroligu žen. Roku 2008 přestoupila do španělské Valencie (klub Ros Casares Valencie), o rok později do tureckého Galatasaray Istanbul a v létě 2010 se vrátila do Česka, do týmu Valosun Brno. Kvůli dlouhodobým problémům s kolenem ukončila po sezóně 2010/2011 profesionální kariéru, přesto na konci září 2011 přestoupila do Frisca Brno, kde však pouze trénuje, nicméně návrat do ligy nevyloučila.\n\nČesko reprezentovala již od juniorských let (mistrovství Evropy kadetů v roce 1995). V seniorské reprezentaci působila od roku 1999, zúčastnila se mistrovství Evropy v letech 1999, 2001, 2003 (stříbrná medaile), 2005 (zlatá medaile) a 2007, mistrovství světa v letech 2006 a 2010 (stříbrná medaile) a letních olympijských her v letech 2004 a 2008. Po domácím MS 2010 ukončila reprezentační kariéru.\n\nMěří 194 cm a na MS 2010 nosila dres s číslem 5.\n\n"}
{"id": "613335", "url": "https://cs.wikipedia.org/wiki?curid=613335", "title": "Špička obecná", "text": "Špička obecná\n\nŠpička obecná (\"Marasmius oreades\"), též \"špička polní\" je drobná jedlá houba z čeledi špičkovitých.\n\nKlobouk dosahuje 15-50 mm v průměru a je v mládí tupě kuželovitý nebo polokulovitý, Později plochý s hrbolkem uprostřed a drážkami na okrajích, jinak hladký, lysý, světle okrový. Lupeny jsou řídké a téměř bílé. Třeň dlouhý (40-70 mm), tenký (3-4 mm), válcovitý, pružný, tuhý, pevný a rovněž lysý. Dužnina bělavá, pružná. Výtrusy jsou bílé. Jako u všech druhů špiček, ani u špičky obecné plodnice zpravidla nehynou během sucha, pouze zcela vyschnou a po deštích znovu \"obživnou\" a pokračují v růstu.\n\nHouba je jedlá, k jídlu se většinou užívá pouze klobouk, protože třeň je příliš tuhý. Užívá se zejména do polévek a houbových směsí. Lze ji dobře usušit, rozemlít a používat jako koření do nakládané zeleniny.\n\nŠpička roste po vydatných deštích na lukách, polních cestách a jiných travnatých površích od května do listopadu, nejhojněji v červenci. Žije v symbióze s některými travami. Často vyrůstá v tzv. čarodějných kruzích.\nNa třeni špičky obecné lze udělat uzel, což u jiných hub nelze.\n\n\n"}
{"id": "613337", "url": "https://cs.wikipedia.org/wiki?curid=613337", "title": "Löw-Beerovy vily ve Svitávce", "text": "Löw-Beerovy vily ve Svitávce\n\nLöw-Beerovy vily se nacházejí ve Svitávce na Blanensku. Obě si je nechala vystavět rodina Löw-Beerových, která přišla do Svitávky na přelomu 17. a 18. století z Boskovic.\n\nV roce 1900 započala ve Svitávce firma Moses Löw-Beer budovat tzv. Velkou vilu. Autorem projektu je neznámý architekt. Stavba byla dokončena o dva roky později. Vila je postavena v secesním stylu obohaceným o barokní a klasicistní prvky. Velká vila je zapsána v Ústředním seznamu nemovitých kulturních památek s rejstříkovým číslem 11389/7-8698. V současné době ve vile sídlí Úřad městyse Svitávka, Základní umělecká škola a knihovna.\n\nNedaleko Velké vily byla roku 1906 vystavěna tzv. Malá vila. Projekt vily byl vypracován brněnským architektem Josefem Nebehostenym. Malá vila je v soukromém vlastnictví a slouží jako rodinný dům s privátní lékařskou praxí. Malá vila je zapsána v Ústředním seznamu nemovitých kulturních památek s rejstříkovým číslem 11416/7-8697.\n\nNa pozemku kolem vil se nacházely také skleník, včelín, kuželna, garáže a později také tenisový kurt a koupaliště.\n\n\n"}
{"id": "613338", "url": "https://cs.wikipedia.org/wiki?curid=613338", "title": "The Time (Dirty Bit)", "text": "The Time (Dirty Bit)\n\nThe Time (Dirty Bit) je píseň americké elektropopové skupiny The Black Eyed Peas. Píseň pochází z jehich šestého studiového alba \"The Beginning\". Produkce se ujali producenti will.i.am a DJ Ammo.\n"}
{"id": "613341", "url": "https://cs.wikipedia.org/wiki?curid=613341", "title": "OX", "text": "OX\n\nSpojení písmen O a X může mít různé významy:\n"}
{"id": "613347", "url": "https://cs.wikipedia.org/wiki?curid=613347", "title": "Památník Karla Hynka Máchy", "text": "Památník Karla Hynka Máchy\n\nPamátník Karla Hynka Máchy je pobočka Vlastivědného muzea a galerie v České Lípě v nejstarší zachovalé budově města Doksy. Muzeum, pro svůj původ označované i jako \"Hospitálek\", je věnováno odkazu básníka Karla Hynka Máchy a je zde i expozice týkající se rybářství a rybníkářství na Českolipsku. Někdejší barokní špitál je od roku 1958 zapsán na ústředním seznamu kulturních památek České republiky.\n\nBudova Památníku Karla Hynka Máchy stojí na rohu ulic Máchovy (č.p. 150) a Valdštejnské v centru města, asi 200 metrů severně od náměstí Republiky. Ostatní budovy v okolí shořely při ničivém požáru města v roce 1842. Dřevěný roubený dům s šindelovou věžičkou byl postaven roku 1669 hraběnkou Františkou Heissenštejnovou z Vrba (či Annou Marií z Heissensteinu). Byl postaven jako panský špitál pro vysloužilce z panského dvora, byl v něm i chudobinec a sirotčinec. V roce 1723 byla v přízemí zřízena kaple sv. Jana Nepomuckého, byly zde lavice i oltář. V patře byl upraven byt pro špitálního kaplana, který v přízemí celebroval 4x týdně mše. U domku byla zahrádka se studnou a kůlnou. \n\nPo roce 1945 se objekt stal modlitebnou Československé církve.\n\nV roce 1960 byl adaptován na současné použití i název. Mimo pamětní síně K. H. Máchy byla v přízemí do roku 1968 také městská knihovna a v patře byl byt, využívaný členy Svazu československých spisovatelů. Druhá velká rekonstrukce byla provedena po roce 1985.\n\nHlavní část prostor je věnována odkazu básníka Karla Hynka Máchy, který často v okolní krajině pobýval a svým dílem ji i proslavil. V roce 1999 zde byla instalována expozice věnovaná historii rybářství a rybníkářství Českolipska. Je zda také expozice obrazů z 19. století.\n\nMuzeum je otevřeno od dubna do října, vstupné do něj stojí 30 korun. \n\nV muzeu se koná mnoho různých výstav i kulturních akcí jako je velikonoční jarmark nebo řezbářské sympozium. Muzeum je členem Asociace muzeí a galerií České republiky.\n\nDo Doks jezdí řada regionálních i dálkových autobusových spojů, železniční stanice Doksy leží na trati 080 z Jedlové do Bakova nad Jizerou. Kolem památníku vede červená mezinárodní turistická trasa E10 (zde též zvaná Máchova cesta), vedou sem cyklotrasy 014 a 3045.\n\n"}
{"id": "613359", "url": "https://cs.wikipedia.org/wiki?curid=613359", "title": "Stíhač ponorek", "text": "Stíhač ponorek\n\nStíhač ponorek je malá válečná loď, jejíž plný výtlak nepřesahuje 500 T a která je určena k vyhledávání a ničení ponorek v pobřežních vodách, ale i na otevřeném moři. První stíhače ponorek se objevily během první světové války, když se německé a rakousko-uherské ponorky ukázaly být hrozbou pro námořní plavbu Dohody. Jednalo se o speciálně navržené konstrukce nebo o přestavby plavidel jiného určení. Hranice mezi stíhačem ponorek a jinými kategoriemi (hlídkový člun, dělový člun, korveta, …) nebyla přesně stanovena a vždy spíše záleželo na klasifikaci v rámci každého námořnictva.\n\nPro vyhledávání ponorek jsou stíhače ponorek vybaveny hydrofony (pasivní), sonarem (aktivní) a od druhé světové války i radarem (pro detekci vynořených ponorek, či nad hladinu vysunutých periskopů a šnorchlů) a směrovým radiozaměřovačem. K ničení ponorek pod hladinou nesly zpočátku jenom hlubinné pumy, které později doplnily i další lodní protiponorkové systémy. Čistě protiponorkovou výzbroj doplňovaly lehké kanóny a kulomety, které bylo možno použít jak k útoku na vynořenou ponorku, tak k protivzdušné obraně.\n\nPo druhé světové válce význam stíhačů ponorek upadal a postupně jsou nahrazovány hlídkovými čluny, korvetami a fregatami.\n\nNámořnictvo Čínské lidové republiky používalo (a dosud používá) několik desítek stíhačů ponorek. Jedná se buďto o původně sovětské stíhače ponorek projektu 122bis nebo domácí stíhače ponorek typu 037 a jejich modifikace.\n\nJaponské císařské námořnictvo ponorkové nebezpečí před druhou světovou válkou zanedbalo a soustředilo se zejména na ofenzivní operace. Prvními stíhači ponorek (駆潜艇 \"kusentei\") v císařském námořnictvu tak byly až dvě jednotky třídy \"č. 1\", které byly zařazeny do služby v roce 1934. Do konce druhé světové války zařadilo císařské námořnictvo do služby 64 stíhačů ponorek, které byly od počátku navrženy k tomuto účelu. Vedle nich používalo císařské námořnictvo pomocné stíhače ponorek (駆潜特務艇 \"kusen-tokumutei\"), z nichž některé byly získány za druhé světové války přestavbou ukořistěných holandských hlídkových člunů a minolovek. Vedle toho vznikly další stíhače ponorek přestavbou civilních plavidel v Japonsku – většinou se jednalo původně o velrybářské lodě a trawlery.\n\nJaponské stíhače ponorek – až na přestavěná civilní plavidla – nenesly jména, ale pouze čísla – například \"Dai-iči-gó kusentei\" (第一号駆潜艇 ~ Stíhač ponorek č. 1). Zejména v anglické literatuře bývá k označení japonských stíhačů ponorek přidáván prefix \"Ch\" (například \"Ch-1\") a u pomocných stíhačů prefix \"Cha\". Tyto prefixy ale nebyly součástí značení plavidel.\n\nStíhače ponorek císařského námořnictva stavěné od počátku pro tento účel:\n\nPomocné stíhače ponorek:\n\nPolské námořnictvo používalo sovětské stíhače ponorek projektu 122bis a domácí stíhače ponorek projektu 912M. Poslední 912M byly vyřazeny v roce 2004.\n\nBěhem druhé světové války používalo sovětské námořnictvo stíhače ponorek několika tříd, z nichž nejpočetnější byla s více než 250 postavenými jednotkami třída \"MO-4\". Rovněž používalo americké SC, které získalo na základě smlouvy o půjčce a pronájmu.\n\nPo druhé světové válce vyvinulo stíhače ponorek projektu 122bis, které byly rovněž exportovány do Albánie, Bulharska, ČLR, Kuby, Indonésie, Polska a Rumunska. Od šedesátých let 20. století začaly být stíhače ponorek v SSSR nahrazovány korvetami.\n\nUS Navy používalo pro svoje stíhače ponorek s dřevěným trupem označení SC (\"Sub Chaser\"). Někdy jsou za stíhače ponorek považovány i větší plavidla klasifikovaná jako PC (\"Patrol, Coastal\") s kovovým trupem.\n\n\n\n"}
{"id": "613364", "url": "https://cs.wikipedia.org/wiki?curid=613364", "title": "Arrondissement Cognac", "text": "Arrondissement Cognac\n\nArrondissement Cognac je francouzský arrondissement ležící v departementu Charente v regionu Poitou-Charentes. Člení se dále na 9 kantonů a 112 obcí.\n\n"}
{"id": "613371", "url": "https://cs.wikipedia.org/wiki?curid=613371", "title": "Batávská republika", "text": "Batávská republika\n\nBatávská republika byl státní útvar vytvořený roku 1795 revoluční Francií na okupovaném území Nizozemska, první z tzv. sesterských republik. Roku 1806 byla Batávská republika přeměněna v Holandské království (pod vládou Napoleonova bratra Ludvíka), jež bylo roku 1810 zrušeno a jeho území prohlášeno za přímou součást Francie (do roku 1814).\n"}
{"id": "613381", "url": "https://cs.wikipedia.org/wiki?curid=613381", "title": "Arrondissement Confolens", "text": "Arrondissement Confolens\n\nArrondissement Confolens je francouzský arrondissement ležící v departementu Charente v regionu Poitou-Charentes. Člení se dále na 10 kantonů a 139 obcí.\n\n"}
{"id": "613393", "url": "https://cs.wikipedia.org/wiki?curid=613393", "title": "Har Ben Zimra", "text": "Har Ben Zimra\n\nHar Ben Zimra (: הר בן זמרה) je pahorek o nadmořské výšce 820 metrů v Izraeli, v Horní Galileji.\n\nNachází se cca 9 kilometrů severoseverozápadně od Safedu, 1 kilometr východně od vesnice Kerem Ben Zimra, jižně od lokální silnice 886, která z ní vybíhá k sousední obci Richanija. Má podobu nevelkého odlesněného návrší, které vystupuje jen několik desítek metrů nad rovinatý terén v okolí. Jižně od pahorku se terén svažuje do údolí horního toku vádí Nachal Chacor.\n\n"}
{"id": "613403", "url": "https://cs.wikipedia.org/wiki?curid=613403", "title": "ECAC Hockey", "text": "ECAC Hockey\n\nECAC Hockey je jednou ze šesti konferencí, které se účastní výhradně hokejové divize v organizaci: National Collegiate Athletic Association. ECAC Hockey byla dříve spojena s konferencí Eastern College Athletic Conference, která sdružuje více než 300 škol na východě USA. Od té se ovšem v roce 2004 oddělila, ale zkratku ECAC si v názvu ponechala.\n\nECAC Hockey League byla založena v roce 1962. V červnu 1983, začaly odcházet z konference některé školy, které byly členy Ivy League, kvůli neshodám ohledně harmonogramu. Po založení konference Hockey East v roce 1984 se odpojily tyto školy: Boston University, Boston College, Providence College, Northeastern University a University of New Hampshire. Po těchto odchodech měla ECAC pouze 12 týmů: United States Military Academy, Brown, Clarkson, Colgate, Cornell, Dartmouth, Harvard, Princeton, RPI, St. Lawrence, Vermont a Yale. Armádní škola byla v ECAC až do roku 1991 a poté se stali nezávislými (v současnosti hrají v Atlanic Hockey) a v ECAC je nahradila Union College (New York). Vermont opustil ECAC v roce 2005, když přešel k Hockey East a nahradila jej Quinnipiac University.\n\n\nV sezóně 2006-07 se účastnily ligy ECAC Hockey, všechny ženské i mužské týmy členských škol, což se povedlo v hokejové konferenci pouze v ECAC Hockey.\n\n6 členů ECAC Hockey je současně členy Ivy League\n\nMezi roky 1962 a 1992, bylo mistrovství hráno v Bostonu ve státě Massachusetts, mezi roky 1962 a 1966 v Boston Areně a mezi roky 1966 a 1992 v Boston Garden.\n\nMezi roky 1993 a 2002, byly zápasy mistrovství hrány v Olympic Center v Lake Placid ve státě New York.\n\nOd roku 2003 se zápasy mistrovství ECAC hrály v Times Union Center (dříve Pepsi Arena) v Albany ve státě New York.\n\nPočínaje rokem 2011 se mistrovství ECAC bude hrát v Boardwalk Hall v Atlantic City, New Jersey po tři roky.\n\nVítězi mistrovství je udělena trofej (Whitelaw Cup) a je mu automaticky nabídnuta účast v Mistrovství NCAA mužů.\nCleary Cup, pojmenovaný po bývalém hráči a trenérovi Harvardu Billu Clearym, je udělován vítězi základní části.\n\n"}
{"id": "613405", "url": "https://cs.wikipedia.org/wiki?curid=613405", "title": "Nachal Bar'am", "text": "Nachal Bar'am\n\nNachal Bar'am (: נחל ברעם) je krátké vádí v Horní Galileji, v severním Izraeli.\n\nZačíná poblíž izraelsko-libanonské hranice na severním okraji vesnice Bar'am. Směřuje pak k východu, přičemž se prudce zařezává do okolního terénu. Nakonec zleva ústí do kaňonu vádí Nachal Dišon, které je tu sevřeno z jihu masivem Ramat Bar'am, z jihu horou Har Pu'a.\n\n"}
{"id": "613411", "url": "https://cs.wikipedia.org/wiki?curid=613411", "title": "Obyvatelstvo Paříže", "text": "Obyvatelstvo Paříže\n\nObyvatelstvo Paříže žije ve vysoce zalidněné oblasti na území hlavního města Francie a jeho aglomerace. Podle INSEE tvořila populace města Paříže k 1. lednu 2007 celkem 2 193 030 obyvatel, což ji řadí na páté místo v Evropské unii. Vzhledem k relativně malému území města (pouhých 10 540 ha), činila hustota zalidnění 20 870 obyvatel na km, což je jedna z nejvyšších v Evropě. V roce 2007 zahrnovala pařížská aglomerace (podle definice INSEE) 396 obcí s celkovým počtem 10 197 678 obyvatel. Tzv. metropolitní oblast, tj. území pod silným vlivem hlavního města zahrnovalo v roce 2007 11 836 970 obyvatel, což z ní činí 23. největší metropolitní oblast na světě.\n\nKolem roku 1800 měla Paříž asi 500 000 obyvatel. Během 19. století populace města výrazně vzrůstala s přílivem lidí ze všech regionů Francie, především z venkovských oblastí. Ve 40. letech přesáhl počet obyvatel milión (kolem roku 1846). Připojením okolních obcí v roce 1860 vzostl počet o dalších více než 500 000. Růst pokračoval bez přerušení až do počátku 20. století. Při sčítání lidu roku 1891 se ukázalo, že došlo k poklesu populace ve čtyřech centrálních obvodech (1., 2., 3. a 4.), dále v 10. a 11. obvodu a stagnaci v 5. a 6. obvodu. Vzrůst probíhal pouze v 7. a 8. obvodu a v okrajových obvodech. Před první světovou válkou měla Paříž téměř 2,9 milionu obyvatel, čímž dosáhla historického vrcholu.\n\nV následujících desetiletích došlo k demografickému poklesu. Jednak vlivem dvou světových válek, prudkým poklesem porodnosti (od roku 1935 je v Paříži porodnost nižší než úmrtnost), a také proto, že v přeplněném městě se již nenacházel prostor na výstavbu pro nové obyvatele. Území Paříže se naposledy rozšířilo v roce 1860 a od té doby zůstaly hranice města nezměněny. Počet obyvatel proto stagnoval a pak mírně klesl. Centrální obvody, kde hustota obyvatelstva dosahovala na konci 19. století až 80 000 obyvatel na km, začaly ztrácet obyvatelstvo ve prospěch okrajových obvodů. Ve stejné době začala expandovat předměstí a jejich obyvatelstvo rostlo rychleji a pokračoval tak růst aglomerace namísto samotného města, které již narazilo na svém území na hranice svých možností.\n\nPo druhé světové válce populace klesla na 2 725 374 obyvatel (dle sčítání lidu 1946). Poté se zvýšila na 2 850 189 obyvatel (1954) především díky hospodářskému a demografickému růstu typickému pro celou Francii. Nicméně od konce 50. let nastal opět pokles.\n\nPaříž se vyprazdňovala, neboť lidé se stěhovali mimo město na předměstí. Takže ačkoliv se samotné hlavní město vylidňovalo, počet obyvatel v regionu Île-de-France vzrostl z 5,85 miliónů v roce 1946 na 11,6 miliónů v roce 2005. Hlavním důvodem pro odchod byly neustále rostoucí ceny nemovitostí a nájmů bytů, ale také změny v ekonomice a průmyslu. Mnoho obytných budov bylo totiž přeměněno na kanceláře, což přispělo k dalšímu poklesu populace, který byl zvláště rychlý v 60. a 70. letech. Počet obyvatel Paříže poklesl z 2 790 091 v roce 1962 na 2 299 830 v roce 1975. Pokles byl sice nepřerušovaný, nicméně prudce zpomalil v 80. letech, takže se předpovědi o počtu pod dva milióny lidí nenaplnily.\n\nPorovnání statistik INSEE z roku 2006 a 2009 ukazuje, že poprvé za půl století se počet obyvatel opět zvýšil a nastal trend opětovného přesídlování lidí z předměstí do města, jak je to známé i z jiných měst, např. Londýna nebo New Yorku. Tento vývoj probíhá především díky porodnosti v hustě osídlených obvodech Paříže a snížení úmrtnosti. Nejvyšší nárůsty populace jsou patrné v 9., 12., 13., 18., 19. a 20. obvodu, zatímco ve 4., 7., 8. a 16. obvodu počet obyvatel i nadále klesá.\n\nV průběhu 20. století se Paříž stala multikulturním a kosmopolitním městem. Ve 13. obvodě se vytvořila Asijská čtvrť a v 18. obvodu dominují obyvatelé původem z Afriky a Maghrebu. Kromě toho existují také židovské (Marais), japonské a tamilské čtvrtě. Většina přistěhovalců pochází z Alžírska, Portugalska a Španělska. Celkem žije v Paříži 40 různých národností od severní Afriky přes Jižní Ameriku až po Indočínu.\n\nBydlení je v centrálních obvodech pro chudší obyvatele cenově nedostupné, takže se stěhují na předměstí, zatímco bohatší vrstvy populace se stěhovaly do města. Četní přistěhovalci převážně ze severní a černé Afriky se v posledních desetiletích usídlili v betonových sídlištích v okolí města. Tím vznikly uzavřené komunity bez možností integrace, což vede k opakujícím se násilnostem, jak ukázaly mohutné nepokoje v roce 2005.\nDemografický vývoj v Paříži v letech 1793-2006\n\n"}
{"id": "613415", "url": "https://cs.wikipedia.org/wiki?curid=613415", "title": "Obie Trice", "text": "Obie Trice\n\nObie Trice (* 14. listopadu 1977, Detroit, USA) je americký rapper a skladatel písní. Začal rapovat, když mu bylo 11 a je také velmi znám tím, že do roku 2008 bylo jeho vydavatelství Interscope Records.\n\nNarodil se 14. listopadu 1978 v Detroitu (Michigan). Už v 11 letech věděl, že chce strávit život rapováním, a tak mu jeho máma koupila k jedenáctým narozeninám karaoke. Ve svém volném čase začal psát texty k písním a také vytvářet vlastní beaty. V tu dobu také navštěvoval Cooley High School v Detroitu. 5. října 1998 se mu narodila dcera Kobie.\n\nStejně jako jeho budoucí učitel Eminem začal rapovat v Detroitské hip-hopové škole. Za své umělecké jméno si vybral, Obie-Wan, ale Proof z americké rapové skupiny D12 mu řekl, že by se měl raději stát známým se svým skutečným jménem. Tak se také stalo. Brzy po tom se setkal s Bizarrem z D12. Bizarre v něm okamžitě uviděl talent a také mu zařídil schůzku s Eminemem. Eminema ihned zaujal, hlavně pracovní morálkou a zapsal ho do Shady Records.\n\nV roce 2001 se objevil na platinovém debutovém dvojalbu skupiny D12 nazvané Devil's Night. V roce 2002 byl hostem na soundtracku k filmu \"8 Mile\", kde se objevil v písních \"Love Me\" a \"Adrenaline Rush\". Jeho první vlastní debutové album, které bylo vyprodukováno hvězdami jako je Dr. Dre a Timbaland neslo název \"Cheers\".\n\nMezi jeho vzory patřili Biz Markie, Rakim nebo Redman.\n\nJeho hudební album \"Special Reserve\" bylo vydáno 15. prosince, 2009. \"Special Reserve\" je jeho první LP hudební album, které nebylo vydáno vydavatelstvím Shady Records. To byl první krok k jeho albu z roku 2012.\n\n"}
{"id": "613418", "url": "https://cs.wikipedia.org/wiki?curid=613418", "title": "Hit the Road Jack", "text": "Hit the Road Jack\n\nHit the Road Jack je rhythm and bluesová píseň napsaná Percy Mayfieldem a poprvé nahrána v roce 1960 a poslána jako demo kapely společnosti Art Rupe, kde píseň vyšla na \"Memory Pain CD vol.2\" (Specialty Records SPCD-7027-2). Známou se stala především po nahrání Rayem Charlesem. Píseň byla na prvním místě v hitparádě Billboard Hot 100 od 9. října 1961 po dobu 14 dní. Tato píseň se umístila podle hodnocení časopisu Rolling Stone na 387. místě v žebříčku The 500 Greatest Songs of All Time. Píseň nahráli také Basement Jaxx, Jamie Cullum, Suzi Quatro, The Animals, Miyavi, Pentatonix a další. \n\n"}
{"id": "613419", "url": "https://cs.wikipedia.org/wiki?curid=613419", "title": "Jihoafrické námořnictvo", "text": "Jihoafrické námořnictvo\n\nJihoafrické námořnictvo je námořní složkou ozbrojených sil Jihoafrické republiky. V současnosti ho tvoří čtyři protiletadlové fregaty, tři ponorky, 31 hlídkových lodí a člunů, dvě minolovky, výzkumná loď, tanker a několik přístavních remorkerů.\n\nPrvní stálé jihoafrické námořnictvo (tehdy se jednalo o námořnictvo britského dominia Jihoafrické unie) bylo zřízeno 1. dubna 1922 jako \"South African Naval Service\". Tehdy jeho vybavení tvořila pouze výzkumná loď HMSAS \"Protea\" a dva minolovné trawlery HMSAS \"Sonneblom\" a HMSAS \"Immortelle\". V tomto složení námořnictvo zůstalo až do doby velké hospodářské krize, kdy vláda rozhodla všechny tři lodi prodat a z námořnictva propustit téměř všechny osoby.\n\nRozvoj námořnictva přinesla až druhá světová válka, které se Jihoafrická unie účastnila na straně Spojenců. V lednu 1940 byla zřízena jednotka \"Seaward Defence Force\", zajišťující likvidaci min a protiponorkové hlídkování v přilehlých vodách. Ta se v roce 1942 stala součástí nově zřízených Jihoafrických námořních sil (\"South African Naval Forces\" – SANF). Ty například v roce 1944 disponovaly až 87 loďmi, které operovaly na různých bojištích – například se podílely na doprovodu arktických konvojů či na vylodění v Normandii.\n\nPo skončení války byla síla námořnictva omezena a v roce 1947 ho tvořily pouze tři fregaty třídy \"Loch\", dvě minolovky a 15 menších lodí. V roce 1951 námořnictvo tvořilo 132 důstojníků a 1499 mužů. Jeho síly přitom posílily tři torpédoborce britské třídy \"W\" HMS \"Wessex\", HMS Whelp a HMS \"Wrangler\" (\"Wrangler\" byl v té době přestavěn na fregatu typu 15, druhé dvě lodě byly později upraveny na fregaty typu 16), přejmenovaných na \"Jan van Riebeeck\", \"Simon van der Stel\" a \"Vrystaat\".\n\nV roce 1955 podepsaly vlády Velké Británie a JAR tzv. Simonstownskou smlouvu, která potvrdila spolupráci obou zemí a rovněž znamenala převedení velení Jihoafrického námořnictva pod vládu JAR. Na základě této dohody jihoafrické námořnictvo v následujících letech získalo tři fregaty třídy \"Rothesay\", deset minolovek třídy \"Ton\" a pět hlídkových člunů třídy \"Ford\". V 60. letech byla dále získána zásobovací loď \"Tafelberg\", tanker \"Annam\" a několik menších lodí. Na počátku 70. let byly zakoupeny tři první ponorky francouzské třídy \"Daphné\" a výzkumná loď \"Protea\".\n\nV roce 1974 byl podepsán kontrakt mezi Izraelem a Jihoafrickou republikou na výstavbu modifikovaných raketových člunů třídy \"Sa'ar 4\" (třída \"Warrior\"), kterých bylo pro JAR postaveno celkem devět kusů. Další dodávky válečných lodí ale zkomplikovalo uvalení mezinárodního embarga na prodej zbraní Jihoafrické republice ze 4. listopadu 1977. Například projekt spolupráce na stavbě izraelských raketových člunů pokračoval v utajení. V 80. letech byly hlavním přírůstkem ve stavu námořnictva minolovky třídy \"River\" a tanker \"Drakensberg\", postavený v domácích loděnicích.\n\nKonec apartheidu v roce 1989 umožnil zahájení modernizačních programů a reorganizaci námořnictva. To posílily čtyři v Německu postavené korvety třídy \"Valour\" a trojice ponorek německého typu \"209\". Jádro námořnictva tak tvoří nová moderní plavidla. Změnily se však i základní ideje a tradice, ke kterým se námořnictvo obrací (téměř všechny lodě byly přejmenovány).\n\nNámořnictvo se dlouhodobě potýká s nedostatkem financí. V září 2019 jeho velitel Mosiwa Hlongwane varoval, že omezování rozpočtu námořnictva dramaticky snižuje počet hodin, které mohou jeho plavidla strávit na moři, což neumožňuje dostatečný výcvik posádek. Zhoršuje se také technický stav plavidel, přičemž akvizice nových je nedostatečná. Navrhované rozpočty na roky 2019-2023 nepostačí ani na generální opravu jedné ponorky.\n\nSeznam plavidel jihoafrického námořnictva.\n\n\n\n\n\n\n\n\n\n\n"}
{"id": "613420", "url": "https://cs.wikipedia.org/wiki?curid=613420", "title": "Kanton Chalais", "text": "Kanton Chalais\n\nKanton Chalais je francouzský kanton v departementu Charente v regionu Poitou-Charentes. Jeho střediskem je město Chalais. Dělí se na 13 obcí.\n\n"}
{"id": "613423", "url": "https://cs.wikipedia.org/wiki?curid=613423", "title": "Têtu", "text": "Têtu\n\nTêtu (francouzsky \"tvrdohlavý\", \"paličatý\") je francouzský společenský měsíčník pro LGBT komunitu, jehož redakce sídlí v Paříži. V oblasti LGBT časopisů má ve Francii vedoucí postavení na trhu. Jeho měsíční náklad činil v roce 2009 zhruba 40 000 kusů. \n\nČasopis založili v červenci 1995 Pascal Loubet a Didier Lestrade. Od února 2009 má časopis rovněž dvě webové stránky pro čtenáře: \"tetu.com\" pro gaye a \"tetue.com\" pro lesby a rovněž provozuje webové rádio. Do časopisu pravidelně přispívají svými články i osobnosti francouzského veřejného života jako Frédéric Mitterrand (bývalý ministr kultury), Christine Angot (spisovatelka) nebo Didier Eribon (sociolog). Od 1. července 2008 je šéfredaktorem Gilles Wullus, který byl do roku 2007 šéfredaktorem deníku \"Libération\".\n\n"}
{"id": "613439", "url": "https://cs.wikipedia.org/wiki?curid=613439", "title": "Saham", "text": "Saham\n\nSaham je město a zároveň vilájet (administrativní jednotka) v ománském guvernorátu Severní al-Batína na severovýchodě země. Vilájet měl při sčítání lidu 84 458 obyvatel (2003). Na území vilájetu se rozprostírá 66 obcí. Hustota obyvatel je zde vysoká. Dříve byl Saham proslulý jakožto centrum pěstování citrusových plodů. Místní významnou historickou památkou je pevnost Souk.\n\nRozlehlé plochy Sahamu jsou zemědělsky obdělávané, nejvíce okolo vesnic al-Fulajdž, al-Rauzá a Vádí Bání Umar a na venkově při horských hřebenech. V Sahamu existuje 23 zavlažovacích systémů afladž, pomocí kterých je voda dodávána k zemědělským půdám a sadům.\n"}
{"id": "613440", "url": "https://cs.wikipedia.org/wiki?curid=613440", "title": "Chanoch Bartov", "text": "Chanoch Bartov\n\nChanoch Bartov (: חנוך ברטוב, rodným jménem Chanoch Helfgott; 13. srpna 1926 – 13. prosince 2016) byl izraelský spisovatel a novinář.\n\nNarodil se v Petach Tikvě ještě v době britské mandátní Palestiny, a to rok poté, co jeho rodiče imigrovali z Polska. Vystudoval religiózní školu a poté gymnázium Achada ha-Ama. Po dvou letech práce leštiče diamantů se v roce 1943 v sedmnácti letech přihlásil k palestinskému regimentu Britské armády. Strávil tři roky v Židovské brigádě, zprvu v Palestině a poté v Itálii a Nizozemsku, kde působil jako medik, který pečoval o přeživší holocaustu v táborech pro vysídlence ().\n\nPo druhé světové válce studoval židovskou a obecnou historii na Hebrejské univerzitě v Jeruzalémě. Během izraelské války za nezávislost sloužil v polních armádních jednotkách Izraelských obranných sil v Jeruzalémě. Čtyři roky žil v kibucu Ejn ha-Choreš, kde pracoval jako zemědělský dělník a učitel. V letech 1966 až 1968 působil jako kulturní poradce na izraelské ambasádě v Londýně.\n\nV současnosti žije na předměstí Tel Avivu.\n\nSvou první povídku sepsal jako devatenáctiletý voják v Evropě roku 1945. Ve svých dílech, ať již jako novinář, tak jako romanopisec, popisuje svůj první kontakt s přeživšími holocaustu. Jeho kniha \"The Brigade\" je zbeletrizovaný popis operace Židovské brigády.\n\nZ řady ocenění, která získal za svou literární tvorbu, lze zmínit následující:\n\n\n"}
{"id": "613442", "url": "https://cs.wikipedia.org/wiki?curid=613442", "title": "Nezkrotný Okona", "text": "Nezkrotný Okona\n\n„Nezkrotný Okona“, v originále „The Outrageous Okona“, je v pořadí čtvrtá epizoda druhé sezóny seriálu \"\".\n\nUSS Enterprise D prolétá oblastí patřící Koalici Madena a detekuje malou nákladní loď. Poručík Worf hlásí, že loď má prázdný nákladní prostor a že na palubě se nachází jediná osoba. Dat si povšimne, že naváděcí systém je mimo provoz a pilot řídí loď manuálně. Kapitán Picard loď zavolá a na obrazovce se objeví pohledný muž jménem Okona. Poradkyně Troi konstatuje, že se jedná o neškodného tuláka. Picard se ho zeptá, zda mohou být něčím nápomocni.\n\nOkona se transportuje na Enterprise a brzo začne flirtovat s ženskou částí posádky. S Datem, který jej doprovází do jeho ubikace, se snaží zapříst rozhovor a vtipkovat, na což se mu dostává odpovědi, že mluví s androidem. Okona to tedy vzdává. Dat se později pokouší naučit něco o humoru v simulátoru, ale jeho snažení není korunováno úspěchem.\n\nEnterprise se setká s jiným malým plavidlem a odpoví na jeho volání. Volající se představí jako Debin a říká, že loď, kterou má Enterprise ve vleku, patří známému kriminálníkovi jménem Thadiun Okona. Picard odpoví, že Okona potřeboval opravit loď a ptá se, jakých činů se dopustil. Debin odpoví, že mu do toho nic není.\n\nPřibližuje se jiná loď, která je podobná té Debinově, ale s jinými insigniemi na trupu. Představí se jako tajemník Kushell z planety Straleb a dožaduje se vydání Okony. Picard odpoví, že Debin žádá o totéž. Kushell říká, že jeho požadavek je prioritní. Picard řekne oběma, aby počkali a řekne Worfovi, aby Okonu přivedl a oznámí mu, že Debin i Kushell chtějí na Enterprise zaútočit, pokud jim nebude vydán. Okona ujišťuje Picarda, že není žádný kriminálník a že nemá pro požadavky obou mužů žádné vysvětlení.\n\nPicard znovu hovoří s oběma muži, kteří vyžadují Okonovo vydání, a vyzývá je, aby se transportovali na Enterprise k dalším rozhovorům. Debin na to ukazuje svou mladou dceru Yanar (která je očividně těhotná) a říká, že Okona je otcem, zatímco Kushell prohlašuje, že využil přátelství jeho syna Benzana ke krádeži jakéhosi artefaktu.\n\nOkona trvá na své nevině. Picard se nemůže roznodnout, komu ze dvou mužů by měl být vydán. Pokud by rozhodnutí nechal na nich, budou o něj bojovat. Okona zatím nabízí jiné řešení: Aby byl transportován zpět na svou loď a že zkusí své štěstí. Picard tedy zdráhavě zvažuje i tuto možnost. Okona se pokusí vypořádat se se situací po svém: Postaví se před oba naštvané muže a trvá na tom, že není zloděj, ale že neplánoval ani stát se otcem. Aby však urovnal vše kolem Yanar, nabízí, že se s ní ožení. Mezitím se Benzan otočí na svého otce a řekne, že artefakt nebyl ukraden, ale že si ho po právu vzal, protože je dědicem. Pak dodá, že jej dal Okonovi, aby jej doručil Yanar jako svatební dar. Takže dítě je jeho, nikoliv Okonovo. Okona přiznává, že působil jako spojka mezi oběma milenci a doručoval po mnoho měsíců mezi nimi zprávy. Pár doufal, že jejich sňatek by mohl vyřešit politické neshody mezi jejich otci.\n\nKushell řekne Okonovi, že jej zbavuje obvinění. Yannar je rozzlobená na Benzana za to, co udělal Okonovi, ale nakonec se udobří. Pak se společně s ostatními haštěří, na které ze dvou planet budou žít. Picard však odmítne působit nadále v tomto sporu jako arbitr a vykáže je na své lodě.\n\nDat se vrátí do simulátoru, aby zjistil, kolik se toho naučil o humoru. Vystupuje na pódiu před holografickým publikem. „Dobrý večer, dámy a pánové,“ přednese ve stylu Rodneyho Dangerfielda a publikum řve smíchy. Zatímco pokračuje ve své show, publikum stupňuje svůj smích, a to zvedá jeho sebedůvěru. Ale záhy zjistí, že publikum bylo naprogramováno, aby se smálo všemu, co dělá, dokonce i bezduchým gestům. Takže nakonec ukončí program a vrátí se na můstek, zatímco Okona odchází. Picard uvolní vlečný paprsek, Okona se loučí a Wesley se obrací na Data a říká: „Řekni sbohem, Date.“ Dat odpoví: „Sbohem, Date“ a všichni se začnou smát. Dat je překvapen jejich reakcí, dokud si neuvědomí, že šlo o starý komediální kousek od Burnse a Allen. Picard přikazuje odlet.\n\n"}
{"id": "613444", "url": "https://cs.wikipedia.org/wiki?curid=613444", "title": "Paris Foot Gay", "text": "Paris Foot Gay\n\nParis Foot Gay (zkráceně PFG) je fotbalový klub v Paříži založený v prosinci 2003. Tým je složen z heterosexuálních a homosexuálních fotbalistů a jeho cílem je omezit homofobii v amatérském i profesionální fotbalu ve Francii. Klub Paris Foot Gay sponzoruje bývalý profesionální fotbalista Vikash Dhorasoo (*1973).\n\nKlub podporuje hráče, trenéry a další pracující ve fotbale, kteří by byli obtěžováni nebo vyloučeni z důvodu jejich sexuální orientace. Za spoluúčasti města Paříže organizuje na Parc des Princes turnaj proti všem formám diskriminace.\nSnaží se rovněž přesvědčit profesionální fotbalové kluby, aby přistoupily k podpisu Charty proti homofobii. K jeho největším úspěchům patří podpisy prvoligových klubů Paris Saint-Germain, AJ Auxerre, OGC Nice a AS Saint-Étienne. Nicméně ze čtyřiceti fotbalových klubů v 1. lize přistoupily k podpisu zatím jen čtyři.\n\nAmatérský muslimský fotbalový klub \"Créteil Bébel\" odmítl 4. října 2009 odehrát utkání proti Paris Foot Gay. V dopise se omluvil, že vzhledem k praktikujícím muslimům nemohou na zápas nastoupit. Za toto byl klub fotbalovou komisí vyloučen ze soutěže. 7. září 2010 se Paris Foot Gay rozhodl stát se členem Národní rady pro etiku.\n\n"}
{"id": "613445", "url": "https://cs.wikipedia.org/wiki?curid=613445", "title": "Ramat Bar'am", "text": "Ramat Bar'am\n\nRamat Bar'am (: רמת ברעם) je vrch o nadmořské výšce 688 metrů v Izraeli, v Horní Galileji.\n\nNachází se 2 kilometry severovýchodně od vesnice Bar'am, 1 kilometr jižně od obce Jir'on a cca 11 kilometrů severoseverozápadně od Safedu. Má podobu plochého temene, které je ze tří stran sevřeno údolími místních vodních toků. Na severu je to vádí Nachal Jir'on (s jeskyněmi na úbočí Ramat Bar'am), na jihu Nachal Bar'am. Obě tato boční vádí pak na východní straně ústí do hlubokého kaňonu vádí Nachal Dišon. Pouze na západní straně terén plynuje přechází směrem k izraelsko-libanonské hranici, podél níž vede lokální silnice 8967. Vlastní povrch návrší je částečně zalesněn a částečně zemědělsky využíván.\n\n"}
{"id": "613451", "url": "https://cs.wikipedia.org/wiki?curid=613451", "title": "Nachal Jir'on", "text": "Nachal Jir'on\n\nNachal Jir'on (: נחל יראון) je krátké vádí v Horní Galileji, v severním Izraeli.\n\nZačíná v nadmořské výšce necelých 700 metrů poblíž izraelsko-libanonské hranice, nedaleko jihozápadního okraje vesnice Jir'on. Směřuje pak k jihovýchodu, přičemž se prudce zařezává do okolního terénu. V horním úseku míjí lokalitu, v níž archeologové objevily zbytky starého vinařského lisu. Dál po proudu se v jižních svazích Ramat Bar'am nad vlastním vádí rozkládají tři jeskyně, které místní lidé nazývají \"Me'arot Šlošat ha-Dovim\" (מערות שלושת הדובים, \"Jeskyně tří medvědů\"). Ze svahů nad tokem Nachal Jir'on se nabízí výhled do okolní krajiny. Nakonec vádí zleva ústí do kaňonu Nachal Dišon naproti hoře Har Rejchan. Údolí Nachal Jir'on je turisticky využíváno, ale vede podél něj lokální silnice 899.\n\n"}
{"id": "613455", "url": "https://cs.wikipedia.org/wiki?curid=613455", "title": "Patrick Bauchau", "text": "Patrick Bauchau\n\nPatrick Nicolas Jean Sixte Ghislain Bauchau (* 6. prosinec 1938, Brusel, Belgie) je belgický herec.\n\nNarodil se v Bruselu belgickému otci, spisovateli, psychoanalytikovi a vydavateli a ruské matce vydavatelce a školské pracovnici. Vyrůstal střídavě v Belgii, Švýcarsku a Anglii.\n\nNavštěvoval Oxford a domluví se německy, francouzsky, anglicky, španělsky, italsky a má základní znalosti ruštiny.\n\nPřed kamerou se objevil již v roce 1963, a to v kritikou váženém filmu \"La Carriére de Suzanne\". Objevil se v následujících letech v mnoha filmech, které jsou známé i českým divákům. Patří k nim především \"Sběratelka\", \"Stav věcí\", \"Vyber si mě\", \"Vyhlídka na vraždu\", \"\", \"A kapela hrála dál\", \"Lisabonský příběh\", \"Úkryt\", \"Sekretářka\" a \"Ray\".\n\nV poslední době se objevuje především v epizodních rolích amerických seriálů, ke kterým patří \"Dr. House\", \"Zjevení\", \"Alias\" nebo \"24 hodin\".\n\nV roce 1988 byl nominován na Gemini Award za seriál \"Mount Royal\". Cenu však nezískal.\n\n"}
{"id": "613456", "url": "https://cs.wikipedia.org/wiki?curid=613456", "title": "Har Pu'a", "text": "Har Pu'a\n\nHar Pu'a (: הר פועה) je vrch o nadmořské výšce 700 metrů v Izraeli, v Horní Galileji.\n\nNachází se cca 1,5 kilometru jihovýchodně od vesnice Bar'am, 2 kilometry severozápadně od obce Kerem Ben Zimra a cca 10 kilometrů severoseverozápadně od Safedu. Má podobu hřbetu, který vystupuje z rozsáhlejšího komplexu paralelně probíhajících terénních nerovností, které vyplňují krajinu mezi vesnicí Kerem Ben Zimra a kaňonem vádí Nachal Dišon. Do něj ústí na jižním okraje Har Pu'a boční vádí Nachal Guš Chalav. Povrch těchto kopců je z větší části zalesněný. Na jihovýchodním okraji této lokality dosahují nadmořské výšky 745 metrů.\n\n"}
{"id": "613463", "url": "https://cs.wikipedia.org/wiki?curid=613463", "title": "Har Avivim", "text": "Har Avivim\n\nHar Avivim (: הר אביבים) je vrch o nadmořské výšce cca 860 metrů v Izraeli, v Horní Galileji.\n\nNachází se cca 1,5 kilometrů severovýchodně od vesnice Avivim a 2 kilometry jihozápadně od obce Malkija, mezi lokální silnicí 899, jež spojuje obě výše uvedené obce a izraelsko-libanonskou hranicí. Má podobu plochého, odlesněného temene, které nejvyšších výšek dosahuje přímo na mezinárodní hranici s Libanonem, ale nemá žádný jednoznačný vrcholek a plynule pokračuje na území Libanonu. Na jižní straně ho lemuje kaňon vádí Nachal Dišon, nad kterým tu jako boční vrchol stojí kopec Har Dišon (667 metrů nad mořem).\n\n"}
{"id": "613465", "url": "https://cs.wikipedia.org/wiki?curid=613465", "title": "Har Dišon", "text": "Har Dišon\n\nHar Dišon (: הר דישון) je vrch o nadmořské výšce 667 metrů v Izraeli, v Horní Galileji.\n\nNachází se cca 2 kilometry jihovýchodně od vesnice Avivim a 2 kilometry jihozápadně od obce Dišon, jižně od lokální silnice 899, jež vede z Avivim do vesnice Malkija. Na jižní straně terén prudce spadá do kaňonu vádí Nachal Dišon. Má podobu plochého, odlesněného temene, které se tyčí nad údolím Nachal Dišon a které je součástí širšího masivu Har Avivim, jež přesahuje severním směrem až za mezinárodní hranici s Libanonem.\n\n"}
{"id": "613467", "url": "https://cs.wikipedia.org/wiki?curid=613467", "title": "Aharon Razin", "text": "Aharon Razin\n\nAharon Razin (: אהרון רזין, narozen 6. dubna 1935 – 26. května 2019) byl izraelský biochemik.\n\nNarodil se v Tel Avivu, ale v dětství se s rodinou přestěhoval do Petach Tikvy. Jeho rodiče emigrovali do mandátní Palestiny v roce 1926. Po studiu na škole v Petach Tikvě vstoupil do izraelské armády a sloužil v jednotce Sajeret Golani. Po povinné vojenské službě studoval fyziku a matematiku na Hebrejské univerzitě v Jeruzalémě. V následném studiu se zabýval genetikou a molekulární biologií. V roce 1967 získal doktorát a v letech 1968 až 1970 studoval na California Institute of Technology. Po návratu do Izraele působil na Lékařské fakultě Hebrejské univerzity.\nV roce 2004 mu byla udělena Izraelská cena za biochemii. Ta je udílena od roku 1953 a patří mezi nejvyšší izraelská státní vyznamenání. V roce 2008 získal společně s Howardem Cedarem Wolfovu cenu za lékařství, a to „za (jejich) zásadní přispění k porozumění role metylace DNA při kontrole genové exprese.“\n"}
{"id": "613472", "url": "https://cs.wikipedia.org/wiki?curid=613472", "title": "Sobědražský prales", "text": "Sobědražský prales\n\nSobědražský prales je přírodní památka chráněná z důvodu výskytu přestárlého dubového porostu, která se nachází západně od obce Velká u Milevska poblíž křižovatky silnice 121 a odbočky směr Sobědraž. Jedná se o malý zbytek přirozeného porostu acidofilní bučiny.\n\nDubový porost byl v oblasti památky vysazován již od roku 1809 a v současnosti je tvořen převážně dubem letním (\"Quercus robur\") (z 50 %) a bukem lesního (\"Fagus sylvatica\") (ca 45 %), místy prorůstá modřín opadavý (\"Larix decidua\"). Stará skladba lesa s postupně odumírajícími stromy umožňuje hnízdění v dutinách stromů pro druhy jako je lejsek malý (\"Ficedula parva\"). V oblasti je také hojný výskyt vyšších savců.\n\nPřírodní památka se rozkládá v lesích vlastněných Janem Schwarzenbergem, které leží v katastrálním území Velká u Milevska v okrese Písek na západním úbočí 552 m n. m. vrchu Chlum, přibližně 300 metrů severně od silnice II/121 vedoucí z Milevska do Zvíkovského Podhradí. Území se rozkládá v nadmořské výšce 489 až 494 m na obou stranách místní lesní cesty, která území protíná na nesouměrně velké části (východní část je větší). Nejnižší část území leží v v západní části, oproti tomu nejvyšší v jihozápadní. Okolo se nachází 50 metrové ochranné pásmo dle § 37 zákona č. 114/1992 Sb.\n\nLesní pozemky jsou vedeny jakožto hospodářský les spadající pod správu Lesního hospodářského celku Orlík nad Vltavou.\n\nDubový porost byl v oblasti památky vysazován již od roku 1809. Chráněné území bylo vyhlášeno 4. prosince 1985 (s datem účinnosti 1. února 1986) vyhláškou o chráněných přírodních výtvorech vydanou Okresním národním výborem v Písku ve snaze ochránit \"zbytek přestárlého dubobukového porostu v lesním komplexu Chlum\". V roce 1994 proběhl na lokalitě inventarizační průzkum po stránce botanické a zoologické. Pro přírodní památku byl vydán plán péče pro roky 2001 až 2010 a další 2011 až 2020.\n\nSobědrážský prales se z geomorfologického pohledu nachází v Táborské pahorkatině spadající do oblasti Blatenské pahorkatiny, podsoustavy Středočeské pahorkatiny, soustavy Česko-moravské a provincii Česká vysočina. Klimaticky spadá oblast do mírně teplé oblasti MT 10, která je charakteristická dlouhým, teplým a suchým létem a krátkou, mírně teplou a suchou zimou. Průměrná roční teplota se pohybuje okolo 7 °C a průměrným úhrnem ročních srážek okolo 600 mm.\n\nÚzemí přírodní památky je odvodňováno do bezejmenného potoka, následně se vlévajícím do Jickovického potoka a pak do řeky Vltavy.\n\nV podloží přírodní památky se většinou nachází porfyricko amfibol-biotitický melanokratní žula typu Čertova břemene, nicméně do severní části území vstupuje žíla biotitické žilné ruly. Žíla nicméně nikde na území přírodní památky nevystupuje na povrch. Půdní profil pak vytváří téměř výhradně kambizem modální, jen v severní části je i kambizem oglejená.\n\nRozlohu celého území pokrývá acidofilní biková bučina svazu \"Luzulo - Fagion\", která je reprezentována přestárlým, přibližně 180 až 200 let starým, porostem dubu letního (\"Quercus robur\"), zaujímajícího přibližně 50 %, a buku lesního (\"Fagus sylvatica\") zaujímajícího přibližně 45 %. V tomto porostu místy rostou i jedinci dalších na lokalitě nepůvodních druhů jako je modřín opadavý (\"Larix decidua\"), borovice lesní (\"Pinus sylvestris\") a smrk ztepilý (\"Picea abies\"). V nižším patře se nachází mladší porost, kde převládá převážně buk, méně pak dub a místy i smrk a v oplocené části území pak i jedle bělokorá (\"Abies alba\"). V okolních porostech, které nespadají do přírodní památky, roste v mladším patře lesa i douglaska tisolistá (\"Pseudotsuga menziesii\").\n\nPod stromovým patrem chybí keřové patro, takže se zde rovnou nachází chudé bylinné patro typické pro acidofilní bikovou bučinu. Je zde možné najít konvalinku vonnou (\"Convallaria majalis\"), šťavel kyselý (\"Oxalis acetosella\"), třtinu rákosovitou (\"Calamagrostis arundinacea\"), pstroček dvoulistý (\"Maianthemum bifolium\"), hrachor jarní (\"Lathyrus vernus\"), kokořík mnohokvětý (\"Polygonatum multiflorum\"), jaterník podléška (\"Hepatica nobilis\"), svízel vonná (\"Galium odoratum\"), v terénních depresích roste ostřice třeslicovitá (\"Carex brizoides\").\n\nNa lokalitě byli pozorováni následující zástupci bezobratlých: lesklec \"Rhizophagus nutidulus\", dřevožrout \"Ceylon fagi\", maločlenec \"Crytophagus ferrugineus\" či kožojed \"Globicornis corticalis\". Z obratlovců, konkrétně z ptactva, zde byli pozorováni zástupci těchto druhů: silně ohrožený lejsek malý (\"Ficedula parva\"), datel černý (\"Dryocopus Martinus\"), budníček lesní (\"Phylloscopus sibilatrix\"), brhlík lesní (\"Sitta europaea\"), hýl obecný (\"Pyrrhula pyrrhula\"), pěnkava obecná (\"Fringilla coelebs\"), sýkora parukářka (\"Parus cristatus\"), červenka obecná (\"Erithacus rubecula\") či strakapoud velký (\"Dendrocopos major\"). Ze savců se zde vyskytuje veverka obecná (\"Sciurus vulgaris\"), prase divoké (\"Sus scrofa\"), srnec obecný (\"Capreolus capreolus\") či daněk evropský (\"Dama dama\").\n\nOblast spadá do managementové kategorie IV, tedy do řízené rezervace, kde jsou povoleny plánované zásahy do přírodních procesů. Nicméně, na lokalitě zásahy víceméně neprobíhají, jelikož původní lesní porosty jsou ponechávány přirozenému vývoji. Cílem ochrany je zachovat a zlepšit stav acidofilní bikové bučiny. Jedním ze záměrů je vytvořit vhodnou různorodou věkovou skladbu lesa, aby zde byly přiměřeně zastoupeny jak staré stromy, tak i stromy se středním a mladším stářím. Současně je snaha odstranit jehličnaté dřeviny a naproti tomu doplnit do druhové skladby lesa jedli bělokorou a lípu.\n\nObdobně jako na jiných územích i v Sobědrážském pralese je snaha redukovat tlak spárkaté zvěře okusující mladé stromky a tím zabraňující přirozenému zmlazování porostu. To v současnosti způsobuje, že porost přírodní památky je tvořen převážně přestárlými stromy s chybějícím přirozeným zmlazením. Vysoký věk stromů současně dokládá, že přemnožená vysoká zvěř je na lokalitě dlouhodobý neřešený problém. Plán péče pro roky 2011 až 2020 uvádí, že staré stromové patro se časem rozpadne a jelikož nedochází k dostatečné ochraně mladých porostů oplocenkami, bude výhledově nutné pak uměle obnovit porost přírodní památky. Jako vhodné řešení se doporučuje buď snížit stavy spárkaté zvěře, či oplotit celou oblast přírodní památky. Na území se nachází pouze dvě oplocenky.\n\n"}
{"id": "613475", "url": "https://cs.wikipedia.org/wiki?curid=613475", "title": "Tereza Krakovičová", "text": "Tereza Krakovičová\n\nTereza Krakovičová (* 10. července 1987 Ústí nad Labem), rozená Pecková, je česká basketbalová reprezentantka hrající na pozici křídla či pivota. Měří 190 cm. V červenci 2018 se provdala za basketbalistu Jakuba Krakoviče.\n\nS basketbalem začínala v rodném Ústí nad Labem v klubu BK Skřivánek. Talent pro basketbal v ní objevila ústecká trenérka Dana Vymyslická. Později Pecková hrála za Spartu Praha, nejprve pod vedením trenéra mládeže Petra Pajkrta, který si ji vybral ze Skřivánku do družstva mladšího dorostu Sparty. Zanedlouho již hrála, ač věkem ještě dorostenka, v družstvu žen Sparty pod Antonínem Fejkem, který se neobával ji postavit poprvé do utkání Ženské basketbalové ligy (ŽBL). K tomu došlo v zápase Sparty proti USK, hraném v hale na Folimance. Pecková v tomto zápase vstřelila své první body v ŽBL a pak nastupovala v družstvu žen Sparty pravidelně, již pod trenérským vedením Petra Fejka. V letech 2005–2011 hrála v týmu ZVVZ USK Praha (trenéři Blažek a Beneš), kde v sezónách 2008/2009 a 2010/2011 získala titul mistryně republiky. Před sezónou 2011/2012 přestoupila do klubu BK Frisco Brno, vedeného trenéry Bobrovským, Veverkou a Havlíkem. S \"Žabinami\" byla třikrát druhá v Ženské basketbalové lize a v sezóně 2012/2013 získala Český pohár, když Brňanky nečekaně porazily ve finále hraném v Mladé Boleslavi vysoce favorizovaný tým ZVVZ USK Praha. Od října 2014 hrála v polském euroligovém klubu Energa Katarzynki Toruň pod vedením bosenského trenéra Elmedina Omaniće. Pro malou herní vytíženost bylo po dohodě s klubem její polské angažmá ke konci ledna 2015 ukončeno. V únoru 2015 přestoupila do klubu Valosun KP Brno, se kterým obsadila v ŽBL v sezóně 2014/2015 páté místo (trenér Marian Svoboda). V sezóně 2015/2016 hrála pod vedením trenéra Kevina Brohana za klub COB Calais v nejvyšší francouzské ženské basketbalové soutěži. Po skončení sezóny 2015/2016 se vrátila do klubu KP Brno, za který odehrála celou sezónu 2016/2017, opět pod trenérským vedením Mariana Svobody. Klub se v sezóně 2016/2017 umístil v ŽBL na 3. místě, v Českém poháru obsadil 2. místo a získal Středoevropský pohár CEWL. V sezóně 2016/2017 zaznamenala druhý nejvyšší počet dosažených bodů a byla tak nejúspěšnější českou střelkyní v ročníku ŽBL 2016/2017. V srpnu 2017, v anketě českých trenérů a novinářů \"Basketbalistka roku\", hodnotící hráčky za sezónu 2016/2017, obsadila 2. místo. V sezóně 2017/2018 hrála v maďarském klubu Aluinvent DVTK Miskolc pod trenérským vedením Štefana Svitka. Ve sportovní sezóně 2018/2019 hájila barvy klubu DSK Basketball Nymburk pod vedením trenéra Daniela Kurucze.\n\nV českých reprezentačních výběrech se objevila již v roce 2003 (mistrovství Evropy kadetů), 2005 (mistrovství Evropy do 18 let, 4. místo, Pecková byla vybrána do all stars celého turnaje), 2006 a 2007 (oba roky mistrovství světa do 20 let). Jejím prvním velkým seniorským turnajem bylo mistrovství Evropy v roce 2009 v Lotyšsku, kde byla vyhodnocena nejlepší trojkařkou ME. Největším stávajícím úspěchem této hráčky je nominace na mistrovství světa 2010 konané v Brně, Ostravě a v Karlových Varech, kde český tým získal stříbrné medaile. Již v přípravném přátelském zápase proti USA byla autorkou 22 bodů. Podobný výkon se jí podařil zopakovat i ve finále MS, kdy nastřílela Američankám 11 bodů a v tomto zápase byla třetí nejlepší českou střelkyní. V letech 2007 (Bangkok), 2009 (Bělehrad) a 2013 (Šen-čen) se Pecková zúčastnila pod vedením trenéra Beneše světových univerziád. Reprezentovala ČR na Letních olympijských hrách 2012 v Londýně, kde se Češky umístily na sedmé příčce. V srpnu 2014 se umístila na základě svých výkonů v ŽBL, v Eurolize i v reprezentaci ČR v předcházející sezóně za křídelnicí Evou Vítečkovou a pivotkou Alenou Hanušovou na třetím místě v anketě Basketbalistka roku. Na světovém šampionátu 2014 v Turecku byla členkou české reprezentace, která zde obsadila deváté místo; sama však odehrála ve čtyřech zápasech dohromady pouze šest minut. Reprezentovala ČR i na ME 2015, které pořádalo Maďarsko společně s Rumunskem, kde se české družstvo umístilo na 11. místě z dvaceti účastníků. Na ME 2017, hraném v Hradci Králové a v Praze, kde se české družstvo umístilo na 13. místě ze šestnácti účastníků, nebyla nominována.\n\nV létě 2017 se s dalšími basketbalisty zúčastnila v Ekvádoru charitativní akce, organizované francouzskou asociací Le Ballon du Bonheur (\"Míč štěstí\"), propagující basketbal na místních školách. \n\nV září 2017 byla trenéry Svitkem a Benešem opět vybrána do reprezentačního družstva žen České republiky pro utkání kvalifikace o Mistrovství Evropy 2019. Po ME 2019, konaném v Rize a v Bělehradu, kdy se českému družstvu těsně o skóre nepodařilo postoupit z rižské skupiny do finálových bojů v Bělehradě, oznámila, že z rodinných důvodů končí hráčskou kariéru.\n\n\n"}
{"id": "613476", "url": "https://cs.wikipedia.org/wiki?curid=613476", "title": "Josef Limpouch", "text": "Josef Limpouch\n\nJosef Limpouch (15. února 1895 Vídeň – 17. května 1965 Plzeň) byl český a československý římskokatolický kněz, pedagog a politik; poválečný poslanec Prozatímního Národního shromáždění za Československou stranu lidovou, vězeň nacistických koncentračních táborů. Po roce 1948 pronásledovaný komunistickým režimem protiprávně odsouzen na 10 let, vězněn 7 roků, po smrti v roce 1990 rehabilitován.\n\nNarodil se ve Vídni. Brzy po jeho narození se rodina přestěhovala do Plzně, kde absolvoval pětitřídní obecnou školu a poté vystudoval osmileté české klasické gymnázium, kde 11. července 1914 úspěšně složil maturitní zkoušku. V letech 1914–1918 studoval bohoslovectví na Teologické fakultě Univerzity Karlovy v Praze a 7. července 1918 byl vysvěcen na kněze. Díky své výřečnosti a obsahům kázání byl jedním z nejžádanějších kazatelů v Plzni. Zvláště významná byla jeho kázání v dobách totality, jimiž ovlivňoval plzeňskou věřící veřejnost. Patřil mezi vůdčí osobnosti Spolku katolické mládeže v Plzni, který se staral především o výchovu plzeňské a mimoplzeňské katolické mládeže.\n\nZanedlouho po kněžském vysvěcení zahájil také svoji pedagogickou činnost. V září 1918 byl jmenován katechetou na II. obecné škole pro dívky v Plzni v jižním obvodě. Kromě výuky na této škole, kde byl ustanoven kmenově, působil smluvně i na dalších plzeňských obecných a měšťanských školách, od března 1924 i na plzeňském českém státním reálném gymnáziu, kde s menšími přestávkami setrval až do konce své pedagogické praxe. Svými názory a životní filosofií byl odpůrcem totalitních systémů, nacistického i komunistického. Jeho střety s nimi pro něj znamenaly v obou případech perzekuci a ztrátu svobody. 1. srpna 1944 byl zatčen gestapem a přes různé věznice a káznice (např. Terezín, Pankrác, Drážďany, Lipsko, Berlín) se dostal až do Hamburku. Tam překonal rozsáhlou a nebezpečnou epidemii břišního tyfu, jemuž podlehlo mnoho jeho spoluvězňů. Po skončení druhé světové války pomáhal americkým úřadům organizovat repatriaci bývalých vězňů zpět do jejich vlastí. Do Plzně se proto vrátil až 22. července 1945 ve fyzicky špatném stavu. Byl veřejně uvítán transparenty s nápisy „Vítáme Limpoucha!“ a „Ať žije náš profesor Limpouch!“. Za zásluhy v druhém odboji obdržel mnoho ocenění, např. Československý válečný kříž 1939, a od papeže získal čestný titul Msgre. (monsignore).\n\nPo návratu z koncentračního tábora se vrátil zpět na Masarykovo reálné gymnázium v Plzni. Působil jako rektor kostela Nanebevzetí Panny Marie (v areálu františkánského kláštera). Angažoval se rovněž v politice. V letech 1945–1946 byl poslancem Prozatímního Národního shromáždění za Československou stranu lidovou, jejímž aktivním členem byl již před válkou. V parlamentu setrval do parlamentních voleb v roce 1946. V parlamentu působil především v sociální oblasti a zabýval se převážně péčí o vdovy po umučených vězních.\n\nPo komunistickém převratu v roce 1948 šířil mezi věřícími biskupské listy, které vyzývaly k odporu proti totalitě, proti zabírání církevních škol a řádových nemocnic, proti likvidaci církví a omezování kněžské svobody. Tyto Limpouchovy aktivity vedly nakonec 21. listopadu 1951 k jeho zatčení. Rok a půl života strávil ve vyšetřovací vazbě a teprve v létě 1953 došlo k soudnímu líčení. Celý proces vyvrcholil 2. července 1953 vynesením rozsudku, na jehož základě byl Josef Limpouch odsouzen za trestný čin velezrady na 10 let odnětí svobody. V následujících letech prošel několika nápravnými zařízeními (Mladá Boleslav, Valdice, Leopoldov) a na svobodu byl propuštěn na základě prezidentské amnestie až 10. června 1960.\n\nPo propuštění z vězení již nezískal státní souhlas pro výkon veřejných bohoslužeb. Kostely směl navštěvovat pouze v civilu, nikoliv v kněžském rouše. Nesměl se vrátit ani do Plzně, a tak se svými sestrami pobýval na staré faře v Potvorově. Do Plzně přijížděl jen zřídka a z obav před pronásledováním svých přátel navštěvoval zdejší kostely často inkognito. V první polovině 60. let se rovněž pokoušel dosáhnout revize svého případu a soudní rehabilitace. Celá kauza se však protahovala a rehabilitace v plném rozsahu se dočkal až 11. září 1990, více než čtvrt století po své smrti (zemřel v Plzni 17. května 1965).\n"}
{"id": "613477", "url": "https://cs.wikipedia.org/wiki?curid=613477", "title": "Všetatská černava", "text": "Všetatská černava\n\nPřírodní rezervace Všetatská černava byla poprvé vyhlášena 1. ledna 1987, opětovně vyhlášena roku 2013. Nachází se na katastrálních územích Všetaty a Chrást u Tišic. Důvodem ochrany jsou vápnitá slatiniště s mařicí pilovitou a druhy svazu \"Caricion davallianae\" s řadou na ně vázaných zvláště chráněných a vzácných druhů rostlin a živočichů. Území se překrývá s EVL Všetatská černava (kód 2621). Celková výměra činí 8,82 ha.\n\n"}
{"id": "613481", "url": "https://cs.wikipedia.org/wiki?curid=613481", "title": "Úpor (přírodní rezervace)", "text": "Úpor (přírodní rezervace)\n\nPřírodní rezervace Úpor byla vyhlášena roku 1957 a nachází v klínu soutoku Labe a Vltavy u Mělníka v katastrálním území Úpor obce Obříství v okrese Mělník, malou částí též v katastrálním území Kly. Důvodem ochrany je zachovalý lužní les se sněženkou podsněžníkem.\n\nChráněné území bylo zrušeno dne 10. června 2014 a nahrazeno přírodní rezervací Úpor–Černínovsko.\n\n"}
{"id": "613489", "url": "https://cs.wikipedia.org/wiki?curid=613489", "title": "Čtverohrbolí", "text": "Čtverohrbolí\n\nČtverohrbolí (\"Corpora quadrigemina\") je rudimentární struktura v středním mozku savců, která vznikla redukcí oblasti zvané (i u ostatních obratlovců) tectum. Čtverohrbolí obsahuje dva páry hrbolů, vrchní pár (colliculi superiores) a pár spodních hrbolů (colliculi inferiores). Do vrchního (obecně rostrálnějšího) páru u nižších obratlovců vedl zrakový nerv, ale u savců sem zabíhá již jen malá část nervových vláken a sídlí zde pouze některé zrakové reflexy. V colliculi inferiores sídlí převodní centrum sluchových drah, které je u mnohých savců poměrně výrazně vyvinuté a směřuje informace z zrakových orgánů směrem do hemisfér koncového mozku.\n\nPřetětím středního mozku mezi colliculi superiores a inferiores u koček vytvořil Frederik Bremer (1935) preparát zvaný \"cerveau isolé\". V EEG se objevily vysoké alfa vlny (8 – 14 Hz) v podobně vysokých (spánkových) vřeten i samostatné pomalé vlny, přičemž kočka se stala decerebračně rigidní. Tento stav připomíná sice spánek, ale spíše se jedná o kóma, bezvědomí. Tím se liší od preparátu zvaného Encephale isolé, přetětí míchy mezi oblongátou a spinalis, kdy je zachován normální obraz EEG.\n"}
{"id": "613492", "url": "https://cs.wikipedia.org/wiki?curid=613492", "title": "Har Malkija", "text": "Har Malkija\n\nHar Malkija (: הר מלכיה) je vrch o nadmořské výšce 702 metrů v Izraeli, v Horní Galileji.\n\nNachází se cca 1 kilometr severně od vesnice Malkija. Má podobu nevelkého pahorku, který vystupuje jen několik desítek metrů nad okolní krajinu. Na svazích vrchu se nacházejí zbytky arabské vesnice al-Malkija, která tu stála do roku 1948, kdy byla během války za nezávislost dobyta izraelskými jednotkami a její obyvatelé uprchli. Jižním, severním i západním směrem se terén svažuje pozvolna, zatímco na východní straně spadá poměrně prudce podél severojižního zlomu do údolí údolí Bik'at Kedeš, které je s nadmořskou výškou okolo 400 metrů mezistupněm mezi hornatinou na izraelsko-libanonském pomezí a Chulským údolím.\n\n"}
{"id": "613498", "url": "https://cs.wikipedia.org/wiki?curid=613498", "title": "Arrondissement Niort", "text": "Arrondissement Niort\n\nArrondissement Niort je francouzský arrondissement ležící v departementu Deux-Sèvres v regionu Poitou-Charentes. Člení se dále na 18 kantonů a 166 obcí.\n\n"}
{"id": "613504", "url": "https://cs.wikipedia.org/wiki?curid=613504", "title": "V Obouch", "text": "V Obouch\n\nV Obouch je přírodní památka chráněná pro 3,8 kilometrů dlouhý úsek přirozeného toku řeky Lomnice s bohatou květenou na vlhkých loukách. Oblast se nachází jihovýchodně od Dolního Ostrovce, místní části obce Ostrovec, v okrese Písek, až po soutok s řekou Skalicí, nicméně samotné území leží na třech katastrálních územích.\n\nChráněné území je tvořeno převážně přirozeným balvanitým řečištěm s velkým množstvím peřejí. Říční koryto procházející hlubokým údolím je z větší části balvanité bez výraznějších lidských zásahů. Kolem něj se nachází říční niva, kde rostou charakterističtí zástupci lužního lesa typu ptačincových olšin \"Stellario-Alnetum glutinosae\" s pestrou skladbou dřevin a bylin poskytující vhodné hnízdiště pro celou řadu zástupců ptačích druhů.\n\nNa území přírodní památky se vyskytují dvě ohrožené rostliny, a to oměj pestrý (\"Aconitum variegatum\") a lilie zlatohlavá (\"Lilium martagon\"). Ze zvláště chráněných živočichů v Česku zde stále žije vydra říční (\"Lutra lutra\"), ještěrka obecná (\"Lacerta agilis\") a za potravou sem zalétá čáp černý (\"Ciconia nigra\"). Území je volně přístupné díky dvojici starých neudržovaných lesních cest, vedoucích po obou březích.\n\nPřírodní památka V Obouch leží v jižních Čechách v okrese Písek v lesích jihovýchodně od vsi Dolní Ostrovec, kde kopíruje přirozený tok řeky Lomnice, zaříznuté do jednoho z hlubokých údolí kaňonovitého systému Otavy a Vltavy. Na západní straně (u Dolního Ostrovce) je ohraničena zemědělsky využívanou plochou a malým jezem, na východním konci pak soutokem Lomnice se Skalicí. Během svého toku Lomnice obtéká na jižním úbočí 413 metrů vysoký kopec Na Skalkách. Chráněné území se rozkládá v nadmořské výšce 360 až 380 m n. m. v katastrálních územích obce Ostrovec: Dědovice, Dolní Ostrovec a Horní Ostrovec, Zabírá rozlohu 4,457 ha, z čehož celá tato plocha připadá na vodní plochy. Samotná hranice chráněného území vede ve vzdálenosti 0 až 5 metrů od břehu řeky. Okolo se nachází ochranné pásmo o šířce 50 metrů, které zasahuje do okolních lesních porostů.\n\nNad pravým břehem řeky Lomnice v oblasti přírodní památky leží vojenský prostor. Výše proti proudu řeky Lomnice se za Dolním Ostrovcem nachází další chráněné území Vystrkov, taktéž kolem toku řeky. Lokalita je součástí ptačí oblasti Údolí Otavy a Vltavy.\n\nDříve probíhala na březích řeky výsadba nepůvodních druhů, a to převážně smrku ztepilého (\"Picea abies\"), borovice lesní (\"Pinus sylvestris\") a taktéž javoru jasanolistého (\"Acer negundo\"). Chráněné území bylo zřízeno Okresním národním výborem Písek vyhláškou ze 4. prosince 1985 s účinností od 1. února 1986. K roku 2008 je území vyhlášeno jako přírodní památka o celkové výměře 5,1401 ha dle zákona č. 114/1992 Sb., o ochraně přírody a krajiny, ve znění pozdějších předpisů. Nicméně, pokud se rozloha chráněného území spočte z rozměr dotčených parcel, je území menší. A to pouze 4,457 ha.\n\nŘeka si razí hluboce zaříznuté koryto v horninovém podloží tvořeném převážně biotitickým granodioritem zvíkovského typu. V severní části jsou i polohy amfibol-biotitického granodioritu a žuly kozárovického typu (středočeský pluton). Osu říčního údolí protínají úzké žíly žulového porfyru, příležitostně i lamprofyru a monzonovitého a monzodioritového porfyritu.\n\nZ geomorfologického hlediska se oblast řadí k Táborské pahorkatině. Část koryta řeky tvořící přírodní památku je v horní části (zhruba půl kilometru dlouhé) poměrně úzká s minimem větších balvanů, s pozvolna protékající vodou. Okolí je tvořeno pastvinami a loukami. Střední část koryta (1 km dlouhá) je oproti tomu tvořena velkým meandrem, uvnitř jehož oblouku je plošina. Oproti tomu dolní část (1,5 km) je zaříznuta do údolí, kde se skalní výchozy přibližují až k samotnému toku. Říční koryto je plné granodioritových balvanů s vysokým topografickým spádem, vedoucím k rychlému proudění vody.\n\nOblast nivy je tvořena holocenními písčitohlinitými říčními sedimenty, na kterých se nachází fluvizem glejová. Mimo nivu jsou na okolních svazích ranker kambizemní a kambizem typická.\n\nPřírodní památku tvoří 3,8 km dlouhý úsek řeky Lomnice, která celou oblast odvodňuje. Přibližně 300 metrů před soutokem se Skalicí se pravostranně vlévá Jesenický potok. Na pravém břehu se taktéž nachází řada pramenišť. Lomnice se necelé dva kilometry po opuštění přírodní památky levostranně vlévá do Otavy v oblasti, kde již tato řeka vytváří část přehradní nádrže Orlík. Oblast spadá do úmoří Severního moře, mezinárodní oblasti povodí Labe a dílčího povodí Horní Vltava. Úsek toku, který tvoří přírodní památku, náleží do vodního útvaru Lomnice od toku Hradišťský potok po vzdutí nádrže Orlík II (idenfitikátor HVL_1470). Celkové hodnocení stavu vodního útvaru, provedené na základě výsledků situačního monitoringu v období let 2010–2012 v reprezentativním monitorovacím profilu vodního útvaru, které sestává z hodnocení ekologického stavu a chemického stavu, je nevyhovující. Z hlediska ekologického stavu dosahuje vodní útvar středního stavu, a to ve všech hodnocených složkách (biologické složky, všeobecně fyzikálně-chemické složky a specificky znečišťující látky), hydromorfologie nebyla hodnocena. Mezi nevyhovující ukazatele patří makrozoobentos, fytobentos, reakce vody, teplota vody, BSK5, celkový fosfor a adsorbovatelné organicky vázané halogeny (AOX). Z hlediska chemického stavu vodní útvar nedosahuje dobrého stavu. Nevyhovujícími ukazateli jsou fluoranthen a benzo[a]pyren.\n\nPodle Quittovy klimatické klasifikace náleží lokalita do mírně teplé oblasti MT11.\n\nJelikož samotné území je tvořeno převážně vodním tokem, množství popsaných druhů se nachází v 50 metrů širokém pásu ochranného pásma. Z vodních rostlin se v korytě řeky nenacházejí žádné významné druhy. Okolní břehové porosty odpovídají přirozenému lužnímu lesu typu ptačincových olšin \"Stellario-Alnetum glutinosae\", takže jsou tvořeny převážně olší lepkavou (\"Alnus glutinosa\"), jilm horský (\"Ulmus glabra\"), či vrba křehká (\"Salix fragilis\"). Ve stromovém patře se ale vyskytují i zástupci vzácné jedle bělokoré (\"Abies alba\") a jilmu vazu (\"Ulmus laevis\"), či dalších druhů, jako je jasan ztepilý (\"Fraxinus excelsior\"), dub letní (\"Quercus robur\"), lípa malolistá (\"Tilia cordata\"), topol osika (\"Populus tremula\"), borovice lesní (\"Pinus sylvestris\"), bříza bělokorá (\"Betula pendula\"), olše lepkavá (\"Alnus glutinosa\"), habr obecný (\"Carpinus betulus\"), javor mléč (\"Acer platanoides\"), javor klen (\"Acer pseudoplatanus\") či smrk ztepilý (\"Picea abies\"). Samotné stromové patro je částečně poznamenáno nepůvodní výsadbou smrku ztepilého (\"Picea abies\"), borovice lesní (\"Pinus sylvestris\") a taktéž javoru jasanolistého (\"Acer negundo\") na svahy kolem řeky. V bohatém keřovém patře roste líska obecná (\"Corylus avellana\"), střemcha obecná (\"Padus avium\"), trnka obecná (\"Prunus spinosa\"), brslen evropský (\"Euonymus europaeas\"), růže převislá (\"Rosa pendulina\"), lýkovec jedovatý (\"Daphne mezereum\") či zimolez obecný (\"Lonicera xylosteum\"). Dále jsou udávány druhy stromů a keřů, jako je jeřáb ptačí (\"Sorbus aucuparia\"), vrba trojmužná (\"Salix triandra\"), střemcha obecná (\"Prunus padus\"), řešetlák počistivý (\"Rhamnus cathartica\") a hloh obecný (\"Crataegus laevigata\").\n\nZ kapraďorostů a jejich příbuzných byly na lokalitě popsány kapraď osténkatá (\"Dryopteris carthusiana\"), kapraď samec (\"Dryopteris filix-mas\"), pýrovník psí (\"Elymus caninus\"), přeslička rolní (\"Equisetum arvense\") a přeslička lesní (\"Equisetum sylvaticum\").\n\nZ travin byly nalezeny psineček obecný (\"Agrostis capillaris\"), tomka vonná (\"Anthoxanthum odoratum\"), válečka prapořitá (\"Brachypodium pinnatum\"), třtina rákosovitá (\"Calamagrostis arundinacea\"), třtina křovištní (\"Calamagrostis epigejos\"), ostřice třeslicovitá (\"Carex brizoides\"), vzácná ostřice Buekova (\"Carex buekii\"), ostřice prstnatá (\"Carex digitata\"), jílek mnohokvětý (\"Lolium multiflorum\"), bika bělavá (\"Luzula luzuloides\"), chrastice rákosovitá (\"Phalaris arundinacea\"), kostřava obrovská (\"Festuca gigantea\"), srha laločnatá (\"Dactylis glomerata\"), metlice trsnatá (\"Deschampsia cespitosa\"), lipnice roční (\"Poa annua\") a lipnice hajní (\"Poa nemoralis\"). K dalším jednoděložným rostlinám vyskytujícím se na lokalitě patří konvalinka vonná (\"Convallaria majalis\"), pstroček dvoulistý (\"Maianthemum bifolium\") a vzácná lilie zlatohlavá (\"Lilium martagon\").\n\nZ dvouděložných rostlin se v území vyskytuje česnáček lékařský (\"Alliaria petiolata\"), sasanka hajní (\"Anemone nemorosa\"), řebříček obecný (\"Achillea millefolium agg.\"), ohrožený oměj pestrý (\"Aconitum variegatum\"), bršlice kozí noha (\"Aegopodium podagraria\"), lopuch větší (\"Arctium lappa\"), křen selský (\"Armoracia rusticana\"), udatna lesní (\"Aruncus vulgaris\"), kopytník evropský (\"Asarum europaeum\"), jarmanka větší (\"Astrantia major\"), bukvice lékařská (\"Betonica officinalis\"), dvouzubec černoplodý (\"Bidens frondosa\"), blatouch bahenní (\"Caltha palustris\"), zvonek broskvolistý (\"Campanula persicifolia\"), zvonek okrouhlolistý (\"Campanula rotundifolia\"), zvonek kopřivolistý (\"Campanula trachelium\"), bodlák lopuchovitý (\"Carduus personata\"), merlík bílý (\"Chenopodium cf. album\"), pcháč rolní (\"Cirsium arvense\"), pcháč zelinný (\"Cirsium oleraceum\"), pcháč bahenní (\"Cirsium palustre\"), pcháč obecný (\"Ciium vulgare\"), pryšec chvojka (\"Euphorbia cyparissias\"), pryšec dřevnatý (\"Euphorbia dulcis\"), orsej jarní (\"Ficaria verna\"), tužebník jilmový (\"Filipendula ulmaria\"), jahodník obecný (\"Fragaria vesca\"), křivatec žlutý (\"Gagea lutea\"), pitulník horský (\"Galeobdolon montanum\"), svízel lesní (\"Galium sylvaticum\"), svízel syřišťový (\"Galium verum\"), kakost luční (\"Geranium pratense\"), popenec obecný (\"Glechoma hederacea\"), břečťan popínavý (\"Hedera helix\"), jaterník podléška (\"Hepatica nobilis\"), bolševník obecný (\"Heracleum sphondylium\"), jestřábník Lachenalův (\"Hieracium lachenalii\"), jestřábník zední (\"Hieracium murorum\"), jestřábník hroznatý (\"Hieracium racemosum\"), jestřábník savojský (\"Hieracium sabaudum\"), medyněk vlnatý (\"Holcus lanatus\"), chmel otáčivý (\"Humulus lupulus\"), třezalka tečkovaná (\"Hypericum perforatum\"), netýkavka malokvětá (\"Impatiens parviflora\"), vzácný chrastavec lesní (\"Knautia dipsacifolia\"), hluchavka skvrnitá (\"Lamium maculatum\"), hrachor luční (\"Lathyrus pratensis\"), hrachor lesní (\"Lathyrus sylvestris\"), hrachor jarní (\"Lathyrus vernus\"), máchelka podzimní (\"Leontodon autumnalis\"), karbinec evropský (\"Lycopus europaeus\"), vrbina penízková (\"Lysimachia nummularia\"), vrbina obecná (\"Lysimachia vulgaris\"), kyprej vrbice (\"Lythrum salicaria\"), černýš luční (\"Melampyrum pratense\"), strdivka nicí (\"Melica nutans\"), bažanka vytrvalá (\"Mercurialis perennis\"), mléčka zední (\"Mycelis muralis\"), pomněnka bahenní (\"Myosotis palustris agg.\"), křehkýš vodní (\"Myosoton aquaticum\"), šťavel kyselý (\"Oxalis acetosella\"), rdesno peprník (\"Persicaria hydropiper\"), rdesno řídkokvěté (\"Persicaria cf. mitis\"), zvonečník klasnatý (\"Phyteuma spicatum\"), jitrocel kopinatý (\"Plantago lanceolata\"), jitrocel větší (\"Plantago major\"), kokořík vonný (\"Polygonatum odoratum\"), prvosenka vyšší (\"Primula elatior\"), plicník lékařský (\"Pulmonaria officinalis\"), řimbaba chocholičnatá (\"Pyrethrum corymbosum\"), pryskyřník prudký (\"Ranunculus acris\"), pryskyřník kosmatý (\"Ranunculus lanuginosus\"), pryskyřník plazivý (\"Ranunculus repens\"), ostružiník maliník (\"Rubus idaeus\"), šťovík kadeřavý (\"Rumex crispus\"), šťovík tupolistý (\"Rumex obtusifolius\"), krvavec toten (\"Sanguisorba officinalis\"), krtičník hlíznatý (\"Scrophularia nodosa\"), starček vodní (\"Senecio aquaticus\"), starček Fuchsův (\"Senecio ovatus\"), silenka dvoudomá (\"Silene dioica\"), zlatobýl obecný (\"Solidago virgaurea\"), čistec lesní (\"Stachys sylvatica\"), ptačinec velkokvětý (\"Stellaria holostea\"), ptačinec hajní (\"Stellaria nemorum\"), čertkus luční (\"Succisa pratensis\"), kostival lékařský (\"Symphytum officinale\"), kostival hlíznatý (\"Symphytum tuberosum\"), vratič obecný (\"Tanacetum vulgare\"), pampeliška lékařská (\"Taraxacum sect. Ruderalia\"), jetel prostřední (\"Trifolium medium\"), jetel luční (\"Trifolium pratense\"), jetel plazivý (\"Trifolium repens\"), trojštět žlutavý (\"Trisetum flavescens\"), kopřiva dvoudomá (\"Urtica dioica\"), brusnice borůvka (\"Vaccinium myrtillus\"), divizna černá (\"Verbascum nigrum\"), rozrazil lékařský (\"Veronica officinalis\") a vikev ptačí (\"Vicia cracca\").\n\nZe zbytků dubohabřin proniká do lokality mnoho dalších druhů jako například vikev hrachovitá (\"Vicia pisiformis\"), vikev lesní (\"V. sylvatica\") či kokořík mnohokvětý (\"Polygonatum multiflorum\"). Po celé délce říčního toku úspěšně expanduje invazivní netýkavka žláznatá (\"Impatiens glandulifera\").\n\nJe zde popsán výskyt teplomilné můry blýskavky plicníkové (\"Atypha pulmonaris\"), ze zástupců dvoukřídlých kuklice \"Tachina casta\", lužanka \"Diastata flavicosta\" a taktéž další obvyklé druhy smíšených lesů. Ze vzácnějších zástupců hmyzu i zástupce bedlobytky \"Exechiopsis laschkewitziana\", z brouků střevlíček \"Leistus terminatus\", z tesaříků \"Cortodera fermorata\", z vážek šidélko brvonohé (\"Platycnemis pennipes\"). Z pohledu České republiky je zde unikátní výskyt tiplice \"Tipula benesignata\".\n\nZ obojživelníků se zde vyskytuje ropucha obecná (\"Bufo bufo\"), z plazů pak ještěrka obecná (\"Lacerta agilis\").\n\nChráněná část toku řeky Lomnice spadá do mimopstruhových vod, ve kterých se vyskytují zástupci kapra obecného (\"Cyprinus carpio\"), cejna velkého (\"Abramis brama\"), cejnka malého (\"Blicca bjoerkna\"), hrouzka malého (\"Gobio gobio\"), lína obecného (\"Tinca tinca\"), jelce tlouště (\"Leuciscus cephalus\"), plotice obecné (\"Rutilus rutilus\"), úhoře říčního (\"Anguilla anguilla\"), jelce proudníka (\"Leuciscus leuciscus\"), štiky obecné (\"Esox lucius\"), candáta obecného (\"Sander lucioperca\"), okouna říčního (\"Perca fluviatilis\"), mníka jednovousého (\"Lota lota\"), oukleje obecné (\"Alburnus alburnus\"), ostroretky stěhovavé (\"Chondrostoma nasus\") a slunky obecné (\"Leucaspius delineatus\").\n\nKaždoročně jsou do lokality nasazovány násadby ryb, a to zejména kapra obecného (\"Cyprinus carpio\") o celkové váze přibližně dvou tun, ostroretky stěhovavé (\"Chondrostoma nasus\"), ale také štiky obecné (\"Esox lucius\"), candáta či parmy (nasazena v roce 2008). Nicméně toto druhové složení rybí násadby je kritizováno aktuálním plánem péče, který navrhuje její upravení ve prospěch druhů rychleji proudících vod.\n\nZ ptáků zde byli pozorováni brhlík lesní (\"Sitta europaea\"), budníček lesní (\"Phylloscopus sibilatrix\"), budníček menší (\"Phylloscopus collybita\"), silně ohrožený čáp černý (\"Ciconia nigra\"), červenka obecná (\"Erithacus rubecula\"), datel černý (\"Dryocopus martius\"), holub hřivnáč (\"Columba palumbus\"), prokazatelně hnízdící konipas horský (\"Motacilla cinerea\"), kos černý (\"Turdus merula\"), králíček obecný (\"Regulus regulus\"), králíček ohnivý (\"Regulus ignicapillus\"), silně ohrožený ledňáček říční (\"Alcedo atthis\"), pěnice slavíková (\"Sylvia borin\"), pěnice černohlavá (\"Sylvia atricapilla\"), pěnkava obecná (\"Fringilla coelebs\"), rákosník zpěvný (\"Acrocephalus palustris\"), sojka obecná (\"Garrulus glandarius\"), strakapoud velký (\"Picoides major\"), strnad obecný (\"Emberiza citrinella\"), střízlík obecný (\"Troglodytes troglodytes\"), sýkora babka (\"Poecile palustris\"), sýkora uhelníček (\"Periparus ater\"), sýkora modřinka (\"Cyanistes caeruleus\"), sýkora koňadra (\"Parus major\"), šoupálek dlouhoprstý (\"Certhia familiaris\") a volavka popelavá (\"Ardea cinerea\").\n\nZe savců se V Obouch vyskytuje dle charakteristických krtinců krtek obecný (\"Talpa europaea\"), dále byl během průzkumu odchycen rejsek obecný (\"Sorex araneus\"), myšice lesní \"(Apodemus flavicollis)\" a myšice křovinná \"(Apodemus sylvaticus)\". Pozorována byla také nepůvodní ondatra pižmová (\"Ondatra zibethicus\") a v roce 2000 i silně ohrožená vydra říční (\"Lutra lutra\"), jejíž výskyt potvrzují rybáři i myslivci. Dle dalšího zdroje zde má pravděpodobně trvalou populaci. Vyjma těchto druhů je zde výskyt zástupců běžných savců, jako jsou srnky či divoká prasata (\"Sus scrofa\").\n\nDůvodem ochrany je zachování přirozeného toku řeky Lomnice s balvanitým korytem bohatým na nízké říční peřeje protékající hluboko zaříznutým údolím, a ponechání jeho vývoje samovolným procesům. Na okolních březích a svazích se nachází pestrá dřevinná skladba lesa a bohaté bylinné patro, kde se vyskytují chránění živočichové.\n\nV lokalitě se negativně projevují splachy eutrofizované půdy z okolních polí a pastvin v horním toku řeky, umělé nasazování ryb, místní kácení stromů a zanášení odpadky (například při povodních). Plán péče navrhuje, aby menší jez nad západním okrajem přírodní památky byl buď odstraněn, či vybaven rybím přechodem. Taktéž nedoporučuje provádět holosečnou těžbu dřeva v oblasti říční nivy, nicméně doporučuje jako vhodné zcela z lokality odstranit javor jasanolistý (\"Acer negundo\"). Naproti tomu efektivní zásah proti netýkavce žláznaté (\"Impatiens glandulifera\") se nyní jeví jako neproveditelný, jelikož by musel proběhnout po celé délce toku.\n\nPo obou stranách řeky vedou staré lesní cesty, které jsou místy zpevněny. Na levém břehu prochází modrá turistická značka, tzv. „Alšova cesta“ vedoucí z Mirotic na soutok Otavy s Lomnicí. Po druhém břehu vede v části chráněného území červeně značená „Sedláčkova stezka“ vedoucí z Vráže na Orlík nad Vltavou. Na řece se provozuje sportovní rybaření.\n\n"}
{"id": "613510", "url": "https://cs.wikipedia.org/wiki?curid=613510", "title": "Jechezkel Braun", "text": "Jechezkel Braun\n\nJechezkel Braun (: יחזקאל בראון, narozen 18. ledna 1922 − 27. srpna 2014) byl izraelský hudební skladatel a emeritní profesor na Telavivské univerzitě.\n\nNarodil se v německém městě Breslau (dnešní Vratislav v Polsku) a ve dvou letech podnikl společně s rodinou aliju do britské mandátní Palestiny. Již od dětství byl vychováván v blízkém kontaktu s židovskou a východostředomořskou tradiční hudbou, což ovlivnilo i jeho pozdější tvorbu.\n\nVystudoval Izraelskou hudební akademii a získal magisterský titul v oboru klasických studií na Telavivské univerzitě. V roce 1975 studoval gregoriánský chorál v benediktýnském klášteře Solesmes ve Francii. Mezi jeho akademické zaměření patřily tradiční židovské melodie a gregoriánský chorál. Tyto a další předměty přednášel na univerzitách a kongresech ve Spojeném království, Francii, Spojených státech a Německu. Byl emeritním profesorem na Telavivské univerzitě.\n\nZemřel v roce 2014 v Tel Avivu ve věku 92 let.\n\nV roce 2001 byl oceněn Izraelskou cenu za hudbu. Ta je udílena od roku 1953 a patří mezi nejvyšší izraelská státní vyznamenání.\n\n"}
{"id": "613512", "url": "https://cs.wikipedia.org/wiki?curid=613512", "title": "Bik'at Kedeš", "text": "Bik'at Kedeš\n\nBik'at Kedeš (: בקעת קדש, doslova \"údolí Kedeš\") je menší údolí o nadmořské výšce okolo 400 metrů v Horní Galileji, v severním Izraeli. Pojmenováno je podle starověké lokality Tel Kedeš, která tu stojí.\n\nÚdolí se nachází v prostoru mezi vesnicemi Malkija, Dišon, Ramot Naftali a Jiftach. Má podobu severojižně orientované náhorní terasy o délce cca 5 kilometrů a šířce cca 2 kilometry. Jde o mezistupeň, který odděluje nejvyšší partie krajiny poblíž izraelsko-libanonské hranice s nadmořskou výškou přes 600 metrů a rovinu Chulského údolí o nadmořské výšce přes 50 metrů. Mezi pohraniční vysočinou a údolím Kadeš se nachází severojižní zlom, nejvýrazněji patrný na okraji vesnice Malkija. Mezi údolím Kedeš a Chulským údolím je to obdobný severojižní zlom s mimořádně strmým sklonem terénu. Na severní straně je údolí ukončeno pozvolným nástupem vysočiny Naftali.\nVlastní údolí Kedeš má velmi plochý reliéf a je zemědělsky využíváno. Protéká jím napříč vádí Nachal Kedeš. Další vodní toky jsou podstatně kratší. Je to vádí Nachal Zemer, které stéká z pahorku Har Zemer na jihovýchodním okraji Bik'at Kedeš do Chulského údolí. Na jižní straně také údolí ohraničuje pahorek Har Cvi a na jih od něj ležící kaňon vádí Nachal Dišon.\n\n"}
{"id": "613521", "url": "https://cs.wikipedia.org/wiki?curid=613521", "title": "Jabloňka (zámek)", "text": "Jabloňka (zámek)\n\nJabloňka či Jablůňka je klasicistní zámeček v pražské čtvrti Troja. Jedná se o dvoupodlažní stavbu s výhledem na trojskou kotlinu a Holešovice.\n\nUmístěním je dáno to, že hlavní průčelí zámečku je patrové, ale zadní pouze přízemní. Přilehlá zahrada sestupuje až do chráněného území Jabloňka, které katastrálně patří již k Libni.\n\nPůvod zámečku je neznámý, ale v jeho blízkosti byl údajně učiněn nález mincí z 15. století. Patrně zde tedy existovala nějaká starší stavba, zřejmě viniční lis. Patro bylo k současné budově přistavěno asi až v poslední třetině 18. století. V polovině 19. století byla provedena přestavba. \n\nNa konci první světové války Jabloňku vlastnil hejtman Šafránek, který jí dal konečnou podobu. V patře bývala kaple, v přízemí se zachovala místnost s trámovým stropem.\n\nOd roku 1964 patří zámeček k památkově chráněným objektům. Objekt je v soukromém vlastnictví, je obývaný a veřejnosti nepřístupný. V roce 2012 byla ukončena rekonstrukce a objekt vlastní milionář Mark Vydra (manžel jachtařky Šmídové).\n\n\n\n"}
{"id": "613522", "url": "https://cs.wikipedia.org/wiki?curid=613522", "title": "Arrondissement Parthenay", "text": "Arrondissement Parthenay\n\nArrondissement Parthenay je francouzský arrondissement ležící v departementu Deux-Sèvres v regionu Poitou-Charentes. Člení se dále na 8 kantonů a 77 obcí.\n\n"}
{"id": "613524", "url": "https://cs.wikipedia.org/wiki?curid=613524", "title": "Cvi Avni", "text": "Cvi Avni\n\nCvi Avni (: צבי אבני, v anglickém přepisu \"Tzvi Avni\", rodným jménem Hermann Jakob Steinke; * 2. září 1927) je izraelský hudební skladatel.\n\nNarodil se v německém Saarbrückenu a jako dítě emigroval s rodinou do britské mandátní Palestiny. Studoval s Paulem Ben Chajimem. Na doporučení Edgarda Varèsého působil v 60. letech v Columbia-Princeton Electronic Music Center. Později, na základě rad svého newyorského mentora Vladimira Ussachevskeho, v Izraeli založil elektronické studio při Jeruzalémské hudební akademii.\n\nV roce 2001 byl oceněn Izraelskou cenou za hudbu. Ta je udílena od roku 1953 a patří mezi nejvyšší izraelská státní vyznamenání.\n\n"}
{"id": "613529", "url": "https://cs.wikipedia.org/wiki?curid=613529", "title": "Arrondissement Bressuire", "text": "Arrondissement Bressuire\n\nArrondissement Bressuire je francouzský arrondissement ležící v departementu Deux-Sèvres v regionu Poitou-Charentes. Člení se dále na 7 kantonů a 62 obcí.\n\n"}
{"id": "613530", "url": "https://cs.wikipedia.org/wiki?curid=613530", "title": "Har Zemer", "text": "Har Zemer\n\nHar Zemer (: הר זמר) je vrch o nadmořské výšce 529 metrů v Izraeli, v Horní Galileji.\n\nNachází se na jihovýchodním okraji náhorní terasy Bik'at Kedeš, cca 1 kilometr jihozápadně od vesnice Ramot Naftali a západně od lokální silnice 886, která z Ramot Naftali vede k jihu. Má podobu nevelkého odlesněného pahorku. Severním a západním směrem leží rovinatá a zemědělsky využívaná enkláva údolí Bik'at Kedeš, východním směrem terén spadá do Chulského údolí, kam z pahorku Har Zemer sestupují také vádí Nachal Zemer a nedaleko odtud i Nachal Geršom. Východně od Har Zemer, ještě před terénním zlomem do Chulského údolí, stojí pahorek se zbytkem starověké pevnosti Keren Naftali.\n\n"}
{"id": "613533", "url": "https://cs.wikipedia.org/wiki?curid=613533", "title": "Vysoký Tok", "text": "Vysoký Tok\n\nVysoký tok (546 m) je hora v Křivoklátské vrchovině a také přírodní rezervace, vyhlášená roku 1984. Nachází se v prostoru vrcholu a jižního až východního úbočí, zhruba 2 km jižně od obce Branov. Důvodem ochrany jsou společenstva vrcholových pleší a suťové porosty.\n\n"}
{"id": "613536", "url": "https://cs.wikipedia.org/wiki?curid=613536", "title": "U Eremita", "text": "U Eremita\n\nPřírodní rezervace U Eremita je chráněné území o rozloze 7,80 ha, které bylo vyhlášeno v roce 1984. Nachází se v Křivoklátské vrchovině na pravém břehu řeky Berounky před ústním Klučné, na území obce Branov, a je spravována Správou CHKO Křivoklátsko.\n\nLokalita je významná svým přírodě blízkým lesem s velkou pestrostí druhů a to jak rostlin, tak živočichů. Suťové stráně, na nichž se celá lokalita nachází, nabízejí příhodné podmínky například pro velmi početnou populaci tisu červeného (\"Taxus baccata\"). Přírodní rezervace byla postižena v minulosti těžbou dřeva a pastvou dobytka. V 19. století byla lokalita částečně uměle zalesněna smrkem a borovicí. Kvůli nepřístupnému terénu však nebylo lesní hospodářství nikdy příliš intenzivní.\n\nV roce 1999 byla obnovena stezka spojující obce Branov a Roztoky, procházející rezervací, a posléze na ní byla vytvořena naučná stezka prezentující druhy zdejší pestré rostlinné skladby lesa i geologická specifika (ložisko pěnovce).\n\n Území přírodní rezervace U Eremita se nachází na severních zalesněných svazích pravého břehu řeky Berounky mezi obcemi Roztoky a Branov, cca 1 km od obce Roztoky. Rezervace se rozkládá v nadmořské výšce 250 – 330 m n. m. a zaujímá rozlohu 7,8 ha. Lidmi neosídlenou lokalitou vede turistická trasa, která byla po několik let uzavřena a znovu obnovena byla v roce 1999. V rezervaci se nachází pramen Pěnovcového potoka.\n\nPůvodní vegetace byla ovlivněna těžbou lesa a pastvou dobytka, ovšem vzhledem k nepřístupnému terénu nebylo toto hospodářství nikdy příliš intenzivní. V průběhu 19. století byla část lokality uměle zalesněna smrkem a borovicí. Samotná lokalita přírodní rezervace nebyla nikdy osídlena lidmi, ovšem v blízkém okolí se nachází rekreační oblast. Přírodní rezervace byla poprvé vyhlášena Ministerstvem kultury ČSR dne 28. března 1984 s datem účinnosti od 11. října 1984 a následně byla vyhlášena Ministerstvem životního prostředí ČR dne 11. června 1992 s datem účinnosti od 13. srpna 1992.\n\nÚzemí se nachází v mírně teplé klimatické oblasti (MT11), která je charakteristická mírně teplou zimou a dlouhým, teplým a suchým létem.\n\nRezervace se rozkládá na proterozoických sedimentech břidlic a drób, které jsou překryty kambrickými andezity. V oblasti pramene je vytvořen pěnovcový splaz.\n\nV lokalitě převažují hnědé půdy s rankerovými ostrůvky. Na pěnovci se vyskytuje ostrůvek rendziny.\n\nRostlinná říše je na lokalitě zastoupena více než 200 druhy cévnatých rostlin, z toho 4 druhy jsou chráněné a pro tuto lokalitu charakteristické: tařice skalní (\"Aurinia saxatilis\"), chrpa chlumní (\"Centaurea triumfettii\"), měsíčnice vytrvalá (\"Lunaria rediviva\"), tis červený (\"Taxus baccata\"). Velmi významný je výskyt právě tisu červeného, kde je na této lokalitě zachována nepřerušená přirozená reprodukce tohoto druhu. V lesních porostech ve skalnatém svahu nad Berounkou je dominantní xerotermní vegetace. Na pěnovci je dominantní společenstvo mechorostů, kde se jedná především o výskyt druhů baňatky potoční (\"Brachythecium rivulare)\", pobřežnice vápnomilné (\"Pellia endiviifolia)\", krasatky přeslenité (\"Eucladium verticillatum) a \"Cratoneurum commutatum.\"\"\n\nZ bezobratlých živočichů byl zaznamenán výskyt sekáče plošík větší (\"Trogulus napaeformis\").\n\nZ chráněných druhů živočichů se na lokalitě vyskytuje mlok skvrnitý (\"Salamandra salamandra\") či užovka podplamatá (\"Natrix tessellata\") a několik ptačích druhů jako jsou: skorec vodní (\"Cinclus cinclus\"), strakapoud prostřední (\"Dendrocopos medius\"). Významným zástupce zde hnízdících ptáků je včelojed lesní (\"Pernis apivorus\"). Vyskytují se zde také savci a to občasně jelen (\"Cervus\") či prase divoké (\"Sus scrofa\"), častější je však výskyt lišky obecné (\"Vulpes vulpes\") či jezevce (\"Meles meles\").\n\nRezervace představuje ukázku suťového lesa tvořeného habrovými doubravami a javořinami. Původně se zde vyskytoval les reprezentující lipové javořiny s jedlí, která ovšem po roce 1950 téměř vymizela z lokality, nicméně dodnes se zde zachoval výskyt lipových javořin s tisem. Zdejší lesy patří do kategorie zvláštního určení a porosty jsou ponechávány přirozenému vývoji tak, aby se les blížil v co největší míře přírodnímu lesu se schopností přirozené obnovy s velkou měrou různorodosti, tedy je snahou lesníků dosáhnout lesa blížícího se pralesu.\n\nÚzemí přírodní rezervace U Eremita má na celé své rozloze ochranářský překryv s CHKO Křivoklátsko a s Ptačí oblastí Křivoklátsko. Snahou pracovníku Správy CHKO Křivoklátsko a Lesů České republiky je zachování přirozeného lesa s velkou druhovou rozmanitostí blížícího se pralesu, který je sídlem mnoha rostlinných i živočišných druhů. Potencionálně ohrožujícím faktorem je blízká, hojně navštěvovaná, rekreační oblast. Na lokalitě je od roku 2000 zřízena naučná stezka pro veřejnost.\n\nÚzemí PR U Eremita protíná od roku 2000 naučná stezka zřízená Správou CHKO Křivoklátsko, která je věnována dřevinné skladbě této oblasti. Stezka dlouhá cca 1 km obsahuje celkem 3 zastavení vybavená informačním panelem a 35 dřevin označených v terénu. Na obou začátcích trasy jsou informační panely, kde jsou vyobrazeny dřeviny, které jsou následně v terénu označeny čísly. Trasa obsahuje kromě úvodních panelů ještě jeden panel věnovaný pěnovcovému ložisku. Ten se nachází zhruba uprostřed stezky, která je vedena po cestě zrekonstruované v roce 1999. \n\nStezka je vedena místy v exponovaném terénu nad řekou Berounkou. Po úvodním výstupu (směrem od silnice od Roztok u Křivoklátu) k prvnímu panelu je dále vedena téměř po rovině.\n\nNa naučnou stezku upozorňuje u silnice Roztoky u Křivoklátu – Karlova Ves ukazatel, který nasměruje návštěvníky k prvnímu panelu naučné stezky. K naučné stezce je vydán i tištěný průvodce dostupný v informačních centrech. \n\n\n"}
{"id": "613539", "url": "https://cs.wikipedia.org/wiki?curid=613539", "title": "Levin Corbin Handy", "text": "Levin Corbin Handy\n\nLevin Corbin Handy (srpen 1855 – 26. března 1932) byl americký portrétní fotograf, který žil a pracoval v průběhu 19. a na počátku 20. století.\n\nVálečný fotograf a otec fotožurnalismu Mathew Brady byl Handyho vyženěný strýc a Handy se u něho učil od svých dvanácti let. Po několika letech práce v Bradyho studiu se z něj stal zručný asistent fotografa. Později se Handy stal nezávislým fotografem ve Washingtonu. V 80. letech vstoupil do partnerství se Samuelem C. Chesterem, a následně spolupracovali také s Bradym. Handy fotografoval individuální portréty a poskytoval fotografické a reprografické služby pro federální vládu Spojených států. Mezi lety 1880 a 1896 dokumentoval stavbu budovy \"Thomas Jefferson Building\" Library of Congress.\n\nPo smrti svého strýce v roce 1896 zdědil Handy jeho fotografie. Po Handyho smrti přešly snímky jeho i Bradyho do majetku jeho dcer Alice H. Coxové a Mary H. Evansové. V roce 1954 od dcer koupila Kongresová knihovna přibližně 10 000 těchto negativů.\n"}
{"id": "613545", "url": "https://cs.wikipedia.org/wiki?curid=613545", "title": "Lokomotiva 434.2", "text": "Lokomotiva 434.2\n\nŘada 434.2 ČSD je čtyřspřežní nákladní lokomotiva bývalých Československých státních drah, která vznikla přestavbou sdružené lokomotivy řady 170 kkStB na dvojčitou s přehřívačem. Jednalo se o jednu z nejúspěšnějších rekonstrukcí nejen v Československu, ale i v Evropě.\n\nPo první světové válce připadlo po rozpadu Rakouska-Uherska Československu i 306 lokomotiv řady 170. ČSD si pořídily ještě dalších 71 strojů této řady. Ačkoliv šlo v době jejich vzniku o vynikající lokomotivy, po více než dvaceti letech se již ve srovnání s novějšími lokomotivami na přehřátou páru jevily jako nehospodárné. ČSD se proto rozhodly pro jejich rekonstrukci.\n\nV letech 1924 – 1925 provedla První Českomoravská rekonstrukci strojů 170.11 68, 101, 107, 91, 102, 217, 74 a 157). Od roku 1930 pak pokračovaly rekonstrukce dalších strojů, tentokrát ale již ve vlastních dílnách ČSD – především v Lounech, dále v Nymburce a v Plzni.\n\nV roce 1938 předaly ČSD s výtopnami v obsazeném pohraničí i 80 lokomotiv této řady DR – ty je označily řadou 56.36. Za války rekonstrukce ještě pokračovaly, v letech 1939 – 1944 bylo zrekonstruováno 67 lokomotiv. Po roce 1945 následovalo posledních 12 rekonstrukcí, které skončily v listopadu 1951 předáním 434.2341. Celkem bylo rekonstruováno 345 lokomotiv.\n\nLokomotivy prošly ještě jednou vlnou rekonstrukcí, kdy jim byly dosazovány sklopné rošty, odklápěcí dna popelníků, elektrické osvětlení a na 127 strojů byla dosazena dyšna Giesl.\n\nRekonstrukce se týkala především lokomotivního kotle a parního stroje. V kotli bylo změněno uspořádání trubek – nově se zde nacházelo 19 žárnic a 110 kouřovek. Celková výhřevná plocha se zmenšila na 162,9 m², malotrubnatý přehřívač měl plochu 77,3 m². Parametry skříňového kotle zůstaly zachovány. Lokomotiva dostala novou dýmnici o délce 1627 mm, takže uzávěr dýmničních dveří přesahoval před rovinu čelníku a přítokové roury k válcům byly nápadně vyhnuté dozadu, což bylo charakteristickým znakem této řady. Regulátor v prvním parním dómu byl ventilový, komín litinový s obrubou, za ním se nacházela nasávací záklopka vyrovnávače tlaků.\n\nParní stroj byl rekonstruován na dvojčitý, válcová šoupátka o průměru 250 mm měla vnitřní vstup páry. Dvoupravítkový křižák zůstal, protikliky byly přetočeny, takže dobíhaly. Kola dostala obruče síly 75 mm.\n\nDále se na lokomotivy dosazovaly napáječe na výfukovou páru a po roce 1935 i tlaková brzda. U rekonstrukcí od roku 1939 byl použit velkotrubnatý přehřívač a s tím souvisela i změna uspořádání trubek v kotli – nově zde bylo 90 žárnic a 33 kouřovek. Výhřevná plocha kotle dále klesla na 155,3 m², plocha přehřívače na 38,3 m².\n\nVýkon lokomotivy stoupl uvedenými úpravami z původních cca 1100 na 1350-1400 koní. Lokomotivy utáhly na rovině vlak o hmotnosti 1400 t rychlostí 58 km/h, na stoupání 5‰ 600 t rychlostí 51 km/h a stejnou hmotnost na sklonu 10 ‰ rychlostí 30 km/h.\n\n\n\n"}
{"id": "613547", "url": "https://cs.wikipedia.org/wiki?curid=613547", "title": "Okresní soud v Berouně", "text": "Okresní soud v Berouně\n\nOkresní soud v Berouně je okresní soud se sídlem v Berouně, jehož odvolacím soudem je Krajský soud v Praze. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nHlavní soudní budova, bez bezbariérového přístupu, se nachází na Wagnerově náměstí, kde sídlí spolu s Okresním státním zastupitelstvím v Berouně. Zároveň má soud zřízeno detašované pracoviště (pro věci trestní a exekuční) v ulici Politických vězňů.\n\nObvod Okresního soudu v Berouně se shoduje s okresem Beroun, patří do něj tedy území těchto obcí:\n\nBavoryně •\nBeroun •\nBěštín •\nBroumy •\nBřezová •\nBubovice •\nBykoš •\nBzová •\nCerhovice •\nDrozdov •\nFelbabka •\nHlásná Třebaň •\nHořovice •\nHostomice •\nHředle •\nHudlice •\nHvozdec •\nHýskov •\nChaloupky •\nChlustina •\nChodouň •\nChrustenice •\nChyňava •\nJivina •\nKarlštejn •\nKomárov •\nKoněprusy •\nKorno •\nKotopeky •\nKrálův Dvůr •\nKublov •\nLážovice •\nLhotka •\nLibomyšl •\nLiteň •\nLoděnice •\nLochovice •\nLužce •\nMalá Víska •\nMálkov •\nMěňany •\nMezouň •\nMořina •\nMořinka •\nNenačovice •\nNesvačily •\nNeumětely •\nNižbor •\nNový Jáchymov •\nOlešná •\nOsek •\nOsov •\nOtmíče •\nOtročiněves •\nPodbrdy •\nPodluhy •\nPraskolesy •\nRpety •\nSkřipel •\nSkuhrov •\nSrbsko •\nStašov •\nSuchomasty •\nSvatá •\nSvatý Jan pod Skalou •\nSvinaře •\nTetín •\nTlustice •\nTmaň •\nTočník •\nTrubín •\nTrubská •\nÚjezd •\nVelký Chlumec •\nVinařice •\nVižina •\nVráž •\nVšeradice •\nVysoký Újezd •\nZadní Třebaň •\nZaječov •\nZáluží •\nZdice •\nŽebrák •\nŽelezná\n\n"}
{"id": "613550", "url": "https://cs.wikipedia.org/wiki?curid=613550", "title": "Keren Naftali", "text": "Keren Naftali\n\nKeren Naftali (: קרן נפתלי) je vrch o nadmořské výšce cca 500 metrů v Izraeli, v Horní Galileji.\n\nNachází se cca 1,5 kilometru jihovýchodně od vesnice Ramot Naftali, na vrcholu terénního zlomu vysočiny Naftali, respektive na jihovýchodním okraji náhorní terasy Bik'at Kedeš nad Chulským údolím. Převýšení mezi vrcholkem a dnem Chulského údolí přesahuje 400 metrů. Keren Naftali má podobu nevelkého, zčásti zalesněného kužele, který vystupuje přímo nad hranu terénního zlomu a je na severu ohraničen bočním údolím, jímž protéká vádí Nachal Zemer, a na jihu vádí Nachal Geršom.\n\nOkolo vrcholové partie Keren Naftali se rozkládají zbytky pevnosti o rozměrech 40 x 110 metrů, s věží a opevněním. Pevnost Keren Naftali vznikla patrně na konci 3. století před naším letopočtem v helénském období. Později patřila pod správu Hasmoneovského království a tvořila součást sítě židovských center v tomto regionu (nedaleko odtud stálo město Kedeš, dnes archeologická lokalita Tel Kedeš). Z této doby tu byly odhaleny zbytky rituální lázně (mikve). V následujícím období měla pevnost nežidovské pány (nálezy vepřových kostí v sídelní vrstvě) a pobývala tu římská posádka. Místo je turisticky využívané a nabízí se z něj pohled na celé Chulské údolí a Golanské výšiny.\n\nNa západním úbočí pahorku se do roku 1948 rozkládala arabská vesnice Harrawi. Obývali ji beduíni z kmene al-Hamdun a osada tak byla známai jako Arab al-Hamdun. V roce 1931 zde žilo 148 lidí. Vesnice zanikla během první arabsko-izraelské války v roce 1948.\n\n"}
{"id": "613577", "url": "https://cs.wikipedia.org/wiki?curid=613577", "title": "Jefferson Pérez", "text": "Jefferson Pérez\n\nJefferson Leonardo Pérez Quezada (* 1. července 1974, Cuenca, Provincie Azuay) je bývalý ekvádorský atlet, olympijský vítěz, trojnásobný mistr světa a někdejší držitel světového rekordu v chůzi na 20 km.\n\nPrvní úspěch na mezinárodní scéně zaznamenal v roce 1990 na MS juniorů v bulharském Plovdivu, kde vybojoval bronzovou medaili v chůzi na 10 km. O dva roky později se stal v jihokorejském Soulu na stejné trati juniorským mistrem světa.\n\nV roce 1999 získal stříbro na světovém šampionátu v Seville. Na následujícím MS v atletice 2001 v kanadském Edmontonu obsadil 8. místo. Třikrát v řadě vybojoval na MS v atletice (Paříž 2003, Helsinky 2005, Ósaka 2007) zlatou medaili. Na světovém šampionátu 2003 v Paříži zvládl trasu v čase 1.17:21, čímž vytvořil nový světový rekord v chůzi na 20 km. Rekord překonal 29. září 2007 v Saransku Rus Vladimir Kanajkin.\n\nZískal také tři zlaté a jednu bronzovou medaili na Panamerických hrách. Atletickou kariéru ukončil v roce 2008. Jeho posledním závodem byl světový pohár chodců ve španělské Murcii, kde skončil na 3. místě.\n\nPětkrát reprezentoval na letních olympijských hrách (Barcelona 1992, Atlanta 1996, Sydney 2000, Athény 2004, Peking 2008).\n\nNejvětším úspěchem pro něj skončila účast na olympiádě v Atlantě, kde získal historicky první zlatou olympijskou medaili pro svoji zemi, když dvacetikilometrovou trať zvládl v čase 1.20:07. Druhý Ilja Markov z Ruska ztratil devět sekund. V roce 2008 vybojoval stříbro na olympiádě v Pekingu, kde podlehl jen Rusovi Borčinovi.\n\nTěsně pod stupni vítězů, na 4. místě dokončil závod na olympijských hrách 2000 v australském Sydney. Na bronzovou medaili, kterou získal Vladimir Andrejev z Ruska však v cíli ztratil 51 sekund. Čtvrtý skončil také o čtyři roky později na olympiádě v Athénách, kde zkoušel uspět rovněž i na delší, padesátikilometrové trati. Závod nakonec dokončil v čase 3.53:04 na 12. místě.\n\n"}
{"id": "613578", "url": "https://cs.wikipedia.org/wiki?curid=613578", "title": "Aharon Amir", "text": "Aharon Amir\n\nAharon Amir (: אהרן אמיר, žil 5. ledna 1923 – 28. února 2008) byl izraelský spisovatel, překladatel a básník.\n\nNarodil se v litevském Kaunasu a v roce 1933 podnikl společně s rodinou aliju do britské mandátní Palestiny, kde vyrůstal v Tel Avivu. Jeho otcem byl Me'ir Lipec, pozdější ředitel nakladatelství Am Oved. Úspěšně absolvoval gymnázium Herzlija, po němž studoval arabštinu a arabskou literaturu na Hebrejské univerzitě v Jeruzalémě. Byl členem podzemních revizionistických uskupení Irgun a Lechi a patřil k zakládajícím členům Kanaánského hnutí, podle něhož byla hebrejská či izraelská kultura definována spíše geografickou lokalizací nežli náboženským poutem. Oženil se s Bettine, která byla básnířka a malířka. Zároveň měl tři děti z předchozího manželství.\n\nZemřel 28. února 2008 ve věku 85 let na rakovinu a své tělo daroval vědě.\n\nDo hebrejštiny přeložil více než 300 knih, včetně anglických a francouzských klasiků Melvilla, Charlese Dickense, Camuse, Lewise Carrolla, Josepha Conrada, Virginii Woolfovou, Edgara Allana Poea, Ernesta Hemingwaye, Johna Steinbecka, Emily Brontëovou a O. Henryho. Rovněž tak přeložil díla Winstona Churchilla a Charlese de Gaulla. Založil a vedl literární magazín \"Kešet\", který roku 1976 zrušil po osmnácti letech publikování, aby se mohl soustředit na vlastní tvorbu. V roce 1998 byl magazín obnoven pod názvem \"Nový Kešet\".\n\nV Izraeli byl znám i díky populární písni Me'ira Ariela, který cituje Amirův překlad Hemingwayovy knihy \"Ostrovy uprostřed proudu\".\n\nV roce 1951 byl oceněn Černichovského cenou za překlad. V roce 2003 získal za stejnou činnost Izraelskou cenu. Ta je udílena od roku 1953 a patří mezi nejvyšší izraelská státní vyznamenání.\n\n\n"}
{"id": "613581", "url": "https://cs.wikipedia.org/wiki?curid=613581", "title": "Laonikos Chalkokondyles", "text": "Laonikos Chalkokondyles\n\nLaonikos Chalkokondyles (asi 1423 – 1490) byl byzantský historik původem z Athén, který sepsal ve svém díle \"Výklad dějin\" (Ἀποδείξεις Ἱστοριῶν, \"Apodeixis historión\") historický vývoj v letech 1298–1463.\n\nNarodil se do jedné z předních athénských rodin, aby se poté v mládí stal žákem Georgia Plethona. Působil v peloponéské Mystře. Historický vývoj popisuje na rozdíl od mnoha jiných byzantských historiků již ne z pohledu Byzance, ale osmanských Turků. Při své historické práci se opíral i o turecké prameny. V díle se stylisticky snažil připodobnit Hérodotovi a Thúkýdidovi. Charakteristickým znakem jeho tvorby je silný vliv renesance a humanismu, stejně tak znalost některých, ačkoliv zkreslených, reálií západní Evropy. Náboženskou problematiku a spory podává již s odstupem, až s lhostejností, čímž se také v mnohém liší od předchozích byzantských autorů. V jeho pojetí již nejsou obyvatelé Byzance Římany, ale opět jsou jím nazýváni Řeky, \"Helény\".\n\n\n"}
{"id": "613586", "url": "https://cs.wikipedia.org/wiki?curid=613586", "title": "Lhota u Dynína (přírodní památka)", "text": "Lhota u Dynína (přírodní památka)\n\nLhota u Dynína je přírodní památka v okrese České Budějovice. Nachází se v Třeboňské pánvi, dva kilometry východně od obce Dynín, je součástí CHKO Třeboňsko. Zahrnuje jihovýchodní břeh Bošileckého rybníka a přilehlé louky.\n\nDůvodem ochrany je rašelinná louka s typickou květenou. Mezi významné druhy rostlin patří bazanovec kytkovitý, vachta trojlistá, bublinatka bledožlutá, bezkolenec modrý, pupečník obecný, prstnatec májový, tolije bahenní či vemeník dvoulistý.\n"}
{"id": "613589", "url": "https://cs.wikipedia.org/wiki?curid=613589", "title": "Gil Aldema", "text": "Gil Aldema\n\nGil Aldema (: גיל אלדמע; 17. září 1928 − 27. září 2014 ) byl izraelský hudební skladatel a dirigent.\n\nNarodil se v Giv'atajim v britské mandátní Palestině. Vystudoval Jeruzalémskou akademii hudby a Mannes College of Music v New Yorku. Vyučoval hudbu v mládežnické vesnici Hadasim a později pracoval jako programový producent a hudební aranžér Izraelského úřadu pro vysílání (\"Israel Broadcasting Authority\"). Skládal a aranžoval písně pro folkové kapely a sbory.\n\nV roce 2004 mu byla udělena Izraelská cena za hebrejské písně. Izraelská cena je udílena od roku 1953 a patří mezi nejvyšší izraelská státní vyznamenání.\n\n"}
{"id": "613592", "url": "https://cs.wikipedia.org/wiki?curid=613592", "title": "Jicchak Orpaz-Auerbach", "text": "Jicchak Orpaz-Auerbach\n\nJicchak Orpaz-Auerbach (: יצחק אוורבוך אורפז, narozen roku 1923 – 14. srpna 2015) byl izraelský spisovatel.\n\nNarodil se v ukrajinské části Sovětského svazu a v sedmnácti letech podnikl aliju do britské mandátní Palestiny. Během druhé světové války sloužil v Britské armádě a během izraelské války za nezávislost v Izraelských obranných silách. Po válce v pravidelné armádě. Poté studoval filosofii a hebrejskou literaturu na Telavivské univerzitě.\n\nJeho první kniha \"Wild Grass\" ( doslova „Divoká tráva“) byla vydána roku 1959.\n\nV roce 2005 mu byla udělena Izraelská cena za literaturu. Izraelská cena je udílena od roku 1953 a patří mezi nejvyšší izraelská státní vyznamenání.\n\n"}
{"id": "613596", "url": "https://cs.wikipedia.org/wiki?curid=613596", "title": "Trpnouzské blato", "text": "Trpnouzské blato\n\nTrpnouzské blato byla přírodní rezervace v okresech České Budějovice a Jindřichův Hradec. Nacházela se v Třeboňské pánvi 0,5 km východně od obce Hranice. Je dnes součástí CHKO Třeboňsko. Rezervace se rozkládala na ploše 104 ha. Byla vyhlášena v roce 2002. V roce 2013 se území PR Trpnouzské blato stalo součástí Národní přírodní rezervací Žofinka, která tvoří rozsáhlý (celková rozloha 462 ha) a na Třeboňsku jeden z nejzachovalejších komplexů rašelinišť, zařazený do seznamu mokřadů mezinárodního významu chráněných Ramsarskou úmluvou.\n\nPředmětem ochrany byl unikátní komplex rašeliniště na místech po bývalé těžbě rašeliny se sukcesními stádii v různém stupni vývoje. Jedná se o různorodý systém zbytků těžeben rašeliny s různě vysokou vrstvou rašeliny, kde na dlouhých úzkých parcelách jednotliví vlastníci prováděli těžbu (tzv. borkování) až do padesátých let 20. století. Unikátní ohroženou a chráněnou rašeliništní flóru zde tvoří borovice blatka, rojovník bahenní, vlochyně, suchopýr pochvatý, klikva žoravina, violka bahenní, rosnatka okrouhlolistá, ptačinec dlouholistý, ptačinec bahenní, plavuň pučivá. Z rašelištní fauny je nejvzácnější chráněný žluťásek borůvkový, který je glaciální relikt vázáný na vlochyni.\n\n"}
{"id": "613601", "url": "https://cs.wikipedia.org/wiki?curid=613601", "title": "Michiel Hendryckx", "text": "Michiel Hendryckx\n\nMichiel Hendryckx (Adinkerke, 19. listopadu 1951) je vlámský portrétní a reportážní fotograf.\n\nHendryckx strávil své dětství v pobřežním městečku De Panne. Od roku 1969 žije v Gentu, kde vystudoval střední školu a také fotografii na tamější Akademii. Během studií působil jako novinářský fotograf pro noviny \"De Gentenaar\". V roce 1978 byl zaměstnán u vlámské společnosti vydavatelů (VUM). V témže roce byl na částečný úvazek zaměstnán jako učitel fotografie v gentské Akademii.\n\nBěhem 80. let byl ústřední postavou gentského inovativního umění a kultury. Fotografoval pro divadelní soubory Nieuwpoortteater, Etherisch Strijkensemble Parisiana a skupinu Eric De Volder.\n\nV letech 1986-1987 začal pracovat s grafikem a ilustrátorem Gertem Dooremanem, díky kterému se seznámil se základními principy typografie a brzy se stal jedním z nejlepších grafiků v zemi. Spolupracoval také s umělcem Johanem Dehollanderem, s nímž utvořil duo Hendryckx & Dehollander, a vystavovali v Muzeu moderního umění v Gentu.\n\nV roce 1992 přešel k nakladatelství \"VUM Standard\", kde skoro deset let pracoval jako editor fotografií (a dokonce i jako šéfredaktor) časopisu DS. Od roku 2001 pracuje jako fotograf pro De Standard.\n\n"}
{"id": "613603", "url": "https://cs.wikipedia.org/wiki?curid=613603", "title": "Vystrkov (přírodní památka)", "text": "Vystrkov (přírodní památka)\n\nVystrkov je přírodní památka chráněná z důvodu typické vegetace pootavské nivy, která se nachází jihovýchodně od obce Karlov v okrese Písek. Památka je dostupná po modré turistické značce z místní části Karlov směrem do obce Ostrovec, kolem které se přibližně 2 km táhne. Končí u železničního mostu přecházející přes řeku Lomnici.\n"}
{"id": "613609", "url": "https://cs.wikipedia.org/wiki?curid=613609", "title": "Vila Miloše Havla", "text": "Vila Miloše Havla\n\nVila Miloše Havla se nachází ve vilové čtvrti na pražském Barrandově, je součástí urbanistického projektu Václava M. Havla na zahradní čtvrť na svahu kopce Habrová.\nO parcelu s výhledem do údolí Vltavy měl nejprve zájem automobilový závodník Čeněk Junek, nakonec ji však od Václava M. Havla koupil jeho bratr, filmový producent Miloš Havel. Nechal si na ní postavit srub podle návrhu filmového architekta Viléma Rittershaina. Výstavba samotné vily podle návrhu Vladimíra Grégra započala až ve 30. letech 20. století.\nPo únorovém převratu byla Havlovi vila zabavena, sloužila mj. jako rezidence argentinského velvyslanectví. Na počátku devadesátých let ji v restituci získali Ivan a Václav Havlovi, kteří se v roce 1993 dohodli na jejím prodeji podnikateli Antonínu Charouzovi.\n\nCharouzem řízená společnost Charouz Holding ve vile zřídila soukromý klub PLAYBON, o provoz klubu se starala akciová společnost PLAYBON Private Club.\n\nV roce 1998 si společnost Charouz Holding nechala od společnosti INFO 7 vyhotovit znalecký posudek a následně nemovitost v odhadní ceně 126,4 milionu korun vložila do své dceřiné společnosti PLAYBON Private Club, která byla současně přejmenována na Reality 3000.\n\nPo pádu Investiční a poštovní banky a následných převodech miliardových pohledávek za Charouz Group patřila Reality 3000 do holdingu Hendon, který vlastnila lichtenštejnská společnost Elana Anstalt. Ta se v říjnu 2010 neúspěšně snažila nemovitost prodat prostřednictvím realitní společnosti Exkluzivita.CZ, která stanovila nabídkovou cenu na 150 milionů korun. Vila byla zastavena ve prospěch Poštové banky, od které skupina Hendon čerpá provozní úvěr. V letech 2013-2019 byl vlastníkem vily slovenský otevřený podílový fond Náš prvý realitný.\n\n\n"}
{"id": "613610", "url": "https://cs.wikipedia.org/wiki?curid=613610", "title": "Svaz československých horolezců", "text": "Svaz československých horolezců\n\nSvaz československých horolezců vznikl jako federativní spolek v roce 1946 jako nástupce dřívějších českých horolezeckých a alpinistických organizací. Předsedou byl zvolen Josef Zdeněk Pilnáček. Spolek vydával po válce obnovený časopis \"Horolezec\".\n\nMimořádné schůzi výboru v únoru 1948 předsedal místopředseda svazu Josef Zdeněk Pilnáček.\n\n"}
{"id": "613614", "url": "https://cs.wikipedia.org/wiki?curid=613614", "title": "Nachal Zemer", "text": "Nachal Zemer\n\nNachal Zemer (: נחל זמר) je krátké vádí v Horní Galileji, v severním Izraeli.\n\nZačíná v nadmořské výšce necelých 500 metrů na východních svazích pahorku Har Zemer, na jižním okraji vesnice Ramot Naftali, poblíž lokální silnice 886, která z Ramot Naftali vybíhá k východu. Jde o region hor Naftali, respektive náhorní terasy Bik'at Kedeš, která východně odtud prudce klesá podél severojižně orientovaného terénního zlomu do údolí řeky Jordán. Vádí tento terénní stupeň překonává hluboce zaříznutým kaňonem, směřuje k severovýchodu, přičemž míjí vrcholek Keren Naftali, a klesá do Chulského údolí, kde jeho tok končí. Údolí Nachal Zemer je turisticky využívané. Poblíž se nachází vyhlídková turistická stezka pojmenovaná na počest vojáka izraelské armády Rana Kochby (רן כוכבא), který tu zahynul při pádu helikoptéry 20. července 2006 během druhé libanonské války.\n\n"}
{"id": "613620", "url": "https://cs.wikipedia.org/wiki?curid=613620", "title": "Selektivní mutismus", "text": "Selektivní mutismus\n\nSelektivní mutismus je poněkud neznámou a zdánlivě vzácnou patologií. Můžeme jej definovat následovně: přestože je někdo schopen mluvit a také to v určitých situacích nebo s určitými lidmi běžně dělá, v jiných situacích nebo s jinými lidmi to nedokáže. Nejedná se o organickou dysfunkci, protože subjekt mluvené řeči rozumí a je schopen mluvit. Postižení mohou být dospělí i děti, nicméně běžněji se tato porucha vyskytuje u dětí.\n\nDěti jsou v přítomnosti cizích lidí často stydlivé, schovávají se mamince za sukně a neodpovídají na otázky. První dny ve škole je běžné, že jsou mlčenlivé, ale jakmile se obeznámí se spolužáky a učiteli, mluvit většinou začnou. Naproti tomu u dítěte trpícího selektivním mutismem, přetrvává nemluvnost i několik měsíců nebo let. Většinou takové dítě nezačne mluvit spontánně a proto je třeba psychoterapeutická léčba.\n\nDěti trpící selektivním mutismem se projevují různě, nicméně většina z nich mluví doma nebo s některými členy rodiny a naopak nemluví v jiných sociálních kontextech (jako například ve škole) nebo s lidmi, které nezná.\n\nJe těžké stanovit, jak dlouho musí mlčení trvat, abychom mohli říci, že jde o člověka trpícího selektivním mutismem a v tomto se názory odborníků rozcházejí. Hayden (1980) uvádí jako minimální časové období osm týdnů, ale pouze toto období je samo o sobě považováno za příliš krátké. Kolvin a Fundudis (1981) navrhují jako kritérium, kdy tento problém přetrvává, dva roky, ovšem to znamená odsunutí zahájení případné léčby. Bradley a Sloman (1975) uvádí délku jednoho školního roku. Cline a Baldwin (1994) stanoví, pro subjekty ve věku od 5 do 7 let, období v délce 6 měsíců (dvě školní pololetí), což ovšem neplatí pro starší děti.\nPrvní případ selektivního mutismu je identifikován v roce 1877 německým lékaře Kussmaulem, který použil termínu „nemluvnost úmyslná“ k označení dobrovolného mutismu. V roce 1934 M. Tramer vymyslel název „elektivní mutismus“, aby popsal situaci dětí, které si pro komunikaci vyberou pouze úzkou skupinu tvořenou blízkými příbuznými nebo vrstevníky.\n\nPrvní články o tomto tématu se objevily ve třicátých letech v německých časopisech a po druhé světové válce a v padesátých letech byly publikovány různé studie v anglických časopisech. Koncem padesátých let až do dnešní doby to byli především Američané, kteří se zabývali vývojem a zveřejňováním výsledků svých pokusů v odborném tisku. (Např: Journal of the American Academy of Child and Adolescent Psychiatry, Psychology in the Schools, Journal of School Psychology).\n\nMnoho let byly názvy „elektivní mutismus“ a „selektivní mutismus“ používány jako synonyma, ale od roku 1994 se upřednostňuje název „selektivní“ vzhledem k tomu, že jej použil DSM-IV („Diagnostic and Statistical Manual of Mental Disorders“), což je diagnostická pomůcka používaná psychology, psychiatry a psychoterapeuty ve Spojených státech.\n"}
{"id": "613622", "url": "https://cs.wikipedia.org/wiki?curid=613622", "title": "Nachal Geršom", "text": "Nachal Geršom\n\nNachal Geršom (: נחל גרשום) je krátké vádí v Horní Galileji, v severním Izraeli.\n\nZačíná v nadmořské výšce okolo 300 metrů na jihovýchodních svazích pahorku Har Zemer, cca 2 kilometry jižně od vesnice Ramot Naftali, poblíž lokální silnice 886, která z Ramot Naftali vybíhá k východu. Jde o region hor Naftali, respektive náhorní terasy Bik'at Kedeš, která východně odtud prudce klesá podél severojižně orientovaného terénního zlomu do údolí řeky Jordán. Vádí tento terénní stupeň překonává hluboce zaříznutým kaňonem, kterým směřuje k jihovýchodu, přičemž míjí z jihu vrcholek Keren Naftali, ze severu kopec Har Geršom, a klesá do Chulského údolí, kde jeho tok končí v bažinaté oblasti původního jezera Chula. Údolí Nachal Geršom je turisticky využívané. Vede sem turistická značená stezka z vesnice Sde Eli'ezer v Chulském údolí. Poblíž dolního konce vádí se nachází archeologická lokalita Ejnan (עינן), kde je velký pramen a zbytky mlýna z osmanského období. Archeologové zde odhalili stopy po starověkém osídlení se čtyřmi sídelními vrstvami z období 8000-1000 let před naším letopočtem. V jednom ze zdejších hrobů byly nalezeny lidské a psí kosti a usuzuje se, že může jít o jeden z raných příkladů domestikace psa.\n\n"}
{"id": "613627", "url": "https://cs.wikipedia.org/wiki?curid=613627", "title": "Har Geršom", "text": "Har Geršom\n\nHar Geršom (: הר גרשום) je vrch o nadmořské výšce 354 metrů v Izraeli, v Horní Galileji.\n\nNachází se nedaleko jihovýchodního okraje náhorní terasy Bik'at Kedeš, cca 3 kilometry jihojihovýchodně od vesnice Ramot Naftali a 3 kilometry severně od vesnice Sde Eli'ezer. Má podobu nevelkého odlesněného pahorku. Západním směrem terén postupně stoupá směrem do vysočiny při izraelsko-libanonských hranicích (například kopce Har Cvi nebo Har Jachmur). Na východní straně naopak prudce klesá do Chulského údolí, kam po severní straně pahorku stéká také vádí Nachal Geršom. Bezprostředně na západ od vlastního vrcholku se nachází nevelká planina nazývaná \"Bik'at Jachmur\" (בקעת יחמור). Okolí hory je turisticky využívané, vede sem značená stezka z nedaleké vesnice Sde Eli'ezer.\n\n"}
{"id": "613629", "url": "https://cs.wikipedia.org/wiki?curid=613629", "title": "Arrondissement Châtellerault", "text": "Arrondissement Châtellerault\n\nArrondissement Châtellerault je francouzský arrondissement ležící v departementu Vienne v regionu Poitou-Charentes. Člení se dále na 12 kantonů a 96 obcí.\n\n"}
{"id": "613631", "url": "https://cs.wikipedia.org/wiki?curid=613631", "title": "Arrondissement Montmorillon", "text": "Arrondissement Montmorillon\n\nArrondissement Montmorillon je francouzský arrondissement ležící v departementu Vienne v regionu Poitou-Charentes. Člení se dále na 11 kantonů a 98 obcí.\n\n"}
{"id": "613632", "url": "https://cs.wikipedia.org/wiki?curid=613632", "title": "Har Cvi", "text": "Har Cvi\n\nHar Cvi (: הר צבי) je vrch o nadmořské výšce 531 metrů v Izraeli, v Horní Galileji.\n\nNachází se na jihozápadním okraji náhorní terasy Bik'at Kedeš, cca 1 kilometr jihovýchodně od vesnice Dišon. Má podobu nevelkého, částečně zalesněného pahorku. Jihozápadním směrem terén klesá do údolí vádí Nachal Dišon, kam také podél jižní strany pahorku směřuje lokální silnice 886. Na její protější straně se zvedá kopec Har Jachmur.\n\n"}
{"id": "613635", "url": "https://cs.wikipedia.org/wiki?curid=613635", "title": "Har Jachmur", "text": "Har Jachmur\n\nHar Jachmur (: הר יחמור) je vrch o nadmořské výšce 549 metrů v Izraeli, v Horní Galileji.\n\nNachází se na jižním okraji náhorní terasy Bik'at Kedeš, cca 2 kilometry jihovýchodně od vesnice Dišon. Má podobu částečně zalesněného hřebenu. Jihozápadním směrem terén prudce klesá do údolí vádí Nachal Dišon, kam také podél severní strany kopce lokální silnice 886. Na její protější straně se zvedá vrch Har Cvi.\n\n"}
{"id": "613640", "url": "https://cs.wikipedia.org/wiki?curid=613640", "title": "Tvrdá plena mozková", "text": "Tvrdá plena mozková\n\nTvrdá plena mozková (\"dura mater\", též pachymeninx) je tuhá mozková plena, která se vyvinula u obojživelníků a vyskytuje se u všech čtyřnožců. Latinský výraz „dura mater“ znamená „tvrdá matka“, což je důsledkem antických představ, že pleny jsou matkou všech membrán v těle. \n\nJe to zevní obal mozku, který přiléhá k lebce a sahá až k druhému křížovému obratli (a tedy obaluje nejen mozek, ale i míchu). Mezi lebkou a tvrdou plenou se nachází tzv. epidurální (extradurální) prostor, mezi tvrdou plenou a pavučnicí (arachnoidem) leží subdurální prostor. Podle místa, kde vznikl krevní výron, se rozlišuje epidurální hematom a subdurální hematom.\n"}
{"id": "613652", "url": "https://cs.wikipedia.org/wiki?curid=613652", "title": "Karel Novák (elektrotechnik)", "text": "Karel Novák (elektrotechnik)\n\nKarel Novák (31. srpen 1867 Nové Benátky–11. listopad 1941 Kbely) byl profesorem stavby elektrických strojů na Císařské a královské české vysoké škole technické v Praze. Pro akademický rok 1912–1913 byl zvolen jejím rektorem.\n\nPo maturitě na malostranském reálném gymnáziu studoval strojní inženýrství na Císařské a královské české vysoké škole technické v Praze. Po absolvování zde působil v letech 1891–1893 jako asistent na katedře elektrotechniky. V letech 1893–1895 pracoval u firmy Ganz a spol. v Budapešti jako inženýr. Poté přešel k firmě František Křižík v Praze - Karlíně. V roce 1897 se stal inženýrem Elektrických podniků v Praze, od roku 1906 byl jejich ředitelem.\n\nV roce 1899 se habilitoval jako docent konstruktivní elektrotechniky na ČVUT a v roce 1907 byl jmenován řádným profesorem tamtéž. V roce 1912–1913 zde byl zvolen rektorem.\n\nPůsobil rovněž ve Spolku architektů a inženýrů, kde mimo jiné vedl elektrotechnickou část \"Zpráv SIA v království Českém\" (od roku 1907).\n\n\n\n"}
{"id": "613654", "url": "https://cs.wikipedia.org/wiki?curid=613654", "title": "Har Zakif", "text": "Har Zakif\n\nHar Zakif (: הר זקיף) je hora o nadmořské výšce 823 metrů na hranici mezi Izraelem a Libanonem, v Horní Galileji.\n\nNachází se v horském pásmu Naftali, cca 1 kilometr jihojihozápadně od vesnice Misgav Am a 2 kilometry severně od obce Margalijot. Má podobu odlesněného vrchu, po jehož východním okraji probíhá lokální silnice 886, při které se nachází i enkláva zemědělsky využívaných pozemků.\n\n"}
{"id": "613657", "url": "https://cs.wikipedia.org/wiki?curid=613657", "title": "Nachal Margalijot", "text": "Nachal Margalijot\n\nNachal Margalijot (: נחל מרגליות) je vádí v Horní Galileji, v severním Izraeli.\n\nZačíná v nadmořské výšce okolo 600 metrů na východním okraji vesnice Margalijot v horách Naftali. Směřuje pak k východu zalesněným údolím, přičemž prudce klesá ze severojižně orientovaného terénního zlomu do Chulského údolí, kde jeho tok končí v prostoru města Kirjat Šmona. Okolí vádí je turisticky využívané. Vede tu úsek izraelské stezky.\n\n"}
{"id": "613663", "url": "https://cs.wikipedia.org/wiki?curid=613663", "title": "Nachal ha-Šomer", "text": "Nachal ha-Šomer\n\nNachal ha-Šomer (: נחל השומר) je vádí v Horní Galileji, v severním Izraeli.\n\nZačíná v nadmořské výšce okolo 700 metrů na jižním okraji vesnice Misgav Am v horách Naftali. Směřuje pak k severovýchodu částečně zalesněným údolím, přičemž prudce klesá ze severojižně orientovaného terénního zlomu do Chulského údolí, kde jeho tok ústí zprava do vádí Nachal Ajun severně od vesnice Kfar Gil'adi. Okolí vádí je turisticky využívané. Vede tu úsek izraelské stezky.\n\n"}
{"id": "613665", "url": "https://cs.wikipedia.org/wiki?curid=613665", "title": "Nachal Misgav", "text": "Nachal Misgav\n\nNachal Misgav (: נחל משגב) je vádí v Horní Galileji, v severním Izraeli.\n\nZačíná na východním okraji vesnice Misgav Am v horách Naftali, kde se nachází pramen Ejn Misgav (עין משגב). Směřuje pak k severovýchodu odlesněným údolím, přičemž prudce klesá ze severojižně orientovaného terénního zlomu do Chulského údolí, kde jeho tok ústí zprava do vádí Nachal Ajun severně od vesnice Kfar Gil'adi. Okolí vádí je turisticky využívané. Přes jeho horní tok vede úsek izraelské stezky.\n\n"}
{"id": "613669", "url": "https://cs.wikipedia.org/wiki?curid=613669", "title": "Libnič", "text": "Libnič\n\nLibnič je přírodní památka v okrese České Budějovice. Nachází se na Lišovském prahu, jeden kilometr východně od obce Libníč, v údolí potoka Dobrá voda.\n\nDůvodem ochrany je smíšený lesní porost s bohatě vyvinutým keřovým patrem se zbytkovou populací střevičníku pantoflíčku. Celé území je oploceno dřevěným plotem s uzamčenou brankou.\n"}
{"id": "613672", "url": "https://cs.wikipedia.org/wiki?curid=613672", "title": "Nachal Korim", "text": "Nachal Korim\n\nNachal Korim (: נחל כורים) je vádí v Horní Galileji, v severním Izraeli.\n\nZačíná v nadmořské výšce přes 700 metrů jižně od okraje vesnice Manara v horách Naftali. Směřuje pak k východu zalesněným údolím, přičemž prudce klesá ze severojižně orientovaného terénního zlomu do Chulského údolí, kde jeho tok končí nedaleko jižního okraje města Kirjat Šmona. Okolí vádí je turisticky využívané. Nacházejí se tu skalní útesy využívané horolezci.\n\n"}
{"id": "613677", "url": "https://cs.wikipedia.org/wiki?curid=613677", "title": "Har Noter", "text": "Har Noter\n\nHar Noter (: הר נוטר) je hora o nadmořské výšce 582 metrů na hranici mezi Izraelem a Libanonem, v Horní Galileji.\n\nNachází se v horském pásmu Naftali, cca 2 kilometry jihozápadně od města Metula. Má podobu částečně zalesněného vrchu, zčásti přesahujícího mezinárodní hranici. Po jeho východním okraji probíhá turistická izraelská stezka, přičemž terén tímto směrem prudce klesá podél severojižně orientovaného zlomu do Chulského údolí. Na jižním okraji hory do Chulského údolí směřuje také údolí vádí Nachal Misgav. Společně s horou Har Cfija (cca 1 kilometr severovýchodně odtud) jde o nejsevernější výběžek hor Naftali.\n\n"}
{"id": "613680", "url": "https://cs.wikipedia.org/wiki?curid=613680", "title": "Alaska Airlines", "text": "Alaska Airlines\n\nAlaska Airlines je aerolinka ze SeaTacu ve státě Washington, nedaleko Seattlu. Je klasifikovaná jako jedna z hlavních přepravců a její domovská letiště jsou Seattle-Tacoma International Airport, Ted Stevens Anchorage International Airport a Portland International Airport a má také sekundární domovské letiště v San Jose.\n\nSpolečně s menší aerolinkou Horizon Air tvoří alianci Alaska Air Group. Také sdílí kódy s American Airlines a Delta Air Lines. V roce 2010, výzkumná společnost J.D. Power and Associates umístila společnost na prvním místě mezi aerolinkami ve spokojenosti pasažérů už potřetí za sebou.\n\nAerolinka datuje své kořeny až k aerolince McGee Airways, kterou v roce 1932 založil aljašský letecký průkopník Linious McGee. První let nové společnosti vzlétl v Anchorage a letěl do Bristolova zálivu. Jednalo se o jednomotorový Stinson s kapacitou tří cestujících. V té době ještě neexistovaly žádné plánované lety, let se uskutečnil až když se dostavil dostatečný počet cestujících nebo jiného nákladu.\n\nSpolečnost ale vznikla při Velké hospodářské krizi, která její existenci den co den ohrožovala. V dalších letech společnost uskutečnila několik sloučení a koupí, což přinášelo změny názvu a především rozšíření služeb na celou Aljašku. V roce 1934 přišlo jedno z prvních sloučení, které sloučilo McGee Airways a Star Air Service, v té době dominantním leteckým dopravcem na poloostrově. Přestože měla společnost Star Air Service před sloučením hned patnáct letounů, ztrácela finančně kvůli vysokým cenám údržby dřevěných letadel.\n\nV roce 1937 společnost Star Air Service koupila Alaska Interior Airlines a změnila svůj název na Star Air Lines. O rok později začala federální regulace, jelikož Kongres vytvořil Úřad civilního letectví Spojených států amerických, který společnosti věnoval všechny požadované aljašské spoje, ale let mezi Anchorage a Seattlem měla provozovat společnost Pan American World Airways.\n\nV roce 1941 společnost Star Air Lines koupil Raymond Marshall, podnikatel z New York City. O rok později společnost koupila tři konkurenční aljašské aerolinky Lavery Air Service, Mirow Air Service a Pollack Flying Service, a také hangár na letišti Teda Stevense v Anchorage. Ve stejném roce se jméno společnosti změnilo na Alaska Star Airlines, které bylo v květnu 1944 změněno na Alaska Airlines, jelikož se společnosti jen těsně podařilo porazit soupeře v soutěži o toto jméno. Ve čtyřicátých letech dvacátého století bylo sídlo společnosti v Anchorage.\n\nKdyž v prosinci 1941 Spojené státy vstoupily do druhé světové války, společnost náhle čelila nedostatku pilotů. I přesto ale zakoupila v roce 1943 svá první vícemotorová letadla, model Lockheed L-18 Lodestar. V roce 1943 byly také na Americké burze prodány první akcie společnosti. Aerolinkám ale docházely peníze a piloti dokonce museli občas sáhnout do vlastní kapsy, aby mohli zaplatit za palivo. Už tak špatné situaci neprospívalo ani časté střídání prezidentů společnosti.\nV roce 1945 najaly aerolinky svou první letušku. V roce 1947 se prezidentem společnosti stal James Wooten, který začal s velkým rozvojem. Pod jeho vedením společnost zakoupila mnoho přebytkových letadel od armády, která je používala ve válce. Mezi zakoupené modely patřily Douglas DC-3, Douglas DC-4 a Curtiss C-46 Commando.\n\nAerolinka použila nových letadel ke zvýšení počtu charterových operací a v roce 1948 se stala největším charterovým leteckým dopravcem na světě. Mezi charterové spoje společnosti patřil spoj mezi Anchorage a Honolulu a let mezi Anchorage a Chicagem se zastávkou v Seattlu. Lety na těchto trasách nebyly plánované, ale zachovaly si svou pravidelnost.\n\nSpolečnost ale neprovozovala pouze charterové lety do Spojených států, ale také do zbytku světa. Účastnila se také letecké reakce na Berlínskou blokádu a Operace Létající koberec v Jemenu. V roce 1948 pomáhala reagovat na Berlínskou blokádu přepravováním zásob do Západního Berlína, okolo kterého Sověti postavili zeď. O rok později se také účastnila evakuace čínských nacionalistických jednotek při tamní socialistické revoluci.\n\nSpolečnost také hrála velkou roli v organizaci přepravy Židů z Jemenu do Izraele v Operaci Létající koberec v letech 1949 a 1950. Židy společně s dalšími aerolinkami vysadila ve městě Tel Aviv v nově vytvořené zemi Izrael. Nejednalo se ale o nějak lehký úkol. Letadla nesměla přistávat v arabských zemích, takže musela mít přídavné palivové nádrže, aby mohla doletět z Jemenu do Izraele bez zastávky. Také létala přes nepřátelská území, odkud se na ně mnohokrát střílelo. Letiště v Tel Avivu bylo navíc často bombardováno, což zabránilo letadlům zůstat tam přes noc. Společnost nepřišla o žádné ze svých letadel a nikdo zde nepřišel o život. Později sehrála aerolinka podobnou roli při přepravě Židů z Iráku do Izraele.\n\nVelké množství charterových letů bylo pro společnost výdělečné, a tak se rozhodla přemístit své sídlo na Paineovo letiště severně od Seattlu. V Anchorage si společnost ponechala pouze regionální kanceláře. Přes svůj úspěch byla ale charterová doprava společnosti pouze krátkodobá. V roce 1949 ale Úřad civilního letectví zavřel celou aerolinku pro porušování bezpečnostních pravidel a zakázal ji provozovat celosvětové charterové lety, což přivedlo prezidenta Jamese Wootena k odchodu ze společnosti.\n\nPadesátá léta aerolinka začala bez charterových letů a s omezením na Aljašku. V roce 1950 ale koupila dvě menší aljašské letecké společnosti, Collins Air Service a Al Jones Airways.\n\nV roce 1951 Úřad civilního letectví také donutil odejít vlastníka Raymonda Marshalla, který, přestože pod jeho vlastnictvím společnost rostla, ohrožoval její existenci finančními problémy. Také zakoupil společnost, aby vydělal peníze sám pro sebe, a nestaral se příliš o její dlouhodobou stabilitu. Ve stejném roce se společnosti podařilo od Úřadu civilního letectví získat povolení na trasách mezi Anchorage nebo Fairbanks a Seattlem nebo Portlandem.\n\nV roce 1952 dosadil Úřad civilního letectví do vedení společnosti Nelsona Davida, který začal pracovat na finanční stabilitě aerolinky. V roce 1957 už na tom byla společnost po finanční stránce lépe, a tak David přenechal své místo Charlesi Willisi, Jr., který se stal nejen novým prezidentem, ale také CEO.\n\nPilotovi z druhé světové války Willisovi se podařilo vymyslet různé marketingové triky, které ji oddělily od ostatních společností. Pod jeho vedením se společnost stala první aerolinkou, která začala na palubě svých letadel vysílat filmy. Také začala používat letadla Douglas DC-6, první přetlaková letadla společnosti, která mohla létat nad mraky a meteorologickými nepříjemnostmi. Na palubě těchto letadel také aerolinka představila službu \"Zlatá nugeta\", která zahrnovala salón a piano na palubě.\n\nV roce 1960 se společnost rozhodla zrušit některé lety mezi malými aljašskými městy. O rok později začala svou tryskovou éru, když nakoupila letadla Convair 880. Později nakoupila také letouny Boeing 727, které se staly poznávacími modely společnosti na dalších 25 let. Také se stala první společností, která používala Lockheed L-100 Hercules, civilní verzi Lockheedu C-130 Hercules, který přepravoval ropné vrty na Aljašský severní svah a poté také do Ekvádoru.\n\nV této době musela společnost čelit těžké konkurenci ze strany Pan American World Airways, Northwest Airlines a Pacific Northern Airlines, která se ale později sloučila do Western Airlines. Aby se aerolinka odloučila od svých soupeřů, začala používat laciné, ale nápadité triky, jako například bezpečnostní instrukce v rýmech, módní show v uličkách nebo hry bingo.\n\nNa začátku šedesátých let měla společnost sídlo v Belltownu, který je čtvrtí Seattlu. Mezi lety 1962 a 1968 navíc vlastnila dvě letadla Lockheed L-1649 Starliner, které byly používány ve vojenské letecké dopravě. V prosinci 1962 podepsala smlouvu s Air Guinée, které společnost poskytovala expertizu v oblasti managementu a dvě letadla Douglas DC-6. Přestože se původně jednalo o sedmiletou smlouvu, guinejská aerolinka skončila kontrakt už po šesti měsících. Air Guinée navíc dlužila společnosti 700 tisíc dolarů, které zaplatila Agentura Spojených států amerických pro mezinárodní rozvoj.\n\nV šedesátých letech se společnost také snažila podpořit cestovní ruch na Aljašce zavedením charterových letů do pevninských států. V roce 1963 se stejným záměrem zorganizovala reklamní tour do Japonska. V roce 1967 oslavoval stát Aljaška sté výročí od svého vzniku, které společnost podpořila změnou svých barev a také obleku letušek, který nyní vypadal jako oděv z Eduardovského období. Ve stejném roce společnost rozšířila své působení na jihovýchodní Aljašku pravidelným letem do Sitky. Díky tomuto kroku pak v roce 1968 koupila dvě menší aerolinky Alaska Coastal Ellis a Cordova Airlines.\n\nNa začátku sedmdesátých let začala společnost provozovat charterové lety na Sibiř, přestože nebyla v příliš dobrém finančním stavu. Stejně jako většina letecké dopravy aerolinku postihlo zdražení paliva i ostatních provozních nákladů, které málem zavinilo její bankrot. Také byla zpožděna stavba Aljašského ropovodu, takže některá letadla vyčkávala na práci a při tom ztrácela peníze. Další rána pro společnost přišla 4. září 1971, kdy jedno z jejích letadel nabouralo při přistávání v Juneau, přičemž se na palubě zabilo 111 lidí, což z havárie dělá největší leteckou katastrofu s jedním letadlem své doby.\n\nNásledkem finančních problémů společnosti se vedení rozhodlo propustit prezidenta a CEO společnosti Charlese Willise, kterého nahradil bývalý člen vedení aerolinky Ronald Cosgrave. Při jeho nástupu měla společnost dluhy dosahující 22 milionů dolarů, které se snažil snížit okamžitým šetřením. Společnost úplně zrušila nákladní přepravu, dále zrušila několik letů a propustila mnoho zaměstnanců. Cosgrave se také snažil napravit zeslabující vzhled, který vylepšil změnou loga na obrázek usmívajícího se eskymáka, který logo společnosti zdobí dodnes. Po těchto změnách se aerolince v roce 1973 konečně podařilo udělat profit, který ji od té doby vydržel dlouho.\n\nSpolečnost byla jedním z pouze tří amerických dopravců podporujících Letecký deregulační zákon z roku 1978, jelikož věděla, že sklidí důležitý vzrůst a další výhody. Po schválení zákona se osamostatnila realitní společnost aerolinky, jejíž prezidentem se stal také Cosgrave, který nakonec přenechal vedení aerolinky Bruci Kennedymu, svému blízkému spolupracovníkovi. Cosgrave se ještě snažil koupit společnost Wien Air Alaska, což se mu ale nepovedlo a tak Alaska Airlines, stejně jako její vedoucí pracovníci, musela zaplatit pokutu.\n\nV době deregulace aerolinka obsluhovala pouze deset aljašských měst a Seattle, ve své flotile pak měla pouze deset letadel. Ihned po schválení zákona se ale začala rozšiřovat, nejprve přidala Portland a San Francisco mezi své destinace. Krátce poté se vrátila na letiště v Nome a Kotzebue a také představila nové spojení do Palm Springs. V roce 1981 začala společnost létat také do Burbanku a Ontaria a v roce 1985 se na jejím jízdním řádu objevily také města Oakland, San Jose, Spokane, Boise, Phoenix a Tucson.\n\nDeregulace každopádně přinesla také nové konkurenční společnosti. Kromě té tlačila na náklady, výdělky a platy také velká inflace, dále se také vyskytovaly spory s odbory mechaniků a letušek. V roce 1985 začali na tři měsíce stávkovat strojníci společnosti, které si dokázala aerolinka udobřit až v červnu téhož roku. V listopadu 1985 pak společnost představila novou nákladní službu zvanou \"Gold Streak\", která převážela náklad z Aljašky a na Aljašku, a tak se stala velice oblíbenou.\n\nV roce 1985 byla vytvořena také společnost Alaska Air Group, což je holdingová společnost aerolinky. V roce 1986 koupila nová společnost regionální aerolinku Horizon Air, která se přes Alaska Air Group stala partnerem společnosti. Ta v roce 1987 koupila společnost Jet America Airlines. V osmdesátých letech začala společnost také nakupovat letadla McDonnell Douglas MD-80, která měla za účel nahradit stárnoucí Boeingy 727. Se zakoupením Jet America Airlines začaly za společnost létat také McDonnell Douglasy MD-82 a v roce 1985 se společnost stala první, která kdy zakoupila letadla McDonnel Douglas MD-83.\n\nAerolinka musela čelit dalšímu problému v podobě špatně vyrovnaným sezonám. Na Aljašku cestující směřovali především v létě, a tak se společnost rozhodla zavézt lety do Mexika, které je především zimní destinací. V roce 1988 začala nové spoje do turistických destinací Mazatlán a Puerto Vallarta. Ke konci osmdesátých let už sedmdesát procent pasažérů společnosti cestovalo jižně od Seattlu a společnost létala hned do 30 měst v šesti státech mimo Aljašku. Společnosti se tedy podařilo využít Aljašky jako odrazového můstku do větších a více výdělečných trhů. Přitom také zůstala ohleduplná ke svým cestujícím, jelikož se soustředila na podávání kvalitnějšího jídla a poskytování více prostoru pro nohy než u ostatních aerolinek.\nDevadesátá léta začala společnost s plány pronajmout si 24 kusů letadel Boeing 737-400 od Mezinárodní leasingové finanční korporace. Pronajatá letadla můžeme najít ve flotile společnosti dodnes.\n\nV roce 1991 přidala aerolinka další spoje. Co se týče Ruského Dálného východu, začala létat do Magadanu a Chabarovsku, dále otevřela nový spoj do Toronta, který byl jejím prvním letem do Kanady a východně od Skalnatých hor. O rok později byl ale spoj do kanadské metropole zrušen.\n\nPři devatenáctém výročí stálých profitů a sbírání různých ocenění pro osobní přepravu, se prezident Bruce Kennedy v roce 1991 rozhodl odejít do důchodu. V květnu téhož roku ho nahradil Raymond J. Vecci.\n\nNovou konkurenci pro aerolinku představovaly nízkonákladoví přepravci. V roce 1984 začala svou činnost společnost MarkAir, se kterou měla Alaska Airlines nejprve dohodu, ale poté, co ji na podzim 1991 nechtěla koupit, MarkAir začala představovat přímou konkurenci. MarkAir nabízela levné lety mezi Anchorage a Seattlem, a také levné spoje v rámci státu Aljaška, odkud pocházela třetina všech zisků Alaska Airlines.\n\nKonkurence s MarkAir opravdu zranila Alaska Airlines, která poprvé po dvaceti letech zaznamenala ztrátu, a to hned 121 milionů dolarů. Na ušetření peněz společnost zrušila plány na výstavbu dvou servisních zázemí a odložila koupi nových letadel za 2 miliardy dolarů. Přesto se aerolince podařilo více využít letadel, které již měla, a také snížit platy, což ale vytvořilo napjaté vztahy s odbory. Tato šetření ale přinesla okamžitý výsledek. V roce 1993 byla ztráta snížena na 45 milionů dolarů a v roce 1994 se společnost dostala zpět do zelených čísel, když vydělala hned 40 milionů dolarů. Hned osm procent z těchto výdělků zajistila rekordně vysoká nákladní přeprava.\n\nV roce 1993 získala společnost další konkurenci, když se na severozápadní trh dostala nízkonákladová aerolinka Southwest Airlines koupí Morris Air. Každopádně se společnosti podařilo udržet nízké náklady a přitom také vysokou úroveň zákaznického obsloužení. Sama o sobě aerolinka hlásala, že je „poslední velkou aerolinkou“ a její slogan zněl „za stejnou cenu dostanete prostě více“, přestože analýza zněla, že společnost potřebovala šetřit ještě trochu více. Ve stejné době musela společnost čelit stávkám ze strany odborů letušek.\n\nSpolečnost pokračovala s nakupováním letadel McDonnell Douglas MD-83, které využila nejen na svém rostoucím systému, ale také k nahrazení zastaralých Boeingů 727, které kompletně přestaly létat v barvách aerolinky v roce 1993. Počet letadel aerolinky patřících pod McDonnell Douglas MD-80 dosáhl svého vrcholu v roce 1996, kdy jich měla 45.\n\nV roce 1995 byl z funkce prezidenta společnosti vyhozen Raymond Vecci, kterého nahradil bývalý CEO Horizon Air John Kelly. Po jeho nástupu došlo k rozšíření operací aerolinky po západním pobřeží Severní Ameriky, kde získala výhodu z dohody „otevřené oblohy“ mezi Kanadou a USA. Také přidala jeden nový let do Ruska.\n\nV devadesátých letech společnost také vyzkoušela několik nových technologií. Už v roce 1989 uvedla jako první aerolinka nový naváděcí systém, který letadlům usnadnil let v mlze. V roce 1995 se stala první aerolinkou, která prodávala letenky na internetu. Také nainstalovala samoobslužné kiosky, které prodávaly letenky, čímž se mohli zákazníci vyhnout tradičním přepážkám. V roce 1999 zkoušela na letišti v Anchorage rentgenovou kontrolu zavazadel. V roce 2000 zařadila do výbavy letadel defibrilátory.\n\nAerolinka se později stala první, která spojila technologie GPS a Ground Proximity Warning System, což ji zajistilo 3D zobrazení terénu. Tento systém se dostal do provozu už v dubnu 1999, kdy ho měly všechny Boeingy 737-400 společnosti Alaska Airlines.\n\nNa konci devadesátých let byly výdělky společnosti obrovské, takže mohla přidat nová zázemí na opravy letadel a výcvik personálu. Dále začala nakupovat letadla Boeing 737-700 a 737-900, patřící pod Boeing 737 Next Generation. V roce 1997 se tedy stala první společností, která zakoupila letadla Boeing 737-900.\nV květnu 2001 společnost obdržela první kusy letadla Boeing 737-900, kterých má nyní hned dvanáct. Od roku 1999, kdy začínala obdržovat také letadla Boeing 737-700, začala aerolinka spouštět více dlouhých letů. V roce 2000 začala létat mezi Anchorage a Chicagem. V roce 2001 dostala společnost výjimečné povolení letů mezi Seattlem a Reaganovým letištěm ve Washingtonu, D. C., ale o týden později o něj hned přišla kvůli událostem 11. září. Aerolinka tedy přemístila cíl letu ze Seattlu na Dullesovo mezinárodní letiště, které si mezi destinacemi ponechala i přesto, že v prosinci 2001 začala zase létat na Reaganovo národní letiště. V roce 2004 začala aerolinka non-stop let mezi Reaganovým letištěm a Los Angeles.\n\nV roce 2002 přišly nové dlouhé lety ze Seattlu, a to do Orlanda, Miami a Newarku. V roce 2003 začaly také lety do Bostonu a Dallasu. V roce 2005 se aerolinka kvůli obrovské výkonnosti nových Boeingů a zvyšujícím se nákladům na údržbu, palivo a výcvik zaměstnanců rozhodla vyřadit z flotily zbývajících 26 letadel spadající pod McDonnell Douglas MD-80, jejichž piloty přeškolila na nově objednané Boeingy 737-800, které patří pod Boeing 737 Next Generation. Podle aerolinky staré McDonnell Douglasy spalovaly až 4 500 litrů za hodinu, zatímco nové Boeingy o tisíc litrů méně. Poslední dva McDonnell Douglasy společnosti Alaska Airlines letěly 25. srpna 2008 ze San Jose do Seattlu, resp. ze Sacramenta do Seattlu. Po vyřazení těchto letadel představila aerolinka Boeing 737-800 v barvách společnosti Boeing s logem aerolinky na zadním křídle. Letadlo dostalo název \"Spirit of Seattle\" (\"Duch Seattlu\") a je důkazem oddanosti aerolinky Boeingu a faktu, že všechny letadla, které společnost používá, vyrobil právě Boeing.\n\nNa konci roku 2007 poprvé zamířila letadla společnosti na Havaj, kam začala létat pouze sezónně, a to ze Seattlu nebo z Anchorage do Honolulu. V dalších letech společnost rozšířila svou obslužnost také na havajská města Lihue a Kahului a do havajské oblasti Kona, kam létala z Portlandu, Sacramenta, Oaklandu a dokonce i z Bellinghamu.\n\nV roce 2008 začala aerolinka létat ze Seattlu do Minneapolisu/St. Paulu a o rok později také do Austinu, Houstonu a Atlanty. V roce 2009 také oznámila, že v březnu 2010 zahájí lety mezi San Jose a Kahului a oblastí Kona na Havaji. V březnu 2010 kromě slíbených spojů přidala také let mezi Sacramentem a Kahului. Tyto nové lety jsou v dnešní letecké dopravě raritou, jelikož žádné z těchto měst není ani domovským, ani zaměřeným městem aerolinky, zatímco drtivá většina ostatních dopravců používá \"hub and spoke system\", který soustředí lety na domovská a zaměřená města.\n\nV červnu 2010 aerolinka oznámila, že zahájí nové lety mezi Seattlem a St. Louis, které spustila v září 2010. V lednu 2011 společnost objednala patnáct kusů letadla Boeing 737 za celkových 1,3 miliardy dolarů. Objednávka se skládá ze dvou Boeingů 737-800 a ze třinácti Boeingů 737-900ER, které budou nové do flotily společnosti, která je bude využívat na dlouhých letech.\n\nBoeing 737-900ER je specializovaný na transkontinentální lety, takže aerolinka bude moci přepravovat mezi Seattlem a např. Orlandem více pasažérů. Podle prezidenta společnosti Brada Tildena může přidat do každého letu 21 až 27 sedadel. Letadla mají být doručena mezi lety 2012 a 2014.\n\nV roce 2010 se společnosti podařilo zaznamenat rekordní výdělky, rekordní byla sama o sobě i čtvrtá čtvrtina roku 2010. Profit se zvedl ze 121,6 milionu dolarů na 251,1 milionu dolarů, z čehož poslední čtvrtina roku se zvedla z 24,1 milionu dolarů na 64,8 milionu dolarů.\n\nSpolečnost nadále pokračuje v průkopnictví nových technologií. Spolupracuje s Boeingem a s Fujitsu na nové technologii, která zrychlí preventivní kontroly letadel. Mechanici budou mít v ruce pouze ruční čtečku, kterou namíří na RFID čipy přidělané k jednotlivým částem letadel, které jim ukáží, kdy byla část naposledy vyměněna. Nová technologie povolí mechanikům provádět inspekce letadel rychleji než dodnes. Program technologie by měl být spuštěn v roce 2012. Aerolinka také dává pilotům iPady, které nahrazují 12 kilogramů tištěných manuálů, které jsou piloti dnes povinni nosit s sebou na pracoviště. V polovině června 2011 už by měli všichni piloti mít svůj iPad. Aerolinka také plánuje nahradit tištěné letecké mapy, jejichž elektronickou verzi později přidá do iPadů.\n\nV roce 2011 byla společnost pochválena za vyplácení nižších daní, když v červenci 2011 vypršela letecká spotřební daň, zatímco ostatní aerolinky chtěly platit stejnou částku. Společnosti to pomohlo ke snížení cen letenek.\n\nK červnu 2011 pracuje pro společnost 9 617 zaměstnanců, z čehož je 1 300 pilotů, kteří patří pod Mezinárodní asociaci aerolinkových pilotů.\n\nNadace společnosti má své sídlo na letišti v Anchorage a poskytuje příspěvky neziskovým organizacím, které jsou označeny jako charity, ve státech Aljaška a Washington.\n\nAlaska Air Cargo je regionální nákladní přepravce patřící pod Alaska Airlines. Do její flotily patří kromě normálních Boeingů také jeden vyloženě nákladní Boeing a pět kombi Boeingů. Operace divize se soustředí na severozápad USA.\n\nSystém aerolinky pokrývá více než 92 měst ve Spojených státech, Kanadě a Mexiku. Mezi destinace na Aljašce patří Anchorage, Adak, Cordova, Juneau, Kodiak, Kotzebue, King Salmon, Nome, Prudhoe Bay a Sitka, z nichž některá jsou nepřístupná po pevnině. V osmdesátých letech aerolinka spravovala unikátní střídání letadel a personálu do Texasu s Braniff International Airways, kterou po rozpadu v roce 1982 vystřídala společnost American Airlines. Po rozpadu Sovětského svazu v roce 1991 začala aerolinka létat na Ruský Dálný východ, kde používala letadel McDonnell Douglas MD-80, ale v roce 1998 spoje zrušila kvůli ruské finanční krizi.\n\nSpolečnost byla vždy jedním z největších leteckých dopravců na západním pobřeží Spojených států, kde měla silný vliv na Seattle, Portland, San Francisco a Los Angeles. Velice silná byla vždy také ve spojování Aljašky s pevninskými státy. V roce 1999 získala společnost první letadla Boeing 737 Next Generation, takže začala provozovat více dlouhých leteckých spojení. V roce 2000 spojila Anchorage a Chicago a o rok později dostala povolení létat ze Seattlu na Reaganovo národní letiště ve Washingtonu, které bylo mírně zkomplikováno kvůli útokům z 11. září 2001. V roce 2004 nicméně přidala další let ze Seattlu na Reaganovo letiště a také spojení mezi Los Angeles a Reaganovým letištěm.\n\nV roce 2002 byly přidány dlouhé lety do Orlanda, Miami, Newarku a o rok později do Bostonu a Dallasu. V říjnu 2007 se aerolince podařilo spojit Seattle s havajskými městy Honolulu, Lihue, Kahului a s havajskou oblastí Kona. Do Honolulu a Lihue začala společnost létat také z Anchorage, a některá havajská města spojila také s Portlandem a Oaklandem. V roce 2008 spustila společnost nový let mezi Seattlem a Minneapolisem/St. Paulem, o rok později začala ze Seattlu létat do Austinu, Houstonu a Atlanty. V roce 2009 také spojila Kahului s Oaklandem, San Jose a Sacramentem a oblast Kona s Oaklandem a San Jose. Tato spojení jsou v dnešní letecké dopravě raritou, jelikož žádné z těchto měst není ani domovským, ani zaměřeným městem aerolinky, zatímco drtivá většina ostatních dopravců používá \"hub and spoke system\", který soustředí lety na domovská a zaměřená města. V roce 2010 začala aerolinka létat také ze Seattlu na Lambertovo mezinárodní letiště v St. Louis.\n\nSpolečnost má také svou regionální dceřinou společnost, Horizon Air, se kterou sdílí mnoho letů a patří pod holdingovou Alaska Air Group. Aerolinka nepatří do žádné z hlavních leteckých aliancí, ale spolupracuje s důležitými členy aliance oneworld, s American Airlines, British Airways, Cathay Pacific, Qantas a LAN Airlines. Mezi další partnery patří členové SkyTeamu Delta Air Lines, Korean Air, KLM a Air France. Dalším partnerem byla společnost Continental Airlines, ale partnerství padlo s jejím odchodem ze SkyTeamu do Star Alliance v říjnu 2009.\n\nV únoru 2011 společnost oznámila podepsání smlouvy, pod kterou bude společnost SkyWest Airlines provozovat šest letů Alaska Airlines na západním pobřeží USA od května 2011. SkyWest létá s letadly Bombardier CRJ700, které nakoupila od Horizon Air. Celá smlouva znamená, že SkyWest vlastní a provozuje letadla, zatímco Alaska je zodpovědná za marketing letů a prodej letenek. SkyWest využívá letadel Bombardier CRJ700, jelikož by nebylo rozumné použít ani letadla Boeing 737, ani Bombardier Dash 8.\n\nKromě výše zvýšených aerolinek Alaska sdílí kódy také s aerolinkami Air Pacific, Era Alaska, Garuda Indonesia, Icelandair, Kenmore Air a PenAir.\n\nKromě letadel Bombardier CRJ700, které pod hlavičkou Alaska Airlines provozují SkyWest Airlines, se skládá flotila společnosti pouze z Boeingů. Jedná se pouze o letadla Boeing 737 a jejich průměrný věk je 7,5 roku.\n\nSpolečnost byla první, která nakoupila letadla Boeing 737-900 a nyní jich má ve flotile dvanáct. V lednu 2011 si objednala 13 kusů letadel Boeing 737-900ER, která budou doručena mezi lety 2012 a 2014. Značka \"ER\" označuje, že letadla mohou létat větší vzdálenosti.\n\nPoté, co byla v roce 2008 vyřazena všechna letadla McDonnell Douglas MD-80, zůstaly ve flotile společnosti samé Boeingy 737. Všechna letadla spadající pod Boeing 737 Next Generation pak mají smíšená křidélka, kromě tří letadel Boeing 737-900.\n\nTéměř všechna letadla společnosti nabízí přístup k Wi-Fi na palubě za letu, které poskytuje společnost Aircell Gogo. Všechna letadla bez Wi-Fi patří pod Boeing 737 Classic.\n\nSpolečnost využívá letadel od společnosti Boeing již od šedesátých let minulého století. Kromě nynějších letadel Boeing 737 dříve využívala také letadel Boeing 727, a to ve velké míře v sedmdesátých letech při budování Aljašského ropovodu, když letadla převážela na krutý sever jak pasažéry, tak různá nářadí a ostatní potřeby ke stavbě. V roce 1993 aerolinka vyřadila z provozu poslední Boeing 727.\n\nV osmdesátých letech do flotily společnosti pronikly modely McDonnell Douglas MD-80, jejichž varianta MD-82 se tam nejprve dostala s koupí Jet America Airlines v roce 1987. V roce 1985 se ale aerolinka stala prvním zákazníkem, který objednal variantu MD-83, která byla doručována postupně i v devadesátých letech. Účelem modelu bylo nahradit stárnoucí a palivově neefektivní Boeing 727 a také splnit požadavky rostoucího systému. V roce 1996 dosáhl počet těchto letadel ve flotile svého vrcholu, který čítal 45 kusů. V roce 2005 se společnost rozhodla vyřadit tato letadla ze své flotily z důvodů větší účinnosti letadel Boeing 737 Next Generation a zvyšujícím se nákladům na údržbu, palivo a výcvik posádky. Piloty, kteří řídili vyřazená letadla přecvičila na nové Boeingy. Poslední dva McDonnell Douglasy společnosti Alaska Airlines letěly 25. srpna 2008 ze San Jose do Seattlu, resp. ze Sacramenta do Seattlu.\n\nSpolečnost také využívá osmi letadel Boeing 737-200 Combi/QC, které dokáží uspokojit unikátní potřeby létání ve státě Aljaška. Tato letadla jsou ceněna pro svou schopnost rychlé rekonfigurace na jakýkoli druh nákladu nebo počet pasažérů, na což také poukazuje zkratka QC, znamenající Quick Change, tedy rychlá změna. V nákladní konfiguraci má letadlo kapacitu šesti kontejnerů, kterým se přezdívá také \"igloo\". Další konfigurace mění kapacitu na 26 pasažérů a pět nákladních palet, osobní konfigurace má kapacitu 111 pasažérů. Další možnost letadla bylo přistát na letištích se štěrkovou ranvejí, jako např. letiště u zinkového a olovného dolu Red Dog. Náklady na údržbu a vysoká spotřeba paliva nakonec společnost přinutila vyřadit letadla mezi lety 2005 a 2007 a nahradit je podobnými letadly Boeing 737-400 Combi, kterých objednala hned šest, z nichž pět může přepravovat jak pasažéry, tak náklad, jedno je vyhrazeno pouze pro účely nákladní dopravy. Dříve zmíněných pět letadel má stálou kapacitu 72 cestujících. Vyřazená letadla jsou nyní vystavena v Aljašském muzeu leteckého dědictví.\n\nNa počátku existence společnosti měla její letadla na zadním křídle zlatým písmem napsáno „Alaska“, ale na přelomu sedmdesátých a osmdesátých let byl nápis nahrazen obrázkem usmívajícího se eskymáka, který tam zůstává dodnes. Existují vtipy, které o eskymákovi s typickým kožešinovým kabátcem prohlašují, že se podobá aljašskému senátorovi Chesteru Seveckovi. V roce 1988 si společnost najala designérskou firmu, kterou pověřila úkolem vymyslet nové logo, ve kterém by měla být hora. Eskymácké logo chtěla společnost vyřadit kvůli zmatkům na trhu v jihozápadních státech USA, ale nakonec od projektu upustila, jelikož se nápad nelíbil mnoha obyvatelům Aljašky.\n\nDnes je většina letadel bílá s modrým a modrozeleným pruhem, které běží po obou stranách trupu letadla. Na každé straně letadla je nápis „Alaska“ a na zadním křídle se nachází obrázek eskymáka. Několik letadel společnosti ovšem má speciální barvy:\n\nPasažéři první třídy dostávají na palubě bezplatné jídlo a občerstvení. V roce 2006 začala aerolinka na letech delších než tři hodiny podávat také placené pokrmy, které jsou částí programu zvaného \"Northern Bites\". V ekonomické třídě pak na všech letech prodává různé piknikové balíčky.\n\nSvětová asociace letecké zábavy pokládá aerolinku za jako historicky první, která poskytovala zábavu na palubě, když v roce říjnu 2003 začala poskytovat přenosné hard-diskové přehrávače AVOD, které obsahují širokou škálu filmů a televizních a hudebních programů. Přehrávač má jméno digEplayer a vymyslel ho nosič zavazadel pracující pro Alaska Airlines, Bill Boyer, Jr.\n\nV březnu 2004 aerolinka dostala ocenění IFE pro leteckou službu roku a digEplayer získal ocenění IFE pro výrobek roku. Na většině letů jsou přehrávače dostupné za poplatek, ale v první třídě jsou většinou zdarma.\n\nV roce 2009 začala aerolinka na palubách svých letadel zkoušet širokopásmový bezdrátový přístup k internetu. V dubnu dalšího roku se rozhodla nabízet svým klientům služeb Aircell Gogo, na zemi umístěnou internetovou službu, a to na všech letadlech, poté co ji prozkouší na letadlech Boeing 737-800. Aerolinka přitom také testovala satelitovou službu Row44. Společnost spustila Aircell Gogo nejprve na letech mezi Fairbanks a Anchorage. Nyní už nabízí přístup k internetu na všech letadlech Boeing 737-800 a 737-900 a ke konci roku 2010 plánovala rozšířit tuto službu na všechna svá letadla. Služba je placená pro všechny pasažéry a její cena závisí na délce letu.\n\nAlaska Air Group má na pěti letištích své haly zvané \"Board Room\", a to v Anchorage, Los Angeles, Portlandu, San Franciscu a Seattlu. Členové Board Roomu mají také přístup do Sky Clubů společnosti Delta Air Lines, jejichž členové mají na oplátku přístup do Board Roomů. Členství na jeden den stojí 45 dolarů, za tříleté členství se pak platí 875 dolarů. MVP členové pak mají padesát procent slevu na zápisné a MVP Gold členové zápisné vůbec neplatí.\n\n\"Mileage Plan\" je program výhod pro časté cestující, kterého využívají aerolinky patřící pod Alaska Air Group. Mezi partnery patří American Airlines, British Airways, Cathay Pacific, LAN Airlines a Qantas z aliance oneworld, Air France a Delta Air Lines ze SkyTeamu a nezávislé aerolinky Air Pacific, Era Aviation, Frontier Alaska, Icelandair, Kenmore Air, Mokulele Airlines a PenAir.\n\n\"Mileage Plan\" nemá žádné placené členství a nalétané míle z konta neubývají. Když ale člen Mileage Planu v prvních devíti měsících členství nepoletí se společností, nebo když jakýkoli člen za dva roky ani jednou nepoletí se společností, tak má aerolinka právo na zrušení účtu a vymazání nalétaných mílí. Zrušené účty mohou být do dvanácti měsíců obnoveny za 75 dolarů.\n\nZkušenější cestovatelé patřící do Mileage Planu jsou na vyšších úrovních zvaných MVP, MVP Gold a MVP Gold 75K, a mají různé další výhody, jako přednostní nástup nebo přístup do hal \"Board Room\". Zlatí a platinoví členové Delta SkyMiles a MVP členové Mileage Planu mají oboustranné právo na přednostní odbavení a nástup a výhodu výběru sedadla.\n\n\n\n\nSpolečnost v posledních deseti letech dostala mnoho ocenění za širokou škálu věcí, jako např. největší uspokojení zákazníků, nejlepší údržba nebo za zkoušení průkopnických technologií. Několik ocenění se společnosti dokonce podařilo získat v několika letech v řadě.\n\n\n\n\n\n\n\n\n\n\n\n\n\n\n\n\n\n\n\n"}
{"id": "613686", "url": "https://cs.wikipedia.org/wiki?curid=613686", "title": "Arrondissement Poitiers", "text": "Arrondissement Poitiers\n\nArrondissement Poitiers je francouzský arrondissement ležící v departementu Vienne v regionu Poitou-Charentes. Člení se dále na 15 kantonů a 87 obcí.\n\n"}
{"id": "613705", "url": "https://cs.wikipedia.org/wiki?curid=613705", "title": "Rut Arnonová", "text": "Rut Arnonová\n\nProf. Rut Arnonová (: רות ארנון; narozena 1. června 1933) je izraelská biochemička a imunoložka, která se podílela na vývoji léku \"Copaxone\" (obecný název glatiramer acetát), který je používán u pacientů s roztroušenou sklerózou. Je profesorkou na Weizmannově institutu věd a od roku 2010 prezidentkou Izraelské akademie věd a klasického vzdělávání.\n\nNarodila se v Tel Avivu a studovala na gymnáziu Herzlija. Poté pokračovala ve studiu chemie na Hebrejské univerzitě v Jeruzalémě. Vstoupila do zvláštního studijního programu Izraelských obranných sil, který ji během akademického školního roku umožnil studovat a podle něhož absolvovala vojenský výcvik během letních měsíců. V roce 1955 získala titul magistr a následující dva roky sloužila jako důstojnice izraelské armády. Provdala se za inženýra Uriela Arnona, se kterým má dvě děti: dceru Michal (* 1957) a syna Jorama (* 1961).\n\nZa svou výzkumnou práci obdržela profesorka Arnonová několik ocenění, mezi něž patří například Rothschildova cena za biologii. V roce 1998 získala, společně s Michaelem Selou, Wolfovu cenu za lékařství, a to za „jejich velké objevy na poli imunologie.“ V roce 2001 ji byla udělena Izraelská cena za lékařství. Izraelská cena je udílena od roku 1953 a patří mezi nejvyšší izraelská státní vyznamenání.\n\n"}
{"id": "613717", "url": "https://cs.wikipedia.org/wiki?curid=613717", "title": "Modelářské servo", "text": "Modelářské servo\n\nModelářské servo je servomotor určený k ovládání rádiem řízených modelů.\n\nServo se připojuje k rádiovému přijímači v modelu, ze kterého je přivedeno napájení a řídicí signál. V závislosti na řídicím signálu dochází k pootočení výstupního hřídele o požadovaný úhel, u kvalitních serv i velmi přesně. Citlivost natočení serva je dána kvalitou řídící elektroniky. Modelářská serva mají i širší využití v robotice.\n\nModelářské servo se skládá ze tří základních prvků: stejnosměrného motoru, převodovky a řídicí elektroniky.\nPřevodovka slouží stejně jako u ostatních motorů k nastavení parametrů síla/rychlost. Navíc převádí velikost(úhel) natočení z motoru na zpětnovazební potenciometr.\nŘídící elektronika zpracovává vstupní PWM signál ze kterého vyhodnocuje požadované natočení, které je porovnáváno s natočením zpětnovazebního potenciometru a natáčí motorem požadovaným směrem. Řídící signál pro servo jsou impulzy od 1,25 ms do 1,75 ms u kvalitních od 1 ms do 2ms pro natočení od 0° do 180°. Natočení serva je plynulé, klasická serva mají minimální otočení o 2°, lepší serva o 1°. Pro ideální vstupní signál je frekvence opakování pulzu 50 Hz.\n\nTéměř všechna současná serva jsou rotační a jejich funkce spočívá v natočení výstupního hřídele na požadovaný úhel typicky v rozsahu 120 nebo 180 stupňů. V minulosti se používala i lineární serva vybavená dvojicí posuvných jezdců, jako například servo Varioprop od firmy Graupner. Dnes se lineární posun využívá jen ve speciálních aplikacích, například jako součást sestavy pro vysunování podvozku letadla. Existují i speciální serva, která umožňují pouze přepínání mezi dvěma krajními polohami. Tento typ má rovněž využití pro ovládání podvozku. Pro modely plachetnic se vyrábějí speciální serva se setrvalým pohybem používaná jako naviják plachet.\n\nZ hlediska typu řídicí elektroniky se serva dělí na analogová a digitální.\n\nDigitální servo je vybaveno digitální řídicí elektronikou, ale využívá stejný vstupní signál PWM jako analogová serva. Z hlediska připojení k přijímači jsou tedy oba typy serv kompatibilní. Digitální serva ale dokáží pracovat s vyšší frekvencí impulsů. Obecně jsou digitální serva přesnější a silnější, ale mají vyšší spotřebu než analogová serva srovnatelné kategorie.\n\nNěkterá digitální serva jsou programovatelná. Lze u nich naprogramovat různá nastavení jako například neutrální polohu, koncové body, rychlost pohybu a smysl otáčení.\n\nZákladní technické parametry modelářských serv jsou:\n\n"}
{"id": "613719", "url": "https://cs.wikipedia.org/wiki?curid=613719", "title": "Crawford County", "text": "Crawford County\n\nCrawford County je název jedenácti okresů ve Spojených státech amerických:\n"}
{"id": "613720", "url": "https://cs.wikipedia.org/wiki?curid=613720", "title": "Svatá Alžběta (přírodní rezervace)", "text": "Svatá Alžběta (přírodní rezervace)\n\nPřírodní rezervace Svatá Alžběta byla vyhlášena roku 1949 a nachází se zhruba pět kilometrů severně od obce Křivoklát. Důvodem ochrany je přirozená habrová bučina s lípou.\n\n"}
{"id": "613723", "url": "https://cs.wikipedia.org/wiki?curid=613723", "title": "Crittenden County", "text": "Crittenden County\n\nCrittenden County je název dvou okresů ve Spojených státech amerických:\n"}
{"id": "613724", "url": "https://cs.wikipedia.org/wiki?curid=613724", "title": "Tankodrom (přírodní rezervace)", "text": "Tankodrom (přírodní rezervace)\n\nPřírodní rezervace Tankodrom je chráněné území ležící severozápadně od města Rakovníka, jižně od Olešné v oblasti Rakovnické kotliny. Přírodní rezervace byla vyhlášena v roce 1999 na ploše 31,2 ha. Území bylo do 90. let 20. století využíváno jako vojenské cvičiště. Vlivem pravidelné disturbance povrchu pomocí vojenské techniky a díky absenci intenzivního zemědělství se vytvořily podmínky pro vznik rozmanitých biotopů. Cílem péče je udržení těchto biotopů a zachování živočišných a rostlinných společenstev. Z nejzajímavějších druhů bezobratlých, obojživelníků a ptactva se zde vyskytují listonoh letní (\"Triops cancriformis\"), otakárek fenyklový (\"Papilio machaon\"), čolek horský (\"Triturus alpestris\"), ropucha krátkonohá (\"Bufo calamita\"), skřivan lesní (\"Lullula arborea\"), ťuhýk obecný (\"Lanius collurio\"), krutihlav obecný (\"Jynx torquilla\"). Na území rezervace rozkvétá zeměžluč okolíkatá (\"Centaurium erythraea\"), starček přímětník (\"Senecio jacobaea\"), mrvka myší ocásek (\"Vulpia myuros\"), bělolist menší (\"Filago minima\").\n\nPřírodní rezervace Tankodrom se nachází severozápadně od města Rakovníka, 1,3 km od obce Olešná v oblasti Rakovnické kotliny. Přírodní rezervace leží mezi 347 až 388 metry nad mořem a její celková výměra je 31,2 ha. Povrch se svažuje k jihovýchodu. Na jihu se napojuje na zemědělské pozemky údolí Rakovnického potoka, západní a severní hranici tvoří přibližně 80 let starý borový les a na východ od přírodní rezervace leží významný krajinný prvek U sv. Trojice.\n\nÚzemí dnešní přírodní rezervace bylo v minulosti využíváno jako zemědělská plocha. V 50. letech 20. století bylo toto území zabráno armádou a bylo využíváno přibližně 40 let k vojenskému výcviku. Na vojenském prostoru probíhala zákopová a bojová cvičení a sloužil také jako cvičiště pro pásová vozidla. Vlivem vojenských cvičení a jízdám pásové a těžké kolové techniky docházelo k neustálé disturbanci povrchu, čímž byly vytvářeny mělké prohlubně, vysychající louže či tůně v tankových okopech. Právě toto narušování povrchu vedlo ke vzniku pestrých druhotných stanovišť. Velký význam pro výskyt některých druhů spočíval v absenci intenzivního zemědělství, spojeného i s využíváním pesticidů a hnojiv, a zamezení přístupu veřejnosti. V 90. letech 20. století přestala být část území využívána jako vojenské cvičiště a pozemek byl převeden na původní vlastníky. Avšak bez pravidelného narušování povrchu docházelo v počátku k silné sukcesi. Dne 1. listopadu 1999 bylo toto území prohlášeno za zvláště chráněné území. Aby se zabránilo pokračující sukcesi, proběhlo v roce 1997 odstranění části náletových stromů a křovin a v západní části k těžbě dřeva. Na počátku tisíciletí započalo každoroční kosení na menších plochách, které se v roce 2007 ještě rozšířily. V roce 2008 byl vypracován plán péče na období 2008 až 2017, který popisuje doporučený management pro přírodní rezervaci.\n\nPřírodní rezervace se nachází v Rakovnické kotlině v oblasti Plzeňské pahorkatiny. Přírodní rezervaci tvoří tektonická a strukturní sníženina, jejíž horninové podloží je tvořeno arkózy s vložkami pískovců, slepenců, prachovců a červených jílovců na rozhraní westphalstefan svrchního karbonu. Na území jsou vyvinuty hluboké luvizemě a kambizemě. V severní a západní části přírodní rezervace se vzácně vyskytují výchozy skalního podkladu..\n\nVětší část území porůstají druhy mezofilních ovsíkových luk. Vyskytuje se zde ovsík vyvýšený (\"Arrhenatherum elatius\"), sveřep měkký (\"Bromus hordeaceus\"), srha říznačka (\"Dactylis glomerata\"), kostřava červená (\"Festuca rubra\"), řebříček obecný (\"Achillea millefolium agg.\"), svízel povázka (\"Galium mollugo agg.\"), zvonek rozkladitý (\"Campanula patula\"), chrastavec rolní (\"Knautia arvensis\"), štírovník růžkatý (\"Lotus corniculatus), \"jetel luční (\"Trifolium pratense\") a jetel pochybný (\"Trifolium dubium\"). Důležitým druhem tohoto společenstva je starček přímětník (\"Senecio jacobaea\"), který je živnou rostlinou pro motýla přástevníka starčkového (\"Hypocrita jacobaeae\"). Ze vzácnějších druhů zde rozkvétá zeměžluč okolíkatá (\"Centaurium erythraea\"). Na plochách s vyšším obsahem živin dochází k zarůstání třtinou křovištní (\"Calamagrostis epigejos\") a nachází se zde invazní bělotrn kulatohlavý (\"Echinops sphaerocephalus\"). V území vytrvává také řada nitrofilních plevelů, jako je pcháč oset (\"Cirsium arvense\"), pelyněk černobýl (\"Artemisia vulgaris\") a kapustka obecná (\"Lapsana communis\").\n\nNa sešlapávaných plochách se uplatňuje chmerek mnohoplodý (\"Scleranthus polycarpos\"), jetel rolní (\"Trifolium arvense\"), mochna stříbrná (\"Potentilla argentea\"), turan ostrý (\"Erigeron acris agg.\"). Z ohrožených druhů nutno jmenovat mrvku myší ocásek (\"Vulpia myuros\") a bělolist menší (\"Filago minima\"). Do tůní vzniklých zatopením tankových okopů migrují druhy vodních rostlin, jako například žabník jitrocelový (\"Alisma plantago-aquatica\"), orobinec úzkolistý (\"Typha angustifolia\"), bahnička (\"Eleocharis palustris\") a sítina klubkatá (\"Juncus conglomeratus\"). Po ukončení vojenských cvičení podléhá území zarůstání náletovými dřevinami, zejména břízou bělokorou (\"Betula pendula\"), topolem osikou (\"Populus tremula\"), vrbou jívou (\"Salix Caprea\"), borovicí lesní (\"Pinus sylvestris\") a z keřů jsou to hlohy (\"Crataegus sp.\"), růže (\"Rosa sp.\"), trnka obecná (\"Prunus spinosa\").\n\nKoncem 90. let 20. století byl zaznamenán kriticky ohrožený korýš listonoh letní (\"Triops cancriformis\") a žábronožka sp. Ze zástupců řádu motýlů jde o otakárka fenyklového (\"Papilio machaon\"), batolce duhového (\"Apatura iris\") a lišaje pryšcového (\"Hyles euphorbiae\"). \n\nKvůli absenci pravidelného narušování povrchu vojenskou činností dochází k vysychání a zániku kaluží a tůní. To má negativní vliv na výskyt obojživelníků, kteří obývali právě tyto vodní plochy. Byla to například ropucha zelená (\"Bufo viridis\"), jejíž výskyt nebyl zaznamenán od roku 1990, ropucha krátkonohá (\"Bufo kalamita\"), jejíž výskyt opět nebyl zaznamenán od roku 2002, a ropucha obecná (\"Bufo bufo\"), která nebyla zjištěna od roku 2003. Podobný osud potkal i silně ohrožený druh čolka obecného (\"Triturus vulgaris\") a čolka horského (\"Triturus alpestris\").\n\nMezi charakteristický druh rezervace patří skřivan lesní (\"Lullula arborea\"), který je vázán na písčité obnažené půdy řídkých travních porostů. Nejčastěji se vyskytuje při okrajích borových lesů. Z důvodu postupující sukcese dochází ke snižování početnosti tohoto druhu na území přírodní rezervace. Podobný biotop obývají dva druhy. Bramborníček hnědý (\"Saxicola rubetra\"), který je vázán na vyšší travní porost s velmi řídkými nízkými keři a který se na území přírodní rezervace objevuje při jarním a podzimním tahu, a pěnice hnědokřídlá (\"Sylvia communis\"), která vyžaduje otevřené travnaté plochy s jednotlivými keři.\n\nZarůstáním okrajových částí přírodní rezervace je ohrožený ťuhýk obecný (\"Lanius collurio\"), který obývá otevřené krajiny s roztroušenou zelení a vyžaduje dostatek hmyzu. Podobné potravní nároky má pěnice vlašská (\"Sylvia nisoria\"). Jejím biotopem jsou křoviny u vysokých nesečených trav.\n\nMezi zástupce řádu šplhavců na území přírodní rezervace patří krutihlav obecný (\"Jynx torquilla\"). Vyžaduje prostředí s dostatkem potravy (mravenci). Hnízdí v dutinách stromů, ale i v umělých budkách, které jsou na podporu populace rozmístěné v okolí přírodní rezervace.\n\nLesíky vzniklé sukcesí, či okraje borového lesa na severní straně rezervace obývá žluva hajní (\"Oriolus oriolus\"), čečetka zimní (\"Acanthis flammea\"), lejsek šedý (\"Muscicapa striata\") či rehek zahradní (\"Phoenicurus phoenicurus\").\n\nV přírodní rezervaci byly zastiženy i určité druhy dravců. Jedná se o včelojeda lesního (\"Phoenicurus phoenicurus\"), kterému rezervace slouží pouze jako potravní teritorium, jestřába lesního (\"Accipiter gentilis\"), jehož biotopem jsou lesní komplexy v okolí přírodní rezervace, motáka pochopa (\"Circus aeruginosus\") hnízdícího mimo přírodní rezervaci, krahujce obecného (\"Accipiter nisus\") obývajícího okraje lesa v přírodní rezervaci a další druhy, které zde lze potkat jednotlivě na tahu, jako jsou moták pilich (\"Circus cyaneus\"), luňák červený (\"Milvus milvus\") a luňák hnědý (\"Milvus migrans\").\n\nPro pěvce slouží území přírodní rezervace jako tahová zastávka a také jako zdroj potravy v zimních měsících. V zimě je možné potkat drozda kvíčalu (\"Turdus pilaris\"), dlaska tlustozobého (\"Coccothraustes coccothraustes\") a v menších hejnech drozda cvrčalu (\"Turdus iliacus\"). Při jarním tahu se zde objevují rákosník zpěvný (\"Acrocephalus palustris\"), rákosník obecný (Acrocephalus scirpaceus) a linduška luční (\"Anthus pratensis\").\n\nDíky zvyšujícímu se podílu dřevin a keřů došlo k navýšení počtu hnízdících párů, například hrdličky divoké (\"Streptopelia turtur\") nebo drozda brávníka (\"Turdus viscivorus\"). Byl zaznamenán výskyt také kriticky ohroženého strnada lučního (\"Miliaria calandra\") a ohroženého druhu slavíka obecného (\"Luscinia megarhynchos\").\n\nZe vzácných druhů je možné jmenovat dudka chocholatého (\"Upupa epops\"), který byl zastižen v roce 2001 v období tahu, a kulíška nejmenšího (\"Glaucidium passerinum\"), u kterého se předpokládá, že obývá okolní kultury smrkového lesa.\n\nNa území přírodní rezervace se lze výjimečně setkat s králíkem divokým (\"Oryctolagus cuniculus\"). Hojněji se zde pak vyskytuje zajíc polní (\"Lepus europaeus\"), srnec obecný (\"Capreolus capreolus\"), liška obecná (\"Vulpes vulpes\"), jezevec lesní (\"Meles meles\") a prase divoké (\"Sus scrofa\").\n\nHlavním cílem péče je udržení rozmanitých biotopů, vzniklých díky vojenské činnosti, a zachování a ochrana rostlinných a živočišných společenstev v přírodní rezervaci. V roce 2008 byl vypracován plán péče, ve kterém je popsán vhodný management pro jednotlivé plochy na území přírodní rezervace.\n\nNa plochách s převahou dřevin by mělo docházet alespoň jednou za 10 let k redukci náletových nebo i vzrostlých dřevin a minimálně jednou za 5 let k redukci náletových křovin vysokých do 1 metru. Na plochách s travním porostem bez stromů ovšem s četnými křovinami je doporučen stejný management jako v předchozím případě. Navíc se má zabránit možnému šíření křovin pomocí sečení travních porostů jedenkrát za 3 roky. Častější kosení se nedoporučuje kvůli zachování biotopu pro pěnici vlašskou (\"Sylvia nisoria\"), ťuhýka obecného (\"Lanius collurio\"), cvrčilku zelenou (\"Locustella naevia\") a bažanta obecného (\"Phasianus colchicus\"). Na pravidelně kosených plochách, kde se vyskytují ostrůvky křovin i stromů, již probíhá vhodný management. Kosení je prováděno jednou ročně a jsou ponechávány samotné keře a skupiny stromů.\n\nPlochy pokryté travními porosty s pravidelným obnažováním půdního povrchu vytvářejí biotop, který podmiňuje výskyt bramborníčka černohlavého (\"Saxicola rubicola\"), skřivana lesního (\"Lullula arborea\"), bělořita šedého (\"Oenanthe oenanthe\"). Tyto plochy je nutné zachovat a je doporučeno půdní povrch narušovat v minimálním intervalu jednoho roku s použitím například zemědělské techniky. Poslední plocha travního porostu se nachází na místech s nezapojenou vegetací. Jsou to sušší stanoviště v oblastech výchozů skalního podkladu, obnažených vyvýšenin a sešlapávaných ploch. Uplatňuje se zde například chmerek mnohoplodý (\"Scleranthus polycarpos\"), jetel rolní (\"Trifolium arvense\"), turan ostrý (\"Erigeron acris agg.\"), mrvka myší ocásek (\"Vulpia myuros\") a bělolist menší (\"Filago minima\"). Z důvodu minimálního zarůstání není doporučen žádný zvláštní typ managementu, pouze opatrné narušení povrchu nejméně jednou za rok. Na plochách s výskytem soliterních dubů by mělo docházet minimálně jednou za 3 roky ke kosení travního porostu, expandujících křovin a popřípadě k odstranění dřevin kromě dubů.\n\nPlocha s hlinitopísčitou stěnou může sloužit jako studijní plocha pro plazy, hlodavce a břehuli říční (\"Riparia riparia\"). Pro vznik této plochy je doporučeno vytvořit svislou stěnu o výšce 1,5 až 2 metry a o délce 8 metrů. Plochy s výskytem tůní tvoří velmi důležitý biotop. Z důvodu zanikání a vysychání tůní vymizela například ropucha krátkonohá (\"Bufo kalamita\") či čolek horský (\"Triturus alpestris\"). Proto je nutné tyto tůně udržovat a obnovovat nejméně jednou za 3 roky. Poslední plochou s nutným managementem jsou plochy s výskytem původních cest. Tyto původní cesty je doporučeno udržovat a obnovovat pomocí například zemědělské techniky nejlépe jednou za rok, nebo alespoň jednou za období platnosti plánu péče. V bezodtokových oblastech cest se mohou pak vytvářet dočasné či trvalejší kaluže, ve kterých byl koncem 90. let 20. století zaznamenán listonoh letní (\"Triops cancriformis\") a žábronožka sp.\n\nPřírodní rezervaci Tankodrom je věnována zastávka v rámci naučné stezky Rakovník. Stezka je dlouhá 4 km a vede přes město Rakovník i jeho okolím. Celá stezka má 10 zastávek s informačními cedulemi. Přírodní rezervace Tankodrom je zastávka číslo 6. Na informační ceduli se lze dočíst základní informace o přírodní rezervaci včetně historie. Informační cedule také představuje ve zkratce floru a faunu, kterou je možné v přírodní rezervaci nalézt. Navíc zve k akci s názvem „Vítání ptačího zpěvu“ a lze se zde dozvědět něco málo o kroužkování ptáků. Samotná přírodní rezervace Tankodrom se nachází od této informační cedule vzdušnou čarou přibližně 1,5 km.\n\n\n"}
{"id": "613725", "url": "https://cs.wikipedia.org/wiki?curid=613725", "title": "Crockett County", "text": "Crockett County\n\nCrockett County je název dvou okresů ve Spojených státech amerických:\n"}
{"id": "613729", "url": "https://cs.wikipedia.org/wiki?curid=613729", "title": "Crook County", "text": "Crook County\n\nCrook County je název dvou okresů ve Spojených státech amerických:\n"}
{"id": "613730", "url": "https://cs.wikipedia.org/wiki?curid=613730", "title": "Ernest Valko", "text": "Ernest Valko\n\nErnest Valko (10. srpna 1953 Spišská Nová Ves – 8. listopadu 2010 Limbach) byl slovenský a československý právník a politik, poslanec Sněmovny lidu Federálního shromáždění po sametové revoluci za hnutí Verejnosť proti násiliu (později ODÚ-VPN) a jediný předseda československého federálního Ústavního soudu.\n\nV roce 1977 absolvoval Právnickou fakultu Univerzity Komenského v Bratislavě, rigorózní zkoušku složil v roce 1979. Jako právník se věnoval především hospodářskému, pracovnímu, občanskému, trestnímu a pozemkovému právu.\n\nProfesně je k roku 1990 uváděn jako vedoucí referent právní služby.\n\nV lednu 1990 nastoupil jako bezpartijní poslanec, respektive poslanec za Verejnosť proti násiliu, v rámci procesu kooptací do Federálního shromáždění po sametové revoluci do Sněmovny lidu (volební obvod č. 139 – Petržalka, Bratislava). Mandát obhájil za VPN ve volbách roku 1990. Později přešel do formace ODÚ-VPN. Jeho mandát federálního poslance zanikl v důsledku nabytí funkce ústavního soudce na přelomu let 1991 a 1992.\n\nV době svého působení ve FS se podílel na přípravě novel zákoníku práce, hospodářského zákoníku, kompetenčního zákona, uvozovacího ústavního zákona k Listině základních práv a svobod, ústavního zákona o referendu a obchodního zákoníku. Doktorskou disertaci obhájil v roce 2004.\n\nByl jediným předsedou Ústavního soudu České a Slovenské Federativní Republiky (1992).\n\nOd roku 1993 působil jako právník a zastával funkce ve statutárních orgánech různých společností. Vystupoval v některých medializovaných sporech, např. spor básníka Ľubomíra Feldeka s ministrem kultury v Mečiarově vládě Dušanem Slobodníkem, spor SPP a Union banky ve věci Duckého směnek či občanskoprávní spor mezi slovenskými politiky Ivanem Miklošem a Robertem Ficem. V roce 2006 neúspěšně kandidoval do Národní rady Slovenské republiky.\n\nVe večerních hodinách 8. listopadu 2010 byl zastřelen ve svém domě v Limbachu.\n\nSlovenský prezident Andrej Kiska mu 7. ledna 2016 na Bratislavském hradě udělil in memoriam Řád Ľudovíta Štúra I. třídy.\n\n"}
{"id": "613731", "url": "https://cs.wikipedia.org/wiki?curid=613731", "title": "Špička (houba)", "text": "Špička (houba)\n\nMarasmius (špička (houba)) je rod hub zahrnující velmi širokou škálu druhů, rostoucích především v tropech. V Evropě je prozatím známo asi 30 druhů špiček. Tropické druhy bývají pestře zbarvené, evropské druhy jsou zpravidla barevně nevýrazné. Jde o drobné houby, pro něž je příznačné, že po uschnutí plodnice nezahyne, nýbrž po vydatných deštích znovu „obživne“ a je schopna dalšího růstu. Nejznámějším zástupcem této skupiny je špička obecná (\"Marasmius oreades\").\n\n\n\n"}
{"id": "613737", "url": "https://cs.wikipedia.org/wiki?curid=613737", "title": "Geoffroy z Villehardouinu", "text": "Geoffroy z Villehardouinu\n\nGeoffroy z Villehardouinu ( \"Geoffroi de Villehardouin\", 1150-64 - 1212) byl rytíř a historik, který se účastnil a zaznamenal Čtvrtou křížovou výpravu. Je považován za jednoho z nejvýznamnějších historiků své doby; nejznámější je jeho dílo \"Histoire de la Conquête de Constantinople\" (Dějiny dobytí Konstantinopole). Jeho celý titul byl: \"Geoffrey de Villerhardouin, maršálek Champagne a Románie\")\n\nNarodil se kolem roku 1155 jako nejstarší syn Damerony, druhé manželky Villaina z Arzillières/Villehardouinu. Byl dvakrát ženat - poprvé s Berengarií z Villemaur a podruhé s Chanou z Lézines. Z prvého svazku měl nejméně dvě dcery, z druhého manželství pocházeli dva synové a další dcera. V roce 1185 byl jmenován maršálkem champagneského hrabství.\n\nSpolečně s hrabětem Jindřichem II. ze Champagne se zúčastnil třetí křížové výpravy, kolem roku 1194 již však byl zpět v rodném kraji. O pět let později se během rytířského klání pořádaného hrabětem Theobaldem III. ze Champagne připojil k další kruciátě. Theobald jej jmenoval jedním z velvyslanců do Benátek, aby zajistil lodě pro přepravu. Také pomohl ke zvolení Bonifáce z Montferratu jako nového velitele výpravy poté, co hrabě Theobald zemřel.\n\nJe pravděpodobné, že podporoval odklon křižáků napřed k Zadaru a poté i ke Konstantinopoli. Když byl v Konstantinopoli, sloužil také jako vyslanec u Izáka II. Angela a byl jedním z těch, kteří požadovali, aby Izák učinil Alexia IV. spolucísařem. Po dobytí Byzantské říše roku 1204 byl jmenován maršálkem Latinského císařství; sloužil jako vojenský velitel a vedl útěk z bitvy u Adrianopole v roce 1205 poté, co byl císař Balduin zajat oddíly Druhé bulharské říše. Odměnou za jeho služby mu Bonifác z Montferratu daroval město Messinopolis v Thrákii.\n\nRoku 1207 začal psát kroniku o křížové výpravě \"O dobytí Konstantinopole\". Byla spíše napsána francouzsky než latinsky, což z ní činí nejranější francouzskou prózu. Geoffreyho přínos je na stejné úrovni jako Roberta z Clari, francouzského rytíře z nižší vrstvy, Nikety Choniata, vysoce postaveného byzantského úředníka a historika, který stejné události popsal ze svého pohledu, a Gunthera z Pairis, cisterciáckého mnicha, který převyprávěl příběh svého opata Martina, jenž putoval s křižáky.\n\nVillehardouinův stejnojmenný synovec se v roce 1209 stal achajským knížetem v Morei (Morea - středověké jméno pro Peloponnéský poloostrov). Villerhardouin sám zemřel krátce poté; existují informace o památnících, vztyčovaných jeho dětmi na otcovu počest roku 1218, lze tedy předpokládat, že zemřel před rokem 1219.\n"}
{"id": "613739", "url": "https://cs.wikipedia.org/wiki?curid=613739", "title": "Šejna", "text": "Šejna\n\nŠejna je příjmení těchto osob:\n\n\n\n"}
{"id": "613751", "url": "https://cs.wikipedia.org/wiki?curid=613751", "title": "Miloš Hynšt", "text": "Miloš Hynšt\n\nMiloš Hynšt (19. prosince 1921 v Chudobíně – 1. listopadu 2010) byl český herec, divadelní režisér, organizátor, publicista a divadelní pedagog.\n\nStudium herectví dokončil v roce 1944 na brněnské konzervatoři, kde kromě toho také vystudoval i \nhru na klavír. Od roku 1944 vystupoval nejprve jako herec v Horáckém divadle, které v té době bylo nacisty donuceno přesídlit z Třebíče do Jihlavy. Zde se také začal aktivně věnovat i divadelní režii. Po dvou letech ale přesídlil zpět do Brna do někdejšího Svobodného divadla.\n\nV roce 1947 se stal ředitelem Horáckého divadla v Jihlavě, zde působil 4 roky, poté \nse v roce 1951 stal šéfem činohry ve Státním divadle Ostrava. V lednu 1959 se stal šéfem brněnské Mahenovy činohry a začal pedagogicky působit na brněnské Janáčkově akademii múzických umění, kde se stal vedoucím její divadelní katedry, jeho tehdejšími nejbližšími spolupracovníky zde byli, mimo jiné, Evžen Sokolovský a Bořivoj Srba.\n\nNa počátku 70. let v době probíhající normalizace byl donucen odejít ze školy i z divadla a byl donucen odejít do Slováckého divadla v Uherském Hradišti. V roce 1981 pak přešel do Divadla pracujících Gottwaldov.\n\nPo sametové revoluci v roce 1989 opět působil v brněnském Mahenově divadle a opět vyučoval na Janáčkově akademii múzických umění a věnoval se i publikační činnosti.\n\n"}
{"id": "613775", "url": "https://cs.wikipedia.org/wiki?curid=613775", "title": "Ostrolovský Újezd (přírodní památka)", "text": "Ostrolovský Újezd (přírodní památka)\n\nOstrolovský Újezd je přírodní památka v okrese České Budějovice. Nachází se v Novohradském podhůří, 1 km západně od obce Ostrolovský Újezd. Zahrnuje lesní údolí pravostranného přítoku Stropnice. Důvodem ochrany je bohatá lokalita s výskytem bledule jarní.\n"}
{"id": "613780", "url": "https://cs.wikipedia.org/wiki?curid=613780", "title": "Stráně u splavu", "text": "Stráně u splavu\n\nPřírodní rezervace Stráně u splavu byla vyhlášena roku 1951 a nachází se v okrese Kolín, zhruba 1 km severovýchodně od obce Vrbčany. Chráněné území představuje strmý pravý svah údolí říčky Výrovky v úseku dlouhém přibližně 280 a na šířce nepřesahující 30 m. Důvodem ochrany je lokalita teplomilných a suchomilných druhů. Lokalita je zařazena do systému Natura 2000. K prvnímu vyhlášení chráněného území došlo 1.2.1951, poté došlo ještě k dvěma přehlášením, 11.6.1992 a 30.12.1988.\n\n"}
{"id": "613783", "url": "https://cs.wikipedia.org/wiki?curid=613783", "title": "Týnecké mokřiny", "text": "Týnecké mokřiny\n\nPřírodní rezervace Týnecké mokřiny byla nově vyhlášena roku 2012 nařízením Středočeského kraje č. 13/2013, kterým byla zároveň zrušena původní vyhlašovací vyhláška ONV v Kolíně o chráněném přírodním výtvoru. Rezervace se nachází severně od obce Kojice na pravém břehu Labe, na katastrálním území Týnce nad Labem. Důvodem ochrany jsou přirozené eutrofní vodní nádrže, extenzivní sečené louky nížin až podhůří, smíšené jasanovo-olšové lužní lesy, společenstvo obojživelníků s kuňkou obecnou a další živočichové a rostliny vázané na toto prostředí s důrazem na bohatou avifaunu. Lokalita je zařazena do systému Natura 2000 kvůli výskytu vzácné kuňky ohnivé.\n\nV tůních roste stulík žlutý, vzácněji pak potočník vzpřímený či leknín bělostný a řezan pilolistý. Na lukách rostou ze vzácnějších druhů rostlin rozrazil dlouholistý, žluťucha lesklá či jarva žilnatá. Lokalita je významnou tahovou zastávkou a hnízdištěm ptactva vázaného na vodu a mokřady. Jde o čtyři druhy rákosníků (rákosník obecný, rákosník zpěvný, rákosník velký a rákosník proužkovaný), z drobnějšího ptactva pak např. moudivláček lužní. Z motýlů se v rezervaci vyskytuje velmi vzácný a chráněný modrásek bahenní.\n\n"}
{"id": "613808", "url": "https://cs.wikipedia.org/wiki?curid=613808", "title": "Vrbenská tůň", "text": "Vrbenská tůň\n\nVrbenská tůň je přírodní památka v okrese České Budějovice. Nachází se v Českobudějovické pánvi 1 km jižně od vesnice Bavorovice. Důvodem ochrany byly stanoveny tůně s výskytem řezanu pilolistého. Jméno odvozuje od původní vsi České Vrbné, jež je nyní součástí města České Budějovice.\n\nVrbenská tůň byla vyhlášena zvláště chráněným územím (ZCHÚ) 22. února 1974 a vymezena jako jedna parcela. Před rokem 1969 tůň obklopovaly louky, které však byly přeměněny na polnosti, což oblast negativně poznamenalo. Roku 1989 byla tůň odbahněna, zavedla se opatření zabraňující úniku vody a dokonce byla oživena přívodem z Dehtářského potoka.\n\nV roce 2006 proběhlo geodetické zaměření a byly stanoveny nové hranice odpovídající reálnému stavu v terénu; podle nových katastrálních map se přírodní památka rozkládá na deseti parcelách, přičemž ochranné pásmo zahrnuje ještě několik dalších parcel.\n\nPřírodní památka má rozlohu 1,12 ha, ochranné pásmo 4,26 ha.\n\nVýnos Ministerstva kultury ČSR o zřízení Vrbenské tůně jako důvod ochrany uvádí: \"Typická flóra říčních ramen a tůní, jedna z mála lokalit řezanu pilolistého v kraji“\", který však již od té doby vyhynul.\n\nOhrožené a zranitelné druhy žijící na území Vrbenské tůně zahrnují rostliny žluťuchu lesklou, stolístek přeslenitý, zevar jednoduchý, stulík žlutý, okřehek trojbrázdý, brouka drabčíka (Alianta incana) a několik druhů řadu obojživelníků včetně blatnice skvrnité, čolka obecného, dvou druhů ropuch, kuňky obecné nebo rosničky zelené.\n"}
{"id": "613820", "url": "https://cs.wikipedia.org/wiki?curid=613820", "title": "Avalonianus", "text": "Avalonianus\n\nAvalonianus je rodové jméno, stanovené pro fosilní zuby z pozdního triasu v Anglii. Poprvé byla tato fosílie popsána v roce 1898 Seeleym pod jménem \"Avalonia\", toto jméno ale bylo použité již dříve (Walcott, 1889), v roce 1961 bylo proto změněno. Původně se předpokládalo, že se jedná o prosauropoda, pozdější analýza však odhalila, že se jedná o chiméru, tvořenou zuby jakéhosi nedinosauřího archosaura (ornitosuchiana) nebo primitivního teropoda a kostmi prosauropoda (přejmenovaného v roce 1985 Galtonem jako \"Camelotia\").\n\n"}
{"id": "613841", "url": "https://cs.wikipedia.org/wiki?curid=613841", "title": "Evropské auto roku", "text": "Evropské auto roku\n\nCena Car of the Year (česky: Auto roku) je udílena od roku 1964 několika evropskými automobilovými magazíny. V současné době jsou organizátory této soutěže následující magazíny: \"Auto\" (Itálie), \"Autocar\" (Spojené království), \"Autopista\" (Španělsko), \"Autovisie\" (Nizozemsko), \"L'Automobile Magazine\" (Francie), \"Stern\" (Německo) a \"Vi Bilägare\" (Švédsko).\n\nPorota soutěže se skládá z evropských odborných automobilových novinářů. Jejich počet za jednotlivé země se stanovuje na základě velikosti automobilového trhu a automobilového průmyslu v dané zemi. Porota se v roce 2010 skládala z 59 členů z 23 zemí. Za Českou republiku je v ní jediným zástupcem vždy šéfredaktor magazínu Automobil, Ing. Milan Jozíf (1992 – 2010), Ing. Tomáš Hyan (2010 – 2016) a Mgr. Jiří Duchoň (2016 do současnosti).\n\n"}
{"id": "613868", "url": "https://cs.wikipedia.org/wiki?curid=613868", "title": "Har Cfija", "text": "Har Cfija\n\nHar Cfija (: הר צפיה) je hora o nadmořské výšce cca 610 metrů v Izraeli, v Horní Galileji.\n\nNachází se v horském pásmu Naftali, na jihozápadním okraji města Metula. Má podobu částečně zalesněného kužele, který je na severním úbočí zastavěn čtvrtí \"Har Cfija\" administrativně spadající pod Metulu. Východním směrem terén prudce klesá podél severojižně orientovaného zlomu do Chulského údolí. Pod vrcholkem se tu nachází turistická vyhlídka \"Micpe Dado\" (מצפה דדו), pojmenovaná podle izraelského generála Davida Elazara. Společně s horou Har Noter (cca 1 kilometr jihozápadně odtud) jde o nejsevernější výběžek hor Naftali.\n\n"}
{"id": "613881", "url": "https://cs.wikipedia.org/wiki?curid=613881", "title": "Vole", "text": "Vole\n\nVole může být:\n\n"}
{"id": "613882", "url": "https://cs.wikipedia.org/wiki?curid=613882", "title": "Horizon Air", "text": "Horizon Air\n\nHorizon Air je regionální nízkonákladová aerolinka ze SeaTacu v americkém státě Washington. Jedná se o osmou největší regionální leteckou společnost v USA, obsluhuje totiž 52 měst v USA, Kanadě a Mexiku.\n\nSpolečně s větší aerolinkou Alaska Airlines tvoří alianci Alaska Air Group a také sdílí kódy s American Airlines a Delta Air Lines.\n\nSpolečnost Horizon Airlines založil v květnu 1981 Milt Kuolt, který odstartoval provoz společnosti v září téhož roku se třemi letadly Fairchild Hiller FH-227. V roce 1982 se aerolinka spojila s Air Oregon za vzniku Horizon Air. Sídlo společnosti bylo na území dnešního města SeaTac v americkém státě Washington.\n\nPrvní let aerolinka provedla mezi Seattlem a Yakimou a o týden později letěla ze Seattlu do Pasca. Tehdy měla společnost sídlo ve starém domě za letištěm Seattle-Tacoma International Airport a, stejně jako Air Oregon, prodělávala každý měsíc stovky tisíců dolarů. Také proto se tyto aerolinky spojily v červnu 1982, aby společně snížily své prodělky. V září 1983 společnost se stejným záměrem zakoupila utažskou Transwestern Airlines. Prvním tryskovým letadlem společnosti byl Fokker F28 Fellowship, který zakoupila od jedné africké letecké společnosti, dříve už ale létala se zapůjčeným letadlem McDonnell Douglas DC-9.\n\nV roce 1984 proběhlo initial public offering, které mělo zajistit provozní kapitál, který po prvním roce výdělků aerolinka potřebovala k udržení v provozu. V září 1985 se společnost dohodla s výrobcem letadel de Havilland Canada na koupi zbrusu nových strojů de Havilland Dash 8. V létě téhož roku vstoupila do první smlouvy na sdílení kódů s United Airlines, což získalo zájem společnosti Alaska Airlines, která Horizon Air v roce 1986 koupila. Na konci roku 1985 ještě stihla začít sdílet kódy se svým hlavním konkurentem, Cascade Airways, ale dohoda byla brzy ukončena. V roce 1988 podepsala sdílení kódů s Northwest Airlines a o rok později se stala díky letům do Vancouveru a Victorie, na kterých používala letadel Dash 8 a Fairchild Swearingen Metroliner mezinárodním přepravcem.\n\nSpolečnost se stala prvním zákazníkem turbovrtulových letadel Dornier 328, které měly nahradit Fairchild Metroliner díky své větší rychlosti a komfortu. Dvanáct kusů těchto letadel bylo doručeno mezi listopadem 1993 a listopadem 1995, ale v roce 1997 už byla vyřazena kvůli snaze společnosti zaměřit svou flotilu na letadla typu Dash 8.\n\nNa jaře 2007 začala společnost létat z Los Angeles do Santa Rosy, na kterém těžila z rostoucího vinařského průmyslu a cestovního ruchu. Nové lety byly převratem pro okres Sonoma, ve kterém Santa Rosa leží, a který tak zažil první plánované letecké spojení po téměř šesti letech. Lety do Santa Rosy byly nakonec tak populární, že se společnost rozhodla nejen navýšit jejich frekvenci z Los Angeles, ale také přidat spojení do Santa Rosy z Portlandu.\nV srpnu 2010 společnost oznámila, že o jejích letech a spojeních bude od roku 2011 rozhodovat Alaska Airlines. Dále všechny výdělky z letenek půjdou do pokladny Alaska Airlines, která na oplátku poskytne peníze na provoz letadel. Před změnou už takto fungovalo několik letů společnosti.\n\nV lednu 2011 Alaska Airlines oznámila vyřazení značky Horizon Air, takže všechna letadla společnosti budou přebarvena do barev Alaska Airlines s logem eskymáka, ale lety Horizon Air budou mít stále své výhody, díky kterým je společnost známá.\n\nV červnu 2010 byl prezidentem společnosti jmenován Glenn Johnson, který nahradil předchozího prezidenta a CEO Jeffa Pinnea. Johnson se v roce 1982 dostal do Alaska Airlines jako revizor zaměstnaneckých účtů a později byl povýšen na ředitele výnosového účetnictví. V roce 1991 se stal viceprezidentem financí Horizon Air a poté byl povýšen na vyššího viceprezidenta zákaznických služeb, než se vrátil do Alaska Airlines jako viceprezident financí nejen společnosti, ale celé aliance Alaska Air Group. Později se stal výkonným viceprezidentem a CFO společnosti, než byl konečně zvolen prezidentem Horizon Air.\n\n47 letišť, které společnost obsluhuje se nachází v amerických státech Arizona, Idaho, Kalifornie, Montana, Nevada, Oregon a Washington, kanadských provinciích Alberta a Britská Kolumbie a v mexickém státě Baja California Sur. Sdílení kódů s Alaska Airlines, Delta Air Lines a American Airlines povoluje zákazníkům společnosti létat do měst, které společnost sama neobsluhuje.\n\nK červnu 2011 společnost provozuje 49 úzkých letadel, ve kterých je jediná ekonomická třída. Všechna letadla jsou Bombardier Q400 s turbovrtulovým motorem a jejich kapacita je 76 cestujících.\n\nK červnu 2011 byl průměrný věk flotily šest let. Každá řada sedadel má dvě sedadla na každé straně uličky, a proto na letech Horizon Air neexistují prostřední sedadla, pouze u okna nebo u uličky. Sedadla mají kožené potahy.\n\nV květnu 2011 začala společnost SkyWest Airlines provozovat šest letů pod hlavičkou Alaska Airlines s pěti letadly Bombardier CRJ700, které kupila od Horizon Air. Zatímco SkyWest vlastní, provozuje a udržuje letadla, Alaska se stará o jízdní řád, letenky a marketing letů.\n\nNásledující letadla seřazená abecedně v minulosti létala v barvách Horizon Air:\n\nNa konci května 2011 společnost vyřadila z provozu zbývající letadla Bombardier CRJ700 a nyní létá pouze s Bombardiery Q400. V lednu 2007 byla vyřazena také letadla Bombardier Q200, která byla pronajata společnosti CommutAir.\n\nNa začátku existence letadla společnosti létala se západem slunce nad malou pláží a verzálkami napsaným slovem HORIZON. To platilo až donedávna, kdy bylo schéma změněno. Nové schéma připomíná schéma mateřské společnosti Alaska Airlines, s tím rozdílem, že místo modrého pruhu má tmavě červený a na zadním křídle je místo eskymáka zapadající slunce. Jedenáct letadel má nyní speciální barevné schéma. Některá letadla Bombardier Q200, která dnes za společnost už nelétají, měla také u předních levých dveří napsána jména destinací společnosti.\n\nNa konci ledna 2011 společnost oznámila vyřazení své značky a přebarvení na schéma Alaska Airlines i s eskymákem na zadním křídle. Nápis „Horizon“ stále zůstane vedle nápisu „Alaska“ na boku letadla.\nJedenáct letadel má speciální barevné schéma, jedná se o:\n\nNěkolik letadel je oblečeno do barev různých univerzit na severozápadě USA:\n\nMnoho služeb nabízených společností je převzato od mateřské aerolinky Alaska Airlines.\n\nAlaska Air Group má na pěti letištích své haly zvané \"Board Room\", a to v Anchorage, Los Angeles, Portlandu, San Franciscu a Seattlu. Členové Board Roomu mají také přístup do Sky Clubů společnosti Delta Air Lines, jejichž členové mají na oplátku přístup do Board Roomů. Členství na jeden den stojí 45 dolarů, za tříleté členství se pak platí 875 dolarů. MVP členové pak mají padesát procent slevu na zápisné a MVP Gold členové zápisné vůbec neplatí.\n\n\"Mileage Plan\" je program výhod pro časté cestující, kterého využívají aerolinky patřící pod Alaska Air Group. Mezi partnery patří American Airlines, British Airways, Cathay Pacific, LAN Airlines a Qantas z aliance oneworld, Air France a Delta Air Lines ze SkyTeamu a nezávislé aerolinky Air Pacific, Era Aviation, Frontier Alaska, Icelandair, Kenmore Air, Mokulele Airlines a PenAir.\n\n\"Mileage Plan\" nemá žádné placené členství a nalétané míle z konta neubývají. Když ale člen Mileage Planu v prvních devíti měsících členství nepoletí se společností, nebo když jakýkoli člen za dva roky ani jednou nepoletí se společností, tak má aerolinka právo na zrušení účtu a vymazání nalétaných mílí. Zrušené účty mohou být do dvanácti měsíců obnoveny za 75 dolarů.\n\nZkušenější cestovatelé patřící do Mileage Planu jsou na vyšších úrovních zvaných MVP, MVP Gold a MVP Gold 75K, a mají různé další výhody, jako přednostní nástup nebo přístup do hal \"Board Room\". Zlatí a platinoví členové Delta SkyMiles a MVP členové Mileage Planu mají oboustranné právo na přednostní odbavení a nástup a výhodu výběru sedadla.\n\n\n\n\nOd roku 1991 nabízí společnost na palubách svých letadel kávu Starbucks, kterou vaří na letištích a přepravuje v teploudržujících kontejnerech do letadel. Od ostatních společností, včetně Alaska Airlines, se odlišuje nabízením bezplatného piva nebo vína ze Severozápadu USA. Mezi další bezplatné nápoje patří výrobky firmy Coca-Cola, bublinková voda Talking Rain, džusy a čaje. Dále také nabízí, tentokrát již za peníze, omezený výběr jídel, do kterého patří různé balíčky svačinek a přírodní ovesná kaše od společnosti Umpqua Oats. Na rozdíl od Alaska Airlines nemá společnost jediné letadlo s bezdrátovým připojením k internetu.\n\nOd vzniku společnosti ještě žádná nehoda neměla smrtelné následky.\n\n"}
{"id": "613883", "url": "https://cs.wikipedia.org/wiki?curid=613883", "title": "Har Dovev", "text": "Har Dovev\n\nHar Dovev (: הר דובב) je hora o nadmořské výšce cca 830 metrů na hranici mezi Izraelem a Libanonem, v Horní Galileji.\n\nNachází se přímo na mezinárodní hranici, 1 kilometr severně od vesnice Dovev. Má podobu částečně zalesného návrší, na jehož vrcholku se nachází menší planina, kde jsou umístěny vojenské hraniční objekty. Na jižní straně terén volněji klesá k vesnici Dovev, zatímco na jihozápadní prudce spadá do údolí vádí Nachal Gdajim, které pak ústí do kaňonu vádí Nachal Dovev, které pak jeho vody odvádí do Libanonu, stejně jako krátké vádí Nachal Šeket na východní straně hory. Přímo po vrcholku hory vede vojenská pohraniční silnice, která tu sleduje mezinárodní hranici.\n\n"}
{"id": "613884", "url": "https://cs.wikipedia.org/wiki?curid=613884", "title": "Dania Virgen García", "text": "Dania Virgen García\n\nDania Virgen García (* 1965 Havana) je kubánská nezávislá novinářka. \n\nOd roku 1988 působí aktivně v disentu a spolupracuje s hnutím na obranu lidských práv. V počátcích svého novinářského působení psala pro místní samizdatové noviny, později v roce 2009 založila svůj blog. Její články také pravidelně publikuje kubánský nezávislý týdeník \"Primavera\" a internetový zpravodajský server Cubanet.org, věnující se politické a společenské situaci na Kubě, jehož redakce sídlí v USA. \n\nDania je jednou z žen, která se účastní tzv. pochodů Dam v bílém, které se konají s cílem dosáhnout svobody pro své příbuzné uvězněné z politických důvodů. V dubnu 2010 byla kvůli svým opozičním aktivitám zadržena a během dvou dnů odsouzena k 20 měsícům odnětí svobody. Později byla podmínečně propuštěna.\n\n"}
{"id": "613886", "url": "https://cs.wikipedia.org/wiki?curid=613886", "title": "Akta Fowl", "text": "Akta Fowl\n\nAkta Fowl je kniha Eoina Colfera, doprovodný svazek k sérii Artemis Fowl, která vypráví o známém hrdinovi Artemisovi Fowlovi a také kapitánce Myrtě Krátké.\n\nKniha je rozdělena na tři části: LEPReko, Dodatky a Sedmý trpaslík.\n\nV první části se dozvíme kompletní příběh nástupu \"Desátnice Krátké\", která je rozhodnutá udělat při postupových zkouškách dojem na\" Julia Břízného\" a stát se tak první ženou v historii podzemní policie. Všechno však zkříží Juliův bratr \"Turnball Břízný\", který touží po bratrově smrti. Turnball se od \"majora Vždyzelena\" dozví, že se zkoušky budou konat na ostrovech \"Tern Mór\", a tak se svými komplici na ostrov dorazí a jeho plán se plní. Julius je unesen i s nejlepším policistou v LEPReko \"Riskem Chaluhou\". Myrta se mezitím vše dozví a místo toho, aby poslechla nadřízeného a vyslala signál, začala proti Turnballovi jednat. Podaří se jí to, a tak získá místo Kapitánky.\n\nV dodatcích jsou různá tajemství, rozhovory, hry a Klusákovy vynálezy. Jsou zde k uplatnění i testy a různá jiná překvapení.\n\nPoslední část 150stránkové knihy navazuje na předešlý příběh. Artemis se spojí s permoníkem \"Slámou Hrabošem\", se kterým chce ukrást vzácný lidský poklad \"Čelenku paní Fei Fei\". Přestože se do děje zapojí i \"LEPReko\", Artemis čelenku získá, a i když ji musí předat Myrtě, zůstane mu drahokam, vyměněný na čelence za falešný, který daruje své matce.\n"}
{"id": "613887", "url": "https://cs.wikipedia.org/wiki?curid=613887", "title": "Tarakan (ostrov)", "text": "Tarakan (ostrov)\n\nTarakan je bažinatý ostrov ležící nedaleko severovýchodního pobřeží Bornea. Zaujímá rozlohu 303 km² (117 čtverečních mil) a roku 2008 zde žilo 178 111 obyvatel. Během druhé světové války se stal bojištěm spojeneckých a japonských sil. Ostrov má i ekologický význam – je jedním z domovů kahau nosatého a poskytuje útočiště i dalším mořským a ptačím ohroženým druhů.\n\nNa ostrově se nachází stejnojmenné město, největší sídlo provincie Severní Kalimantan.\n\nSlovo pochází z jazyka Tidung: \"tarak\" (místo setkání) a \"ngakan\" (jíst). Tarakan byl původně místem setkání pro námořníky a obchodníky v oblasti Tidung k jídlu, odpočinku a obchodu s úlovkem.\n"}
{"id": "613888", "url": "https://cs.wikipedia.org/wiki?curid=613888", "title": "Har Godrim", "text": "Har Godrim\n\nHar Godrim (: הר גודרים, doslova \"Hora plotů\") je hora o nadmořské výšce 762 metrů na hranici mezi Izraelem a Libanonem, v Horní Galileji.\n\nNachází se nedaleko hranice mezi Izraelem a Libanonem, necelé 2 kilometry jihozápadně od vesnice Dovev. Má podobu převážně zalesněného návrší, které je na jihovýchodě ohraničeno údolím vádí Nachal Godrim. To pak ústí do vádí Nachal Dovev, jež tvoří východní hranici hory. Na západní straně terén hory klesá do údolí Nachal Co'ar, do kterého z úbočí hory vytéká pramen \"Ejn Godrim\" (עין גודרים). Jméno hory je prý odvozeno od plotů z ostnatého drátu, které na hranici mezi Izraelem a Libanonem vznikly po první arabsko-izraelské válce v roce 1948-1949. Zvlněná a hustě zalesněná krajina podobného typu jako okolo Har Godrim pokračuje i jižním (vrch Har Sasa) nebo jihozápadním směrem (hora Har Adir).\n\n"}
{"id": "613890", "url": "https://cs.wikipedia.org/wiki?curid=613890", "title": "Brouskův mlýn", "text": "Brouskův mlýn\n\nBrouskův mlýn je národní přírodní rezervace v okrese České Budějovice. Nachází se v Třeboňské pánvi. Rezervace zahrnuje 3 km dlouhý úsek široké a ploché nivy Stropnice jihovýchodně od Borovan, od samoty U Svitáků u Jílovic po rybník Sejkovec pod osadou Dvorec.\n\nPředmětem ochrany je rozsáhlý komplex cenných společenstev vodní, mokřadní, rašeliništní a luční vegetace s výskytem mnoha vzácných a ohrožených rostlinných druhů. Zároveň se jedná o hnízdní a potravní biotop mokřadních druhů ptáků, vyskytují se zde početné populace obojživelníků, měkkýšů a rovněž bohatá mokřadní entomofauna. Výjimečně zachovalé je živě meandrující koryto řeky Stropnice.\n\nK významnějším druhům rostlin zde patří čertkus luční, srpice barvířská, kosatec sibiřský, vrba rozmarýnolistá, všivec ladní, ostřice stinná, ostřice blešní, prstnatec májový, pampeliška Nordstedtova, tolije bahenní, vemeník dvoulistý. Nejcennější vegetací rezervace rašelinné louky na nichž mimo jiné rostou suchopýr úzkolistý, zábělník bahenní, kozlík dvoudomý, suchopýr širolistý, suchopýrek alpský, hrotnosemenka bílá, ostřice plstnatoplodá, rosnatka okrouhlolistá, rosnatka anglická, klikva bahenní, vachta trojlistá, bublinatka menší.\n\nMezi 65 zjištěnými druhy ptáků byl zaznamenán unikátní výskyt chřástala vodního i kropenatého a slavíka modráčka. Z dalších živočišných druhů zde žije např. vydra říční, mihule potoční, celá řada chráněných obojživelníků, z plazů zmije obecná.\n"}
{"id": "613895", "url": "https://cs.wikipedia.org/wiki?curid=613895", "title": "Nachal Gdajim", "text": "Nachal Gdajim\n\nNachal Gdajim (: נחל גדים) je vádí v Horní Galileji, v severním Izraeli.\n\nZačíná na okraji vesnice Dovev, na jižních svazích hory Har Dovev. Směřuje pak k západu zalesněným údolím a ústí zprava do vádí Nachal Dovev, jež jeho vody odvádí do Libanonu a do povodí Středozemního moře.\n\n"}
{"id": "613898", "url": "https://cs.wikipedia.org/wiki?curid=613898", "title": "Nachal Godrim", "text": "Nachal Godrim\n\nNachal Godrim (: נחל גודרים) je vádí v Horní Galileji, v severním Izraeli.\n\nZačíná na severních svazích hory Har Sasa. Směřuje pak k severovýchodu zalesněným údolím, přičemž míjí horu Har Godrim. Na jejím východním okraji, nedaleko od jihozápadního okraje vesnice Dovev, ústí zleva do vádí Nachal Dovev, jež jeho vody odvádí do Libanonu a do povodí Středozemního moře.\n\n"}
{"id": "613902", "url": "https://cs.wikipedia.org/wiki?curid=613902", "title": "Nachal Sasa", "text": "Nachal Sasa\n\nNachal Sasa (: נחל סאסא) je vádí v Horní Galileji, v severním Izraeli.\n\nZačíná na východních svazích hory Har Sasa, kde se nachází malé sezónní jezero \"Brejchat Sasa\" (בריכת סאסא). Směřuje pak k severu zalesněným údolím. Nedaleko od jihozápadního okraje vesnice Dovev ústí zleva do vádí Nachal Dovev, jež jeho vody odvádí do Libanonu a do povodí Středozemního moře.\n\n"}
{"id": "613907", "url": "https://cs.wikipedia.org/wiki?curid=613907", "title": "Nachal Tapuchim", "text": "Nachal Tapuchim\n\nNachal Tapuchim (: נחל תפוחים) je vádí v Horní Galileji, v severním Izraeli.\n\nZačíná nedaleko vesnice Sasa, kde stéká ze severního úbočí bezejmenného kopce (kóta 838). Směřuje pak k severu zalesněným údolím. Nedaleko od jižního okraje vesnice Dovev ústí zleva do vádí Nachal Dovev, jež jeho vody odvádí do Libanonu a do povodí Středozemního moře.\n\n"}
{"id": "613913", "url": "https://cs.wikipedia.org/wiki?curid=613913", "title": "Nachal Dovev", "text": "Nachal Dovev\n\nNachal Dovev (: נחל דובב) je vádí v Horní Galileji, v severním Izraeli a Libanonu.\n\nZačíná nedaleko vesnice Sasa, kde stéká ze severovýchodního úbočí bezejmenného kopce (kóta 838). Směřuje pak k severu zalesněným údolím, přičemž míjí turisticky využívané pozůstatky starověkého židovského sídla Bar'am, respektive pozdější arabské vesnice Kafr Bir'im, která byla vysídlena v roce 1948. Zde uhýbá k západu a z jihu míjí vesnici Dovev. Zleva do něj ústí vádí Nachal Tapuchim, Nachal Sasa a Nachal Godrim. Stáčí se k severu a prochází hlubokým údolím, které je na západě sevřeno svahy hory Har Godrim, na východě pahorkem, na němž stojí vesnice Dovev. Potom uhýbá k severozápadu, zprava přijímá vádí Nachal Gdajim a teče podél svahů hory Har Dovev, načež opouští území Izraele a vstupuje do Libanonu, kde pokračuje již pod jiným názvem.\n\n"}
{"id": "613915", "url": "https://cs.wikipedia.org/wiki?curid=613915", "title": "Jacob A. Frenkel", "text": "Jacob A. Frenkel\n\nProf. Jacob Aharon Frenkel (: יעקב אהרן פרנקל, \"Ja'akov Aharon Frenkel\"; * 1943) je americko-izraelský ekonom a obchodník. V letech 1991 až 2000 byl guvernérem Izraelské centrální banky a od roku 2009 je předsedou JPMorgan Chase International. V červnu 2013 premiér Netanjahu a ministr financí Lapid potvrdili, že se Frenkel vrátí do čela izraelské centrální banky poté, co stávajícímu guvernérovi Stanleymu Fischerovi skončí funkční období.\n\nNarodil se v Tel Avivu v britské mandátní Palestině. Vystudoval bakalářský obor ekonomie a politologie na Hebrejské univerzitě v Jeruzalémě a magisterský a doktorský obor ekonomie na Chicagské univerzitě. V letech 1973 až 1987 byl členem akademické obce univerzity a v roce 1987 byl jmenován David Rockefeller Professor of International Economics.\n\nV letech 1987 až 1991 působil ve funkci ředitele výzkumu Mezinárodního měnového fondu. Mezi lety 1991 a 2000 byl guvernérem Izraelské centrální banky a v letech 2000 až 2004 předsedou Merrill Lynch International.\n\nMimo svou funkci v JPMorgan Chase International též působí jako předseda washingtonské ekonomické organizace Group of Thirty. Je členem představenstva Lowe's Companies, Inc. a od srpna 2007 je členem poradní rady izraelské biotechnologické společnosti BrainStorm Cell Therapeutic, Inc. Je rovněž místopředseda American International Group.\n\nV roce 2002 mu byla udělena Izraelská cena za ekonomii. Izraelská cena je udílena od roku 1953 a patří mezi nejvyšší izraelská státní vyznamenání.\n\n\n"}
{"id": "613923", "url": "https://cs.wikipedia.org/wiki?curid=613923", "title": "Rudolph von Procházka", "text": "Rudolph von Procházka\n\nJUDr. Rudolph (Rudolf) svobodný pán von Procházka (23. února 1864 Praha — 24. března 1936 Praha), byl český německojazyčný právník, hudební skladatel a hudební publicista (jako publicista používal též pseudonym \"Leon Elms\").\n\nRudolph svobodný pán von Procházka pocházel ze starého měšťanského rodu původně ze Slaného, v roce 1818 povýšeného do šlechtického a roku 1836 do panského stavu. Již jako dítě projevoval básnický a hudební talent. Procházka studoval v Praze práva, jakož i hru na housle a skladbu u Eduarda Witicha, Zdeňka Fibicha a Josefa Bohuslava Foerstera. Od roku 1888 působil ve státních službách (v letech 1889-1897 v Chebu a Aši), poté zastával různá úřední místa ve svém rodném městě. Byl spoluzakladatelem a prvním předsedou pražské Německé hudební akademie (Deutsche Musikakademie). Poté byl ministerským radou, c. k. okresním hejtmanem, důstojníkem s dekretem místodržitele a komisařem okresní záložny v Chebu. V letech 1910-1925 působil jako zemský hudební referent, vedle toho byl místopředsedou c. k. zkušební komise pro učitele hudby na středních školách, členem direktoria Pražské konzervatoře (1904-1918), členem znaleckého sboru pro obor hudebního umění v Praze a činným členem spolku pro podporu hudebního umění (Verein zur Förderung der Tonkunst). Jako publicista přispíval do Prager Tagblatt (1897-1911) a Prager Abendblatt (1925-1936).\n\nProcházka byl považován za odborníka v oblasti autorských práv a působil mimo jiné jako zástupce vlády v Pracovním výboru pro německou lidovou píseň v Čechách (Arbeitsausschuss für das deutsche Volkslied in Böhmen). Roku 1893 se oženil s Antonií Ludmilou (Toniou) Gundlingovou (1861-1945), pozdější předsedkyní Klubu německých umělkyň v Praze, a měl syna Romana von Procházku (1900-1990), právníka, diplomata a genealoga. Jeho hudební díla se vyznačují silně mystickým až esoterickým nádechem. Zprvu se orientoval zejména na Roberta Schumanna a Roberta Franze, pak se však od vlivu svých vzorů obsahově i formálně osvobodil. Jako hudební publicista sepsal životopisy Roberta Franze a Johanna Strausse; zvlášť významná je jeho kniha \"Mozart v Praze\" (1892), první souborné pojednání o vztahu Wolfganga Amadea Mozarta k tomuto městu.\n\n\n\n\n"}
{"id": "613926", "url": "https://cs.wikipedia.org/wiki?curid=613926", "title": "Nachal Co'ar", "text": "Nachal Co'ar\n\nNachal Co'ar (: נחל צוער, : \"Vádí al-Barija\") je vádí v Horní Galileji, v severním Izraeli a Libanonu.\n\nZačíná nedaleko vesnice Sasa, kde stéká z úbočí mezi horou Har Adir a Har Sasa. Zde se nachází turisticky využívaná jeskyně \"Ma'arat Pa'ar\" (מערת פער, arabsky \"Šejch Vahib\"), která je vyhlášena za přírodní rezervaci. Vádí pak pokračuje k severu zalesněným údolím, přičemž míjí pramen \"Ejn Co'arim\" (עין צוערים) s malým jezírkem. Vádí pak ze západu míjí horu Har Godrim, z jejíhož úbočí tu vyvěrá pramen \"Ejn Godrim\" (עין גודרים). V následujícím úseku se vádí stáčí k severovýchodu, přičemž stále sleduje horu Har Godrim. Tok Nachal Co'ar zde tvoří přibližně hranici mezi Izraelem a Libanonem. Ústí zleva do Nachal Dovev, které jeho vody unáší dál do Libanonu.\n\n"}
{"id": "613931", "url": "https://cs.wikipedia.org/wiki?curid=613931", "title": "Larry Craig", "text": "Larry Craig\n\nLarry Edwin Craig (* 20. června 1945) je bývalý konzervativní americký politik státu Idaho. Byl 10 let členem sněmovny reprezentantů USA a poté 18 let členem amerického senátu. Byl také členem vedení vlivné National Rifle Association.\n\nJeho politickou kariéru ukončilo v roce 2007 zatčení za nabídku homosexuálního sexu na letištních záchodcích.\n"}
{"id": "613932", "url": "https://cs.wikipedia.org/wiki?curid=613932", "title": "Kan-čou", "text": "Kan-čou\n\nKan-čou (čínsky: znaky zjednodušené 赣州, tradiční 贛州, pinyin Gànzhōu) je městská prefektura v provincii Ťiang-si Čínské lidové republiky.\n\nRoku 201 př. n. l. císař Kao-cu na území dnešní prefektury Kan-čou založil okres. V těchto raných dobách bylo čínské osídlení a moc čínských úřadů minimální a prakticky omezené na údolí řeky Kan. Řeka, vlévající se do Jang-c'-ťiang skrze jezero Pcho-jang byla hlavní komunikační osou stejně jako základem zavlažovací sítě nutné pro pěstování rýže.\n\nZa dynastie Suej byl okresní úřad povýšen na prefekturu a území dostalo název Čchien-čou (虔州). Za dynastie Sung přistěhovalci ze severu razantně navýšili počet obyvatel a zatlačili místní kmeny do hor. Migrace zesílila zvláště po pádu sungské metropole Kchaj-fengu. Poté (za jižních Sungů) bylo jméno města a prefektury změněno na Kan-čou.\n\nV mingské éře bylo známé výrobou indiga. Koncem 19. století se Kan-čou stalo jedním z měst otevřených pro zahraniční obchod. Mezi roky 1929 a 1934 patřilo k ťiangsiské základně Komunistické strany Číny, vzhledem k blízkosti Žuej-ťinu, sídla komunistické správy, bylo cílem kuomingtangských útoků.\n\nKančou se skládá ze sídelního obvodu Čang-kung, dvou měst na úrovni okresu (Nan-kchangu a Žuej-ťinu) a 15 okresů.\n\n\n"}
{"id": "613933", "url": "https://cs.wikipedia.org/wiki?curid=613933", "title": "Har Sasa", "text": "Har Sasa\n\nHar Sasa (: הר סאסא) je hora o nadmořské výšce 854 metrů v severním Izraeli, v Horní Galileji.\n\nNachází se 1 kilometr severozápadně od vesnice Sasa, severně od lokální silnice 899, která ze Sasy vybíhá k západu, směrem do obce Matat. Má podobu zalesněného návrší. Z úbočí hory stékají četná vádí. Na severovýchodní straně je to Nachal Sasa, na severu Nachal Godrim a na východní straně Nachal Co'ar. To začíná v sníženině mezi Har Sasa a sousední horou Har Adir (1006 m n. m.), která leží 1,5 kilometrů východně odtud. V prostoru mezi oběma horami stojí stará pevnost zbudovaná zde za britského mandátu ve 40. letech 20. století. Na jihovýchodním úpatí hory se rozkládá menší sezónní jezero \"Brejchat Sasa\" (בריכת סאסא). Turisticky využívaná je jeskyně \"Ma'arat Pa'ar\" (מערת פער, arabsky \"Šejch Vahib\"), která se nachází poblíž pramenišť Nachal Co'ar a je vyhlášena za přírodní rezervaci.\n\n"}
{"id": "613934", "url": "https://cs.wikipedia.org/wiki?curid=613934", "title": "Kan-čou (rozcestník)", "text": "Kan-čou (rozcestník)\n\nKan-čou může být:\n"}
{"id": "613938", "url": "https://cs.wikipedia.org/wiki?curid=613938", "title": "Plynofikace", "text": "Plynofikace\n\nPlynofikace je plošné zavádění infrastruktury pro distribuci zemního plynu v aglomeracích.\n\nV Česku se tento pojem ujal především v 90. letech, v rámci zlepšování kvality ovzduší se podporoval přechod na ekologičtější způsob topení od hnědého uhlí k zemnímu plynu. Ve městech se plošně budovaly rozvody a přípojky plynového potrubí.\n"}
{"id": "613939", "url": "https://cs.wikipedia.org/wiki?curid=613939", "title": "Mordechaj Ben Porat", "text": "Mordechaj Ben Porat\n\nMordechaj Ben Porat (: מרדכי בן-פורת, rodným jménem Mordechaj Kezaz; * 12. září 1923) je bývalý izraelský politik, který v letech 1982 až 1984 zastával v izraelské vládě post ministra bez portfeje. Ve čtyřech funkčních obdobích byl poslancem Knesetu, v němž za tu dobu zastupoval pět různých politických stran.\n\nNarodil se v iráckém hlavním městě Bagdád a v roce 1945 podnikl aliju do britské mandátní Palestiny. O dva roky později vstoupil do Hagany a následující rok bojoval v izraelské válce za nezávislost. V letech 1949 až 1951 pomáhal organizovat masovou imigraci iráckých Židů, díky čemuž byl celkem čtyřikrát zatčen iráckými úřady. Později studoval politologii na Hebrejské univerzitě v Jeruzalémě a administrativu na Telavivské univerzitě.\n\nV roce 1955 se jako člen strany Mapaj stal předsedou místní rady (malého města) Or Jehuda, v jejímž čele stál až do roku 1969. Stranu opustil společně s Davidem Ben Gurionem poté, když v rámci Mapaje došlo k rozkolu a Ben Gurion se rozhodl začít znovu se stranou Rafi. Ve volbách v roce 1965 byl Ben Porat poprvé zvolen poslancem Knesetu, a to za stranu Rafi. V průběhu funkčního období se Rafi sloučila se Stranou práce, jež tehdy byla součástí uskupení Ma'arach. V následujících volbách v roce 1961 byl zvolen poslancem za stranu Ma'arach a v letech 1970 až 1972 byl zástupcem tajemníka Strany práce.\n\nSvůj poslanecký mandát obhájil i v následujících volbách v roce 1973, avšak 15. března 1977 stranu opustil a zůstal nezařazeným poslancem. V parlamentních volbách téhož roku následně svůj post neobhájil. V roce 1979 se angažoval ve snahách Židovské agentury pomoci Židům opustit Írán.\n\nV roce 1981 vstoupil do nově vzniklé strany Telem, za níž byl ve volbách téhož roku zvolen poslancem Knesetu. V červenci 1982 byl jmenován ministrem bez portfeje. Dne 6. června 1983 se strana rozpadla a Ben Porat založil Hnutí za obnovu sociálního sionismu. Členem vlády zůstal až do 31. ledna 1984 a ve volbách téhož roku přišel o poslanecký mandát. O čtyři roky později vstoupil do strany Likud.\n\nV roce 2001 mu byla udělena Izraelská cena, za jeho celoživotní úspěchy a zvláštní přispění společnosti Státu Izrael, a to zejména pro jeho roli v záchraně iráckých Židů. Izraelská cena je udílena od roku 1953 a patří mezi nejvyšší izraelská státní vyznamenání.\n\n"}
{"id": "613942", "url": "https://cs.wikipedia.org/wiki?curid=613942", "title": "Har Civ'on", "text": "Har Civ'on\n\nHar Civ'on (: הר צבעון) je hora o nadmořské výšce 916 metrů v severním Izraeli, v Horní Galileji.\n\nNachází se 1 kilometr jihozápadně od vesnice Sasa, poblíž křižovatky dálnice číslo 89 a místní silnice, která z ní vybíhá k jihu, do nitra masivu Har Meron, na jehož severním okraji hora Har Civ'on leží. Má podobu menšího zalesněného návrší, se kterým na západní straně sousedí hora Har Adir (1006 m n. m.). Nedaleko jižního úbočí hory začíná vádí Nachal Nerija (poblíž vrchu Har Nerija). Na východní a severovýchodní straně terén klesá do údolí vádí Nachal Civ'on.\n\n"}
{"id": "613948", "url": "https://cs.wikipedia.org/wiki?curid=613948", "title": "Nachal Civ'on", "text": "Nachal Civ'on\n\nNachal Civ'on ( נחל צבעון) je vádí v Horní Galileji, v severním Izraeli.\n\nZačíná nedaleko severovýchodního úbočí hory Har Civ'on, jihovýchodně od vesnice Sasa. Směřuje pak k severoseverovýchodu, přičemž se zařezává do okolního terénu a vytváří hluboké zalesněné údolí. Ze západu míjí vesnici Civ'on a v prostoru lesního komplexu les Bar'am ústí zleva do vádí Nachal Dišon.\n\n"}
{"id": "613952", "url": "https://cs.wikipedia.org/wiki?curid=613952", "title": "Říše Tchien-wan", "text": "Říše Tchien-wan\n\nŘíše Tchien-wan () byla jedním z krátkodobě existujících povstaleckých států existujících v Číně během povstání rudých turbanů v závěrečné fázi trvání říše Jüan. Založili ji roku 1351 vůdci jižní větve rudých turbanů Cou Pchu-šeng, Pcheng Jing-jü a Sü Šou-chuej, poslední se stal císařem nové říše. Zanikla roku 1360, když se tchienwanský generál Čchen Jou-liang osamostatnil, zaútočil na Tchien-wan, zabil císaře Sü Šou-chueje i většinu vlády a na místě zaniklého Tchien-wanu založil svoji říši Chan.\n\nOd počátku 14. století se ve střední Číně objevovala občasná povstání proti vládě mongolské říše Jüan. Revize katastru ohlášená roku 1314 vyvolala v Ťiang-si povstání, jehož vůdce Cchaj Wu-ťiou se prohlásil králem. Počátkem 20. let se po povodních a následné neúrodě dala po pohybu řada lidí, označených vládou za bandity. Roku 1325 Čao Čchou-c’ stanul v čele povstání v Si-čou v Che-nanu, v letech 1337–38 proběhlo v Che-nanu další povstání, tentokrát v prefektuře Žu-ning, v čele s Chu Žun-erem. Současně se na pomezí Ťiang-si a Chu-nanu další vzbouřenec Čou C’-wang prohlásil králem státu Čou.\n\nOd 30. let opoziční hnutí zesílila. Skupiny nespokojenců spojila víra, millenaristické ideje přebrané z manicheismu a buddhismu. Rebelové věřili v příchod „Krále světla“ (\"Ming-wang\") na zemi, který očistí svět ode zla, přičemž přemůže jüanskou vládu. V Chu-peji v jejich čele stanuli kovář Cou Pchu-šeng, podomní obchodník s oděvy Sü Šou-chuej a rolnický syn Pcheng Jing-jü, ideologický vůdce hnutí a jeden z vůdců povstání Čou C’-wanga.\n\nSoučasně vůdce Bílého lotosu Chan Šan-tung připravoval povstání na severu An-chueje a východním Che-nanu, přičemž uzavřel volné spojenectví s Pchengem. Roku 1351 Chanovi stoupenci využili hněv lidí nad těžkými podmínkami opravy kanálů a v květnu je podnítili k rebelii s centrem v Jing-čou v An-chueji. Povstalecké vojsko se nazvalo „armáda rudých turbanů“ (\"chung-ťin chun\", v soudobých zprávách zkracováno na „rudá armáda“ – \"chung-chun\"), rychle vzrostlo, a rozšířilo svůj vliv i na jih metropolitní oblasti (dnešní Che-pej) a západní Šan-tung.\n\nCou Pu-šeng a Sü Šou-chuej reagovali v srpnu 1351 vlastním povstáním na východě Chu-peje, své vojsko nazvali „jižní armáda rudých turbanů“. V září roku téhož roku ustavili svým sídlem právě dobyté Čchi-čou, hlavní město prefektury. Tím získali kontrolu nad severovýchodem Chu-peje. Na obsazeném území založili vlastní nezávislý stát a vyhlásili éru Č’-pching („Mírná vláda“). Sü Šou-chuej se stal císařem, Cou Pchu-šeng velkým maršálem (\"tchaj-šuaj\"), byla sestavena administrativa podle jüanského vzoru – vznikl sekretariát \"čung-šu šeng\", šest ministerstev, cenzorát, akademie Chan-lin, ovládané území bylo rozděleno na čtyři provincie \"sing-šeng\".\n\nPočínaje \"Jüan-š’\", oficiálními dějinami říše Jüan sepsanými v letech 1369–1370 komisí historiků vybraných vládou říše Ming (1368–1644), je stát založený jižními rudými turbany nazýván Tchien-wan („Naplnění vůle nebes“). Nicméně roku 1976 a 1982 byly nalezeny hrobky z let 1371 a 1366 s nápisy, v nichž Sü Šou-chuejův stát nese název Sung; v druhém případě je navíc jeho vznik kladen do roku 1350. Jméno Sü Šou-chuejova státu bylo tedy Sung, a státní barva rudá, čímž se povstalecký režim snažil opřít o prestiž stejnojmenné říše vládnoucí Číně od roku 960 do roku 1125 na severu, resp. 1279 na jihu. Podle mínění čínských a tchajwanských historiků bylo v \"Jüan-š’\" jméno Sung nahrazeno uměle vytvořeným Tchien-wan (a poté do konce 20. století zapomenuto) zřejmě proto, že Sü Šou-chuejův stát Sung byl o čtyři roky starší než stát Sung severních rudých turbanů v čele s Chan Šan-tungovým synem Chan Lin-erem vyhlášený roku 1355 (a povstali-li jižní rudé turbany už roku 1350, pak předcházel i Chan Šan-tungovu vzpouru). Existence staršího státu Sung by totiž podrývala legitimitu Chan Lin-erova státu a nepřímo i legitimitu Ču Jüan-čanga, zakladatele říše Ming, který svou kariéru začal v řadách povstalců hlásících se k Chan Lin-erovu režimu a do roku 1367 se Chan Lin-erovi formálně podřizoval a těžil tak z autority sungského jména.\n\nV letech 1352–1353 rozsah ťienwanského státu rapidně vzrostl. K úspěchům Rudé armády přispěla i její vysoká disciplína a dobré chování k civilistům. Cou Pchu-šeng začlenil do svých sil nebo mezi spojence, řadu menších povstaleckých a místních skupin a brzy ovládl centrální a severní Chu-pej. Počátkem jara 1352 obsadil Chan-jang a krátce nato na druhém břehu Jang-c’-ťiang i Wu-čchang, hlavní město jüanské provincie Chu-kuang (Chu-kuang zahrnoval dnešní provincie Chu-pej, Chu-nan, Kuang-si, Kuej-čou a západ Kuang-tungu). Poté vytáhl po proudu řeky na Ťiou-ťiang, významný ťiangsiský přístav na řece Jang-c’, zatímco další tchienwanské armády dobyly Nan-čchang, centrum Ťiang-si, a Čchang-ša, středisko Chu-nanu.\n\nSociální základnou povstaleckého hnutí na středním toku Jang-c’-ťiang byly nižší třídy obyvatelstva, především rolníci. Vůdci rebelů však byli potulní mniši, podomní obchodníci, rybáři, člunaři, nižší úředníci – shrnutí v Jüan-š’ pod nálepkou „vykořenění lidé“. Hlavním nepřítelem povstalců a oporou nenáviděné jüanské vlády byly tradiční čínské elity.\n\nPodle klasické analýzy čínského historika Meng S’-minga zde povstání nabylo charakteru čínské občanské třídní války. V této badatelské tradici čínští historici popisují Rudé turbany jako „rolnické hnutí“ a ťienwanský režim jako „rolnickou vládu“. Západní autoři význam třídních rozdílů v zemi umenšují. Nicméně i soudobí pozorovatelé popisovali rebely jako hnutí nižších tříd namířené proti domácnostem bohatých a mocných. A ústřední heslo ťienwanského režimu „Brát bohatým k ulehčení chudým“ (\"cchuej-fu i-pchin\"), nebo slogan rozšířený na dolním toku Jang-c-ťiang „Sluhové, zabijte své pány“ (\"cchang-tchou š’-ču\") svědčí o významu třídních rozdílů. Nicméně rovnostářská a redistribuční opatření nového režimu záhy ustupovala do pozadí a jeho správní aparát rychle přejímal tradiční vzory fungování. Od roku 1353 už ťienwanský režim spolupracoval s pozemkovými vlastníky, kteří se zapojili do správy země.\n\nRoku 1353 se ťienwanský režim ocitl v potížích. Kulminovalo tříleté sucho doprovázené epidemií a hladomorem. Navíc v létě zaútočila na východní Chu-pej, centrum moci režimu, čtyřistatisícová armáda jüanského kancléře Togta a jeho spojenců. Na podzim 1353 Togtova vojska dobyla ťienwanské hlavní město Čchi-šuej. Císař Sü Šou-chuej sice unikl, ale na 400 představitelů režimu, včetně hlavního vojenského velitele Cou Pchu-šenga, bylo zabito. Dvůr se poté skrýval v horách okresu Chuang-mej. Ale v lednu 1355 byl Togto poslán do vyhnanství s odkazem na jeho silnou nepopularitu mezi obyvatelstvem. Jeho armáda se rozpadla, jüanská vláda pak nebyla schopna ani kontrolovat loajalisty, natožpak likvidovat rebely, a rychle ztratila vliv na dění v provinciích.\n\nPo útěku z Čchi-šuej a smrti Cou Pchu-šenga ovládl ťienwanský dvůr Ni Wen-ťün. Ni jako jeden z prvních stoupenců ťienwanského státu získal ještě v Čchi-šuej post prvního ministra (\"čcheng-siang\") a velitele loďstva, které mělo v kraji protkaném vodními cestami zvlášť velký význam. Právě jeho loďstvo dobylo začátkem roku 1355 Mien-jang v S’-čchuanu a znovudobylo Chan-jang. Poté Sü Šou-chuej jmenoval svého syna králem v Čchang-ša, aby posílil své pozice na jihu státu, a v zimě 1355/56 přesídlil do Chan-jangu. Současně změnil jméno éry vlády na Tchien-čchi („Jmenován Nebesy“) a roku 1358 na Tchaj-pching („Velký (po)klid“). Tchien-wan nyní rozšířil svou moc na celý Chu-kuang, Ťiang-si a později i části Šen-si.\n\nRoku 1357 vyrazilo pod velením Ming Jü-čena desetitisícové ťienwanské vojsko proti proudu Jang-c’-ťiang do S’-čchuanu. Významným důvodem vypravení expedice byl problém s výživou armády v Chu-peji strádajícímu nedostatkem potravin. Po dobytí S’-čchuanu zde Ming Jü-čen vládl jménem ťianwanského císaře Sü Šou-choua fakticky nezávisle.\n\nAmbice Ni Wen-ťüna rostly, roku 1357 se pokusil zavraždit císaře Sü Šou-chueje a převzít moc, sám ale byl zabit svým generálem Čchen Jou-liangem. Čchen se po smrti Ni Wen-ťüna prohlásil státním ministrem (\"pching-čang\"), ponechal Sü Šou-chueje na trůnu v Chan-jangu, a sám si vybudoval základnu v severním Ťiang-si. Počátkem roku 1360 se prohlásil králem státu Chan s hlavním městem v Ťiou-ťiangu. V červnu 1360 zaútočil na Chan-jang a zabil Sü Šou-chueje i s většinou ťienwanského dvora. Nato se prohlásil císařem říše Chan a obsadil většinu ťienwanských území. Pouze v S’-čchuanu si Ming Jü-čen udržel nezávislost, prohlásil se králem státu Lung-šu a roku 1362 se povýšil na císaře říše Sia.\n\nŽivot nové říše Chan ještě kratší než její předchůdkyně. Čchen Jou-liang už roku 1360 vpadl na východ na území Ču Jüan-čanga s centrem v Nankingu. Nastalá válka vyvrcholila na podzim 1363 bitvou na jezeře Pcho-jang. V ní Čchen padl a jeho vojsko bylo poraženo. Ču Jüan-čang do jara 1365 začlenil chanská území do své domény.\n"}
{"id": "613956", "url": "https://cs.wikipedia.org/wiki?curid=613956", "title": "Zatrubnění toku", "text": "Zatrubnění toku\n\nZatrubnění toku je převedení přirozeného vodního toku do potrubí.\n\nK tomuto řešení se přistupuje v případech postupu povrchové těžby krajinou nebo při průchodu toků zástavbou.\n\nV místě mezi obcemi Vysoká Pec a Komořany na Mostecku, kde jsou svedeny všechny dopravní a inženýrské sítě do tzv. ervěnického koridoru, byla zatrubněna řeka v úseku o délce 3,5 km. Vede čtyřmi řady (jeden záložní) a převádí vodu v oblasti geologicky nestabilních míst poblíž lomu ČSA. Do budoucna je v rámci rekultivací plánována úprava do přírodě blízkého stavu.\n\nPotok vedoucí za chemickými závody poblíž Mostu. Díky mnoha přeložkám a okolní těžbě byl tok zatrubněn v délce cca 2 km.\n"}
{"id": "613957", "url": "https://cs.wikipedia.org/wiki?curid=613957", "title": "Har Sifsof", "text": "Har Sifsof\n\nHar Sifsof (: הר ספסוף) je hora o nadmořské výšce 815 metrů v severním Izraeli, v Horní Galileji.\n\nNachází se 2 kilometry jihovýchodně od obce Civ'on a 1 kilometr západně od vesnice Kfar Chošen. Ta bývá někdy nazývána též \"Sifsufa\" nebo \"Sifsofa\" (ספסופה), což bylo jméno starověkého židovského sídla doloženého v této oblasti v Talmudu. Odtud tedy pojmenování této hory. Má podobu většinou nezalesněného návrší, které tvoří předpolí masivu Har Meron, jenž začíná jižně odtud. V prostoru západně a severozápadně od vrchu se nachází počátek vádí Nachal Dišon.\n\n"}
{"id": "613958", "url": "https://cs.wikipedia.org/wiki?curid=613958", "title": "Aharon Meged", "text": "Aharon Meged\n\nAharon Meged (: אהרון מגד, v anglickém přepisu \"Aharon Megged\"; 10. srpna 1920, Włocławek, Polsko - 23. března 2016, Tel Aviv, Izrael) byl izraelský spisovatel a dramatik.\n\nNarodil se v polském Włocławeku a v roce 1926 imigroval s rodiči do britské mandátní Palestiny. Vyrůstal v Ra'ananě a absolvoval gymnázium Herzlija v Tel Avivu. Po jeho dokončení vstoupil do sionistického mládežnického hnutí a zúčastnil se jeho výcvikového kurzu v kibucu Giv'at Brenner. Po dvanáct let byl členem kibucu Sdot Jam.\n\nSpolečně se skupinou přátel založil literární týdeník \"Masa\" a po patnáct let byl jeho redaktorem. Mimo to pracoval jako literární editor novin \"la-Merchav\" a \"Davar\". V letech 1968 až 1971 působil jako kulturní attaché na izraelské ambasádě v Londýně. Na přelomu let 1977 a 1978 byl spisovatel působící (\"author-in-residence\") při Centru hebrejských studií spolupracujícího s Oxfordskou univerzitou. Uskutečnil několik přednáškových turné po Spojených státech a byl spisovatelem působícím při University of Iowa.\n\nV roce 1974 získal Bialikovu cenu za knihy \"The Evyatar Notebooks: a novel\" a \"Of Trees and Stones\". V roce 2003 mu byla udělena Izraelská cena za literaturu. Izraelská cena je udílena od roku 1953 a patří mezi nejvyšší izraelská státní vyznamenání. Mezi další izraelská ocenění, kterých se Megedovi dostalo, patří Brennerova cena, Agnonova cena a Cena ministerského předsedy.\n\n"}
{"id": "613960", "url": "https://cs.wikipedia.org/wiki?curid=613960", "title": "Cedr libanonský", "text": "Cedr libanonský\n\nTento druh je rozšířen pouze na Blízkém východě ve státech Libanon, Sýrie, Turecko a na Kypru, roste v nadmořských výškách 1400 až 2000 m n. m., často již v subalpínském stupni s několika měsíční sněhovou pokrývkou a mrazy i pod −30 °C. Cedr libanonský byl v pohořích Libanon a Antilibanon v biblických dobách hojně rozšířen, postupně však byl pro své cenné dřevo téměř vymýcen a zbyla jen dvě torza v rezervacích Cedars of God a Al Shouf Cedar Nature Reserve. V menší míře se nachází v nepřístupnějších místech i na syrské straně. Ve větším rozsahu se zachoval v hůře dostupných pohořích Taurus a Antitaurus v Turecku, kde se převážně vyskytuje poddruh \"stenocoma\". Dále roste ještě na Kypru endemický poddruh \"brevifolia\", který je považován někdy i za samostatný druh.\n\nCedr libanonský je dlouhověký horský strom, nejstarší exempláře mají přes tisíc let. Dorůstá podle místních podmínek do výše 20 až 40 m, jeho kmen může mít v průměru až 3 m. Mladé stromy mívají pyramidální tvar koruny, u starších je koruna široce deštníkovitá. Někdy se jeho koruna vyvíjí již odspoda bez hlavního terminálu. Kůra je tmavě šedá až černošedá, u starších stromů brázditá. Tlusté větve jsou u mladých stromů vystoupavé, starší je mají vodorovné, případně se mohou pod svou váhou i mírně sklánět. Čtyřhranné, tuhé, zašpičatělé, tmavě zelené až modrozelené jehlice spirálovitě obrůstají hlavní větve a na krátkých bočních větvičkách jsou ve svazcích po 30 až 40. Bývají dlouhé od 15 do 30 mm a tlusté asi 1 mm. Dřevo je ze všech jehličnanů nejbělejší, má nejméně pryskyřice, je rovně rostlé, pevné, odolné dřevokaznému hmyzu i houbám.\n\nNe všechny poddruhy mají stejný vzhled, např. \"stenocoma\" je strom méně vzrůstný a podržuje si vyloženou štíhlost koruny i v pozdním věku a \"brevifolia\" je vyloženě nevzhledný, pokřivený, pomalu rostoucí strom dosahující výšky okolo 10 m.\n\nSamičí šištice na krátké stopce rostou vzpřímeně a jsou vysoké 8 až 10 cm a tlusté 4 až 6 cm, mají hnědou barvu a soudkovitý tvar, na vrcholu jsou zploštělé. Velmi hustě stojící semenné šupiny jsou až 5 cm široké. Samčí šištice jsou štíhlejší a vyšší, prašníky mají prodloužené spojidlo se dvěma podélně pukajícími prašnými vačky. Pylová zrna mají dva vzdušné vaky. Mezi opylením a vlastním oplozením uplyne delší doba, semena opouštějí rozpadavé samičí šištice druhým nebo až třetím rokem po opylení. Trojhranná semena velká od 15 do 18 mm mají čtyřhranné křídlo dlouhé asi 25 mm.\n\nDřevo z cedru libanonského bylo od pradávna velice ceněno. Podle biblických pramenů bylo dřevo z tohoto stromu používáno při stavbě jeruzalémského chrámu králem Šalomounem. Byly z něj zhotovovány nejlepší lodě včetně stěžňů, nábytek a např. i skříně na knihy, ve kterých byly uchráněny před hmyzem. Pro svou vůni se dřeva používalo k vykuřování chrámů a jako obětní dar. Pryskyřicí nebo cedrovým olejem se napouštěly předměty aby byly trvanlivější, používaly se k balzamování. Extraktu z dřeva se místně používá k léčbě ran a různých neduhů.\n\nV současnosti se cedr libanonský využívá převážně jako okrasná rostlina. Přestože se pokoušejí v Libanonu a Turecku rozšířit jeho počet intenzivní novou výsadbou, cedrové dřevo v podstatě na trhu není. Pod názvem cedrové dřevo se prodává vše možné, jen ne dřevo z cedru. Např. prodávané tzv. \"cedrové oříšky\" z \"cedru sibiřského\" jsou semena borovice limby (\"Pinus cembra\").\n\nCedr libanonský byl dovezen do Anglie asi v r. 1638 a do Čech r. 1812 do zámecké zahrady panství Hluboš ve stejnojmenné obci. Nejvyšší je asi strom ve Velké Británii v Leaton Knolls s výškou 43 m a s nejširším kmenem strom v Itálii ve Villa Mirabello s výčetní tloušťkou 360 cm.\n\nCedr libanonský vytváří podle místa svého výskytu poddruhy, jejich počet není ustálen.\nPodle jsou poddruhy 3,\nPodle jsou poddruhy jen 2; cedr libanonský krátkolistý, endemit z Kypru, je považován za samostatný druh.\n\n"}
{"id": "613963", "url": "https://cs.wikipedia.org/wiki?curid=613963", "title": "Já, robot (kniha)", "text": "Já, robot (kniha)\n\nJá, robot (anglicky \"I, Robot\") je soubor devíti sci-fi povídek od Isaaca Asimova, který byl poprvé publikován vydavatelstvím Gnome Press roku 1950 v nákladu 5 000 výtisků. Povídky se původně objevovaly v amerických časopisech \"Super Science Stories\" a \"Astounding Science Fiction\" v letech 1940 až 1950. Ačkoliv mohou být povídky čteny zvlášť, sdílejí motiv interakce lidí, robotů a morality a dohromady tvoří příběh Asimovy fiktivní historie robotiky.\n\nV některých povídkách vystupuje jako hlavní postava doktorka Susan Calvinová, hlavní robopsycholožka Národní americké společnosti pro výrobu robotů, a. s. (v anglickém originále US Robots and Mechanical Men), předního výrobce robotů. Poprvé se objevila v povídce „Lhář!“. Po zveřejnění povídek Asimov napsal rámcový příběh, který jednotlivé povídky představuje jako vzpomínky doktorky Calvinové během interview o její životní práci. Především jde o odchylky v chování robotů a využití robopsychologie k jejich odstranění. Kniha též obsahuje povídku, v níž se poprvé objevily Asimovovy tři zákony robotiky (povídka „Hra na honěnou“). Mezi další postavy, které zde vystupují, patří Gregory Powell a Michael Donovan, kteří testují prototypy robotů a hledají příčiny jejich poruch.\n\nV lednovém čísle sci-fi časopisu z roku 1939 \"Amazing Stories\" vyšla povídka „Já, robot“ o sympatickém robotovi od autora s pseudonymem Eando Binder, která Isaaca Asimova ovlivnila. Ještě předtím četl v prosinci 1938 v časopise \"Astounding Science Fiction\" povídku „Helen O´Loy“ od Lestera Del Reye s podobným námětem. 10. května 1939 se Asimov pustil do psaní své první povídky o robotech, trvalo mu 2 týdny, než ji dokončil. Jmenovala se „Robbie“ a byla velmi podobná „Helen O´Loy“. Frederik Pohl doporučil redaktorovi \"Astounding Science Fiction\" Johnu W. Campbellovi, aby ji z tohoto důvodu netiskl. Otiskl ji až samotný Pohl v září 1940 poté, co se sám stal redaktorem sci-fi časopisu \"Super Science Stories\", avšak pod odlišným názvem „Strange Playfellow“.\n\nNásledovala povídka „Rozum“, kterou Campbell přijal 22. listopadu 1940 a která vyšla v jeho časopisu v dubnu následujícího roku. Asimov byl nadšen a rychle napsal další povídku „Lhář!“, kterou Campbell otiskl hned v příštím květnovém čísle. Ve čtyřicátých letech napsal Isaac Asimov pro \"Astounding Science Fiction\" další povídky o robotech - „Chyť toho králíka!“, „Únik“ (anglicky „Escape“, ale Campbell ji přejmenoval na „Paradoxical Escape“, protože 2 roky předtím již otiskl povídku se stejným názvem), „Důkaz“ a „Konflikt nikoli nevyhnutelný“.\n\nFrederika Pohla, tou dobou literárního agenta Isaaca Asimova napadlo, že by se mohla sestavit knížka z již vydaných povídek. Významné nakladatelství Doubleday o ni nemělo zájem, ale projevilo ho malé nakladatelství Gnome Press. Ačkoli Asimov chtěl titul \"Mind and Iron\", nakladatelství si prosadilo název \"I, robot\" (\"Já, robot\") přes autorovy protesty, že stejně se jmenuje povídka od Eando Bindera. Byla to druhá kniha, která spisovateli vyšla (tou první byl román \"Oblázek na obloze\"). Nezpůsobila sice na trhu žádný převrat, ale pomalu a jistě se rok od roku prodávala. Během 5 let byla vydána i ve speciální úpravě pro armádu a v levnější vázané edici, také vyšla v Německu (byl to první překlad knihy Isaaca Asimova).\n\n\n\n\n"}
{"id": "613965", "url": "https://cs.wikipedia.org/wiki?curid=613965", "title": "Zeptej se prachu", "text": "Zeptej se prachu\n\nZeptej se prachu, anglicky \"Ask the Dust\" (1939) je zřejmě nejznámější autobiografický román Johna Fanteho, popisující život Italoameričana Artura Bandiniho v Los Angeles během Velké krize.\nKniha je psána stylem, jenž podrobně popisuje vnitřní pohnutky, touhu a rozeklanost hlavního hrdiny Artura Bandiniho.\nPředmluvu k této knize napsal Charles Bukowski, pro něhož byl John Fante velkým vzorem a zdrojem inspirace.\n\nČesky knihu vydalo nakladatelství Pragma v roce 2003.\n\nBandini touží stát se spisovatelem, píše dopisy svému nakladateli Hackmuthovi, jenž mu vydal povídku „\"Pejsek se smál\"“ a k němuž vzhlíží. Chce se stát slavným a uznávaným. Přežívá však zatím téměř bez peněz, živí se pomeranči, které mu poskytují asijští trhovci a marně vymáhá drobné dluhy od svého souseda z podnájmu Hellfricka.\n\nV baru potkává mexickou servírku Camillu Lopez a naváže s ní určitý vztah, ten ale ztroskotává na nesprávné interpretaci citů a vzájemném nepochopení. Arturo odešle Hackmuthovi sáhodlouhý dopis, ten jej zkrátí, udělá z něj povídku „\"Kopce dávno zapomenuté\"“ a nechá ji otisknout v několika známých časopisech. Autorovi náleží honorář, ale Bandini neumí s penězi hospodařit a tak se mu zanedlouho rozkutálí. Protlouká se dál, seznamuje se s Verou Rivken, s níž prožije krátký vztah, jenž jej inspiruje k napsání románu. Přesto stále miluje Camillu, ta jeho city neopětuje, neboť se zamilovala do barmana Sammyho a Arturo nyní bojuje s dosud nepoznanými ambivalentními pocity.\n\nPříběh dále graduje, hlavní hrdina odjíždí mimo Los Angeles, zažívá zemětřesení, vrací se za Camillou, aby jí pomohl z drogové závislosti a doufá, že ji bude moci vzít na místo, kde by bylo všechno v pořádku, stranou od všeho utrpení, tam, kde by život plynul zvolna jako klidná řeka...\n\n\"Den na to jsem vypátral, co s ní provedli. Z jednoho obchůdku ve městě jsem zavolal meziměstsky na centrálu v Okresní psychiatrické léčebně v Del Maria. Spojovatelky jsem se zeptal, jak se jmenuje přednosta. \"Doktor Danielson,\" řekla.\n\"\"Přepojte mne do jeho ordinace.\"\"\n\"Přepojila mě a na drátě se ozval další ženský hlas. \"Ordinace doktora Danielsona.\"\"\n\"\"Tady doktor Jones,\" řekl jsem. \"Rád bych hovořil s doktorem Danielsonem. Je to velmi naléhavé.\"\"\n\"\"Moment, prosím.\"\"\n\"Ozval se mužský hlas. \"Tady doktor Danielson.\"\"\n\"\"Dobrý den, doktore,\" řekl jsem. \"Tady doktor Jones, Edmond Jones z Los Angeles. Z okresní nemocnice vám tam přeložili slečnu Camillu Lopezovou. Jak se jí vede?\"\"\n\"\"Těžko říct,\" odpověděl Danielson. \"Ještě je na pozorování. Říkáte Edmond Jones?\"\"\n\"Zavěsil jsem. Alespoň jsem věděl, kde je.\"\n\n\n\nZeptej se prachu, \"Ask the dust\" - americký film z roku 2006 režíroval Robert Towne. Hrají Colin Farrell, Salma Hayek, Donald Sutherland, Eileen Atkins, Idina Menzel, Richard Schickel.\n\n"}
{"id": "613966", "url": "https://cs.wikipedia.org/wiki?curid=613966", "title": "Silnice I/19", "text": "Silnice I/19\n\nSilnice I/19 je silnice I. třídy spojující kraje Plzeňský, Středočeský (okrajově), Jihočeský, Vysočinu a Jihomoravský. Vede v západovýchodním směru od Plzně přes Tábor a Pelhřimov, zde peážuje po silnici I/34 až za Havlíčkův Brod a pokračuje přes , Žďár nad Sázavou a Kunštát na křižovatku se silnicí I/43, kde končí. Je dlouhá 224,599 km a v rámci Česka má značný místní, regionální i celostátní dopravní význam..\n\nPůvodně pokračovala z Pelhřimova do Jihlavy (dnes část silnice II/602), v nové trase nahrazuje část zrušené silnice I/18, která byla původně i v úseku Havlíčkův Brod – Sebranice degradována na silnici II. třídy (II/150), ale na žádost dotčených regionů bylo toto rozhodnutí přehodnoceno. Následkem toho vede silnice I/19 v úseku Pelhřimov – Havlíčkův Brod v dlouhé peáži se silnicí I/34 a pak až do Sebranic v peáži právě s II/150 (která od křižovatky s I/43 pokračuje ve stopě bývalé I/18).\n\nVýznamnější města na trase silnice:\n\n\"Celková délka 6,121 km - mostů: 4 - podjezdů: 1\".\"Jedná se o nejkratší úsek silnice I/19 jehož délka je 6 km. Silnice začíná vyústěním ze silnice I/20 (E49) u Nezbavětic. Prochází pouze Nezvěsticemi, kde přechází nad soutokem řek Úslava a Bradava. \"\n\"Celková délka 23,608 km - mostů: 6.\"\"Druhý úsek silnice I/19 procházejícím okresem Plzeň-jih vede přes Vlkov do Spáleného Poříčí. Dále pak přes Hořohledy a Borovno. Za Mítovem silnice přechází do Středočeského Kraje.\"\n\nV kraji Vysočina v roce 2018 probíhá oprava průtahu Přibyslaví.\n\n\nDále pokračuje II/150.\n"}
{"id": "613969", "url": "https://cs.wikipedia.org/wiki?curid=613969", "title": "Týdeník", "text": "Týdeník\n\nTýdeník je tiskovina vydávaná jednou za týden. Některé týdeníky obsahují aktuální informace, které se odehrály za poslední týden.\n\n\n"}
{"id": "613971", "url": "https://cs.wikipedia.org/wiki?curid=613971", "title": "Les Bar'am", "text": "Les Bar'am\n\nLes Bar'am (: יער ברעם, \"Ja'ar Bar'am\", někdy též plurál יערות ברעם, \"Ja'arot Bar'am\") je lesní komplex v Izraeli, v Horní Galileji.\n\nRozkládá se východně od turisticky zpřístupněných ruin starověkého židovského sídla Bar'am a středověkého arabského sídla Kafr Bir'im (Národní park Bar'am), cca 2 kilometry jihozápadně od moderní vesnice Bar'am. Zahrnuje rozsáhlé plochy lesních porostů v kopcovitém terénu na soutoku vádí Nachal Civ'on a Nachal Dišon. Na severním okraji vystupuje vrch Har Šifra (734 m n. m.), na východě je to kopec Har Pu'a.\nLes se rozkládá na ploše přes 10 000 dunamů (10 kilometrů čtverečních) a v širším vymezení zasahuje až k obcím Kerem Ben Zimra a Jir'on. Vysadil ho plánovitě Židovský národní fond. První výsadba zde začala v roce 1950. Většina zalesňovacích prací proběhla v letech 1955-1965. Většinou jde o borovicové porosty. V roce 1992 velkou část lesa zničila sněhová kalamita. V následujících letech došlo k jeho obnově, tentokrát již s pestřejší druhovou skladbou. Les je turisticky využívaný a prochází jím i izraelská stezka. Na vrcholku kopce Har Šifra se nachází vyhlídková terasa pojmenovaná na počest Jicchaka Rabina.\n\nMenší část lesa o rozloze cca 1000 dunamů (1 kilometr čtvereční) je začleněna do Přírodní rezervace les Bar'am. Jde o úsek poblíž soutoku Nachal Civ'on a Nachal Dišon s unikátním lesním porostem s vysokým zastoupením dubů. Jde o původní les, který se tu uchoval patrně díky tomu, že byl v majetku maronitské církve.\n\n"}
{"id": "613972", "url": "https://cs.wikipedia.org/wiki?curid=613972", "title": "Říše Sung (1355–1367)", "text": "Říše Sung (1355–1367)\n\nŘíše Sung, plným názvem říše velká Sung (), byla jedním z krátkodobě existujících povstaleckých států existujících v Číně během povstání rudých turbanů v závěrečné fázi trvání říše Jüan. Byla vyhlášena roku 1355 jako formální nástupce říše Sung existující v letech 960–1279. Prvním a jediným panovníkem říše Sung byl císař Chan Lin-er. Moc sungského císaře zanikla fakticky roku 1363, kdy ztratil poslední přímo ovládané území, formálně říše trvala do smrti panovníka v lednu 1367.\n\nSungská vláda kontrolovala část severní Číny, vrcholem její moci byly roky 1358–1359, kdy dobyla Pien-liang (dnešní Kchaj-feng), před staletími hlavní město své jmenovkyně, a ovládala značnou část severní Číny – většinu dnešních provincií Che-nan, Šan-tung a An-chuej. Současně její armády bojovaly v Šan-si, Liao-ningu a vyplenily i Šang-tu severně od Pekingu. Po roce 1359 územní rozsah i síla říše rychle klesaly, vždy dosti nezávislé provincie vláda přestala jakkoliv kontrolovat a postupně pod tlakem jüanských vojsk zanikaly. Od začátku 60. let byla jedinou reálnou silou hlásící se k říši provincie Ťiang-nan v čele s Ču Jüan-čangem, na sungské vládě nezávislá. Ču roku 1363 zachránil císaře Chan Lin-era před nepřáteli a usadil ho s nevelkým dvorem nedaleko Nankingu, svého sídla. V lednu 1367 se Chan utopil v Jang-c’-ťiang při pravděpodobně naaranžované nehodě. Poté se Ču prohlásil i formálně za suverénního vládce a říše Sung zanikla.\n\nOd konce 13. století se v Číně šířila millenaristická víra postavená na směsici manicheismu a buddhismu, jejímž klíčovým prvkem bylo přesvědčení o nadcházejícím příchodu spasitele – „Krále světla“ (\"Ming-wang\"). V severní Číně tuto víru propagovala sekta Bílého lotosu. Začátkem 50. let 14. století stál v jejím čele Chan Šan-tchung, který se za Krále světla prohlásil. Pocházel z rodiny dědičných vůdců sekty z Luan-čchengu na severovýchodě Chu-peje, odkud byl jeho děd vypovězen do Jung-nien na jihu provincie. Rod Chan těžil politický kapitál také z lidové legendy, že jsou dědici sungské dynastie. Chan Šang-tung se prohlašoval za potomka císaře Chuej-cunga (1082–1135) v sedmé generaci.\n\nZdrojem vojáků pro připravované povstání se stali rolníci sehnaní vládou říše Jüan roku 1351 na opravy hrází a kanálů na řece Žluté řece. Bílý lotos mezi nimi rozvinul agitaci, nicméně před dokončením prací v létě 1351 se k rebelům přidalo jen málo pracovníků. Zalarmované místní úřady však Chan Šan-tunga zatkly, což v Jing-čou v provincii An-chuej vyvolalo 28. května 1351 vzpouru jeho stoupenců. Skupiny rebelů začátkem podzimu 1351 obsadily řadu měst na horním toku Chuaj-che (v jižním Che-nanu) a několikrát porazily místní vládní síly. V čele povstalců nyní stál aktivista Bílého lotosu Liou Fu-tchung. Vojsko rebelů se prohlásilo za „armádu rudých turbanů“ (\"chung-ťin chun\"), zkráceně „rudou armádu“ (\"chung-chun\"). Její bojovníci si totiž jako odlišující znak vázali kolem hlavy rudé šátky či turbany. Povstalci vyhlásili za svůj cíl obnovení sungské říše, v praxi předčítali sútry lidu a vyčerpávali se půtkami na místní úrovni.\n\nV srpnu 1351 vypukla v Sü-čou, na severu provincie Ťiang-su, další vzpoura vedená Li Erem, zvaným „Sezamový Li“. Brzy se jeho oddíl spojil s armádou Liou Fu-tchunga a on sám se podřídil Liouovi. Na zprávy o úspěšné vzbouře severních Rudých turbanů zareagovali povstáním rebelové i v Chu-peji a Ťiang-si. Chupejští povstalci – jižní Rudé turbany – před koncem roku 1351 založili říši Tchien-wan v čele s císařem Sü Šou-chuejem.\n\nJüanská vláda v čele s Togtem se po počátečním zmatku a váhání soustředila na zabezpečení Velkého kanálu. V říjnu 1352 Togtovy jednotky znovudobyly Sü-čou a postupovaly dále na jih. Současně reprezentant místní nobility Čagan Temür zorganizoval vlastní vojsko, které vytlačilo rudou armádu z jižního Che-nanu. Ta ustoupila na východ do oblasti kolem An-fengu, Po-čou a Jing-čou na severu An-chueje. V letech 1353–1354 se severní Rudé turbany nijak výrazně neprojevovaly, a proto se jüanské síly věnovaly úspěšným kampaním jinde.\n\nOdvolání Togta a poprava Chan Šan-tunga během několika dní ledna 1355 radikálně změnila situaci. Dosud se skrývající Chan Šan-tungův syn Chan Lin-er v březnu 1355 přijel do Po-čou a byl uveden na trůn říše Velká Sung (\"Ta Sung\"), současně byla vyhlášena éra \"Lung-feng\" (Draka a fénixe). Jeho náboženský titul byl „Menší král světla“ (\"Siao-ming wang\"). Za prvního ministra a faktického pána státu byl vybrán Tu Cun-tao, bývalý úředník jüanského ministerstva války. Téhož roku byl Tu Cun-tao zavražděn Liou Fu-tchungem, který zaujal jeho místo.\n\nJeště roku 1355 se část bývalých Kuo C’-singových rebelů, tehdy v Che-čou, spojila s Tu Cun-taem a podřídila se Sungům ve snaze ochránit se před útoky jiných skupin, Ču Jüan-čang byl tehdy potvrzen jako třetí v její vedení. V létě 1355 překročila řeku Jang-c’-ťiang a následující rok, už pod Ču Jüan-čangovým vedením, dobyla Nanking a rozšiřovala svůj vliv dále na jih. Současně sungští velitelé Li Wu a Cchuej Te zaútočili ze Siang-jangu na východní část údolí řeky Wej v Šen-si.\n\nVe srovnání s počátkem 50. let byli povstalci o poznání lépe organizovaní a disponovali víceméně regulérními vojenskými jednotkami. Roku 1356 Liou Fu-tchung inicioval sérii nájezdů s dalekým dosahem – v průběhu let se sungské oddíly dostaly na západ do Šen-si, na sever k letnímu hlavnímu městu Šang-tu, na východě až k Pchjongjangu v Koreji. Tyto akce byly dílem volně připojených povstaleckých skupin uznávajících autoritu sungského režimu. Na osvobozených územích vytvořila sungská vláda v letech 1356–59 celkem pět provincií. Nejschopnějšími administrátory byli Mao Kuej, který zformoval funkční správu v Šan-tungu, a Ču Jüan-čang stojící od roku 1356 v čele provincie Ťiang-nan (na jih od řeky Jang-c’-ťiang). Naproti tomu centrální správa pod Liou Fu-tchungem byla početná, ale nevýkonná. Navíc Liou nebyl schopen koncentrovat síly rebelů, když je rozptýlil v různých směrech.\nRoku 1357 se oddíl Mao Kueje neudržel v domovském Liao-tungu a přeplavil se do Šan-tungu, který obsadil až po Velký kanál. Pod dojmem z Maových úspěchů jüanský velitel západního Šan-tungu Tchien Feng přešel na sungskou stranu. Liou Fu-tchung zatím obsadil jih hor Tchaj-chang a přilehlé údolí řeky Wej. Další povstalecká skupina takzvaných Zelených turbanů zaútočila ze S’-čchuanu na západní Šen-si.\n\nLéta 1357–1358 byly dobou nejvyššího vzestupu sungské moci. V červnu 1358 Liou Fu-tchung dobyl Pien-liang (dnešní Kchaj-feng), bývalou metropoli Sungů, symbolicky i prakticky nesmírně důležitou. Poté vyslal podřízené velitele do útoku v An-chueji, Šan-tungu a nejlepšího z nich, Mao Kueje, proti jüanskému hlavnímu městu Ta-tu (dnešní Peking). Další velká ofenzíva proběhla v údolí řeky Fen v Šan-si.\n\nAle Mao byl nucen ustoupit zpět do Šan-tungu. V Šan-si se sungkým oddílům nepodařilo pevněji zakotvit, když se místní sungské vojsko rozpadlo na tři skupiny pohybující se na severu údolí řeky Fen poté, co hlavní část sil v čele s Kuan Tuem zamířila k Šang-tu. Zbytky Zelených turbanů byly zahnány dílem na severovýchod, dílem do S’-čchuanu, kde se poddaly Ming Jü-čenovi formálně podléhajícímu říši Tchien-wan. A Li Wu a Cchuej Te byli zahnáni do hor a nakonec se roku 1361 vzdali místnímu mongolskému veliteli Li S’-čchimu.\n\nPřes formální uznávání Chanovy nadřazenosti, místní velitelé severních Rudých turbanů jednali samostatně a bojovali i mezi sebou. Roku 1359 jistý Čao Ťün-jung vytrhl z Chuaj-anu na sever do Šan-tungu a zavraždil Mao Kueje, načež byl v odvetě zabit. Spory o nástupnictví po Maovi pak paralyzovaly šantugskou provincii sungského státu, čímž byla možnost další ofenzívy proti Ta-tu ztracena.\n\nPoté, co Kuan Tuo v zimě 1359 spálil Šang-tu, postupoval nezávisle na sungské vládě dále na východ a v Liao-jangu spojil se s dalším rebelem Mao Ťü-ťingem. Oba postupně zaútočili na Koreu, Mao roku 1360, Kuan následující rok. Útoky byly neúspěšné, zbytky sungských vojsk se vrátily do Číny roku 1363, kdy se v Liao-tungu byly nuceny vzdát mongolskému ministru Nagačuovi.\n\nMezitím v září 1359 jüanský vojevůdce Čagan Temür vyhnal Chan Lin-era z Pien-liangu, když využil rozptýlení sungských sil po celé severní Číně a z toho plynoucí relativní slabosti v centru. Chan Lin-erovi a Liou Fu-tchungovi zůstalo pouze několik stovek vojáků, a s celým dvorem přežívali ve strategicky nevýznamném Po-čou a později v An-fengu, na severozápadě An-chueje. Čagan Temür kvůli válce s dalším jüanským vojevůdcem Bolodem Temürem odložil další útok na Sungy až na rok 1361, kdy začal dobývat Šan-tung. Zde uzavřel rebely v I-tu, které padlo po ročním obléhání. Sungská vláda mohla obleženým poslat pouze symbolickou pomoc.\n\nPo ústupu Chan Lin-era z Kchaj-fengu moc sungské vlády rychle slábla a její provincie se o sebe musely postarat samy. Na řadě míst v povodí Chuaj-che se přesto udrželi do konce 50. let, v severozápadním Che-nanu a Šen-si působili v letech 1356–59, dokud je Čagan Temür nevytlačil do S’-čchuanu. I-tu v Šan-tungu ovládali pět let do roku 1362, a v Čacharu a Mandžusku bojovali od roku 1358 do roku 1362 (jako výsledek Maova pokusu o útok na Ta-tu). Po začátku 60. let si severní Rudé turbany udržely význam pouze díky nominální loajalitě Ču Jüan-čanga (jehož Ťiang-nan byl jedinou sungskou provincií, která přežila rok 1362) k jejich vůdci Chan Lin-erovi. Nicméně zatímco v letech 1355–59 říše Sung dominovala severočínské planině a stáhla na sebe pozornost mongolské vlády, ostatní jižněji položené povstalecké státy zesílily a upevnily svou moc.\n\nV An-fengu sungský režim přežíval do konce února 1363, kdy na něj zaútočila vojska Čang Š’-čchenga ve spojení s mongolskými oddíly. Liou Fu-tchung byl nepřítelem zajat a zabit, Chan Lin-era zachránil příchod armády Ču Jüan-čanga. Ču totiž riskantně vyslal své hlavní síly na sever k An-fengu, přestože byl zapleten do války s Čchen Jou-liangem. A navzdory argumentaci konfuciánského učence a předního člena vlády Liou Ťiho, který varoval, že spojením se sektáři Bílého lotosu Ču ohrozí svou podporu mezi džentry. Mezi Čuovými generály i vojáky ale stále žila propaganda Bílého lotosu a oddanost sungské věci, kterou si Ču nemohl dovolit ignorovat.\n\nZachráněný císař říše Sung stal čestným zajatcem v Nankingu. Když pak v červnu 1363 Čchen Jou-liang na Čua zaútočil, byl opuštěn plán na oficiální uvedení Chana na trůn a císaře i s dvorem odsunuli do Čchu-čou západně od Nankingu na druhém břehu Jang-c’. Zde žil, dokud se v lednu 1367 při zinscenované nehodě neutopil v Jang-c’-ťiang.\n\nOblasti severní Číny, která dříve ovládala říše Sung, dobyli projüanští vojevůdci, mezi kterými dominoval Kökö Temür. V čele jediného zbylého území hlásícího se k sungskému císaři, sungské provincie Ťiang-nan, stál Ču Jüan-čang, od roku 1361 s titulem vévody Wu, od února 1364 jako král Wu. V letech 1363–1367 dobyl rozsáhlá území na středním a dolním toku Jang-c-ťiang (říši Chan a království Wu) a získal tak výraznou převahu nad každým soupeřem v boji o vládu nad Čínou. Ču vládl zcela nezávisle, sungský císařský dvůr po roce 1363 nedisponoval žádnou reálnou silou a jím byl plně kontrolován. Po smrti Chan Lin-era začátkem roku 1367 se Ču snažil vymýtit z oficiálních dokumentů své spojení se sungským režimem a Rudými turbany. Potlačoval i víru Bílého lotosu, v pozici státní ideologie ji nahradil neokonfucianismem.\n\nZačátkem roku 1368 Ču změnil název svého státu z Wu na Ming, prohlásil se císařem a pokusil se dobýt celé jüanské impérium. Do roku 1371 pod svou vládou sjednotil Čínu. Pokus o dobytí Mongolska zmařily porážky mingské armády roku 1372. Poté v Číně zavládla éra stabilizace a prosperity.\n\n"}
{"id": "613973", "url": "https://cs.wikipedia.org/wiki?curid=613973", "title": "Allan Warren", "text": "Allan Warren\n\nMichael Allan Warren (* 26. října 1948 Wimbledon, Londýn) je britský fotograf, spisovatel a herec. Jeho dílo zahrnuje portrétní fotografie mnoha celebrit z období pozdních 60., 70. a 80. let, například členové britské královské rodiny, vlivní politici a umělci z oblasti umění, hudby a literatury, stejně jako někteří z nejvýznamnějších osobností z Hollywoodu své doby.\n\nWarren začal svou fotografickou kariéru v 17. letech, když hrál ve hře Alana Bennetta \"Forty Years On\" s Johnem Gielgudem v londýnském West Endu v divadle Apollo. Přibližně v té době si Warren koupil svůj první fotoaparát z druhé ruky a začal pořizovat fotografie svých kolegů herců. Jeho prvním důležitým úkolem bylo, když jej jeho přítel Mickey Deans požádal o fotografování jeho svatbu s Judy Garlandovou, který znamenal začátek Warrenovy dráhy profesionálního fotografa. Během pobytu v New Yorku z osobních důvodů, absolvoval konkurz divadla Broadway. Nicméně později nabídnutou roli odmítl, vrátil se do Londýna a věnoval se fotografii profesionálně.\n\nPo této rozhodující události Warren zahájil svou fotografickou kariéru, během které pořídil portréty významných osobností včetně mnoha herců, spisovatelů, hudebníků, politiků i členů britské královské rodiny. Na počátku 80. let Warren nasnímal všech 26 nekrálovských a čtyři královská hrabata.\n\n\n"}
{"id": "613977", "url": "https://cs.wikipedia.org/wiki?curid=613977", "title": "Paul Neumann", "text": "Paul Neumann\n\nPaul Neumann (13. června 1875 ve Vídni – 9. února 1932 ve Vídni) byl rakouský plavec a lékař, účastník prvních novodobých olympijských her v Athénách v roce 1896. Stal se prvním rakouským olympijským vítězem.\n\nJiž v roce 1892 Neumann, syn světově proslulého lékaře, zvítězil v rakouském národním šampionátu v plavání. V roce 1894 vyhrál na rakouském mistrovství závod na 500 metrů volným způsobem v čase 9:24,2 (ve skutečnosti měřil závod 510 metrů). Na olympijských hrách v roce 1896 se účastnil závodů na 500 metrů a 1200 metrů volným způsobem. Závod na 500 metrů, který se konal v zátoce Zea u Pirea, vyhrál v čase 8:12,6. Alfréd Hajós dal po předcházejícím vítězství v závodě na 100 m volným způsobem přednost přípravě na závod na 1200 metrů. Na start závodu byli závodníci převezeni parníkem těsně po ukončení závodu na 100 m, takže řecký plavec Efstathios Khorafas musel být kvůli blížícímu se startu závodu na 500 m vytažen z vody. Neumann následně neměl žádnou možnost k odpočinku mezi závody na 500 a 1200 metrů a důsledkem toho závod na 1200 metrů nedokončil.\n\nPo úspěchu na hrách v Aténách emigroval do Spojených států amerických, kde se zapsal jako student na německou školu \"Medical College\" v Chicagu. V roce 1897, když přestoupil na \"University of Pennsylvania\", hrál vodní pólo. Nakonec se stal lékařem a také získal doktorát z filozofie.\nV roce 1897 zaplaval světový rekord v závodech na dvě, tři, čtyři a pět mil ještě za konkurenční \"Chicago Athletic Association\". V tom samém roce vyhrál americký a kanadský národní šampionát v plavání volným způsobem. V roce 1898 získal titul na mistrovství Kanady v závodě na 880 yardů volným způsobem. Získal též tři národní tituly asociace AAU v závodech volným způsobem na 400 metrů, 880 yardů a na jednu míli. V roce 1986 byl uveden do mezinárodní plavecké Dvorany slávy jako průkopník plavání. Byl též uveden do mezinárodní židovské sportovní Dvorany slávy.\n"}
{"id": "613983", "url": "https://cs.wikipedia.org/wiki?curid=613983", "title": "GPS zabezpečení vozidel", "text": "GPS zabezpečení vozidel\n\nGPS zabezpečení vozidel nechrání auto před krádeží ale umožňuje dohledání vozidla po krádeži. Zpravidla funguje na principu GPS přijímače, který lokalizuje vozidlo, ve spojení s GSM vysílačem, který tato data odesílá přes mobilní datovou síť na nějakou centrálu. Tyto systémy se zároveň dají použít pro sledování vozidel a elektronickou knihu jízd.\n\nStejně jako většina věcí i toto zabezpečení je možné obejít. Dobře vybavení zloději jsou někdy schopni zarušit GPS i GSM signál a auto tak není možné dohledat. Proto výrobci těchto zařízení stále hledají nové způsoby jak tomu zabránit.\n\nNěkteří výrobci GPS zabezpečení svůj systém doplnili i o možnost rádiového dohledání vozidla. Tyto systémy jsou složitější a samozřejmě i dražší ale jejich částečná výhoda je že rádio nelze jednoduše zarušit, vysílaný signál lze však odstínit pomocí faradayovy klece (například upravený nákladní vůz). V případě zarušení GPS a GSM může být v některých případech vozidlo lokalizováno pomocí rádiového signálu, nicméně ani tato ochrana není 100%.\n\n"}
{"id": "613988", "url": "https://cs.wikipedia.org/wiki?curid=613988", "title": "James Lafayette", "text": "James Lafayette\n\nJames Lafayette používal jako pseudonym James Stack Lauder (1853–1923). Byl fotografem v pozdním Viktoriánském období, portrétním fotografem v době krále Eduarda a v období od roku 1898 do 1923 generální ředitel firmy Lafayette Ltd., která se specializovala na společenskou fotografii.\n\nV roce 1887 se stal prvním irským fotografem, který získal titul „dvorní fotograf“.\n\nZatímco existují tisíce obrazů připsané studiu Lafayette, pouze 649 fotografií z nich bylo registrováno přímo na něho autorským podpisem. Tyto jsou nyní v majetku Public Record Office v Kew, Londýn. Sbírka Lafayette Collection londýnského muzea Victoria and Albert Museum obsahuje 3 500 skleněných desek a celuloidových negativů. Další sbírka 30 000 - 40 000 nitrátových negativů má londýnská National Portrait Gallery. Zbývající sbírky jsou v Royal Archives při Windsor Castle; a také v privátních sbírkách v Dublinu.\n\n\n"}
{"id": "613993", "url": "https://cs.wikipedia.org/wiki?curid=613993", "title": "Nachal Ben Zimra", "text": "Nachal Ben Zimra\n\nNachal Ben Zimra (: נחל בן זמרה) je vádí v Horní Galileji, v severním Izraeli.\n\nZačíná na severním okraji vesnice Kerem Ben Zimra. Směřuje pak k severu zvlněnou a zalesněnou krajinou. Ústí zprava do vádí Nachal Dišon cca 1 kilometr východně od hory Har Pu'a, v místech kde se na protější straně Nachal Dišon zvedá masiv Ramat Bar'am.\n\n"}
{"id": "613996", "url": "https://cs.wikipedia.org/wiki?curid=613996", "title": "Nachal Almon", "text": "Nachal Almon\n\nNachal Almon (: נחל עלמון) je krátké vádí v Horní Galileji, v severním Izraeli.\n\nZačíná nedaleko severozápadního okraje vesnice Alma. Směřuje pak k severozápadu úžlabinou mezi horami Har Almon (728 m n. m.) a Har Rejchan (708 m n. m.). Prudce se zařezává do okolního terénu a vytváří hluboké bezlesé údolí. To ústí potom zprava do kaňonu vádí Nachal Dišon, nedaleko od protilehlého ústí Nachal Aviv.\n\n"}
{"id": "614001", "url": "https://cs.wikipedia.org/wiki?curid=614001", "title": "Nachal Chalav", "text": "Nachal Chalav\n\nNachal Chalav (: נחל עלמון) je krátké vádí v Horní Galileji, v severním Izraeli.\n\nZačíná nedaleko severního okraje města Džiš (ve starověku nazývaného \"Guš Chalav\"). Směřuje pak k severu zvlněnou a převážně bezlesou krajinou. Nachází se na něm jezero \"Brejchat Chalav\" (בריכת חלב) - poměrně velká vodní plocha o rozměrech 30 x 25 metrů. Vzniklo zřícením zdí poblíž vádí. V zimě se poblíž něj vytváří vodopád. Nachal Chalav ústí zleva do vádí Nachal Guš Chalav, které krátce potom ústí do kaňonu Nachal Dišon.\n\n"}
{"id": "614016", "url": "https://cs.wikipedia.org/wiki?curid=614016", "title": "Martina Špinková", "text": "Martina Špinková\n\nMartina Špinková (* 26. června 1959 Praha) je česká ilustrátorka.\n\nPo gymnáziu studovala na Vysoké škole uměleckoprůmyslové v Praze v ateliéru knižní kultury a písma. Od roku 1984 se věnuje volné a užité grafice, ilustraci a výtvarné redakci. Ilustrovala více než 50 knih, velkou část pro německá nakladatelství (DBV München, Echter), ilustrace dále publikovala ve Francii, Anglii, Belgii, Rakousku, Maďarsku, Slovinsku a Polsku.\n\nVydala tři básnické sbírky: \"Za plotem noc\", \"V koni křídla\" a \"Před andělem strom\".\n\nV České republice spolupracuje především s nakladatelstvím Doron, dále s nakladatelstvím Portál a s Karmelitánským nakladatelstvím.\n\nOd roku 2003 do září roku 2012 působila také jako ředitelka hospicového občanského sdružení Cesta domů.\n\n"}
{"id": "614025", "url": "https://cs.wikipedia.org/wiki?curid=614025", "title": "Commonwealth Bank Tournament of Champions 2010", "text": "Commonwealth Bank Tournament of Champions 2010\n\nTenisový turnaj WTA Commonwealth Bank Tournament of Champions 2010 se konal ve dnech 4.-7. listopadu na indonéském Bali v hale na tvrdém povrchu. Druhý ročník měl odlišný formát od premiérového, který byl hrán v roce 2009. Jednalo se o vyřazovací systém – pavouk. Odměny činily 600 000 USD.\n\nTurnaje konaného pouze ve dvouhře se účastnilo osm hráček (včetně dvou startujících na divokou kartu). Prvních šest tenistek si účast zajistilo tak, že muselo splňovat dvě kritéria. Nastoupit mohly nejvýše postavené hráčky na singlovém žebříčku WTA v pondělní aktualizaci v týden startu turnaje, které se neprobojovaly do Turnaje mistryň. Druhou podmínkou byla výhra ve dvouhře na některém z turnajů kategorie WTA International Tournaments v aktuální sezóně WTA Tour 2010. Divoké karty obdržely Japonka Kimiko Dateová a Slovenka Daniela Hantuchová.\n\nCelkově odměny činily 600 000 amerických dolarů.\n\n\n"}
{"id": "614026", "url": "https://cs.wikipedia.org/wiki?curid=614026", "title": "Air Canada", "text": "Air Canada\n\nAir Canada je národní a největší letecká společnost Kanady. Založena byla v roce 1936. Poskytuje pravidelné i charterové lety pro přepravu cestujících i nákladu do 178 destinací. V pořadí největších aerolinek podle počtu destinací jde o osmého největšího přepravce na světě. V roce 1997 se stala zakládajícím členem Star Alliance. Největší základnou Air Canada je Pearsonovo mezinárodní letiště Toronto v Mississauze. Ústředí má společnost v Montrealu.\n\nKanadské národní aerolinky vznikly rozhodnutím vlády založit v roce 1936 Trans-Canada Airlines. Roku 1938 realizovaly svůj první transkontinentální let. V roce 1965 byla společnost přejmenována na Air Canada. Po deregulaci letecké dopravy v Kanadě v 80. letech byla společnost roku 1988 privatizována. V roce 2001 pohltila svého největšího rivala Canadian Airlines. Během roku 2006, kdy společnost slavila 70 let od svého založení, přepravila 34 milionů pasažérů.\n\nNa dlouhých tratích Air Canada provozuje letouny Airbus A330, Boeing 767 a Boeing 777, na střední a krátké tratě nasazuje letouny rodiny Airbus A320 a Embraer E-Jet. Spolu se svými regionálními partnery vypraví Air Canada více než 1370 pravidelných letů denně.\n\nV únoru 2017 Air Canada představila spolu s novým logem nové zbarvení letadel, které postupně obdrží všechna letadla ve flotile airolinky. Podle dopravce nová livery sjednotí nátěr všech letadle napříč flotilou.\n\"Flotila společnosti Air Canada (stav k 17. srpnu 2012):\"\n\n\"Tento výpis není zdaleka kompletní, obsahuje jen ty nehody, o kterých je článek na české wikipedii.\"\n\n\n\n"}
{"id": "614036", "url": "https://cs.wikipedia.org/wiki?curid=614036", "title": "Vlastimil Ševčík", "text": "Vlastimil Ševčík\n\nVlastimil Ševčík (2. září 1927 Ostrava – 15. prosince 2002 Brno) byl český a československý právník, ústavní soudce a politik. Po sametové revoluci byl poslancem Sněmovny národů Federálního shromáždění za Občanské fórum, později za Občanské hnutí. Byl jedním z tvůrců Listiny základních práv a svobod. V roce 1992 byl místopředsedou Ústavního soudu ČSFR, od roku 1993 až do své smrti soudcem Ústavního soudu ČR.\n\nPo ukončení gymnázia vystudoval Lékařskou fakultu Univerzity Palackého (1946–1949) a Právnickou fakultu Univerzity Jana Evangelisty Purkyně v Brně (1946–1950). V letech 1951 až 1953 byl justičním čekatelem na Krajském soudu v Ostravě a po složení justiční zkoušky byl soudcem nejprve u stejného soudu a o rok později předsedou senátu Okresního soudu v Karviné. Už v březnu 1954 ale na soudcovský úřad rezignoval. V letech 1954 až 1955 vykonával funkci vedoucího správního oddělení podnikového ředitelství ČSAD Ostrava, do roku 1970 byl advokátem. Od roku 1970 byl členem sekce pro trestní právo hmotné studijního kolegia Ústředí české advokacie v Praze. Advokátní profesi vykonával v letech 1955–1992, později v samostatné advokátní kanceláři v Ostravě.\n\nVe volbách roku 1990 zasedl do české části Sněmovny národů Federálního shromáždění (volební obvod Severomoravský kraj) za Občanské fórum. Po rozkladu OF v roce 1991 přešel do poslaneckého klubu Občanského hnutí. Ve Federálním shromáždění setrval do února 1992, kdy byl zvolen soudcem Ústavního soudu. Byl členem ústavně-právního a mandátového a imunitního výboru. V parlamentu se mj. věnoval vypracování a přijetí Listiny základních práv a svobod, když byl mj. hlavním autorem její důvodové zprávy.\n\nV roce 1992 se stal místopředsedou československého ústavního soudu. Po zániku Československa působil jako poradce předsedy Nejvyššího soudu České republiky. 15. července 1993 se stal soudcem Ústavního soudu České republiky, kterým byl až do své smrti v roce 2002. Pedagogicky působil na Právnické fakultě Univerzity Palackého v Olomouci.\n\n"}
{"id": "614038", "url": "https://cs.wikipedia.org/wiki?curid=614038", "title": "Sihanaka", "text": "Sihanaka\n\nSihanaka je etnikum (malgašsky \"foko\"), které sídlí především v oblasti centrální vysočiny na Madagaskaru poblíž jezera Alaotra. Bývá jim přezdíváno \"lidé z bažin\". Mezi Sihanaky se až do 19. století udržovala tradice manželství mezi blízkými biologickými příbuznými z toho důvodu, aby jmění rodiny zůstalo zachováno. V roce 1970 toto etnikum čítalo asi 135 000 příslušníků., dnes je jich kolem 363 000 a představují asi 2% obyvatelstva Madagaskaru. Jsou velice podobní Merinům. Jsou to pěstitelé rýže, rybáři a chovají drůbež. Název Sihanaka v malgaštině znamená \"ti, kdo bloudí v bažinách\".\n\n"}
{"id": "614040", "url": "https://cs.wikipedia.org/wiki?curid=614040", "title": "Vlasta Pešková", "text": "Vlasta Pešková\n\nVlasta Pešková, později Hrbková a Hornychová (* 11. dubna 1938, Příbram) je bývalá československá atletka, jejíž specializací byl hod oštěpem. Její osobní rekord z 19. června 1960 má hodnotu 56,21 metru. V roce 1957 a v letech 1963–1967 postupně vybojovala šest titulů mistryně ČSSR.\n\nS atletikou začínala v roce 1953 v rodném městě a o dva roky později startovala za Tatran Březnice. V letech 1956–1965 závodila za Spartu Praha, poté dva roky v oddílu VŠ Praha (1966–1967). Celkově čtyřiadvacetkrát reprezentovala v mezistátních utkáních (1957–1967). \n\nNejvětším úspěchem její kariéry bylo 4. místo na letních olympijských hrách v Římě v roce 1960. Ve finále měřil její nejdelší pokus 52,56 metru. Bronz vybojovala litevská oštěpařka hájící barvy Sovětského svazu Birutė Kalėdienė, která hodila 53,45 m. Stříbro získala Dana Zátopková (53,78 m) a olympijskou vítězkou se stala sovětská atletka, lotyšské národnosti Elvīra Ozoliņa, která v první sérii poslala oštěp do vzdálenosti 55,98 m. \n\nOsobní rekord, který se Pešková vytvořila v červnu téhož roku a jehož hodnota je 56,21 m, by na olympijských hrách znamenal zisk zlaté medaile.\n\n\n"}
{"id": "614042", "url": "https://cs.wikipedia.org/wiki?curid=614042", "title": "Palácio Nacional de Queluz", "text": "Palácio Nacional de Queluz\n\nKrálovský palác Queluz ( \"Palácio Nacional de Queluz\", původně \"Palácio Real de Queluz\") je původně rokokový palác z 18. století, který se nachází ve stejnojmenném městě, ležícím asi 15 km severozápadně od Lisabonu. Dnes je na něm patrný také vliv baroka a neoklasicismu, a je někdy označován jako portugalské Versailles, ačkoli je mnohem menší.\n\nJeho stavba začala roku 1747, když princ Petr, později Petr III. Portugalský, pověřil architekta Mateuse Vicenta de Olivieru přestavbou svého loveckého zámečku na rokokový letohrádek. Kromě něj na stavbě pracovali také Manuel Caetano de Sousa a Jean Baptiste Robillion.\n\nPoté, co u Petrovy manželky, královny Marie I. Portugalské, propuklo šílenství, sloužil palác nějakou dobu jako její vězení. Roku 1794 se stal oficiálním sídlem prince regenta, později Jana VI. Portugalského , a jeho rodiny, protože jejich někdejší sídlo, Palácio Nacional de Ajuda , bylo zničeno požárem. Od roku 1826 oblíbenost paláce u portugalských panovníků ale pozvolna upadala. Roku 1908 se palác stal majetkem státu a roku 1910 byl vyhlášen národní památkou. Roku 1934 budovu zachvátil požár a zcela zničil její interiér. Palác prošel rozsáhlou rekonstrukcí a dnes patří mezi hlavní turistické atrakce.\n\nCo se týče interiéru paláce, za zmínku stojí zejména následující:\n\nChodba je zdobena obrazy malovanými na kachlích (azulejos), které představují roční období, světadíly či scény z klasické mytologie.\n\nZámecká kaple vysvěcená roku 1752, byla první dokončenou částí paláce. Má cibulovitou kupoli a je zdobena pozlaceným dřevem. V jednom z ochozů kaple můžeme najít malé rokokové píšťalové varhany. Součástí kaple je také zdobená přenosná křtitelnice.\n\nPalác Queluz se proslavil také velkými koncerty, které se konaly právě v tomto neoklasicistním sále. Ještě dnes zde můžeme najít velký empírový klavír, nad kterým visí obraz Marie I.\n\nTento sál byl dějištěm královských plesů a hostin, vznikl přestavbou pěti menších pokojů navrženou Jeanem-Baptistem Robillionem. Sál je bohatě zdoben pozlacenými řezbami a sloupy a na stěnách a dveřích najdeme zrcadla.\n\nNavržený roku 1757 Robillionem, a je jedním z největších sálů v paláci. Zabírá celou jeho šířku a na obou jeho stranách jsou umístěna vysoká okna. Mezi nimi najdeme vyřezávané pozlacené stolky s porcelánovými vázami a nad nimi velká meziokenní zrcadla zdobená křišťálovými nástěnnými svícny. Malba na stropě, jejímž autorem je Francisco de Melo, zachycuje portugalskou královskou rodinu na jednom z koncertů pořádaných za panování královny Marie I. Mramorová podlaha v sále připomíná šachovnici.\n\nBěhem svého pobytu v paláci trávila královna Marie I. většinu času právě v tomto pokoji. Budoár svým vzhledem připomíná altánek. Stěny jsou zdobeny zrcadly a obrazy zachycujícími děti.\n\nKomnata dona Quijota sloužila jako královská ložnice. I když je tato místnost ve skutečnosti čtvercová, budí dojem, že je okrouhlá, a to především díky klenutému stropu podepřenému zrcadlovými sloupy a podlaze vykládané exotickým dřevem. Po stranách pokoje si můžeme všimnout výjevů ze života dona Quijota.\n\nPalác je známý také díky svým překrásným zahradám, ve kterých najdeme velké množství soch, fontán a kašen. Součástí zahrad je také jezírko, kanál zdobený azulejos či umělá jeskyně a kaskády. Součástí paláce jsou také visuté zahrady.\n\n"}
{"id": "614043", "url": "https://cs.wikipedia.org/wiki?curid=614043", "title": "Peter Kresák", "text": "Peter Kresák\n\nPeter Kresák (* 24. dubna 1954 Bratislava) je slovenský právník a politik.\n\nV roce 1978 ukončil studium na Právnické fakultě Univerzity Komenského v Bratislavě. Poté nastoupil na studijní pobyt do Ústavu státu a práva Slovenské akademie věd se specializací na státní právo. V roce vykonal rigorózní zkoušku a získal titul JUDr. V roce 1984 obhájil kandidátskou práci a vědecká rada Právnické fakulty Univerzity Komenského mu udělila vědeckou hodnost kandidát právních věd.\n\nV roce 1985 přešel na Katedru státního práva Právnické fakulty Univerzity Komenského. V roce 1988 absolvoval sedmiměsíční studijní pobyt na University of Virginia. V roce 1990 byl zvolen proděkanem Právnické fakulty Univerzity Komenského.\n\nV lednu 1991 se habilitoval na docenta v oboru státní právo. Do roku 1992 publikoval kolem 77 odborných prací.\n\nV září 1990 ho předsednictvo Federálního shromáždění jmenovalo do čtyřčlenné komise expertů, která připravovala návrh Listiny základních práv a svobod. Ve stejné době začal připravovat Ústavu Slovenské republiky a Ústavu České a Slovenské Federativní Republiky.\n\nV roce 1992 byl soudcem československého ústavního soudu. V letech 1998 až 2002 byl za Stranu občanského porozumění poslancem Národní rady Slovenské republiky. Mezi roky 1999 a 2000 byl spoluautorem několika přijatých návrhů změn slovenské ústavy. Poté zastupoval Slovensko u Evropského soudu pro lidská práva. Je vedoucím Zastupitelského úřadu Vysokého komisaře OSN pro uprchlíky na Slovensku.\n\nPedagogicky působí na Fakultě práva Panevropské vysoké školy a na Katedře ústavního práva Právnické fakulty Univerzity Komenského v Bratislavě.\n\n"}
{"id": "614044", "url": "https://cs.wikipedia.org/wiki?curid=614044", "title": "Arrondissement Fontenay-le-Comte", "text": "Arrondissement Fontenay-le-Comte\n\nArrondissement Fontenay-le-Comte je francouzský arrondissement ležící v departementu Vendée v regionu Pays de la Loire. Člení se dále na 9 kantonů a 107 obcí.\n\n"}
{"id": "614048", "url": "https://cs.wikipedia.org/wiki?curid=614048", "title": "Helena Velická", "text": "Helena Velická\n\nHelena Velická (* 4. dubna 1979 v Praze) je česká violoncellistka a sbormistryně. Je zakládající členkou violoncellového tria Včelli (2004) a vede pěvecký sbor MáTa (2006). Sborovému zpěvu a hře na violoncello vyučuje od roku 1998 na hudební škole v Praze Vršovicích (ZUŠ Bajkalská). Jako host vystupuje také coby violoncellistka ve Stavovském divadle ve hře Mikve. V letech 2000 až 2004 byla členkou doprovodné kapely Daniela Hůlky. Pravidelně vystupuje v České republice i v zahraničí (Německo, Rakousko, Slovensko, Francie, Irsko, USA), pravidelně interpretuje soudobou hudbu a provádí premiéry nových děl, je členkou komorního sdružení soudobé hudby Konvergence, komorního orchestru Pavla Haase, komorního orchestru Berg, externí hráčkou Národního divadla a bývalou dlouholetou členkou ženského pěveckého sboru Iuventus Paedagogica. Spolupracuje s interprety vážné i populární hudby, pravidelně účinkuje na hudebních festivalech a vystupuje jako sólový hudební doprovod v mnoha činoherních projektech.\n\nČasto též spolupracuje s rozhlasem i televizí a účastní se nahrávání CD různých hudebních žánrů (například s Ivou Bittovou, Hanou Zagorovou nebo Milošem Štědroněm).\n\nVelická u MgA. Jana Páleníčka vystudovala na pražské konzervatoři obor violoncello (absolvovala roku 1999) a posléze na Pedagogické fakultě Karlovy univerzity u prof. PaedDr. Jiřího Koláře a PaedDr. Ivany Štíbrové obor sbormistrovství (absolvovala roku 2006 obhájenou diplomovou prací nazvanou „Osobnost Ralpha Vaughana Williamse se zaměřením na analýzu jeho VII. symfonie“). Během studií absolvovala v roce 2003 půlroční (podle jiných zdrojů roční) studijní pobyt v irském Dublinu, kde také koncertovala.\n\nÚčastnila se též několika mistrovských kurzů, a to nejen u nás, ale i v zahraničí. Lze mezi ně zařadit\n\nVe své umělecké kariéře zaznamenala řadu úspěchů a ocenění, například:\n"}
{"id": "614049", "url": "https://cs.wikipedia.org/wiki?curid=614049", "title": "Zemská sněmovna v Brně", "text": "Zemská sněmovna v Brně\n\nZemská sněmovna (označována rovněž jako Zemský dům I) je historická parlamentní, dnes památkově chráněná budova, postavená v novorenesančním slohu. Byla projektována a původně sloužila jako sídlo moravského zemského sněmu. V současnosti zde sídlí Ústavní soud České republiky. Budova se nachází na adrese Joštova 8, na severu katastrálního území Město Brno v městské části Brno-střed. \n\nRoku 1867 se moravský zemský sněm vyslovil pro postavení nové zemské sněmovny, která měla nahradit pro tyto účely již nedostatečně vyhovující budovu původního Stavovského domu. Novostavba byla postavena pod vedením Josefa Arnolda v letech 1875–1878, podle projektu Antona Heffta a Roberta Raschky, kteří zvítězili v architektonické soutěži. Kamenické práce měli na starosti Adolf Loos st. a Johann Tomola. Realizace moderní soudobé budovy zemského parlamentu se stala jednou ze základních staveb brněnské vládní čtvrti a objemově největším, vizuálně dominantním objektem na brněnské okružní třídy. \n\nSama o sobě je architektura považována za jednu z nejhodnotnějších veřejných staveb v Brně a v dobovém rámci tehdejšího státu – Rakouska-Uherska jí náleží významné místo mezi sídly parlamentů korunních zemí monarchie. Budova na podélném půdorysu má ve svém centru zakomponovaný dvoupodlažní sněmovní sál, v jehož západním a východním sousedství se nachází čtveřice nádvoří. Novorenesanční tvarosloví doplňuje sochařská výzdoba v atikách osových rizalitů. \n\nStavbu lze chápat jako výraz zrodu občanské společnosti v rakousko-uherské monarchii, neboť byla reprezentativní parlamentní budovou pro zemi Moravskou, místem zasedání jejího zákonodárného orgánu – moravského zemského sněmu. Vznik Československa znamenal počátek centralizačních snah a konec autonomního zákonodárného orgánu Moravy. Budova přestala sloužit svému původnímu účelu v roce 1918, v důsledku tehdy uzákoněného zrušení zemských sněmů. Nadále však v zemi zůstaly ústřední správní úřady moravské země, které zde měly své sídlo – zemský úřad a moravský zemský výbor. Po likvidaci Slezska byla jeho územní správa vtělena do moravských orgánů a tak zde od roku 1928 zasedalo zastupitelstvo země Moravskoslezské a po roce 1945 Zemský národní výbor. \n\nPo konečné likvidaci Moravy v roce 1948 sloužily budovy někdejší vládní čtvrtě v Brně nejrůznějším úřadům a institucím. Podobně i sněmovna poskytla své reprezentativní prostory regionálním dobově se měnícím úřadům nižších územněsprávních celků, především KNV (od roku 1949 s pravomocí pro Brněnský kraj, resp. od roku 1960 pro Jihomoravský kraj). V této době byla budova významně rekonstruována podle návrhu Vladimíra Pally. Došlo při ní k poničení historizující výzdoby, sochařských prvků a nahrazení dobového interiéru normalizačním vybavením. Po zrušení krajů sloužila v budova v 90. letech k umístění některých centrálních úřadů České republiky – Antimonopolního úřadu, ministerstva a Ústavního soudu. Tento je v současnosti jediným uživatelem dřívější sněmovny a iniciátorem poslední rekonstrukce probíhající v letech 2014–2017. \n\nZáběry s moravskou zemskou sněmovnou se objevily ve filmu \"Dědictví aneb Kurvahošigutntag\" a také v prvním díle seriálu \"Četnické humoresky\" (záběry ze sněmovního sálu, představující sál někdejší poslanecké sněmovny Národního shromáždění republiky Československé). Záběry z tohoto sálu se také běžně objevují i ve zpravodajství v reportážích z jednání Ústavního soudu.\n\n"}
{"id": "614058", "url": "https://cs.wikipedia.org/wiki?curid=614058", "title": "Vojen Güttler", "text": "Vojen Güttler\n\nVojen Güttler (* 19. srpna 1934 Praha) je český právník, bývalý soudce Ústavního soudu.\n\nPo maturitě (roku 1952 na Lepařově gymnáziu v Jičíně) nebyl doporučen na Právnickou fakultu Univerzity Karlovy v Praze, odešel na čas pracovat do Jáchymovských dolů a teprve poté vystudoval Právnickou fakultu UK v Praze, kterou dokončil v roce 1958. Rigorózní zkoušku vykonal v roce 1967.\n\nPo skončení studií začal pracovat jako podnikový právník a v roce 1960 byl přijat jako čekatel ke Krajskému soudu v Hradci Králové. V srpnu 1961 složil justiční zkoušku, byl zvolen soudcem z povolání Okresního soudu v Rychnově nad Kněžnou a v roce 1966 byl zvolen soudcem Krajského soudu v Ústí nad Labem. Pracoval vždy na občanskoprávním úseku. V roce 1970 byl nucen odejít z justice, protože byl spoluzakladatelem KAN. Od té doby pracoval jako vedoucí právního oddělení podniku TOS Hostivař v Praze, tehdy se zaměřoval na oblast pracovního práva (také v příslušných komisích na federálních ministerstvech všeobecného strojírenství a práce a sociálních věcí).\n\nV roce 1989 spoluzakládal na svém pracovišti Občanské fórum a v následujícím roce byl předsedou přípravného výboru pracujícího na obnovení KAN, po jeho znovuzaložení se stal místopředsedou. V lednu 1990 nastoupil na Ministerstvo spravedlnosti České republiky do rehabilitačního odboru a od října 1991 pracoval v Kanceláři České národní rady jako poradce předsedkyně Dagmar Burešové.\n\n31. ledna 1992 se stal soudcem Ústavního soudu ČSFR a od 15. července 1993 do 6. srpna 2013 byl soudcem Ústavního soudu České republiky.\n\n"}
{"id": "614059", "url": "https://cs.wikipedia.org/wiki?curid=614059", "title": "Německá hokejová reprezentace do 20 let", "text": "Německá hokejová reprezentace do 20 let\n\nNěmecká hokejová reprezentace do 20 let je výběrem nejlepších německých hráčů ledního hokeje v této věkové kategorii. Mužstvo v roce 2020 po pěti letech nastoupí v elitní skupině juniorského mistrovství světa. Od roku 1991 nastupuje výběr sjednocenného Německa. V minulosti na elitním šampionátu startovala i Západoněmecká hokejová reprezentace do 20 let – západoněmecký výběr. Ani pod jednou hlavičkou země nikdy nezískala medaili).\n\nŽádný německý hráč nikdy nebyl zařazen direktoriátem turnaje mezi nejlepší hráče nebo do All star týmu. Dieter Hegen byl v roce 1981 nejproduktivnějším hráčem turnaje.\n\nVinou sestupů se již v minulosti několikrát ocitl celek v druhé výkonnostní skupině MS, do roku 2000 označované jako B-skupiny – dnes nese název 1. divize.\n\nZápadní Německo\n\nNěmecko\n\n"}
{"id": "614062", "url": "https://cs.wikipedia.org/wiki?curid=614062", "title": "Softwarový balíček", "text": "Softwarový balíček\n\nSoftwarový balíček může být:\n\n"}
{"id": "614070", "url": "https://cs.wikipedia.org/wiki?curid=614070", "title": "BNP Paribas Masters 2010", "text": "BNP Paribas Masters 2010\n\nTenisový turnaj ATP BNP Paribas Masters 2010, poslední událost sezóny kategorie \"Masters\", se konala ve dnech 6. – 14. listopadu v Paříži, hlavním městě Francie v hale na kurtech s tvrdým povrchem. Odměny činily 2 750 000 EUR.\n\nRobin Söderling vyhrál svůj první turnaj kategorie Masters a na žebříčku ATP se posunul na své dosavadní maximum, když byl v pondělí 15. listopadu 2010 klasifikován na 4. místě. Gaël Monfils prohrál druhé finále v řadě, přestože v semifinále porazil Rogera Federera, poté co odvrátil pět mečbolů.\n\nV závorce je kolo, ve kterém hráč vypadl. Všichni nasazení hráči měli v 1. kole volný los.\n\n\nNásledující hráči obdrželi divokou kartu do hlavní soutěže:\n\nNásledujícímu hráči byla udělena výjimka ke startu v hlavní soutěži:\n\nNásledující hráči do hlavní soutěže postoupili z kvalifikace:\n\nNásledující hráč do hlavní soutěže postoupil jako šťastný poražený z kvalifikace:\n\n\nVšechny nasazené páry měly v prvním kole volný los.\n\n"}
{"id": "614072", "url": "https://cs.wikipedia.org/wiki?curid=614072", "title": "Har Matat", "text": "Har Matat\n\nHar Matat (: הר מתת) je hora o nadmořské výšce 840 metrů v severním Izraeli, v Horní Galileji.\n\nMá podobu nevýrazné vyvýšeniny, která vystupuje z okolní kopcovité krajiny. Přímo na vrcholku hory vznikla koncem 70. let 20. století vesnice Matat. Její název je přitom podle gematrie odvozen od číselné hodnoty hebrejských písmen מתת – mtt. Ze severního úbočí stéká k západu vádí Nachal Matat. Na východní straně s kopcem sousedí hora Har Adir (1006 m n. m.).\n\n"}
{"id": "614079", "url": "https://cs.wikipedia.org/wiki?curid=614079", "title": "Arrondissement La Roche-sur-Yon", "text": "Arrondissement La Roche-sur-Yon\n\nArrondissement La Roche-sur-Yon je francouzský arrondissement ležící v departementu Vendée v regionu Pays de la Loire. Člení se dále na 11 kantonů a 92 obcí.\n\n"}
{"id": "614084", "url": "https://cs.wikipedia.org/wiki?curid=614084", "title": "Svatomartinské víno", "text": "Svatomartinské víno\n\nSvatomartinská vína jsou první vína nového ročníku. Jedná se o vína svěží a ovocitá, která sice zrála pouhých několik týdnů, ale za tuto dobu už stačila získat svůj osobitý charakter. Vinaři doporučují, aby se mladá vína vypila do Velikonoc, do kdy si uchovávají svou příjemnou svěžest.\n\nAby mohlo nést víno značku Svatomartinské, musí být vyrobeno z hroznů odrůd Müller Thurgau, Veltlínské červené rané, od roku 2010 také Muškát moravský (bílá vína), Modrý Portugal a Svatovavřinecké (růžová a červená vína) a od roku 2013 ještě Zweigeltrebe (růžová vína) na území České republiky a projít hodnocením nezávislé komise. Komise naslepo posuzuje standardním stobodovým systémem vlastnosti vína, jakými jsou vzhled (čirost a barva), vůně (intenzita, čistota, harmonie), chuť (intenzita, čistota, harmonie, perzistence) a celkový dojem z vína. \n\nSvatomartinská vína jsou suchá vína se zbytkovým cukrem do 9 g/l, u nichž je povolen nepatrný obsah CO, a liší se pouze maximálním obsahem alkoholu. U bílých a růžových vín a klaretu nesmí povolený obsah alkoholu překročit 12,5 % obj. U červených vín je maximální obsah alkoholu stanoven na 13 % obj. Díky rozmanitosti odrůd, které se na jeho výrobu používají, včetně jejich kupáží, nabízí Svatomartinské víno širokou paletu barev, vůní a chutí. Bílé Svatomartinské víno je svěží, vyrovnané, ovocité víno s příjemnou vůní, má zelenkavě-žlutou až nazlátlou barvu a vyvážený obsah kyselin a cukrů. Svatomartinské růžové a klaret se vyznačují odstíny růžové až cibulové barvy. Jsou to rovněž svěží vína s ovocnými tóny, jemnou tříslovinkou a příjemnou kyselinou. Červené Svatomartinské víno se vyznačuje rubínovou až granátovou barvou a doprovází jej ovocitá či jemná květinová vůně, v chuti je hladce sametové a harmonické. \n\nTradičně se první Svatomartinská vína otevírají 11. listopadu v 11 hodin na mnoha slavnostních akcích po celém Česku. V posledních letech obliba Svatomartinských vín překročila hranice Česka a Svatomartinská vína tak měli možnost ochutnat také občané a návštěvníci Slovenska, ale třeba i vzdáleného Japonska. Také řada restaurací přijala obnovenou tradici Svatomartinského vína za svou a každoročně připravuje Svatomartinská menu. Stejně tak v obchodech a vinotékách se Svatomartinská vína poprvé objevují až 11. listopadu.\n\nPrvní mladé víno vyrobily Vinné sklepy Valtice a pojmenovaly jej „Moravíno nouveau“. Bylo to v době okolo roku 1993. Když Vinařský fond značku Svatomartinské v roce 2005 poprvé uváděl na trh, přihlásilo se 31 vinařství a na trh bylo uvedeno 125 000 lahví Svatomartinského. Každý další rok obliba Svatomartinského rostla, v roce 2018 tak na trh přišlo 2 200 000 lahví Svatomartinských vín od 110 vinařských firem.\n\nTradice Svatomartinského vína se po staletí vyvíjela zcela svébytným způsobem vycházejícím z koloritu českých zemí, především Moravy. Tady mladé víno získalo svůj název podle pravidelného otvírání a prvního ochutnávání v den sv. Martina, tedy symbolicky 11. 11. Označení Svatomartinské víno ve spojitosti s vítáním nového vína se začalo užívat již na dvoře císaře Josefa II. Začátkem listopadu končila vinařům pracujícím u větších sedláků služba a některá vína bývala už tou dobou ve sklepě „vyčištěna“, a proto bylo zvykem ochutnávat novou úrodu. Toto období připadalo na dobu, kdy byla sklizeň již v bezpečí pod střechou a blížil se klidný advent spojený s předvánočním půstem. Svatomartinské tak bylo vždy spjato s časem bohatého hodování a bujarého veselí. Odtud pochází dnes již tradiční spojení – svatomartinská husa a Svatomartinské víno.\n\nK popíjení a prodeji Svatomartinského vína se váže několik pravidel. Svatomartinská vína by se neměla otevřít dříve než 11. 11. Víno se nalévá vždy z lahve a nikdy ze sudu. Na etiketě musí být vždy logo Svatomartinského vína, tj. značka se sv. Martinem na bílém koni. Každá láhev musí být opatřena předepsanou záklopkou (která je pro všechny vinaře stejná) s nápisem Svatomartinské a datem ročníku na hrdle láhve.\n\nProdukce Svatomartinských vín:\n\n"}
{"id": "614088", "url": "https://cs.wikipedia.org/wiki?curid=614088", "title": "Carlos Rafael Rodríguez", "text": "Carlos Rafael Rodríguez\n\nCarlos Rafael Rodríguez (23. května 1913 – 8. prosince 1997) byl kubánský komunistický politik, člen vlády Fulgencia Batisty a poté jako místopředseda vlády a ministr i člen vlády za Fidela Castra. Byl členem první kubánské komunistické strany.\n\nVe dvaceti letech byl zvolen starostou rodného města Cienfuegos jako nejmladší starosta v zemi. V letech 1962–1965 řídil Národní institut pro zemědělskou reformu INRA a tedy byl hlavní osobou řídící znárodňování statků na ostrově. Poté ministrem bez portfeje pro hospodářské otázky.\n\n"}
{"id": "614092", "url": "https://cs.wikipedia.org/wiki?curid=614092", "title": "Stoupání", "text": "Stoupání\n\nStoupání nebo klesání je geometrický sklon úseku cesty (silnice, kolejí apod.) neboli úhel mezi vodorovnou rovinou a cestou. Pro technické účely se obvykle udává v procentech. Například stoupání 5 % znamená, že ujde-li cestovatel kolmo na vrstevnice 100 metrů ve směru svislého průmětu (po mapě), vystoupá přitom o 5 výškových metrů. V opačném směru by o stejný počet výškových metrů poklesl.\n\nPřevýšení trati je algebraický součet stoupání a klesání přes všechny úseky trati, přičemž klesání se počítá se záporným znaménkem.\n\nOznačíme-li formula_1 úhel mezi vodorovnou rovinou a úsekem cesty, pak tangens formula_1 je roven stoupání. Například stoupání 5 % odpovídá úhlu přibližně 2,86°, protože tg 2,86° = 0,05. Stoupání 100 % odpovídá úhlu 45°. Touto hodnotou však není stoupání omezeno, například stoupání 200 % by odpovídal úhel 63,4°. Pokud se sklon blíží 90°, hodnota stoupání roste nade všechny meze.\n\nV silniční dopravě se stoupání či klesání větší než 10 % považuje za nebezpečné a označuje se výstražnou dopravní značkou A05a \"Nebezpečné klesání\" či A05b \"Nebezpečné stoupání\". V železniční dopravě jsou stoupání výrazně menší, takže se měří obvykle v promile (‰). Klesání 15 ‰ znamená, že na následujících 100 metrech vlak klesne o 1,5 metru.\n\nStrojvedoucího o sklonu trati informuje sklonovník; na tratích SŽDC jen tehdy, pokud je sklon větší než 5 ‰. V tramvajové dopravě v Praze platí zvláštní bezpečnostní pravidla pro trať se sklonem 80 ‰, ta je vybavená silniční dopravní značkou nebezpečného stoupání/klesání, speciální světelnou signalizací zajišťující rozestup vlaků a zastavení kolizní silniční dopravy a ve směru dolů též bezpečnostním zastavovacím místem před začátkem strmého úseku.\n"}
{"id": "614110", "url": "https://cs.wikipedia.org/wiki?curid=614110", "title": "Urea (minerál)", "text": "Urea (minerál)\n\nUrea (Bridge, 1973), chemický vzorec CO(NH), systematický název karbonyldiamid, je čtverečný minerál. Látka totožného chemického složení je v organické chemii a biologii známá pod názvem močovina. \nNázev je zároveň triviálním názvem sloučeniny.\n\nVzniká z netopýřího guana a moči, stabilní jen ve velmi suchém prostředí.\n\nProtáhlé pyramidální krystaly až 3 mm dlouhé, masivní shluky, krusty a krystalické stalagmity.\n\n\n\nPraktické využití nemá.\n\nVýskyt vzácný, známý jen ze dvou míst\n\n\n\n"}
{"id": "614121", "url": "https://cs.wikipedia.org/wiki?curid=614121", "title": "Nestor Carbonell", "text": "Nestor Carbonell\n\nNestor Gastón Carbonell (* 1. prosince 1967 New York) je americký seriálový a filmový herec.\n\nNarodil se v New Yorku, je kubánského a španělského původu. Jako malý se s rodinou odstěhoval do venezuelského Caracasu, kde také navštěvoval The British School Caracas. Poté se vrátil zpět do USA, kde studoval na Deerfield Academy a na Harvardu.\n\nJeho otec je obchodník, který je aktivní v kubánské komunitě v USA. Bratrancem Nestora Carbonella je bývalý baseballista Rafael Palmeiro.\n\nPřed kamerou se poprvé objevil již v roce 1991, konkrétně v seriálu \"Zákon a pořádek\". I nadále se pak prosazoval spíše jako seriálový herec, působil například v seriálech \"Správná Susan\", \"Ztraceni\", \"Dr. House\" či \"Nebezpečná identita\".\n\nObjevil se také v několika filmech, ke kterým patří \"Tři staré grácie\", \"Projekt Laramie\", \"Ztracené město\", \"Sejmi eso\" a také dva batmanovské snímky \"Temný rytíř\" a \"Temný rytíř povstal\", kde si zahrál starostu Gotham City.\n\nV letech 1998 a 1999 získal cenu ALMA Award za roli v seriálu \"Správná Susan\". V roce 2003 získal President Award na Fort Lauderdale International Film Festival.\n\nZa výkon v seriálu \"Správná Susan\" byl také v roce 1996 nominován na NCLR Bravo Award.\n\nSe svou současnou ženou, Shannon Kenny, se poznal při natáčení filmu \"Attention Shoppers\". Mají spolu dvě děti.\n\nMluví plynule španělsky, čehož hojně využil v seriálu \"Ztraceni\".\n\n"}
{"id": "614126", "url": "https://cs.wikipedia.org/wiki?curid=614126", "title": "Pavučnice", "text": "Pavučnice\n\nPavučnice (arachnoidea) je jedna ze tří mozkových plen přítomných u savců a u ptáků. Je to tenká průsvitná vrstva vaziva, která neobsahuje žádné cévy. Svůj název dostala podle toho, že svou strukturou připomíná pavučinu. Nachází se v lebečním prostoru mezi tvrdou plenou mozkovou (dura mater) a omozečnicí (pia mater). Spolu s druhou jmenovanou tvoří tzv. leptomeninx. Mezi omozečnicí a pavučnicí je tzv. subarachnoidní prostor vyplněný cévami a mozkomíšním mokem, který se tam dostává ze čtvrté komory sadou drobných otvorů a následně odtud (skrz arachnoidální klky) odtéká do žilního systému.\n\nPavučnice je spolu s omozečnicí derivátem neurální lišty.\n\n"}
{"id": "614131", "url": "https://cs.wikipedia.org/wiki?curid=614131", "title": "Tracy Middendorf", "text": "Tracy Middendorf\n\nTracy Lynn Middendorf (* 26. leden 1970, Miami, USA) je americká herečka.\n\nNarodila se v Miami a vystudovala Pickens High School v Jasperu. Následně studovala v Miami a později také v New Yorku.\n\nPřed kamerou se poprvé objevila v roce 1992, konkrétně v televizním filmu \"One stormy night\". Následně hrála především epizodní role v televizních seriálech. K nim patří 6 dílů seriálu \"Beverly Hills 90210\" a 4 díly seriálu \"24 hodin\". Objevila se také v seriálech \"Dr. House\", \"Kriminálka Las Vegas\" nebo \"Ztraceni\".\n\nKromě seriálů si zahrála i v několika filmech, ke kterým patří \"Nová noční můra\", \"Hra snů\" nebo \"\".\n\n\n\nJením manželem je spisovatel Franz Wisner, se kterým má dvě děti.\n"}
{"id": "614135", "url": "https://cs.wikipedia.org/wiki?curid=614135", "title": "Petra Kulichová", "text": "Petra Kulichová\n\nPetra Kulichová (* 13. září 1984 Pardubice) je česká basketbalistka hrající na pozici pivota. Začínala v klubu BK Studánka Pardubice, později hrála ligu v BK Loko Trutnov. Od sezóny 2005/2006 působila pět sezón v BK Frisco SIKA Brno (dříve Gambrinus Brno), v nichž s týmem čtyřikrát vyhrála českou basketbalovou ligu a v sezóně 2005/2006 i ženskou Euroligu. V květnu 2010 přestoupila do ZVVZ USK Praha, s nímž získala v sezonách 2010/2011 a 2011/2012 tituly mistryň republiky.\n\nČesko reprezentuje již od juniorského věku (mistrovství Evropy juniorů 2002), jejím prvním velkým seniorským turnajem se staly letní olympijské hry 2004, od té doby nastupuje v reprezentaci pravidelně. Odehrála také turnaje na LOH 2008 a LOH 2012, mistrovství Evropy v letech 2005 (zlatá medaile), 2007, 2009 a 2011 a mistrovství světa 2006 a 2010 (stříbrná medaile).\n\nMěří 198 cm a na MS 2010 nosila dres s číslem 13.\n\n"}
{"id": "614136", "url": "https://cs.wikipedia.org/wiki?curid=614136", "title": "Tommy Ramone", "text": "Tommy Ramone\n\nTamás Erdélyi (maďarsky \"Erdélyi Tamás\", známý jako Tommy Ramone; 29. ledna 1949 Budapešť – 11. července 2014 New York) byl maďarsko-americký producent a muzikant židovského původu. Ve skupině Ramones působil jako bubeník, a to od jejího vzniku v roce 1974 do roku 1978, kdy odešel unavený z koncertování. V Ramones se stal bubeníkem poté, co se ukázala nepraktičnost původní sestavy (Dee Dee nestíhal hrát a zpívat zároveň, proto zpěv převzal původní bubeník Joey). Po odchodu ze skupiny ho nahradil Marky Ramone. Po odchodu však pro Ramones produkoval i některá další alba (například Too Tough to Die nebo Road to Ruin). Zemřel 11. července 2014 na rakovinu žlučovodu. Z původní sestavy Ramones byl posledním žijícím členem.\n\n"}
{"id": "614143", "url": "https://cs.wikipedia.org/wiki?curid=614143", "title": "Chi McBride", "text": "Chi McBride\n\nKenneth McBride (*23. září 1961 Chicago) je americký herec.\n\nNarodil se v Chicagu a dle tohoto města si zvolil svůj pracovní pseudonym Chi McBride. Studoval Shiloh Academy a původně plánoval věnovat se hudbě, přesto nakonec skončil u herectví.\n\nJeho syn \"Heartless\" McBride se věnuje rapu.\n\nPřed kamerou se poprvé objevil v roce 1992, konkrétně v televizním filmu \"\". Následně se z něj stal především filmový herec, přestože velmi známá jsou jeho účinkování v seriálech \"Dr. House\", \"Show Johna Larroquetta\", \"Bostonská střední\" nebo \"Devět rukojmí\".\n\nJako filmového herce si ho můžeme vybavit z filmů jako \"Kid\" s Brucem Willisem, \"Terminál\" s Tomem Hanksem a Catherine Zetou-Jones, \"Já, robot\" s Willem Smithem nebo \"Od kolébky do hrobu\" s DMXem a Jetem Lim.\n\nZa svou roli v seriálu \"Bostonská střední\" byl v roce 2001 nominován na TCA Award, v roce 2002 na AFI TV Award a v roce 2003 na Golden Satellite Award, ani jednou však nebyl úspěšný.\n\nStejně tak v roce 2006 se nedočkal Black Reel Award za film \"Roll bounce\", na kterou byl nominován s dalšími hlavními herci tohoto filmu.\n\n\n\n\n"}
{"id": "614144", "url": "https://cs.wikipedia.org/wiki?curid=614144", "title": "Johann von Prochaska", "text": "Johann von Prochaska\n\nJohann svobodný pán von Prochaska (1760 – 1823) byl rakouský vojevůdce a podmaršálek. Je jedním z rakouských generálů, kteří se své hodnosti dopracovali z nejnižších armádních postů.\n\nSloužit začal jako osmnáctiletý u artilerie. Od roku 1790 působil ve štábních funkcích, roku 1805 byl povýšen na generálmajora. Jako náčelník štábu působil pod podmaršálkem Latourem a hrabětem Bellegardem. V roce 1809 se stal náčelníkem štábu arcivévody Karla, v této funkci se mu ale nedařilo, a proto v ní ten samý rok skončil. V roce 1815 se stal náčelníkem generálního štábu rakouské armády.\n"}
{"id": "614150", "url": "https://cs.wikipedia.org/wiki?curid=614150", "title": "Markéta Bednářová", "text": "Markéta Bednářová\n\nMarkéta Bednářová, dívčím jménem Mokrošová (* 17. dubna 1981 Nové Město na Moravě) je bývalá česká basketbalistka hrající na pozici křídla. S basketbalem začínala v domovském Žďáru nad Sázavou. V roce 1999 přestoupila do USK Praha, kde působila do roku 2011, přičemž v sezónách 2008/2009 a 2010/2011 získala s týmem titul mistryň republiky. V roce 2008 se provdala za basketbalového trenéra Romana Bednáře.\n\nV české reprezentaci hrála již od druhé poloviny 90. let 20. století (mistrovství Evropy kadetů 1997). Jejím prvním velkým seniorským turnajem bylo mistrovství Evropy 2003, kde český tým získal stříbrné medaile. Od té doby pravidelně reprezentovala Česko, absolvovala mistrovství Evropy 2005 (zlatá medaile), 2007 a 2009, letní olympijské hry 2008 a mistrovství světa 2006 a 2010 (stříbrná medaile).\n\nNa konci sezóny 2010/2011 ukončila sportovní kariéru.\n\nMěří 177 cm a na MS 2010 nosila dres s číslem 12.\n\n"}
{"id": "614154", "url": "https://cs.wikipedia.org/wiki?curid=614154", "title": "Maxmilian von Merveldt", "text": "Maxmilian von Merveldt\n\nMaxmilian hrabě von Merveldt (1770 – 1815 Londýn, Spojené království Velké Británie a Irska) byl rakouský generál jezdectva a diplomat původem z Vestfálska.\n\nJako třináctiletý se stal kadetem, v sedmnácti letech byl důstojníkem švališérského pluku na hranici s Osmanskou říší. Za rakousko-turecké války byl povýšen na majora a působil ve štábu maršála Laudona. Podílel se na porážce povstání v Rakouském Nizozemsku, poté se stal členem Řádu německých rytířů. Po roce stráveném v Bonnu se vrátil k armádě, kde sloužil jako pobočník generála Friedricha Josiase von Sachsen-Coburg-Saalfeld.\n\nV čele dvou granátnických praporů zastavil francouzský útok na pravou část postavení rakouské armády v bitvě u Neerwinden, za což byl povýšen na podplukovníka a jmenován do generálního štábu. Navíc obdržel Vojenský řád Marie Terezie. Za společného anglicko-rakouského tažení ve Flandrech působil ve štábu vévody z Yorku. Úspěšně se zúčastnil bitvy u Famars, dařilo se mu i během obléhání Valenciennes. Po bitvě u Landrecy z 22. dubna 1796, kde velel pravému křídlu, byl povýšen na plukovníka. Následně se ujal velení nad švališérským plukem Karaiczay, s nímž se účastnil bitvy u Wetzlaru.\n\nGenerálmajorské hodnosti se von Merveldt dočkal za útok na Uckerath. V roce 1797 byl převelen do Itálie, kde byl k ruce hraběti Bellegardemu při vyjednávání příměří. Po znovuvypuknutí války v roce 1799 sloužil pod arcivévodou Karlem. V červnu velel brigádě u Offenburku, za což obdržel hodnost podmaršálka.\nPo uzavření míru byl pověřen diplomatickými úkoly v Berlíně. V roce 1805, kdy se opět rozhořela válka proti Francii, nahradil jako velitel sboru generála von Kienmayera, byl však poražen Davoutem u Mariazell a následně se musel stáhnout do Uher. Nepodařilo se mu spojit s hlavními rakouskými silami a propásl tak rozhodující bitvu u Slavkova. \n\nPo tomto neúspěchu se stal velvyslancem v ruském Petrohradu. Již roku 1808 ale nastoupil zpět do služby a převzal velení nad divizí ve Lvově. V další rakousko-francouzské válce dostal roku 1809 úkol bránit Halič. Poté působil jako velitel divize na Moravě. Roku 1813 se již v hodnosti generála jezdectva stal velitelem II. rakouského sboru. S ním participoval na vítězné bitvě u Lipska, kde utrpěl zranění a dostal se do rukou Francouzů. Ke konci života působil jako velvyslanec v Británii, zemřel v roce 1815.\n"}
{"id": "614155", "url": "https://cs.wikipedia.org/wiki?curid=614155", "title": "Daliborův nález", "text": "Daliborův nález\n\nDaliborův nález je označení pro nález zemského soudu přijatý nad Daliborem z Kozojed v roce 1497. Jedná se o počáteční právní úpravu postihu selských vzpour, respektive pomoci feudálů rebelům, která s určitými úpravami přebírána i do pozdějších kodifikacích práva. Tento nález v roce 1497 přichází poměrné pozdě, protože problém vzpoury se v Čechách intenzivně objevuje již od dob husitských válek. Důvod proč k nálezu došlo zrovna v Daliborově případu nejspíše tkví ve specifických okolnostech vzpoury a jejích důsledcích.\n\nVzpoura začala 13. července 1496 na majetku Adama Ploskovského z Drahonic a poddaní si násilím vymohli propuštění z poddanství a závazek, že je nebude trestat ani pronásledovat. Takto osvobození vzápětí slíbili poddanství (člověčenství) Daliborovi a přešli do jeho služby i se svými grunty. Dalibor tento slib přijal. Po opadnutí vzpoury podal Adam na Dalibora půhon k zemskému soudu s obviněním, že statek „k sobě přijal“ tvrz Ploskovice, která byla Adamovi od jeho lidí mocí vzata. Adam tedy nepohnal Dalibora za to, že by přijal poddanství rebelů, což sice bylo trestné, nicméně dobová soudní praxe ukládala tresty peněžité a Dalibor mohl dokázat že jednal v dobré víře, pak nebyl trestán vůbec, ale nakonec za podstatu deliktu bylo uznáno to, že přijal majetek, Adamovu tvrz zabranou během selské vzpoury, což byl těžký útok na tehdejší feudální řád (jakožto podpora jednoho feudálního pána rebelům proti druhému feudálnímu pánu), a to i přesto, že se Dalibor hájil tím, že se sám nad tvrzí nedopustil moci, což byla pravda.\n\nVlastní nález zněl:\n\nPoprvé přešel nález do zákoníku v roce 1500 při vydání Vladislavského zřízení zemského, naposledy v roce 1627 v Obnoveném zřízení zemském, kde nejvýraznější změna bylo připojení trestu konfiskace majetku feudálního pána, který by vzbouřencům pomáhal.\n"}
{"id": "614156", "url": "https://cs.wikipedia.org/wiki?curid=614156", "title": "Heinrich von Bellegarde", "text": "Heinrich von Bellegarde\n\nHeinrich hrabě von Bellegarde (29. srpna 1756 Drážďany, Saské kurfiřtství – 22. července 1845 Vídeň) byl rakouský polní zbrojmistr původem ze saského hraběcího rodu.\n\nSvou vojenskou kariéru začal u saského vojska, ale v roce 1772 vstoupil do rakouské armády. Jako rytmistr dragounského pluku Zweibrücken se vyznamenal ve válce o bavorské dědictví. Následně se mezi léty 1788 až 1790 jako plukovník podílel na potlačení povstání v Rakouském Nizozemí. Roku 1792 byl povýšen na generálmajora a o rok později za války s Francií v srpnu participoval na dobytí Le Quesnoy jako součást sboru hraběte Coburga. V roce 1794 obdržel samostatné velení předvoje armády arcivévody Karla. Za své taktické schopnosti ve velení získal Vojenský řád Marie Terezie a byl převelen do štábu generála Clerfayta. Následně byl povýšen na podmaršálka. \n\nV roce 1796 se stal vojenským poradcem arcivévody Karla a pak ministra zahraničí Johanna Thuguta. Zde vypracoval plán druhé koalice a sám se ujal velení vojsku, které prošlo Švýcarskem do Itálie. Zde svedl v červnu 1799 vítěznou bitvu u Casina Grossa. Spolu s podmaršálkem Ottem pomáhal Suvorovovi zvítězit u Novi. Po nezdaru koalice a odchodu generála Suvorova zpět do Ruska odešel Bellegarde do Tyrolska. Byl povýšen na generála jezdectva a následně nahradil neúspěšného generála Melase ve velení italské armády, v jejímž čele zůstal až do roku 1805, kdy byl nahrazen arcivévodou Karlem. Velel středu rakouské sestavy v prosinci 1805 v druhé bitvě u Caldiera, za což obdržel komandérský stupeň tereziánského řádu.\n\nPo znovuvypuknutí války v roce 1809 se ujal velení I. sboru, se kterým obsadil Řezno. Bojoval u Aspern a Wagramu a byl povýšen na polního maršála. V roce 1810 se stal prezidentem Dvorní válečné rady. V roce 1812 převzal velení nad rakouským pozorovacím sborem v Haliči. O dva roky později nahradil Hillera v čele italské armády. Mezi léty 1820 až 1825 byl znovu prezidentem Dvorní válečné rady. Zemřel v roce 1845.\n\nV roce 1791 se oženil ve Vídni s Auguste von Berlichingen (1765–1831). Z tohoto svazku vzešli dva synové:\n"}
{"id": "614158", "url": "https://cs.wikipedia.org/wiki?curid=614158", "title": "Sarah Clarke", "text": "Sarah Clarke\n\nSarah Clarke (* 16. února 1972, St. Louis, USA) je americká herečka.\n\nNarodila se v St. Louis Carolyn a Ernestovi Clarkeovým. Studovala na John Burroughs School, Indiana University a Circle in the Square Theatre School. Herectví se začala věnovat při studiích v Bologni, následně se také věnovala studiu fotografování.\n\nPřed kamerou se poprvé objevila v roce 2000, konkrétně ve filmu \"Pas de deux\". Jednalo se o filmovou premiéru, před tím se objevila v cenami ověnčené reklamě na Volkswagen.\n\nZnámá se stala především díky roli Niny Meyers v seriálu \"24 hodin\". Vidět jsme jí mohli i v seriálech \"Sex ve městě\", \"Dr. House\" nebo \"\".\n\nZahrála si i v několika filmech, ke kterým patří \"Emmettův cíl\", \"Třináctka\" a v neposlední řadě jsme jí také mohli vidět ve filmovém hitu \"\".\n\nZa svou roli v seriálu \"24 hodin\" získala v roce 2003 Golden Satellite Award v kategorii nejlepší herečka ve vedlejší roli v dramatických sériích.\n\nNominována ve stejném roce byla také se zbytkem hereckého osazenstva za stejný seriál na SAG Award, cenu však nezískala.\n\n\n\nJejím manželem je herec Xander Berkeley, se kterým má dvě děti.\n\n"}
{"id": "614163", "url": "https://cs.wikipedia.org/wiki?curid=614163", "title": "PFK CSKA Sofia", "text": "PFK CSKA Sofia\n\nCSKA Sofia (bulharsky ПФК ЦСКА София) je bulharský fotbalový klub založený 5. května 1948. S tímto názvem vystupuje od sezóny 1988/89. Je nejúspěšnějším týmem Bulharska. Byl mistrem ligy 31krát, v letech 1954 až 1962 9krát za sebou.\n\nKlub býval armádním klubem.\n\nV druhé polovině 80. let a na začátku 90. let 20. století v CSKA zahájilo svoji kariéru mnoho hráčů, kteří s bulharskou reprezentaci dosáhli 4. místa na MS v roce 1994 (Christo Stoičkov, Trifon Ivanov, Jordan Lečkov, Emil Kostadinov). Trenérem reprezentace byl tehdy Dimitrij Penev, který hrál za CSKA třináct let, a jako manažer pracoval v klubu celkem dvakrát (v letech 1985-90 a 1998-99). V tomto období CSKA získalo třikrát mistrovský titul.\n\nV létě 2013 vyhlásil klub krach a kvůli dluhům odstoupil z Evropské ligy UEFA pro sezonu 2013/14. Noví vlastníci klubu, mezi nimiž jsou i legendy CSKA, slíbili fotbalovému svazu transparentnější financování a umoření dluhů, svaz přesto CSKA před sezonou 2015/16 přeřadil z nejvyšší bulharské soutěže až do III. ligy.\n\n\nNejvyšší vítězství v evropských turnajích:\n\n\"Aktuální k srpnu 2013\n\n\n"}
{"id": "614168", "url": "https://cs.wikipedia.org/wiki?curid=614168", "title": "Lubor Blažek", "text": "Lubor Blažek\n\nLubor Blažek (* 28. února 1954 Praha) je český basketbalový trenér, v letech 2009–2015 trenér české ženské basketbalové reprezentace.\n\nZačínal jako trenér mládeže, v roce 1983 převzal seniorský mužský tým Sparty Praha, který trénoval do roku 1989. Na přelomu 80. a 90. let 20. století působil v ženské Spartě Praha, od roku 1992 trénoval německý klub Lotus Mnichov. Po návratu do Česka působil postupně ve Spartě Praha a kralupském a přerovském týmu. Od roku 2001 byl asistentem v USK Praha, který v roce 2004 převzal jako hlavní trenér. V sezónách 2008/2009, 2010/2011 a 2011/2012 získal s USK titul mistryň republiky. V květnu 2012 odešel z postu hlavního trenéra a v klubu se začal věnovat mládeži.\n\nOd roku 1999 byl také asistentem Jana Bobrovského v české ženské reprezentaci, v únoru 2008 však kvůli sporům s manažerem Jiřím Hamzou z tohoto postu odešel (největšími úspěchy byly zlatá (2005) a stříbrná (2003) medaile na mistrovstvích Evropy). V říjnu 2009 byl Českou basketbalovou federací zvolen za hlavního trenéra českých žen jako nástupce Milana Veverky odvolaného v srpnu téhož roku. Smlouva mu vypršela po úspěšném domácím mistrovství světa 2010, kde český tým získal stříbrné medaile, v listopadu téhož roku se ale rozhodl ve funkci reprezentačního kouče pokračovat další dva roky. Pod jeho vedením se česká reprezentace na mistrovství Evropy 2011 umístila na 4. místě, na Letních olympijských hrách 2012 obsadila sedmou příčku, na evropském šampionátu 2013 šesté místo a světový šampionát 2014 dokončila na deváté příčce. Po jedenáctém místě z ME 2015 rezignoval v říjnu toho roku na funkci trenéra, nadále však působí u reprezentace jako sportovní ředitel.\n\nS manželkou, bývalou československou basketbalovou reprezentantkou Evou Kalužákovou, má syna Lubora a dceru Nelu Marii.\n"}
{"id": "614172", "url": "https://cs.wikipedia.org/wiki?curid=614172", "title": "Štěstí (opera)", "text": "Štěstí (opera)\n\nŠtěstí (v německém originále Das Glück) je opera — skladatelem označená jako \"pohádka v tónech\" (Tonmärchen) — o jednom dějství pražského německého skladatele Rudolpha von Procházky (opus 15). Libreto napsal německý skladatel Theodor Kirchner (1823-1903).\n\nOpera měla premiéru dne 27. března 1898 ve vídeňském divadle Carltheater. Následujícího roku ji uvedlo též Nové německé divadlo v Praze (další inscenace roku 1914).\n\n\nOpera se odehrává před lesní poustevnou v dávné době.\n\nPoustevník Winfried se před svou chýší věnuje pravidelné ranní modlitbě (píseň \"Schon ist der stille Wald erwacht\"). Náhle se před ním objeví Štěstí a prosí o ochranu a pomoc. Winfried je však považuje za ďábelské zjevení a hrubě je odmítá. Tu se Štěstí ukazuje ve své pravé podobě a stýská si, že je nejsmutnějším a nejnešťastnějším stvořením na světě. Každý Štěstí nahání jako divou zvěř a nenechá je ani chvíli spočinout.\n\nJiž se blíží pronásledovatelé — Rytíř, Kupec, Voják a Básník — a Winfried posílá Štěstí do své chýše. Tam ať si oblékne jeho kutnu a změní se k nepoznání. Pronásledovatelé se zastaví před poustevníkem a každý z nich prohlašuje svůj nárok na Štěstí. Když Básník tvrdí, že Štěstí spočívá v odříkání, ukáže poustevník na svou chatrč. Pronásledovatelé do ní vtrhnou, ale ke svému zklamání naleznou jen neznámého starce.\n\nKdyž pak Winfriedovi vyhrožují, poustevník se ospravedlňuje a prozradí, že se Štěstí ukrylo v lese za poustevnou. Pronásledovatelé pokračují v honu (píseň \"Wir müssen alles lassen\"). Jakmile se vzdálí, vychází Štěstí z chýše a děkuje svému zachránci. Prosí Winfrieda, aby u něj smělo zůstat, a jako dík za svolení nechá kolem poustevny rozkvést květiny a všechny ptáky lesa sezve k serenádě (duet \"Ich fühle, auch mich verlebten Mann\").\n\nV lesní pustině u Winfrieda se Štěstí cítí poprvé samo šťastno. Diví se jen, že si poustevník nic nepřeje; nabídku, že jej učiní krásným, mladým a moudrým, odmítá. Když ale Štěstí stále naléhá, vyslovuje přání, aby byl osvobozen od všech strastí života. Štěstí se zděsí, přece mu však hodlá toto přání splnit. Winfried musí Štěstí políbit, chce-li, aby byla jeho prosba vyslyšena.\n\nZbožný poustevník však má strach, že by v něm tento polibek vzbudil hříšnou vášeň. Modlí se, aby tomuto pokušení odolal (duet \"Ich fliehe zu dir\"), a odchází rozjímat do lesního klidu. Štěstí hořekuje nad svým osudem, že nemůže tomuto člověku přinést již žádné štěstí. Vítr, potok a další hlasy lesa je utěšují a ukolébají k spánku; Štěstí je po dlouhé době opět šťastné (sbor \"Nun laßt uns verstummen\").\n\nMezitím se poustevník vrátil ke své chýši. Vnitřní mír nenašel, ale když vidí Štěstí spát před poustevnou, zmocní se jej touha je políbit. Zanotuje píseň (\"Der Wald ringsum\") a vtiskne Štěstí polibek. Trnitá větévka se jej pokouší zastavit, ale marně. Jak mu Štěstí předpovědělo, klesá Winfried s polibkem okamžitě mrtev k zemi. Tím se Štěstí probudí a vidí, co se stalo.\n\nNyní se Štěstí musí opět vystavit lidskému pronásledování. Pomalu mizí a na Winfriedovo tělo prší růže. Za sboru lesích duchů (\"Vom Erdenleid für immer befreit\") padá opona.\n\n"}
{"id": "614173", "url": "https://cs.wikipedia.org/wiki?curid=614173", "title": "Ron Perkins", "text": "Ron Perkins\n\nRon Perkins (*USA) je americký herec.\n\nPřed kamerou se poprvé objevil v roce 1981, konkrétně ve filmu \"Endless Love\". Následně se objevoval především v seriálech. Nejznámější je jeho působení v seriálech \"Roseanne\", \"Hrdinové\" nebo \"Dr. House\".\n\nObjevil se ale i v několika známých filmech. K těm určitě patří \"Spiderman\", \"Dokonalý trik\", \"Simone\", \"Falešná hra\" nebo \"Ronin\".\n\n\n"}
{"id": "614179", "url": "https://cs.wikipedia.org/wiki?curid=614179", "title": "Richard Farda", "text": "Richard Farda\n\nRichard Farda (* 8. listopadu 1945 v Brně) je bývalý československý lední hokejista a hokejový trenér. Jeho otcem byl fotbalista a hokejista Eduard Farda. Je členem Síně slávy českého hokeje.\n\nHokejově vyrůstal v rodném městě, v klubu Spartak ZJŠ Brno. V první lize debutoval v roce 1962. Během vojenské služby v letech 1963–1965 působil v československé lize v Dukle Jihlava, poté se vrátil do Brna a v letech 1965–1974 hrával za ZKL Brno. V prvním roce po návratu do Brna slavil titul mistra Československa, poslední v sérii brněnských titulů. Celkově v lize odehrál 408 utkání a vstřelil 177 branek.\n\nV roce 1974 společně s Václavem Nedomanským emigroval přes Švýcarsko do Kanady. Tam oba působili ve WHA v klubu Toronto Toros. V roce 1976 se tým přestěhoval do Birmighamu a přejmenoval se na Birmingham Bulls. Ve WHA odehrál tři sezóny, během kterých vstřelil 34 gólů. V roce 1977 se vrátil do Evropy. Závěr kariéry odehrál ve Švýcarsku za Servette Ženevu a SC Curych.\n\nČeskoslovensko reprezentoval na Zimních olympijských hrách 1972, odkud si přivezl bronzovou medaili. Ve stejném roce byl součástí týmu československých mistrů světa. Na světových šampionátech reprezentoval celkem šestkrát (také v letech 1969, 1970, 1971, 1973 a 1974), kromě zlata v roku 1972 má tak ve sbírce ještě dvě stříbrné a dvě bronzové medaile. V národním týmu zaznamenal celkem 49 gólů ve 149 zápasech.\n\nTrenérskou kariéru začínal ve Švýcarsku, poté působil v Německu v týmu ESV Kaufbeuren. Po změně režimu trénoval několik extraligových týmů, např. HC Olomouc, HC Slavia Praha (tu v roce 1994 do extraligy dovedl), HC Lasselsberger Plzeň nebo HC Energie Karlovy Vary.\n\n"}
{"id": "614183", "url": "https://cs.wikipedia.org/wiki?curid=614183", "title": "Andy Irons", "text": "Andy Irons\n\nPhilip Andrew Irons (24. července 1978 - 2. listopadu 2010) byl profesionální surfař. Irons se naučil surfovat na nebezpečných, mělkých útesech na severním pobřeží v Kauai na Havaji. V průběhu své profesionální kariéry třikrát vyhrál ASP World Tours (2003, 2004, 2005), třikrát triumfoval na \"Quiksilver Pro France\", dvakrát na \"Rip Curl Pro Search\" (2006 a 2007) a nasbíral 20 vítězství v elitní tour včetně čtyř v závodu \"Vans Triple Crown of Surfing\" v letech 2002-2006. 3. září 2010 získal titul na Tahiti v závodě \"Billabong Pro\".\n\nAndy a jeho rodina každoročně pořádali závod pro mládež s názvem \"Irons Brothers Pinetrees Classic\". Guvernér státu Havaj navždy deklaroval den 13. února jako \"Andy Irons Day\" (Den Andyho Ironse).\n\nAndyho mladší bratr, Bruce Irons, je bývalým účastníkem série závodů \"ASP World Tour\". V dětství Andy se svým bratrem na závodech obvykle prohrával, což se změnilo když vstoupil do závodů \"World Championship Tour\".\n\nSportovní značka Billabong produkuje řadu plavek, tzv. board shorts, která nese Andyho jméno.\n\n25. listopadu 2007 se Irons v Princeville na Havaji oženil s Lyndie Dupuis. Jeho žena byla právě v sedmém měsíci těhotenství s jejich prvním dítětem, když Andy zemřel.\n\nV roce 2008 byl v Kalifornii uveden do surfařské síně slávy.\n\nV sezóně 2009 Andy Irons z osobních důvodů odstoupil z ASP World Tour, ačkoliv se již několika závodů zúčastnil. Aby mohl vstoupit do sezóny 2010, zařádal o divokou kartu, která mu byla následně udělena prezidentem ASP, Waynem Bartholomewem, díky čemuž nemusel Andy projít kvalifikací přes závody \"World Qualifying Series\" (WQS). Tentýž rok zvítězil na \"Billabong Pro Tahiti\".\n\nJe jediným surfařem, kterému se podařilo vyhrát titul ve všech dějištích kalendáře závodů ASP.\n\nV roce 2004 vznikl film s názvem \"Blue Horizon\" (režírovaný renomovaným surfařským kameramanem Jackem McCoyem), který porovnával Andyho život na okruhu \"WCT tour\" se životem freesurfera Davida Rastoviche. Film se také dotkl tématu Ironsovy dlouhodobé rivality s desetinásobným mistrem světa Kelly Slaterem. Ačkoliv byl film natočen v dokumentárním stylu, vyvstala debata o tom, zda film nabízí věrné zobrazení Ironsova surfařského životního stylu. Kromě \"Blue Horizon\", se Andy objevil i v dalších filmech o surfingu.\n\nO Andyho rivalitě s kolegou, profesionálním surfařem Kelly Slaterem se hodně psalo, a podle Andyho byl tento vztah až příliš zmedializovaný. V jednom z rozhovorů dokonce řekl: \"Pro mě je to, že jsem spojován s Kellym, že jsem s ním srovnáván, něco úžasného. On je ultimátní surfař. On je nejlepší surfař na světě, všech dob. Nejlepší závodník i nejlepší freesurfer, kterého znám a to, že je mé jméno všude vedle jeho je opravdu lichotivé. On je Michaelem Jordanem našeho sportu. Kelly ví, jaký k němu mám vztah. Přes všechen ten mediální humbuk, který je kolem naší rivality, k sobě chováme vzájemný respekt. Lidé si neuvědomují, že spolu občas někam zajdeme. Chodíme spolu vyhlížet vlny, mluvíme o prknech. Osobně mě pozval na jeho závod v Tavarua. Je tady prostě hrozně respektu.\n\nAndy Irons zemřel 3. listopadu 2010. Podle asociace surfařských profesionálů bojoval s virovým onemocněním - horečkou dengue. Profesor Robert Booy, který se zabývá infekčními onemocněními, byl v souvislosti s tím podezříván z toho, že Andymu řekl, že smrt v důsledku horečky dengue je vzácná. Vyšetřovatelé však vyloučili vraždu jako příčinu. Irons byl nalezen dvěma členy hotelového personálu ležící na posteli ve svém pokoji poté, co se jim nedostalo odezvy na klepání.\n\nIrons z důvodu špatného zdravotního stavu odstoupil ze závodu světové tour v Puerto Ricu a letěl zpět domů na Havaj, avšak během mezipřistání v Dallasu zemřel. Údajně prý již v letadle několikrát zvracel. Jako odpověď na Andyho smrt byl závod o dva dny odložen a závodníci uctili jeho památku.\n\nMístní úředníci vydali prohlášení, že příčina smrti nebyla okamžitě známa, avšak havajský deník \"Star Advertiser\" napsal, že jeho smrt je vyšetřována jako možné předávkování metadonem. Podle oficiální policejní zprávy byl v pokoji Andyho Ironse nalezen pouze Alprazolam a Zolpidem. Navzdory mnoha zvěstem, že se v jeho pokoji našel i metadon však policie tuto teorii nepotvrdila. Podle konečných zpráv byla příčina smrti prasknutá aurta v souvislosti s dědičnou vrozenou vadou, kterou bohužel nikdo z lékařů týmu neobjevil dříve,\n\nAndyho památka byla uctěna 14. listopadu v Hanalei Bay, na Havaji.\n\nJeho největší soupeř a kamarád Kelly Slater věnoval své vítězství z 6. listopadu právě Andymu. \"Jen bych chtěl poslat upřímnou soustrast Andyho rodině\" řekl Slater. \"Jsem teď trošku zahlcený pocity, ale chtěl bych tohle věnovat Andymu. Tohle to ale nemůže vyrovnat, vzdal bych se tohohle titulu, kdyby se Andy mohl vrátit zpět.\"\n\nJeho syn Andy Axel Irons se narodil více než měsíc po Andyho smrti dne 8. prosince 2010 v Hanalei, Havaj.\n"}
{"id": "614185", "url": "https://cs.wikipedia.org/wiki?curid=614185", "title": "Joseph Lyle Taylor", "text": "Joseph Lyle Taylor\n\nJoseph Lyle Taylor (* 20. září 1964, Vidor, USA) je americký herec.\n\nPřed kamerou se poprvé objevil v roce 1996, a to konkrétně ve filmu \"Sex po telefonu\". Následně se objevoval ve spíše menších rolích, ať už v seriálech, či filmech.\n\nV roce 1998 si zahrál ve filmu \"Nejlepší hráč\" s Denzelem Washingtonem v hlavní roli. O rok později se objevil ve filmu \"Krvavé léto v New Yorku\", kde hlavní role obsadili John Leguizamo, Mira Sorvino či Adrien Brody. V roce 2003 si zahrál ve filmu Woodyho Allena s názvem \"Cokoliv\", kde si sám režisér střihnul hlavní roli, a objevili se zde i Jason Biggs či Christina Ricci.\n\nČeští diváci si jej mohou pamatovat i z epizody seriálu \"Dr. House\", kde si zahrál homosexuálního mafiána.\n\nV roce 2005 získal Jury Award za svou roli ve filmu \"The Breakup Artist\".\n\nByl ženatý s herečkou Paulou Devicq, se kterou se seznámil při natáčení seriálu \"100 Centre Street\".\n\n"}
{"id": "614195", "url": "https://cs.wikipedia.org/wiki?curid=614195", "title": "Joseph Armand von Nordmann", "text": "Joseph Armand von Nordmann\n\nJoseph Armand von Nordmann (31. srpen 1759 Molsheim, Alsasko – 6. červenec 1809 Wagram, Dolní Rakousy) byl rakouský podmaršálek původem z Alsaska.\n\nVstoupil do francouzské armády, avšak roku 1793 přeběhl spolu s celým husarským plukem Berchenyi k Rakušanům. V roce 1805 vedl jako generálmajor část rakouské armády v bitvě u Caldiera, za což získal rytířský kříž Vojenského řádu Marie Terezie. Padl v bitvě u Wagramu v roce 1809.\n\n"}
{"id": "614200", "url": "https://cs.wikipedia.org/wiki?curid=614200", "title": "Martindale", "text": "Martindale\n\nMartindale je nejpoužívanější metoda k testování odolnosti textilií proti oděru\nMezinárodní norma pro test Martindale ISO 12947-1:1998 + Cor.1:2002 se zakládá na americké normě ASTM D4966-98 z roku 1998. \n\nPři testu se otáčí normovaný plstěný kotouč pod určitým tlakem na povrchu textilie tak dlouho, až se přetrhnou první dvě niti zkoušené tkaniny nebo (u pletenin) se ve vzorku prodře díra. Přístroj registruje v okamžiku dosažení tohoto stavu počet cyklů (oděrů) kotouče. Tímto číselným výrazem se dá u dané textilie objektivně posoudit pevnost v oděru. \n\nMezinárodní normy popisují zkušební metodu, neudávají však závazně kvalitativní zařazení zkoušených vzorků. V některých státech se k tomu účelu vydávají klasifikační tabulky pro určité skupiny výrobků, např. pro \"čalounické tkaniny\". V odborné literatuře se udává pro tkaniny nebo pleteniny jako minimum odolnost 3000 \"martindale\" (=oděrů) a výsledek 40 000 martindale se považuje za velmi dobrou pevnost v oděru.\n\nMartindale-test se používá také pro posouzení žmolkovitosti textilií. (ISO 12945-2) Provádí se na stejném přístroji jako zkoušky oděru, jen s tím rozdílem, že plstěný kotouč se nezatěžuje závažím. Hodnocení obvykle sestává z přirovnání s fotografovanými etalony a zařazení vzorku do jedné z 5 tříd (podle \"BS 5811\" z roku 1986). \n"}
{"id": "614203", "url": "https://cs.wikipedia.org/wiki?curid=614203", "title": "Paul Kray von Krajova und Topollya", "text": "Paul Kray von Krajova und Topollya\n\nPaul Kray svobodný pán von Krajova und Topollya, maďarsky též Pál Kray (5. února 1735, Kežmarok – 19. ledna 1804, Pešť) byl rakouský vojevůdce a polní zbrojmistr.\n\nNarodil se do rodiny vojenského kapitána. Již od mala se vojensky vzdělával, v 18 letech nastoupil jako kadet k pěšímu pluku č. 31. Účastnil se bojů sedmileté války. V roce 1778 byl nejprve povýšen na majora a v následujících letech se stal podplukovníkem 2. pluku szekelských hraničářů a poté plukovníkem 1. pluku valašských hraničářů. Za rakousko-turecké války podnikal hluboké nájezdy do tureckého území. Roku 1790 byl povýšen na generálmajora a získal Vojenský řád Marie Terezie. S řádem se pojil i šlechtický titul svobodného pána, predikát von Krajova získal díky jednomu ze svých nájezdů na toto dnes rumunské území.\n\nV roce 1793 byl poslán do rakouského Nizozemí, kde se měl utkat s francouzskými revolučními armádami. Dne 30. října 1793 obsadil město Marchiennes, kde se mu vzdalo pět praporů nepřítele. Velel v bitvách u Famars, Courtrai a Meninu, za což obdržel komandérský kříž tereziánského řádu. V letech 1794 a 1795 bojoval u Charleroi, Landrecy a Fleurus. V roce 1796 již jako podmaršálek, sloužil pod arcivévodou Karlem v Německu. Příštího roku se kvůli obvinění z velitelské neschopnosti dostal spolu s podmaršálkem von Werneck před vojenský soud, avšak po dvoutýdenní vazbě byl osvobozen.\n\nZa tzv. války druhé koalice byl roku 1799 pověřen velením v Itálii. V bitvě u Magnana drtivě porazil francouzského generála Schérera, za což byl povýšen na polního zbrojmistra. Poté oblehl a dobyl Mantovu. Následně převzal od arcivévody Karla velení nad armádou v jižním Německu, se kterou měl zastavit francouzský postup k Vídni. Byl poražen v bitvách u Engenu a Mosskirchu. Navíc se dostal do rozporu s Dvorní válečnou radou a po uzavření Parsdorfského příměří byl odvolán a odešel do výslužby.\n"}
{"id": "614211", "url": "https://cs.wikipedia.org/wiki?curid=614211", "title": "Nordmann", "text": "Nordmann\n\nPříjmení Nordmann má více nositelů:\n\n"}
{"id": "614212", "url": "https://cs.wikipedia.org/wiki?curid=614212", "title": "Melaminová vlákna", "text": "Melaminová vlákna\n\nMelaminová vlákna (mezinárodní zkratka MF) jsou textilní výrobky z melamin-formaldehydové pryskyřice. \n\nMelamin jako umělá hmota se průmyslově vyrábí od roku 1930, s výrobou vláken se začalo v 70. letech minulého století, z obchodních značek je nejznámější Basofil®. Rozsah výroby není (v roce 2010) veřejně známý. \n\nMelaminová vlákna se řadí k tzv. vysoce užitným (\"high performance\") výrobkům, především pro svoji nízkou hořlavost. Výzkumem jejich použití se chce od roku 2010 zabývat také \"Česká technologická platforma pro textil\"\nVlákno má elipsovitý průřez, specifickou hmotnost 1,4 g/cm³, pevnost 2 cN/tex, tažnost do 18 %, navlhavost 5 %, vyniká nízkou hořlavostí (32 LOI) a snáší trvalé zatížení 200°C.\nMelaminová vlákna se často mísí s aramidovými a uhlíkovými vlákny, speciální směsi z melaminu, bavlny a polyamidu dosahují pevnosti v oděru až 50 000 martindale.\nVlákenný materiál se zpracovává skoro výlučně na produkty se sníženou hořlavostí, např. \n"}
{"id": "614221", "url": "https://cs.wikipedia.org/wiki?curid=614221", "title": "Jaroslav Malák", "text": "Jaroslav Malák\n\nJaroslav Malák (* 21. února 1928 Říčany – 17. srpna 2012 Říčany) byl český malíř a ilustrátor.\n\nIlustroval celou řadu knih pro dospělé i pro děti, například příběhy Alisy – Alenky nejprve v časopisu \"Ohníček\" a potom i knižní českojazyčná vydání v knihách \"Alenka z planety Země\" (1985), \"Alenčiny narozeniny\" (1987) a \"Milión Alenčiných dobrodružství\" (1989). V 60. letech 20. století získaly velkou oblibu knihy s robotem Emiliánem, který provází čtenáře příběhem. Ve své době tyto knihy dosáhly nákladu 14 000 výtisků. Jde, mimo jiné, o autora komiksu \"Polda a Olda\", který vycházel v časopise \"Čtyřlístek\". Hojně také přispíval do časopisů \"Mateřídouška\", \"Sluníčko\", \"Mladý svět\", \"Dikobraz\" nebo \"Ahoj na sobotu\".\n\nIlustroval mimo jiné tyto knihy:\n\n"}
{"id": "614232", "url": "https://cs.wikipedia.org/wiki?curid=614232", "title": "Lokomotiva 708", "text": "Lokomotiva 708\n\nLokomotiva řady 708 je česká dvounápravová dieselelektrická lokomotiva určená pro staniční posun a lehkou traťovou službu v osobní i nákladní dopravě. Vychází z dříve vyrobených strojů řad 704, 709 a 714.\n\nLokomotiva řady 708 je dvounápravová se středovým vyvýšeným stanovištěm strojvedoucího. Jeho kabina je shodná s řadou 714, podobně jako další komponenty, které byly z této řady převzaty. Spalovací motor Liaz pohání trakční alternátor, jenž vyrábí elektrický proud sloužící k pohonu dvou trakčních elektromotorů, jež jsou umístěny u každé nápravy. Lokomotiva je vybavena elektrodynamickou brzdou, umožňující trvalé spádové brzdění (při jízdě např. na dlouhém klesání). Konstrukčně tato řada vychází z dříve vyrobené řady 709, oproti které je ale vylehčena (kvůli požadavku na nápravovou hmotnost 17 t a tím pádem možnost služby na místních drahách), je vybavena tuzemským motorem Liaz o nižším výkonu a maximální rychlost je zvýšena na 80 km/h. Také byly dosazeny zásuvky pro možnost napájení a ovládání dveří osobních vozů. Tyto úpravy sice snížily tažnou sílu, zato umožnily využití lokomotiv na širokém spektru výkonů, podle zadání objednavatele.\n\nŘada 708 byla v počátcích provozu nasazována na osobní vlaky – první zkoušky se odehrály v roce 1995 na trati Tábor–Ražice se soupravou vozů řady Baafx, resp. Btax. S takovou soupravou dokázala nahradit i čtyřnápravovou lokomotivu při příslušné úspoře nafty. Druhý prototyp mezitím podstupoval zkoušky jinde. O dva roky později byla vyrobena desetikusová série, jenž byla dodána do DKV České Budějovice. Na pracovištích Volary a Blatná byly nasazeny kromě osobní dopravy i na lehké nákladní vlaky, kde vystřídaly velké lokomotivy řad 735 nebo 751. V roce 2000 ČD odkoupily i třináctou lokomotivu a jediným strojem této řady mimo ně se tak stala poslední lokomotiva 708.014 (nově 708.501), dodaná na vlečku firmy ČEPRO ve Střelicích. Po vzniku nákladní divize ČD Cargo koncem roku 2007 všechny lokomotivy přešly do jejího vlastnictví, na osobních vlacích se tak s nimi již nesetkáme. Z jihu Čech byly poté některé lokomotivy předisponovány jinam, dva kusy získalo SOKV Ústí nad Labem a pod působností českobudějovického SOKV slouží také na Plzeňsku. Většina strojů je používána na dopravu krátkých vlaků, svážejících zátěž z jednotlivých železničních stanic, nebo jsou používány k posunu. Výjimečně se uplatní i v postrkové službě, kde jsou ale spíše preferovány větší stroje typu 742. Specialitou jihočeských manipulačních vlaků jsou tzv. dvouzdrojové vlaky, vedené současně elektrickou (řady 210) a motorovou lokomotivou (řady 708 nebo 709), přičemž elektrický stroj vlak dopravuje mezi stanicemi a dieselová lokomotiva zajišťuje posun a obsluhu i nezatrolejovaných staničních kolejí, kam elektrická lokomotiva nemůže.\n\n"}
{"id": "614236", "url": "https://cs.wikipedia.org/wiki?curid=614236", "title": "Port of Seattle", "text": "Port of Seattle\n\nPort of Seattle je státní firma provozující přístav a letiště v Seattlu. O jejím vytvoření rozhodli občané okresu King County v referendu v září 1911 a v jejím čele stojí pět komisařů. Volební období komisařů trvá čtyři roky. V roce 2011 zaznamenalo letiště Seattle-Tacoma International Airport rekordních 32,8 milionu cestujících a seattleský přístav se s více než 2 miliony kontejnerů umístil na 7. místě mezi severoamerickými přístavy. Ve stejném roce využilo služeb přístavu také 885 tisíc cestujících. Aktivity přístavu vytváří 194 tisíc pracovních míst ve státě Washington.\n\nFirma má tři provozní divize, letištní, realitní a přístavní, navíc má také vývojovou a firemní divizi. Mezi zázemí, které spravuje patří letiště Seattle-Tacoma International Airport v SeaTacu, přístaviště v zálivu Shilshole, Rybářský terminál v Lososím zálivu, nákladní terminály a sila na obilí ve Smithově zátoce a několik dalších nákladních terminálů v Elliottově zálivu, na Přístavním ostrově a na řece Duwamish. Dále provozuje několik kotvišť a také dva terminály výletních lodí.\n\nPřístav byl vytvořen roku 1911 po referendu zdejších občanů, kteří podpořili jeho založení. V prvním půlroce komise pracovala pouze na plánování a přípravě projektů, které byly poté schváleny v roce 1912 dalším referendem.\n\nV roce 2011 přístav slavil sté výročí svého založení. K této příležitosti vytvořila správa přístavu speciální webovou stránku, která obsahuje fotografie a informace o historii přístavu a regionu. Odkaz na stránku naleznete v sekci Externí odkazy.\n\nV poslední době se v přístavu odehrály důležité změny. V roce 2007 se novým CEO přístavu stal Tay Yoshitani a krátce poté se odehrály dva velké skandály. Přístavní policie totiž odhalila velký problém s rasistickými a pornografickými emaily. Krátce poté se novou šéfkou přístavní policie stala Colleen Wilson a přístav opět začal získávat svou pevnost. Netrvalo dlouho a organizace opět získala pozornost, když její bývalý CEO, Mic Dinsmore promluvil o finančních podvodech v komisi.\n\nV prosinci téhož roku konečně státní účetní vydal kritickou zprávu o kontraktových praktikách přístavu, především těch okolo stavení třetí ranveje na letišti Sea-Tac. Zpráva vyvolala vyšetřování ministerstvem spravedlnosti, ale to bylo ukončeno bez akce.\n\nNově zvolení komisaři v čele s CEO Yoshitanim zavedli sérii reforem, včetně zvýšení komisního dozoru nad stavebními projekty přístavu a sloučení zásobovacích aktivit organizace do jedné divize pro lepší kontrolu.\n\nYoshitani rovněž zvýšil odpovědnost vůči životnímu prostředí. Přístav odstartoval mnoho nových masivních environmentálních programů, mezi které patří využití pobřežní energie výletními loděmi a plán vyčištění koryta řeky Duwamish, který provede ve spolupráci se společností Boeing, okresem King a městem Seattle. Zvýšený provoz kontejnerových a výletních lodí, ani výstavba třetí ranveje na letišti Sea-Tac však zvýšila obavy veřejnosti.\n\nV roce 2012 začali komisaři pracovat na vytvoření nového 25letého strategického plánu pro přístav.\n\nMomentálními komisaři přístavu jsou John Creighton, Gael Tarleton, Rob Holland, Tom Albro a Bill Bryant. Jedním z prvních komisařů byl mezi lety 1912 a 1915 Hiram M. Chittenden.\n\nUž od roku 1967 je sesterským přístavem přístavu přístav v japonském Kóbe.\n\n"}
{"id": "614248", "url": "https://cs.wikipedia.org/wiki?curid=614248", "title": "Okresní soud v Šumperku", "text": "Okresní soud v Šumperku\n\nOkresní soud v Šumperku je okresní soud se sídlem v Šumperku, jehož odvolacím soudem je Krajský soud v Ostravě – pobočka v Olomouci. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v historické budově vybavené kamerovým systémem v ulici Milana Rastislava Štefánika, kde sídlí spolu s Okresním státním zastupitelstvím v Šumperku.\n\nObvod Okresního soudu v Šumperku se zcela neshoduje s okresem Šumperk, patří do něj území všech těchto obcí:\n\nBludov •\nBohdíkov •\nBohuslavice •\nBohutín •\nBranná •\nBratrušov •\nBrníčko •\nBušín •\nDlouhomilov •\nDolní Studénky •\nDrozdov •\nDubicko •\nHanušovice •\nHorní Studénky •\nHoštejn •\nHraběšice •\nHrabišín •\nHrabová •\nHynčina •\nChromeč •\nJakubovice •\nJanoušov •\nJedlí •\nJestřebí •\nJindřichov •\nKamenná •\nKlopina •\nKolšov •\nKopřivná •\nKosov •\nKrchleby •\nLesnice •\nLeština •\nLibina •\nLipinka •\nLíšnice •\nLoštice •\nLoučná nad Desnou •\nLukavice •\nMalá Morava •\nMaletín •\nMírov •\nMohelnice •\nMoravičany •\nNemile •\nNový Malín •\nOlšany •\nOskava •\nPalonín •\nPavlov •\nPetrov nad Desnou •\nPísařov •\nPolice •\nPostřelmov •\nPostřelmůvek •\nRájec •\nRapotín •\nRejchartice •\nRohle •\nRovensko •\nRuda nad Moravou •\nSobotín •\nStaré Město •\nStavenice •\nSudkov •\nSvébohov •\nŠléglov •\nŠtíty •\nŠumperk •\nTřeština •\nÚsov •\nVelké Losiny •\nVernířovice •\nVikantice •\nVikýřovice •\nVyšehoří •\nZábřeh •\nZborov •\nZvole\n\n"}
{"id": "614250", "url": "https://cs.wikipedia.org/wiki?curid=614250", "title": "Alfa a omega", "text": "Alfa a omega\n\nAlfa a omega, AΩ či αω je první a poslední písmeno klasické (jónské) řecké abecedy. Mohou tak znamenat počátek a konec, první a poslední, případně i celek nějakého děje nebo celku, podobně jako české „od A do Zet“.\n\nPísmena se používají jako křesťanský symbol Boha, respektive Ježíše Krista, například v Kristově monogramu nebo na velikonoční svíci.\n\nV pozdním starověku se písmena abecedy – z nichž lze sestavit všechna slova – někdy pokládala za jakési prvky světa a výraz „alfa a omega“ tak mohl znamenat počátek i konec, případně celek vesmíru. V židovské rabínské literatuře se podobně užívají písmena alef א a tav ת a výraz „plnit Zákon od alef po tav“ znamenal plnit celý Zákon. \n\nV podobném významu používá výraz alfa a omega biblická kniha Zjevení Janova (Apokalypsa):\n\nVýraz se pak ještě opakuje ve 21. a 22. kapitole, kde jej o sobě říká Ježíš Kristus. Obrat „první a poslední“, což je citát z knihy Izajáš, se kromě toho opakuje ještě několikrát.\n\nSpojení „První a poslední“ používá jako Boží titul také korán (Súra 57,3).\n\nSymbol AΩ se pak velmi často vyskytuje ve starokřesťanském umění, na náhrobcích a reliéfech, často jako součást Kristova monogramu PX. V této podobě pak od doby císaře Konstantina (+337) nosily také římské legie na svých standartách (labarum). Objevuje se pak porůznu v křesťanské ikonografii, zejména na mozaikách a freskách.\n\nVýraz „alfa a omega“ se pak stal poměrně běžnou metaforou pro celek nějakého děje, pro „první a poslední“. Objevuje se i v literatuře, jako název hudebních alb, filmů a podobně.\n\n\n\n"}
{"id": "614261", "url": "https://cs.wikipedia.org/wiki?curid=614261", "title": "Arrondissement Les Sables-d'Olonne", "text": "Arrondissement Les Sables-d'Olonne\n\nArrondissement Les Sables-d'Olonne je francouzský arrondissement ležící v departementu Vendée v regionu Pays de la Loire. Člení se dále na 11 kantonů a 83 obcí.\n\n"}
{"id": "614267", "url": "https://cs.wikipedia.org/wiki?curid=614267", "title": "Jean Maria Nicolaus Bellot", "text": "Jean Maria Nicolaus Bellot\n\nJean Maria Nicolaus Bellot, v českých zdrojích též Nicolaus Bellot (17. února 1797 Fontainebleau – 24. května 1880 Praha ) byl český podnikatel francouzského původu, spoluzakladatel zbrojařské firmy Sellier & Bellot.\n\nNa pařížské polytechnice studoval problematiku třaskavin, v roce 1820 vynalezl lepší náplň perkusní zápalky, kdy směs třaskavé rtuti s černým střelným prachem zalisoval do měděného obalu.\n\nV roce 1825 získal francouzský průmyslník Louis Sellier privilegium pro výrobu perkusních zápalek, neměl však dostatečné odborné vědomosti, kvůli kterým pozval do Prahy svého krajana Jeana Bellota. Spolu v roce 1826 uzavřeli smlouvu o spolupráci a poté společný podnik, který založili východně za branami Prahy na Parukářce. Původně plánovali zde jen rozjet výrobu a poté řídit podnik ze zahraničí, Bellot se však v Praze 12. července 1827 oženil s Alžbětou Vackovou, takže se zde usadil, zatímco Sellier pobýval většinu času v Prusku.\n\nV roce 1832 došlo v továrně k nehodě, při které Bellot oslepl, přesto se však po určité době vrátil k vedení podniku. Poté, co v roce 1870 Sellier zemřel, odprodal v roce 1872 Bellot svůj podíl ve firmě.\n\nS manželkou Elisabetou, rozenou Vackovou (1807–1860) měl Bellot sedm dětí. Jedna z dcer Anna Sophie se provdala za Rudolfa von Starck.\n\n"}
{"id": "614268", "url": "https://cs.wikipedia.org/wiki?curid=614268", "title": "Okresní soud v Českém Krumlově", "text": "Okresní soud v Českém Krumlově\n\nOkresní soud v Českém Krumlově je okresní soud se sídlem v Českém Krumlově, jehož odvolacím soudem je Krajský soud v Českých Budějovicích. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud je umístěn ve dvou budovách v Linecké ulici. Hlavní budova čp. 284, kde se nachází správa soudu, oddělení trestní, občanskoprávní, dědické a oddělení platebních rozkazů, má bezbariérový přístup. V budově čp. 66 se nachází opatrovnické a exekuční oddělení.\n\nObvod Okresního soudu v Českém Krumlově se shoduje s okresem Český Krumlov, patří do něj tedy území vojenského újezdu Boletice a území těchto obcí:\n\nBenešov nad Černou •\nBesednice •\nBohdalovice •\nBrloh •\nBujanov •\nČerná v Pošumaví •\nČeský Krumlov •\nDolní Dvořiště •\nDolní Třebonín •\nFrymburk •\nHolubov •\nHorní Dvořiště •\nHorní Planá •\nHořice na Šumavě •\nChlumec •\nChvalšiny •\nKájov •\nKaplice •\nKřemže •\nLipno nad Vltavou •\nLoučovice •\nMalonty •\nMalšín •\nMirkovice •\nMojné •\nNetřebice •\nNová Ves •\nOmlenice •\nPohorská Ves •\nPolná na Šumavě •\nPřední Výtoň •\nPřídolí •\nPřísečná •\nRožmberk nad Vltavou •\nRožmitál na Šumavě •\nSoběnov •\nSrnín •\nStřítež •\nSvětlík •\nVelešín •\nVětřní •\nVěžovatá Pláně •\nVyšší Brod •\nZlatá Koruna •\nZubčice •\nZvíkov\n\n"}
{"id": "614270", "url": "https://cs.wikipedia.org/wiki?curid=614270", "title": "Okresní soud v Klatovech", "text": "Okresní soud v Klatovech\n\nOkresní soud v Klatovech je okresní soud se sídlem v Klatovech, jehož odvolacím soudem je Krajský soud v Plzni. Soud se nachází v Dukelské ulici, kde sídlí spolu s okresním státním zastupitelstvím. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nV Klatovech působil v letech 1928–1949 také samostatný krajský soud, poté byly opět začleněny do působnosti plzeňského krajského soudu.\n\nJeho monumentální třípodlažní budova, v níž působil a stále působí i okresní soud a státní zastupitelství, začala být stavěna podle projektu architekta Bedřicha Bendelmayera na místě původního mlýna v roce 1924, slavnostní otevření proběhlo 1. června 1928. Původně zde byla i věznice s kaplí, s hlavní porotní síní v přízemí soudu byla spojena podzemní chodbou. Tato doposud zachovaná porotní síň (po roce 1945 zde zasedal mimořádný lidový soud) s původním vybavením je mj. zdobena mozaikou, znázorňuje Spravedlnost sedící na českém lvu a vyhánějící zlo. Zásadní rekonstrukce budovy proběhla v letech 2010–2012.\n\nObvod Okresního soudu v Klatovech se zcela neshoduje s okresem Klatovy, patří do něj území těchto obcí:\n\nBěhařov •\nBěšiny •\nBezděkov •\nBiřkov •\nBolešiny •\nBorovy •\nBřežany •\nBudětice •\nBukovník •\nČachrov •\nČervené Poříčí •\nČíhaň •\nČímice •\nDešenice •\nDlažov •\nDlouhá Ves •\nDobršín •\nDolany •\nDomoraz •\nDražovice •\nFrymburk •\nHamry •\nHartmanice •\nHejná •\nHlavňovice •\nHnačov •\nHoražďovice •\nHorská Kvilda •\nHrádek •\nHradešice •\nChanovice •\nChlistov •\nChudenice •\nChudenín •\nJanovice nad Úhlavou •\nJavor •\nJežovy •\nKašperské Hory •\nKejnice •\nKlatovy •\nKlenová •\nKolinec •\nKovčín •\nKřenice •\nKvášňovice •\nLomec •\nMalý Bor •\nMaňovice •\nMěčín •\nMezihoří •\nMlýnské Struhadlo •\nModrava •\nMochtín •\nMokrosuky •\nMyslív •\nMyslovice •\nNalžovské Hory •\nNehodiv •\nNezamyslice •\nNezdice •\nNezdice na Šumavě •\nNýrsko •\nObytce •\nOlšany •\nOstřetice •\nPačejov •\nPetrovice u Sušice •\nPlánice •\nPodmokly •\nPoleň •\nPrášily •\nPředslav •\nRabí •\nRejštejn •\nSlatina •\nSoběšice •\nSrní •\nStrašín •\nStrážov •\nSušice •\nSvéradice •\nŠvihov •\nTužice •\nTýnec •\nÚjezd u Plánice •\nVelhartice •\nVelké Hydčice •\nVelký Bor •\nVrhaveč •\nVřeskovice •\nZavlekov •\nZborovy •\nŽelezná Ruda •\nŽihobce •\nŽichovice\n\n"}
{"id": "614276", "url": "https://cs.wikipedia.org/wiki?curid=614276", "title": "Diba al-Baja", "text": "Diba al-Baja\n\nDibba al-Baja (: \"\" ) je město a ománský vilájet (provincie) v guvernorátu Musandam, jenž je odloučený od zbytku země. Vilájet je situován na jihovýchodě Musandamu. Na východě jsou břehy Dibby omývány Ománským zálivem. V Dibbě se nachází přibližně 114 vesnic či osad. Počet obyvatel podle dostupných zdrojů činí 5 498 (2003).\n\nDibba byla dobyta a obydlena muslimy v době chalífy Abú Bakra. Jednou z historických památek je tvrz nazývaná \"al-Siba\", která byla jako jedna z mnoha zrekonstruována za vlády sultána Kábúse bin Saída. Další tvrzí je \"Sabtán\". Jiným turistickým prvkem jsou rozsáhlé fjordy, z nichž nejznámější jsou fjordy Chur Máli a Almim.\n\nPovrch Dibby je hornatý, v horách se nacházejí rozsáhlé jeskynní komplexy.\n\nVýznamnější osobou pocházející z Dibby je učenec Káb bin Suar bin Bakr.\n\n"}
{"id": "614278", "url": "https://cs.wikipedia.org/wiki?curid=614278", "title": "Okresní soud v Příbrami", "text": "Okresní soud v Příbrami\n\nOkresní soud v Příbrami je okresní soud se sídlem v Příbrami, jehož odvolacím soudem je Krajský soud v Praze. Soud se nachází v nové budově vybavené kamerovým systémem v Milínské ulici (do roku 1996 sídlil v Mitrovickém paláci na náměstí T. G. Masaryka), bezbariérový přístup je zajištěn. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nObvod Okresního soudu v Příbrami se zcela neshoduje s okresem Příbram, patří do něj pouze území těchto obcí:\n\nBezděkov pod Třemšínem •\nBohostice •\nBohutín •\nBorotice •\nBratkovice •\nBřeznice •\nBuková u Příbramě •\nBukovany •\nCetyně •\nČenkov •\nČím •\nDaleké Dušníky •\nDlouhá Lhota •\nDobříš •\nDolní Hbity •\nDrahenice •\nDrahlín •\nDrásov •\nDrevníky •\nDrhovy •\nDubenec •\nDublovice •\nDubno •\nHáje •\nHluboš •\nHlubyně •\nHorčápsko •\nHřiměždice •\nHudčice •\nHvožďany •\nChotilsko •\nChrást •\nChraštice •\nJablonná •\nJesenice •\nJince •\nKamýk nad Vltavou •\nKlučenice •\nKňovice •\nKorkyně •\nKosova Hora •\nKotenčice •\nKoupě •\nKozárovice •\nKrásná Hora nad Vltavou •\nKřepenice •\nKřešín •\nLáz •\nLazsko •\nLešetice •\nLhota u Příbramě •\nMalá Hraštice •\nMilešov •\nMilín •\nModřovice •\nMokrovraty •\nNalžovice •\nNarysov •\nNečín •\nNedrahovice •\nNechvalice •\nNepomuk •\nNestrašovice •\nNová Ves pod Pleší •\nNové Dvory •\nNový Knín •\nObčov •\nObecnice •\nObory •\nObořiště •\nOhrazenice •\nOsečany •\nOstrov •\nOuběnice •\nPečice •\nPetrovice •\nPičín •\nPočaply •\nPočepice •\nPodlesí •\nProsenická Lhota •\nPříbram •\nPříčovy •\nRadětice •\nRadíč •\nRosovice •\nRožmitál pod Třemšínem •\nRybníky •\nSádek •\nSedlčany •\nSedlice •\nSmolotely •\nSolenice •\nStará Huť •\nStarosedlský Hrádek •\nSuchodol •\nSvaté Pole •\nSvatý Jan •\nSvojšice •\nŠtětkovice •\nTěchařovice •\nTochovice •\nTrhové Dušníky •\nTřebsko •\nTušovice •\nVelká Lečice •\nVěšín •\nVišňová •\nVolenice •\nVoznice •\nVrančice •\nVranovice •\nVševily •\nVysoká u Příbramě •\nVysoký Chlumec •\nZalužany •\nZbenice •\nZduchovice •\nŽupanovice\n\n"}
{"id": "614282", "url": "https://cs.wikipedia.org/wiki?curid=614282", "title": "Manuelský styl", "text": "Manuelský styl\n\nManuelský styl (manuelino) nazvaný dle krále Manuela I. kombinuje formu pozdní gotiky s možnými vlivy i ze středoevropského prostoru a prvky renesance i maurské architektury.\n\nPro manuelskou architekturu jsou typické stavby bohatě zdobené ornamentálními motivy. Mezi ty nejčastější patří:\n\n\"Národní symboly:\" armilární sféra (navigační přístroj, emblém Manuela I), Kříž Kristova řádu, královský erb.\n\n\"Přírodní prvky:\" korály, chaluhy, uschlé stromy, větve, kořeny,dubové větve a žaludy, artyčoky, vavřínové a břečťanové listy, granátová jablka, šišky, šneci, opice, nosorožec.\n\n\"Nadpřirozené prvky:\" uroboros (had nebo drak stočený do kruhu a pojídající si svůj vlastní ocas), sirény, atlanti, chrliče v podobě fantaskních zvířat.\n\n\"Křesťanské prvky:\" vinné hrozny a úponky, Agnus Dei, andělíčci.\n\n\"Další prvky:\" zkřížené meče, kotvy, kotevní řetězy, stěžně, spletené provazy, námořní uzly, ozdoby ve tvaru lana, sítě, opasky s velkými přezkami, busty historických osobností.\n\nNejvýznamnějšími představiteli manuelského slohu jsou Diogo Boitaca, Mateus Fernandes, bratři Francisco a Diogo de Arruda a architekt španělského původu João de Castilho.\nMezi nejkrásnější díla manuelského slohu v Portugalsku patří:\n\nManuelské či neomanuelské stavby můžeme najít kromě Portugalska také na Madeiře, Azorech, v Brazílii, Maroku, Mosambiku, Indii, Mexiku či v Rusku. Jedná se jak o sakrální architekturu, tak o pevnosti či paláce.\n\n\n"}
{"id": "614297", "url": "https://cs.wikipedia.org/wiki?curid=614297", "title": "Wu-chu", "text": "Wu-chu\n\nWu-chu (čínsky: znaky zjednodušené 芜湖, tradiční 蕪湖, pinyin Wúhú, doslova Zarostlé jezero) je městská prefektura v jihovýchodní části provincie An-chuej Čínské lidové republiky, leží na pravém (jižním) břehu řeky Jang-c’-ťiang. Na 3 317 km² zde žije 2 268 800 obyvatel.\n\nexistence Wu-chu je doložena už 700 př. n. l. V období tří říší se město nazývalo Čchiou-cu, náleželo státu Východní Wu a mělo velký strategický význam. V mingské Číně se rozvinulo ve velké obchodní středisko a říční přístav, od těch dob je známo jako středisko obchodu s rýží.\n\nRoku 1645 zde byl čchingskými vojáky zajmut Chung-kuang, císař dynastie Jižní Ming. Roku 1876 se město stalo jedním z otevřených přístavů, což pomohlo jeho ekonomickému rozvoji. Obchod s rýží, dřevem a čajem kvetl ve městě dokud nepřišla občanská válka ve 20. a 30. letech 20. století.\n\nVýznamný rozvoj průmyslu začal ve Wu-chu po druhé světové válce, byly budovány závody textilního, papírenského a automobilového průmyslu. Přesto Wu-chu v průmyslové výrobě zaostávalo za sousedními prefekturními městy Ma-an-šan a Tchung-ling a je stále především centrem obchodu s rýží, hedvábím, bavlnou, čajem, pšenicí a vejci.\n\nWu-chu se skládá z městských obvodyů San-šan (三山区), I-ťiang (弋江区), Ťing-chu (镜湖区) a Ťiou-ťiang (鸠江区) a okresů Wu-chu (芜湖县), Fan-čchang (繁昌县) a Nan-ling (南陵县).\n\n\n"}
{"id": "614301", "url": "https://cs.wikipedia.org/wiki?curid=614301", "title": "Rudný potok (přítok Úpy)", "text": "Rudný potok (přítok Úpy)\n\nRudný potok (německy \"Koppen Bach\") je malý vodní tok v Obřím dole v Krkonoších v nejpřísněji chráněné oblasti Krkonošského národního parku. Pramení na jihozápadním svahu nejvyšší české hory Sněžky v nadmořské výšce 1555 m. Ústí do řeky Úpy v nadmořské výšce 993 metrů. Tok se nachází v lavinové zoně zvané Rudník či Rudná rokle. Po celou dobu teče přibližně jihozápadním směrem svahem Sněžky. Délka činí 1,17 km. Povodí zaujímá asi 0,6 km². Při modré turistické značce vedoucí z Pece pod Sněžkou na Slezskou boudu se bezprostředně u místa, kde překonává tok, nachází budova trkače dříve sloužícího k zásobování vrcholu Sněžky vodou.\n\n"}
{"id": "614303", "url": "https://cs.wikipedia.org/wiki?curid=614303", "title": "Erodium telavivense", "text": "Erodium telavivense\n\nErodium telavivense (: מקור-חסידה תל-אביבי, doslova „pumpava telavivská“, : \"Tel Aviv Stork's-bill\") je rostlina z rodu pumpava z čeledi kakostovitých. Je jednou z izraelských endemitních rostlin. Jde o jednoletou efemerní rostlinu se složenými, střídavými, zpeřenými a pilovitými listy. Kvete v březnu až dubnu a má růžové až fialové květy tvořené pěti drobnými kališními a pěti většími korunními lístky. Její habitat jsou středomořské lesy s písčitou půdou. Roste například v oblasti izraelské pobřežní planiny.\n\n"}
{"id": "614306", "url": "https://cs.wikipedia.org/wiki?curid=614306", "title": "Trafoplech", "text": "Trafoplech\n\nTrafoplech nebo také elektrotechnický plech, dynamoplech je označení pro plech ze slitiny železo-křemík, který je magneticky měkký. Používá se pro výrobu magnetických obvodů elektrických strojů jako jsou elektromotory, generátory, transformátory.\n\nV železných jádrech z masivního materiálu vznikají působením proměnlivého magnetického pole indukované vířivé proudy. Ty jsou mimo využití v zařízeních pro indukční ohřev nežádoucí. Při přenosu elektrického výkonu se jádro vířivými proudy úměrně frekvenci zahřívá. Abychom se nežádoucímu zahřívání vyhnuli,zhotovují se železná jádra pro elektrické stroje skládaná z izolovaných plechů, nebo vinutá z pásku (například toroidy). Magneticky měkké materiály se působením elektromagnetického pole chovají jako magnety a po zániku pole se vracejí do nemagnetického stavu. Obyčejné trafoplechy mohou být využívány s indukcí nejvýše 1,3 T (Tesla). Speciálně vyvinuté železo-křemíkové slitiny mohou pracovat s indukcí až 1,75 T.\n\nBěžná železná jádra se skládají z výstřižků ze železných plechů, předem alespoň jednostranně izolovaných. V minulosti se plechy izolovaly olepením papírem. Moderní plechy se izolují pokrytím fosfátovou vrstvou. Obvyklá tloušťka plechů pro nízkofrekvenční aplikace je 0,5 mm. Pro měniče, využívající vyšší frekvence nebo pro nízkoztrátové aplikace se využívají plechy tloušťky 0,35 mm. Vinutá jádra (toroid, C-jádro) se vinou z izolovaných pásků právě tloušťky 0,35 mm. Klasickým tvarem, široce používaným pro transformátory je tvar EI. Při lisováním vzniknou v každém cyklu dva díly E a dva díly I. Při tom nevzniká žádný odpad, proto se tyto plechy také někdy označují jako bezodpadové. Velikosti plechů se označují zkratkou EI.., přesné rozměry jsou definovány v ČSN EN 60740-1. Za písmeny EI následuje číselný údaj, který označuje šířku středního sloupku v milimetrech, na schematickém obrázku označené pod písmenem \"d\". Ostatní geometrické rozměry je možné z tohoto základního rozměru odvodit. Příkladně šířka plechu (největší rozměr) \"a\" je vždy právě trojnásobkem rozměru \"d\". Pro síťové transformátory je obvyklé vkládat plechy do cívky (kostry cívky) střídavě. To znamená, že na jedné straně se střídá vždy tvar E s tvarem I. Tím se minimalizuje vzduchová mezera. Pokud vkládáme všechny plechy jedním směrem, můžeme vytvořit definovanou vzduchovou mezeru, což je významné u síťových tlumivek. Kruhové plechové výstřižky pro motory a generátory mají obvykle výřezy, které po složení plechů do paketu vytvoří drážky pro vinutí.\n\nPlechy mohou být pokryty speciálním lakem, takže se následným zahřátím slepí dohromady. Účelem je zlepšení mechanických vlastností a snížení hluku způsobeného vibracemi. Tato metoda může nahradit impregnaci nebo svařování.\n\nPlechy pro elektrotechniku jsou obvykle válcovány ze slitiny železa s křemíkem (obsah křemíku 3.5 - 4.5%).\n\n\n"}
{"id": "614315", "url": "https://cs.wikipedia.org/wiki?curid=614315", "title": "FC United of Manchester", "text": "FC United of Manchester\n\nFC United of Manchester (celým názvem: Football Club United of Manchester) je anglický poloprofesionální fotbalový klub, který sídlí v Manchesteru ve stejnojmenném metropolitním hrabství Greater Manchester. Od sezóny 2015/16 hraje v National League North (6. nejvyšší soutěž).\n\nKlub byl založen v roce 2005, kvůli kontroverznímu převzetí Manchesteru United Malcomem Glazerem. To vedlo stovky fanoušků z Manchestru United, aby přecházeli k tomuto klubu. Nazývají se \"Červení rebelové\" (Red Rebels).\n\nPrvní tři sezóny pro FC United byly úspěšné, protože každá sezóna vedla k postupu do vyšší soutěže. FC United vstoupil do desáté nejvyšší anglické fotbalové ligy a jako vítěz byl potvrzen dne 15. dubna 2006. Následující sezónu klub postoupil z první divize opět z prvního místa a byl korunován dne 18. dubna 2007. V sezóně 2007/08 skončil tým na druhém místě po play-off v Northern Premier League Division One North což vedlo opět k postupu do ligy Northern Premier League Premier Division. Během své první sezóny měl tým druhou nejvyšší návštěvnost v anglické \"Non-League football\".\n\nKlub byl založen dne 14. června 2005 příznivci Manchesteru United, kteří byli nespokojeni s klubem. Ačkoli tyto příznivci byli z různých důvodů nespokojeni, hlavním katalyzátorem pro vznik FC United bylo nepřátelské převzetí Manchester United americkým podnikatelem Malcolmem Glazerem.\n\nZakladatelé klubu původně vybrali jméno FC United, ale fotbalový svaz toto jméno zamítli jako příliš obecné. Ti co slíbili peníze se mohli zapojit do hlasování o nové jméno klubu a to: FC United of Manchester, FC Manchester Central, AFC Manchester 1878 a Newton Heath United FC. Dne 14. června 2005 bylo oznámeno, že FC United of Manchester byl vybrán s 44,7% hlasy. (AFC Manchester 1878 obdržel 25,7% hlasů, Newton Heath United FC 25,4% a FC Manchester Central 1,7%). FC United je používána jako zkrácená forma názvu klubu.\n\nManažer Manchester United Sir Alex Ferguson kritizoval vytvoření klubu s tím, že klub a jeho vedení má zájem o sebe než o Manchesteru United.\n\nKarl Marginson byl jmenován jako manažer dne 22. června. Klub vyhlásil zkoušky na které se přihlásilo 900 hráčů z nichž bylo 200 vybráno, aby se následně z nich 17 hrálo za FC United. Do 8. července 2005, přes 4,000 lidí poslalo peníze FC United a klub měl na účtu přes 100,000 £.\n\nFC United odehráli první veřejné utkání na venkovním hřišti proti Leigh RMI dne 16. července 2005. Zápas skončil 0:0. FC United vstoupil do the North West Counties League Division Two v prvním ligovém utkání na hřišti Leek County School Old Boys. Po úspěšné sezoně postoupil tým o ligu výše.\n\nPrvní zápas v the North West Counties League Division One FC United hrál proti St Helens Town v sobotu 12. srpna 2006. FC United vyhrál 2:0. 18. dubna 2007 se stal FC United vítězem soutěže poté co porazil Atherton Laburnum Rovers 7:1 na Gigg Lane. Tým získal double poté co v NWCFL Challenge Cupu porazil Curzon Ashton 2:1.\n\nFC United hrál v inauguračním roku v Northern Premier League Division One North, první dva zápasy prohrál proti Lancaster City dne 18. srpna (1:2) a proti Garforth Town dne 22. srpna (0:1), a následný výhry nad Bridlington Town a Rossendale United, které FC United posune do středu tabulky.\n\nPodle pravidel FA Cupu letos tým debutoval v této soutěži. Tým začínal 2. září v předkole na venkovním hřišti týmu Trafford. FC United vyhráli 5:2. V prvním kvalifikačním kole tým narazil na Fleetwood Town, kterému podlehli poměrem 2:1 a se soutěží se tým rozloučil.\n\nKlub skončil v ligové tabulce na druhém místě o jeden bod za týmem Bradford Park Avenue a tak tým čekalo play-off, Který tým zvládl a tak postoupil do Northern Premier League Premier Division.\n\n\nZdroj: \n\n\n\nZdroj: \n\n\n\nZdroj: \n\nJelikož při založení klubu FC United neměl vlastní stadion, hrál do sezóny 2013/14 na pronajatém stadionu klubu Bury FC (Gigg Lane). Nicméně v důsledku kolizí utkání s týmem Bury FC musel FC United hrát různě na 6 různých stadionech.\n\nDne 25. března 2010 klub oznámil plány na vybudování vlastního stadionu s kapacitou 5 000 diváků v Newton Heath. To jest původní místo Manchestru United. Stavba bude umístěna na místě stávajícího deset akrů velkého sportovního centrum Lane a bude stát 3,5 milionu liber, které mají být financovány z veřejných darů, vydaných akcií ve společenství a grantových prostředků. Avšak o rok později v březnu 2011 městská rada Manchestru od tohoto projektu upustila, ale přislíbila FC United vybudování nového stadionu na novém místě s nižšími náklady. V červnu 2011 na svém webu FC United zveřejnil podrobné informace o plánu na nový stadion v Broadhurst Park v Mostonu . Městská rada Manchestru 27. října 2011 schválila stavební povolení pro tento projekt. FC United musel překonat řadu překážek co se týče financování a proto se výstavba stadionu protáhla o dva roky a tak až v listopadu 2013 začala výstavba.\n\nPřed sezonou 2014/15 skončil souhlas po devíti letech s Bury FC a jelikož FC United nemá stále svůj stadion, tak musí hledat další svůj přechodný domov. A to především u týmu Stalybridge Celtic v Bower Fold. Před sezónou 2015/16 klub otevřel po několika letech snažení vlastní stadion, pojmenovaný Broadhurst Park. Prvním zápasem na novém stadionu byl přátelský zápas proti béčku Benficy. Zápas se odehrál 29. května 2015 před dosud rekordní návštěvou 4 232 diváku, Benfica jej vyhrála poměrem 1:0.\n\nU klubu FC United je členství získáno tím, že se zaplatí roční poplatek ve výši 12£ (3£ u dětí). Každý obdrží jednu akcii v klubu a má nárok na hlasování na schůzích, bez ohledu na výši darovného.\n\nKlub má zvolený jedenácti členný výbor.\n\nKlub má dva zaměstnance na plný úvazek pozice: Andy Walsh jako vedoucí pracovník a Lindsey Robertson.\n\nKlub se řídí následujícími principy:\n\nKlub přijímá sponzorství, ale neumožňuje jejich zveřejnění na dresech. Hlavním sponzorem v letech 2005-2006 byl Bhopal Medical Appeal a v sezoně 2006-2007 Williams BMW Group.\n\nV polovině své druhé sezony na valné hromadě v listopadu 2006 klub nastínil ambice na příštích šest let.\n\n\n\n\n\n\nŽenský tým se poprvé zúčastnil soutěže v sezóně 2012/13. Největší úspěch týmu je druhé místo v soutěži Greater Manchester Women's Football League a finále v poháru GMWFL League Cup, kde podlehli ve finále 1:0 Manchesteru City. Od sezóny 2018/19 působí v North West Women's Regional League Premier Division (5. nejvyšší soutěž).\n\n\nZdroj: \n\n\n\nZdroj: \n\n"}
{"id": "614323", "url": "https://cs.wikipedia.org/wiki?curid=614323", "title": "Paolo Eleuteri Serpieri", "text": "Paolo Eleuteri Serpieri\n\nPaolo Eleuteri Serpieri (* 29. února 1944, Benátky) je italský komiksový ilustrátor a spisovatel, nejvíce známý pro erotickou a sci-fi komiksovou sérii \"Druuna\".\n\nV roce 1985 publikoval Morgus Gravis první kapitolu ze ságy \"Druuna\", která zachycuje realistickou kresbu obsahující násilí a sex. Na celém světě se prodalo přes jeden milión kopií. Anglické verze byly vydávány v časopisu \"Heavy Metal\".\n\n"}
{"id": "614338", "url": "https://cs.wikipedia.org/wiki?curid=614338", "title": "Alexander Eig", "text": "Alexander Eig\n\nAlexander Eig (1894 – 30. července 1938) byl botanik, jeden z vůbec prvních botaniků na území dnešního Izraele, vedoucí katedry botaniky na Hebrejské univerzitě v Jeruzalémě a spoluzakladatel Národní botanické zahrady na hoře Skopus.\nNarodil se v Šedrinu poblíž Minska v carském Rusku (dnešní Bělorusko) a jako mladík doprovázel rodinu při loveckých a rybářských výpravách a pozoroval rostoucí rostliny. V patnácti letech imigroval do Palestiny, kde se stal studentem zemědělské školy Mikve Jisra'el.\nV roce 1925 jej Otto Warburg přizval k experimentální zemědělské stanici v Tel Avivu, kde pracoval s Michaelem Zoharym. O rok později se tato stanice přestěhovala do Jeruzaléma a všichni její zaměstnanci začali pracovat pro Hebrejskou univerzitu. Ve stejný rok se oženil s Ittou Faktorovskou, sestrou jeho nejlepšího přítele a kolegy botanika Elazara Faktorovskeho.\n\nV roce 1931 získal doktorát a společně se Zoharym a Naomi Feinbronovou založil Jeruzalémskou botanickou zahradu na hoře Skopus. Mezi jeho studenty patřili například bratři Aharon a Efrajim Kacirovi, kteří se později stali předními izraelskými vědci. Efrajim Kacir se v 70. letech stal izraelským prezidentem.\n\nV roce 1937 jej Jicchak Ben Cvi pozval, aby svědčil před Peelovou komisí a zodpověděl otázku, zdali by Palestina zvládla pojmout více obyvatelstva (v důsledku židovské migrace). Později byl požádán, aby vytvořil mapu, která by sloužila jako podpůrný důkaz pro sionisty na mezinárodní scéně.\n\nZemřel na rakovinu v roce 1938 v Jeruzalémě ve věku necelých 44 let. Je pohřben na Olivetské hoře a na jeho náhrobním kameni je napsáno „Tvůrce vědy o rostlinách [botaniky] v Izraeli.“ Na jeho pohřbu promluvili Moše Šaret, Hugo Bergmann, Juda Leon Magnes a Jicchak Ben Cvi.\n\n"}
{"id": "614341", "url": "https://cs.wikipedia.org/wiki?curid=614341", "title": "Arboretum Křtiny", "text": "Arboretum Křtiny\n\nArboretum ve Křtinách je nejstarší a největší arboretum na Školním lesním podniku \"Masarykův les\" Křtiny, který spadá pod Mendelovu univerzitu v Brně. Nachází se zhruba na polovině cesty mezi městysi Křtiny a Jedovnice. \n\nArboretum založil v letech 1928–1930 profesor August Bayer, zakladatel Dendrologického ústavu Lesnické fakulty nově zřízené Vysoké školy zemědělské v Brně (dnes Mendelova univerzita). Arboretum bývalo nejdříve přístupné jen mimořádně a na objednávku, avšak v roce 1995 byla založena nadace profesora Bayera, která si mimo jiné uložila za cíl, aby arboretum bylo zpřístupněno veřejnosti. V současnosti je arboretum Křtiny v průběhu roku pro veřejnost přístupné vždy jeden den v týdnu – v sobotu, a to po celé vegetační období mezi Dny otevřených dveří, které jsou pořádány na konci měsíce května a na začátku měsíce října. Hromadným exkurzím je umožněn vstup po celý rok na základě předchozí domluvy. \n\nArboretum s naučnou stezkou se rozkládá na ploše 23 hektarů v nadmořské výšce 450-500 metrů. Jeho součástí je rybník, rašeliniště a vřesoviště. Geologickým podkladem je pískovec, místy překrytý sprašovými hlínami. \n\nZákladní dřeviny vysázené v arboretu pocházely ze zahrady Dendrologické společnosti v Průhonicích. Mnoho cenných dřevin dovezl prof. Bayer ze svých četných cest po Evropě. Postupně byly vysazovány dřeviny i z jiných částí světa. Evidováno je zde na 1 000 taxonů dřevin, z toho je přes 200 druhů kříženců a kultivarů vrb. Nejvzácnější dřevinou je pajehličník přeslenitý (\"Sciadopitys verticillata\"), pocházející z Japonska. \n\nV arboretu je rozmístěno více než 25 dřevěných plastik a sousoší, vytvořených studenty Lesnické a dřevařské fakulty Mendelovy univerzity v Brně při pořádaných sochařských sympoziích. Je zde také venkovní výukový amfiteátr a rekreačně-výchovná stezka Chvála stromů, představující jednotlivé druhy dřevin. Několik desítek metrů od arboreta leží Přírodní rezervace Bayerova s památníkem A. Bayera. \n\nZákladní prohlídkový okruh trvá přibližně 1 hodinu. \n\nArboretum Křtiny bývá též častým a atraktivním místem, kam se jezdí fotografovat novomanželé na své svatební fotografie.\n\n\n"}
{"id": "614342", "url": "https://cs.wikipedia.org/wiki?curid=614342", "title": "Český hřbet", "text": "Český hřbet\n\nČeský hřbet je geomorfologický okrsek Krkonoš. Nachází se v jejich centrální části, částečně na území Libereckého a částečně na území Královéhradeckého kraje.\n\nČeský hřbet náleží do geomorfologického celku Krkonoš a podcelku Krknošské hřbety. Od severněji položeného rovnoběžného Slezského hřbetu jej postupně od západu odděluje Mumlavský důl, Labský důl, Důl Bílého Labe a Obří důl. Z jižního svahu postupně vybíhají jednotlivé Krkonošské rozsochy. Od západu Vilémovská hornatina, Vlčí hřbet, Žalský hřbet a Černohorská hornatina. Od ještě východněji položené Růžohorské hornatiny jej odděluje tok řeky Úpy. Přibližně v polovině délky jej tok Labe rozděluje na dva geomorfologické podokrsky: Západní Český hřbet a Východní Český hřbet. Hřbet se nachází na území Krkonošského národního parku.\n\nJednotlivé vrcholy tvoří v rámci hřbetu souvislou řadu. Boční vrcholy do něj již geomorfologicky nepatří, náleží do jednotlivých Krkonošských rozsoch.\n\nOd západu:\n\nZápadní menší část hřbetu spadá do povodí Jizery. Jedná se o svahy spadající na sever do Mumlavského dolu a jižní svahy po linii Žalského hřbetu. Do povodí Labe spadá centrální část, konkrétně severní svahy nad Labským dolem a Dolem Bílého Labe a jižní svah nad Dlouhým dolem. Do povodí řeky Úpy spadá východní zakončení hřbetu, tzn. celá Studniční hora a část hory Luční. Dále se v prostoru hřbetu nachází:\n\nVe vrcholových partiích hřbetu je nejdůležitější stavbou Vrbatova bouda. Západněji umístěné Jestřábí boudy již zanikly. Na blízkém Vrbatově návrší stojí mohyla Hanče a Vrbaty. V sedle mezi Studniční a Luční horou stojí kamenná kaple vystavěná na památku Václava Rennera, která je dnes věnována obecně obětem hor. Do labského údolí rozdělujícího Český hřbet na západní a východní vybíhá zástavba Špindlerova Mlýna. V některých částech vrcholové partie hřbetu se nacházejí lehké objekty vz. 37 budované v rámci výstavby československého opevnění proti nacistickému Německu před druhou světovou válkou. Pro tento účel byla k Vrbatově boudě vybudována do současnosti využívaná vojenská silnice z Horních Míseček. Ze stejného důvodu byla v roce 1938 v západním svahu Ptačince zřízena dnes již neexistující kolejová svážnice a do sedla Luční a Studniční hory rovněž již zaniklá nákladní lanová dráha Pec pod Sněžkou - Luční hora. V současné době vede vrcholům hřbetu dvojice osobních lanových drah, konkrétně Lanová dráha Špindlerův Mlýn - Medvědín a Lanová dráha Rokytnice - Lysá hora. Obě jsou součástí velkých lyžařských areálů.\n"}
{"id": "614361", "url": "https://cs.wikipedia.org/wiki?curid=614361", "title": "Magdalena Malejevová", "text": "Magdalena Malejevová\n\nMagdalena Malejevová ( ) (* 1. dubna 1975, Sofie) je bývalá bulharská profesionální tenistka, hrající na okruhu WTA v letech 1989 až 2005, na němž vyhrála 10 titulů ve dvouhře a 5 ve čtyřhře. Zúčastnila se tří letních olympijských her v letech 1992 v Barceloně, 1996 v Atlantě a 2000 v Athénách. Na žebříčku WTA byla nejvýše klasifikována ve dvouhře na 4. místě (leden 1996) a ve čtyřhře na 13. místě (únor 2004).\n\nK roku 2011 je nejmladší ženskou mistryní Bulharska ve dvouhře, když se jí stala v roce 1988 ve třinácti letech a čtyřech měsících. Následující sezónu vstoupila do profesionálního tenisu a na prvním turnaji – challengeru ITF v Bari, se probojovala do finále. V sezóně 1990 ji unikl čistý juniorský grandslam, když ve dvouhře zvítězila na třech ze čtyř turnajů – juniorkách Australian Open, French Open a US Open. Roku 1993 obdržela \"cenu WTA pro hráčku s nejlepším zlepšením na žebříčku\". V červnu 1998 podstoupila operaci ramene, která ji z tenisu vyřadila na jedenáct měsíců. V říjnu 2005 ukončila tenisovou kariéru jako poslední ze tří sester. Poté ještě reprezentovala Bulharsko v týmových soutěžích, např. nastoupila do Fed Cupu 2011.\n\nRoku 2004 se provdala za přítele Lubomira Nokova. Mají dceru Julii (nar. 2007) a syna Marka (nar. 2008). Je aktivní v organizaci na ochranu životního prostředí \"Gorička\" a spoluvlastní sofijský tenisový klub Malejevových.\nJejí dvě sestry byly též profesionálními tenistkami. Všechny tři se prosadily do první desítky žebříčku WTA ve dvouhře. Katerina (nar. 1969) byla nejvýše na 6. místě a Manuela (nar. 1967) na 3. příčce, což je činí výjimečnou rodinou v celé tenisové historii. Matkou je Julia Berberjanová, v 60. letech nejlepší bulharská tenisová hráčka – devítinásobná mistryně země, která pochází z prominentní arménské rodiny. Otec George Malejev byl reprezentantem v basketbalu.\n\n\nVzájemné zápasy s hráčkami, které byly někdy klasifikovány v první desítce žebříčku WTA (tučně světové jedničky).\n\n"}
{"id": "614366", "url": "https://cs.wikipedia.org/wiki?curid=614366", "title": "Mokrý hřbet", "text": "Mokrý hřbet\n\nMokrý hřbet je krátký horský hřeben nacházející se v severní části Králického Sněžníku (geomorfologický okrsek Podbělský hřbet).\n\nMokrý hřbet se nachází na spojnici vrcholů Černá kupa a Stříbrnická, které jsou od sebe vzdálené asi 1,5 kilometru. Nadmořská výška v nejnižším bodu je asi 1210 metrů. Orientován je přibližně severojižním směrem. Pod západním svahem se nachází pramenná mísa řeky Moravy a boční vrchol o nadmořské výšce 991 m nazývaný Koňský hřbet. Pod východním svahem se nachází údolí Stříbrnického potoka a samotná ves Stříbrnice. Hřbet kopíruje pěšina sledovaná modře značenou turistickou trasou 2209 vedoucí zpod Králického Sněžníku do Vojtíškova a hranice národní přírodní rezervace Králický Sněžník.\nŽádná významná stavba se na Mokrém hřbetu nenachází. Hřbet je porostlý převážně hospodářskými smrčinami, které se ve vrcholové partii vyskytují v zakrslé formě. Ve vrcholové partii se též nachází vrchoviště, díky kterému získal hřbet svůj název.\n"}
{"id": "614370", "url": "https://cs.wikipedia.org/wiki?curid=614370", "title": "KkStB tendr 56", "text": "KkStB tendr 56\n\nTendr řady 56 kkStB byl třínápravový tendr použitý u mnoha lokomotivních řad kkStB i dalších železnic. U ČSD nesl označení 517.0.\n\nkkStB pořizovala tyto tendry ke svým lokomotivám od roku 1894. Jeho předchůdcem byl tendr řady. Tendry dodávala Lokomotivka Floridsdorf, 1. Českomoravská, Ringhoffer, Lokomotivka Vídeňské Nové Město a Lokomotivka StEG. Několik kusů dodala i Maschinen- und Waggonfabrik Kasimir Lipiński, Sanok a Maschinenfabrik Bromovský, Schulz & Sohn, Hradec Králové.\n\nTendry existovaly jak v čistě uhelném provedení, tak i se zásobníkem oleje pro přídavné olejové topení používané například na arlberské dráze.\n\nV roce 1908 nechala kkStB pro novou lokomotivu řady 210 v lokomotivce Floridsdorf postavit nový tendr s označením 57.01, který byl odlehčenou variantou tendru řady 56 – hmotnost prázdného tendru činila pouze 15,5 t. V roce 1910 byl tento jediný tendr přeznačen na 56.342.\n\n"}
{"id": "614371", "url": "https://cs.wikipedia.org/wiki?curid=614371", "title": "KkStB tendr 156", "text": "KkStB tendr 156\n\nTendr řady 156 kkStB byl třínápravový tendr použitý u mnoha lokomotivních řad kkStB i dalších železnic. U ČSD nesl označení 516.0.\n\nkkStB pořizovala tyto tendry ke svým lokomotivám od roku 1910. Jeho předchůdcem byl tendr řady řady 56, od kterého se odlišoval zúžením uhláku, takže kapsy vodojemu mohly být prodlouženy na celou délku tendru, což usnadnilo zastavování u vodních jeřábů a zároveň zlepšilo výhled z lokomotivy při jízdě tendrem napřed. Tendry dodávala Lokomotivka Floridsdorf, 1. Českomoravská, Ringhoffer, Lokomotivka Vídeňské Nové Město, Lokomotivka StEG, Maschinen- und Waggonfabrik Kasimir Lipiński Sanok a Akciová společnost Strojírny, dříve Breitfeld, Daněk a spol..\n\nTendry existovaly jak v čistě uhelném provedení, tak i se zásobníkem oleje pro přídavné olejové topení používané například na arlberské dráze nebo na rumunských železnicích.\n\nVýroba těchto tendrů pokračovala i v samostatném Československu.\n\n"}
{"id": "614372", "url": "https://cs.wikipedia.org/wiki?curid=614372", "title": "KkStB tendr 76", "text": "KkStB tendr 76\n\nTendr řady 76 kkStB byl třínápravový tendr použitý u mnoha lokomotivních řad kkStB i dalších železnic (KFNB). U ČSD nesl označení 414.0.\n\nkkStB pořizovala tyto tendry ke svým lokomotivám od roku 1897. Tendry dodávala Lokomotivka Floridsdorf, 1. Českomoravská, Ringhoffer, Lokomotivka Vídeňské Nové Město a Lokomotivka StEG, Maschinen- und Waggonfabrik Kasimir Lipiński Sanok a Maschinenfabrik Bromovský, Schulz & Sohn Hradec Králové.\n\nTendry existovaly jak v čistě uhelném provedení, tak i se zásobníkem oleje pro přídavné olejové topení používané například na arlberské dráze.\n\n"}
{"id": "614377", "url": "https://cs.wikipedia.org/wiki?curid=614377", "title": "Petr Kulhánek (vědec)", "text": "Petr Kulhánek (vědec)\n\nPetr Kulhánek (* 9. ledna 1959 Praha) je český teoretický fyzik a popularizátor astrofyziky a astronomie.\n\nPetr Kulhánek vystudoval v roce 1983 obor matematická fyzika na Matematicko-fyzikální fakultě Univerzity Karlovy. Kandidátem věd se stal v roce 1987 poté, co dokončil práci na téma \"Urychlovače plazmatu\" a i nadále se věnoval modelům a simulacím plazmatu. Docentem se stal v roce 1996 („Teoretické modely z-pinčů“) a profesorem aplikované fyziky v roce 2005 („PIC simulace plazmových vláken“).\n\nPetr Kulhánek má dvě děti. Je rozvedený.\n\nPetr Kulhánek přednáší na FEL ČVUT, FJFI ČVUT a PřF UP. Je členem Rady Centra teoretické astrofyziky AV ČR, autorem mnoha skript, učebních textů a odborných publikací.\n\nOd roku 1999 vedl sedm expedic za pozorováním plazmatu ve sluneční koróně a v horních vrstvách atmosféry planety Země.\n\nJe členem Mezinárodní astronomické unie.\n\nV lednu 2010 byl ministryní školství jmenován do Českého výboru PRODEX.\n\nPetr Kulhánek dlouhodobě popularizuje fyziku, astrofyziku a astronomii. Je zakladatelem sdružení Aldebaran Group for Astrophysics a koordinuje myšlenkovou náplň serveru Aldebaran.cz. Již od dob svých studií spolupracuje se Štefánikovou hvězdárnou v Praze.\n\nV roce 2010 mu Česká astronomická společnost udělila cenu \"Littera Astronomica\" za významný příspěvek k popularizaci astronomie v Česku.\n\n\n"}
{"id": "614382", "url": "https://cs.wikipedia.org/wiki?curid=614382", "title": "Moskevská státní konzervatoř", "text": "Moskevská státní konzervatoř\n\nMoskevská státní konzervatoř P. I. Čajkovského ( ) je nejvýznamnější hudební vzdělávací instituce v Moskvě. Dodnes je považována za jednu z nejlepších vysokých hudebních škol světa. Jeden ze světově nejprestižnějších koncertních sálů je Velký sál Moskevské konzervatoře.\n\nMoskevskou konzervatoř založil v roce 1866 Nikolaj Rubinštejn, bratr ruského klavíristy a skladatele Antona Rubinštejna, společně s knížetem Nikolajem Petrovičem Trubeckým. Od počátku zde jako pedagog působil také skladatel Petr Iljič Čajkovskij, jehož jméno konzervatoř nese od roku 1940.\n\nHistorie Moskevské konzervatoře je bohatá a světové renomé tohoto zařízení, které má ve skutečnosti vysokoškolský status, přetrvává samozřejmě do současnosti. Interpretační kvality jejích pedagogů i absolventů jsou pověstné, jejich pracovní nasazení též. Kromě výuky je to i množství koncertů, které se během roku odehrají ve čtyřech sálech konzervatoře. Na nich, kromě špičkových zahraničních i domácích umělců, hrají své absolventské, třídní, nebo abonentní koncerty také studenti a pedagogové školy. A právě požadavky výuky a pokrytí těchto veřejných produkcí tvoří každodenní intenzivní pracovní náplň neméně významné knihovny.\n"}
{"id": "614384", "url": "https://cs.wikipedia.org/wiki?curid=614384", "title": "Habitus (biologie)", "text": "Habitus (biologie)\n\nTermínem habitus se v botanice a dendrologii souhrnně označuje typický charakter, vzhled a architektura rostlinného druhu, taxonu nebo kultivaru – jinými slovy jeho typická vnější podoba. Většinou se jím shrnují fenotypové vlastnosti, které je možné rozeznat prostým pohledem na jedince, jako je vzrůst, rozložení koruny a rozvržení hlavních větví u stromů, charakter a četnost větvení, olistění, směrovost růstu (poléhavost, popínavost, vzpřímenost), řídkost či nahloučenost větví či listů, textura a celkový (i estetický) dojem, který těmito vlastnostmi rostlina na pozorovatele vytváří.\n"}
{"id": "614389", "url": "https://cs.wikipedia.org/wiki?curid=614389", "title": "Arrondissement Nantes", "text": "Arrondissement Nantes\n\nArrondissement Nantes je francouzský arrondissement ležící v departementu Loire-Atlantique v regionu Pays de la Loire. Člení se dále na 29 kantonů a 82 obcí.\n\n"}
{"id": "614393", "url": "https://cs.wikipedia.org/wiki?curid=614393", "title": "Africký exarchát", "text": "Africký exarchát\n\nAfrický exarchát (latinsky \"Exarchatus Africae\"), v dějinách též někdy označován jako Kartaginský exarchát, byla administrativní jednotka Byzantské říše zahrnující území v oblasti západního Středomoří. Jeho řízením byl pověřen exarcha mající sídlo v Kartágu, který měl v rámci této provincie k dispozici nejvyšší civilní a vojenské pravomoci. Exarchát byl založen v roce 590 za vlády císaře Maurikia. Byzantský vládce tuto administrativní jednotku zřídil především proto, že oblast kolem Kartága byla vystavena častým útokům Berberů, což ji ekonomicky vysilovalo. Exarchát se stal natolik silnou základnou byzantské moci, že odtud mohl Herakleios, syn zdejšího stejnojmenného exarchy, podniknout invazi do Konstantinopole, aby svrhl císaře Foku. Exarchát nicméně neodolal pozdějšímu náporu Arabů a roku 698 zanikl.\n\n"}
{"id": "614394", "url": "https://cs.wikipedia.org/wiki?curid=614394", "title": "Bitva u Ninive", "text": "Bitva u Ninive\n\nBitva u Ninive byla rozhodující střetnutí poslední římsko-perské války, probíhající v letech 602 až 628. V této bitvě odehrávající se 12. prosince 627 zvítězilo východořímské vojsko vedené císařem Herakleiem nad Peršany, což následně vedlo k sesazení perského velkokrále Husrava II. a k ukončení konfliktu mezi oběma říšemi.\n\nV rámci byzantsko-perských válek uzavřel roku 591 byzantský císař Maurikios s perským velkokrálem Husravem II., kterého pomohl dosadit na perský trůn, mírovou smlouvu. Po svržení císaře Maurikia novým byzantským vládcem Fokou roku 602 využil Husrev situace a rozpoutal proti Byzantské řiši nový vojenský konflikt, dovolávaje se povinnosti ochraňovat nástupnická práva Maurikiových potomků, kteří byli po převratu také zavražděni. \n\nPerská armáda vtrhla do Mezopotámie, Arménie a Kappadokie, situaci zhoršovalo i povstání jednoho z tamějších byzantských velitelů a opakované vzpoury monofyzitů a nestoriánů, příslušníků heretických křesťanských nauk, vyprovokované nesmiřitelným nepřátelským postojem ortodoxní vlády.\n\nZa této situace došlo k novému převratu. Roku 610 připlul ze severní Afriky s početným vojskem syn kartaginského exarchy Herakleios, jemuž se podařilo Foku svrhnout. Následujících více než deset let bylo vyplněno častými střetnutími s perskou armádou na východě a Avary a Slovany na západě. Přes veškeré úsilí se zatím válečné štěstí ale klonilo spíše k Peršanům, kterým se podařilo roku 619 dobýt Egypt, obilnici východořímské říše. O tři roky později však zorganizoval Herakleios protiofenzívu, během níž pronikl až na Kavkaz, kde strávil několik dalších let bojem s perskými silami. Mezitím spojené avarské, slovanské a perské síly oblehly roku 626 hlavní město byzantské říše Konstantinopol, dobýt tuto metropoli se jim však nepodařilo.\n\nZáhy nato zaútočil Herakleios ve spojenectví s Chazary do perského vnitrozemí a střetl se s perskými silami 17. prosince 627 poblíž města Ninive. Byzantské jednotky a jejich spojenci zde oslavili rozhodné vítězství. Porážka perských sil byla natolik významná, že způsobila postupný kolaps perské říše. Král Husrav II. vinou svého selhání ztratil oblibu a byl svržen palácovým převratem, na trůn nastoupil jeho syn Kavád II., který ovšem zakrátko zemřel. Perská říše bez panovníka se měla na několik dalších let utápět v politické anarchii. Na základě smlouvy s novým perským králem Kavádem II. získal Herakleios nazpět všechna před válkou držená území a taktéž nové oblasti v Arménii.\n\nByzantská a perská říše, oslabené dlouhou válkou, pak nedokázaly příliš úspěšně vzdorovat nastupující muslimské expanzi z Arabského poloostrova, jež ve svém důsledky připravila Byzanc o více než třetinu jejího území a sásánovskou Persii pak zcela vyvrátila.\n\n"}
{"id": "614395", "url": "https://cs.wikipedia.org/wiki?curid=614395", "title": "Basileus", "text": "Basileus\n\nBasileus (Řecky: βασιλεύς, Βασίλιας) nebo taky Basiliás je řecký titul, jehož význam se v různých historických epochách proměňoval. Ačkoli nejběžněji se pro vyjádření tohoto termínu používá české slovo „král“, v mykénské civilizaci a v archaické řecké společnosti náležel tento titul osobám disponujícím svrchovanou mocí působící jako kmenový vůdce nebo král králů (např. Agamemnón). V době mykénské civilisace se používala forma Basílias, které bylo synonym ke staršímu označení krále jako Anax. V klasické době se ho užívalo jako řeckého ekvivalentu pro označení perského velkokrále. Ve významu král se tento pojem definitivně prosadil v období helénismu, kdy ho přijali Alexandr Veliký a panovníci z jednotlivých nástupnických dynastií. Za římské nadvlády se výraz basileus stal neformálním označením římského císaře mezi jeho řecky mluvícími poddanými. V roce 629 císař Herakleios poprvé uplatnil tento pojem v oficiálním kontextu jako titul byzantského monarchy. V dobách moderního Řecka byl slovu basileus navrácen jeho dřívější význam král.\n"}
{"id": "614396", "url": "https://cs.wikipedia.org/wiki?curid=614396", "title": "Bitva u Jarmúku", "text": "Bitva u Jarmúku\n\nV bitvě u Jarmúku v srpnu 636 podlehlo byzantské vojsko muslimským Arabům vedeným Chálidem ibn al-Valídem. Vítězství muslimů přispělo k rozmachu islámské expanze do Sýrie, Palestiny a Egypta a znamenalo definitivní konec byzantské vlády v těchto zemích. Toto střetnutí mělo dalekosáhlé důsledky, neboť vedlo k rychlému rozšíření islámu v do té doby křesťanských krajích na Středním východě.\n"}
{"id": "614397", "url": "https://cs.wikipedia.org/wiki?curid=614397", "title": "Obléhání Konstantinopole (674–678)", "text": "Obléhání Konstantinopole (674–678)\n\nObléhání Konstantinopole v letech 674 až 678 bylo prvním vážným útokem muslimských Arabů směřujícím proti hlavnímu městu byzantské říše. Arabové neměli dostatek síly, aby dokázali prolomit opevnění Konstantipole a tak přistoupili k pravidelnému obléhání. To bylo na moři prováděno arabskou flotilou. Ta byla nakonec poražena byzantským loďstvem pomocí nové ničivé byzantské zbraně, známé jako „řecký oheň“. Třebaže vítězství Byzantinců zbrzdilo islámskou expanzi, Arabové nebyli definitivně odraženi a zhruba o třicet let později oblehli Konstantinopol znovu.\n\n"}
{"id": "614398", "url": "https://cs.wikipedia.org/wiki?curid=614398", "title": "Spencer Gore", "text": "Spencer Gore\n\nSpencer William Gore (10. března 1850 – 19. dubna 1906) byl anglický tenista, hráč kriketu za Surrey a v roce 1877 historicky první vítěz Wimbledonu.\n\nNarodil se a vyrůstal méně než míli od \"All England Croquet Club\" ve Wimbledon Common v hrabství Surrey..\n\nStudoval na Harrow school, kde vynikal ve sportu, zejména fotbalu a kriketu. Od jedenácti let byl kapitánem školního kriketového týmu. V roce 1877 byl \"All England Croquet Club\" přejmenován na All England Lawn Tennis and Croquet Club, v němž se první tenisový zápas odehrál o dva roky dříve.. V sezóně 1877 se uskutečnil první ročník nejstaršího tenisového turnaje na světě – Wimbledonu, a to pouze v mužské dvouhře.\n\nVšech dvacet dva hráčů zaplatilo startovné jednu guineu. Premiérový ročník ženského turnaje se uskutečnil až v roce 1884. Během pěti dnů se odehrálo dvacet jedna zápasů. Mistrovství bylo přes víkend přerušeno pro konání každoročního kriketového střetnutí. Plánované finále na pondělí se pro déšť odehrálo až o čtyři dny později. Během pěti zápasů ztratil dvacetisedmiletý tenista pouze dva sety, ve finále zdolal za čtyřicet osm minut Williama Marshalla 6–1, 6–2, 6–4.. Výhra činila dvanáct guinejí a stříbrný pohár darovaný sportovním časopisem \"The Field\".\n\nV následujícím 2. ročníku turnaje nestačil ve finále na Franka Hadowa, kterému podlehl po setech 5–7, 1–6, 7–9.\n\nZemřel v padesáti šesti letech v Ramsgate v hrabství Kent.\n\n"}
{"id": "614399", "url": "https://cs.wikipedia.org/wiki?curid=614399", "title": "Bitva u Akroinu", "text": "Bitva u Akroinu\n\nV bitvě u Akroinu se v roce 740 srazilo byzantské vojsko vedené císařem Leonem III. s muslimskými Araby. Střetnutí se odehrálo u frýžského města Akroinon (dnešní Afyon) a skončilo přesvědčivým vítězstvím Byzantinců. V důsledku toho poklesla intenzita arabských nájezdů do Malé Asie.\n"}
{"id": "614400", "url": "https://cs.wikipedia.org/wiki?curid=614400", "title": "Ravennský exarchát", "text": "Ravennský exarchát\n\nRavennský exarchát byla administrativní jednotka byzantské říše v Itálii, kterou kolem roku 584 založil císař Maurikios na obranu proti do Itálie pronikajícím Langobardům. Exarchát, situovaný na území mezi Římem a správním střediskem Ravennou, představoval oporu byzantské moci na Apeninském poloostrově. Silné pravomoce zdejšího nejvyššího hodnostáře, exarchy, spolu s odlišným kulturním, jazykovým a konfesijním prostředím vedly ze strany exarchů k opakovaným pokusům o uzurpaci moci. Problémy se správou této provincie dále umocňovaly četné spory mezi papeži a byzantskými císaři o uctívání obrazů.\nRoku 751 dobyl Ravennu langobardský král , čímž tento správní útvar zanikl a spolu s ním i vliv byzantské říše v severní Itálii.\n\n"}
{"id": "614401", "url": "https://cs.wikipedia.org/wiki?curid=614401", "title": "Georgij Aleksandrovič Ostrogorskij", "text": "Georgij Aleksandrovič Ostrogorskij\n\nGeorgij Aleksandrovič Ostrogorskij (19. ledna 1902 – 24. října 1976) byl jugoslávský historik a byzantolog ruského původu. Jeho nejznámější literární počin představuje dílo \"Geschichte des byzantinischen Staates\", které bylo vydáno třikrát německy, dvakrát anglicky a přeloženo do dalších deseti jazyků.\n"}
{"id": "614402", "url": "https://cs.wikipedia.org/wiki?curid=614402", "title": "Exarchát (byzantská říše)", "text": "Exarchát (byzantská říše)\n\nExarchát byl byzantský administrativní celek, v jehož čele stál exarcha. Exarcha byl původně titul důstojníka armády v pozdněřímském období. Později se tento titul vyvinul ve vojensko-správní funkci, jejímuž nositeli na příslušném území náleželo nejvyšší postavení jak z hlediska civilní administrativy, tak v oblasti vojenského velení. Proces slučování civilních a vojenských funkcí v provinciích vzdálených od centra byzantské říše a ohrožených nepřátelskými útoky začal již za vlády Justiniána I. Koncem 6. století císař Maurikios založil ravennský exarchát v Itálii a kartaginský exarchát v severní Africe. Soustředění těchto funkcí umožňovalo flexibilnější a nezávislejší rozhodování, proto exarcháty fungovaly v oblastech dále od centra státu, v mnoha ohledech v místech, kde existovalo nebezpečí nepřátelských útoků. V Itálii se toto ohrožení týkalo Langobardů, kteří sem přišli roku 568 a zabrali podstatnou část Apeninského poloostrova. Na druhou stranu africké území ohrožovaly severoafrické kmeny Berberů a zhruba od poloviny 7. století islámská expanze. Díky mimořádným administrativním opatřením se dokázala tato území úspěšně bránit cizí expanzi, a to až do roku 698, kdy padlo hlavní město afrického exarchátu Kartágo do rukou Arabů, respektive 751, kdy hlavní město italského exarchátu Ravennu dobyli Langobardi. V mnoha ohledech byly exarcháty předchůdci pozdějšího administrativního systému themat.\n"}
{"id": "614403", "url": "https://cs.wikipedia.org/wiki?curid=614403", "title": "Tribonianus", "text": "Tribonianus\n\nFlavius Tribonianus († 542) byl úspěšný právník a vysoce postavený úředník ve východořímské říši. Za vlády císaře Justiniána I. byl dosazen do čela komise provádějící kodifikaci římského práva, přičemž měl značný podíl na vydání monumentálního právního souboru známého jako \"Corpus iuris civilis\".\n"}
{"id": "614404", "url": "https://cs.wikipedia.org/wiki?curid=614404", "title": "Justiniánský mor", "text": "Justiniánský mor\n\nJustiniánský mor byla pandemie probíhající za vlády východořímského císaře Justiniána I., jejíž příčinou byl pravý mor.\nZ prvních ohnisek v Etiopii se roku 541 nákaza rychle rozšířila do Egypta, odkud se vinou právě probíhajícího byzantsko-perského konfliktu rapidně šířila po celém Středomoří a dál jak například do Mezopotámie, tak opačným směrem do Galie a Irska.\nRoku 542 zasáhla pandemie Konstantinopol, kde zemřela vinou nákazy asi třetina obyvatelstva. Podstatně byla v této době zasažena zejména Malá Asie.\n\nPodle tehdejších pramenů pandemie kulminovala mezi třetím a šestým měsícem od jejího vzniku, poté začala postupně ustupovat, přestože na mnoha místech se nemoc udržela další tři roky. Poté nastal na delší dobu útlum, což způsobilo krátké hospodářské oživení a pravděpodobně umožnilo císaři Justiniánovi sponzorovat rozsáhlou expedici eunucha Narsa do Itálie, jež úspěšně pokořila tamější Ostrogóty.\nO osm let později se mor znova vrátil, aby se opakoval v intervalech zhruba kolem čtyř let, a to až do roku 622.\n\nBěhem následujících 50 let zahubily periodicky se opakující epidemie zhruba polovinu obyvatelstva v zemědělských oblastech a o něco menší počet v sušších krajích.\nRozsáhlé epidemie moru pokračovaly opakovaně vždy jednou za generaci až zhruba do poloviny 8. století, kdy z dodnes nejasných důvodů přestaly.\n\nMor měl drastický dopad na ekonomiku, kulturu a společnost východořímské říše i dalších oblastí Evropy a Asie. Notná část měst se z této pohromy nikdy nevzpamatovala a zůstala neosídlena. V případě byzantské vlády to vedlo k značnému útlumu příjmů, takže zatímco původně mohla říše sestavit armádu profesionálních vojáků čítající zhruba 25 000 až 30 000 mužů, později se jednalo o pouhých 10 000 mužů. Situace impéria byla o to těžší, že povětšinou nomádské kmeny usazené v blízkosti jejích hranic morem příliš zasaženy nebyly.\n\nV takovém případě mohl kmen o síle 25 000 mužů bez problémů konkurovat hlavním složkám početně oslabené byzantské armády, k čemuž v následujících obdobích opakovaně docházelo a bylo jedním z faktorů, jež umožnily rozmach islámu ve středomořském regionu.\nNa druhou stranu rozsáhlé vylidněné oblasti s úrodnou půdou připadly vládě, která je později mohla použít pro zavedení systému themat, v rámci nichž hospodařili na svých polích svobodní rolníci fungující zároveň jako vojáci.\n\n"}
{"id": "614405", "url": "https://cs.wikipedia.org/wiki?curid=614405", "title": "Glass", "text": "Glass\n\nGlass (anglicky „sklo“ nebo „sklenice“) může označovat:\n\n\n"}
{"id": "614406", "url": "https://cs.wikipedia.org/wiki?curid=614406", "title": "Theodora", "text": "Theodora\n\nTheodora je řecké jméno, ženská forma jména Theodor, které znamená \"dar Boží\":\n\n"}
{"id": "614407", "url": "https://cs.wikipedia.org/wiki?curid=614407", "title": "Syrská dynastie", "text": "Syrská dynastie\n\nSyrská dynastie, někdy nesprávně označovaná jako isaurská dynastie, byla založena byzantským císařem Leonem III. v roce 717 a přetrvala až do roku 802. Za panování členů této dynastie byla byzantská říše rozpolcena náboženským sporem vyvolaným Leonovým zákazem uctívání obrazů, prosazovaný především jeho synem Konstantinem V.\n\n"}
{"id": "614408", "url": "https://cs.wikipedia.org/wiki?curid=614408", "title": "Theodora II.", "text": "Theodora II.\n\nTheodora (kolem 810 – 11. února 867) byla byzantská císařovna a manželka císaře Theofila, po jehož smrti v roce 842 vládla jako regentka za jejich nedospělého syna Michala III. Krátce po začátku svého regentství prosadila obnovení uctívání ikon, čímž bylo definitivně ukončeno období ikonoklastického hnutí v byzantských dějinách.\n"}
{"id": "614409", "url": "https://cs.wikipedia.org/wiki?curid=614409", "title": "Paulikiáni", "text": "Paulikiáni\n\nPaulikiáni byli nekonformním křesťanským hnutím působícím v 8. a 9. století v Byzantské říši. Po většinu svých dějin byli považováni za heretiky.\n\nPaulikiáni byli křesťanským heretickým hnutím šířícím se od 7. století v Arménii a od 8. století i ve východních thematech Byzantské říše. Učení tohoto hnutí mělo silně dualistické a gnostické rysy, pro které byli současníky často označováni za manichejce, a kombinovalo v sobě prvky zoroastrismu a křesťanství, z něhož přebíralo evangelium a listy sv. Pavla. Vycházeli spíše než z učení manichejců z učení sekty markionovců a jejich dualismus spočíval v tom, že hlásali základní protiklad mezi Bohem a vládcem tohoto světa, kteří spolu vedou věčný zápas. Odmítali četné církevní instituce, až už to byla církevní hierarchie s biskupem v čele či některé základní prvky církevní praxe, svátosti apod. \n\nNa byzantském území se hnutí paulikiánů výrazněji rozšířilo během 8. století, tedy v době ikonoklasmu. Byla to situace pro paulikiány celkem příznivá, protože jejich odpor k některým vnějším projevům církve jako k svatým obrazům, tak zejména vůči mnichům, se v mnoha ohledech blížil oficiálnímu postoji státní moci, a tak se sekta těšila poměrně značnému klidu. To se však změnilo na začátku devátého století. \n\nMichael I. Rangabe znovu uvedl v platnost zákony namířené proti manichejcům, za něž byli paulikiáni pokládáni, a od vlády císaře Theofila byli v pozdějších letech vystavováni pronásledování, které nabylo zvláštní intenzity a krutosti za regentské vlády císařovny Theodory II. Aby unikli persekuci, uchylovali se často na arabské území, kde si se svolením melitenského emíra založili vlastní poloautonomní panství se sídlem v Tefrike. V 9. století vedli paulikiáni ve spojení s Araby ozbrojený boj proti byzantským císařům. Při byzantské ofenzívě začátkem šedesátých let utrpěli těžké ztráty a roku 863 zahynul sám jejich vůdce Karbeas. Na jeho místo však nastoupil Chrysocheiros, který usiloval založit vlastní državu. Chrysocheirovi se podařilo po zavraždění byzantského císaře Michaela III., které mělo za následek vojenské oslabení Byzance, dosáhnout během vojenského tažení západního pobřeží Malé Asie. Nový císař Basileios I. se pokoušel s Chrysocheirem vyjednávat, ale ten vyžadoval odstoupení celé Malé Asie, což císař odmítl. Nato se Basileios roku 871 vypravil proti paulikiánům, ale byl pod hradbami Tefrike poražen. Teprve o rok později se byzantskému vojevůdce Christoforovi podařilo zasadit paulikiánům zničující úder. Množství jich padlo, ještě větší počet byl zajat. V boji zahynul i Chrysocheiros. Poslední úder paulikiánskému hnutí představovalo zemětřesení, které zničilo podstatnou část Tefrike. Zbylí paulikiáni byli násilím hromadně obraceni na ortodoxní víru, velké množství jich bylo přesídleno na byzantské území. Obrácení paulikiánští bojovníci byli zařazeni do byzantských oddílů a posláni na západ, kde jen o málo později pomáhali dobývat pro Byzantince jižní Itálii od svých bývalých arabských spojenců.\n\n"}
{"id": "614411", "url": "https://cs.wikipedia.org/wiki?curid=614411", "title": "Michael Psellos", "text": "Michael Psellos\n\nMichael Psellos (1017 nebo 1018 – kolem 1078), původním jménem Konstantin, byl byzantský spisovatel, filozof, politik a historik. Za vlády Konstantina IX. se domohl vlivného postavení na císařském dvoře a později sloužil jako vysoce postavený rádce několika dalších panovníků.\n\nPsellos byl žákem Ioanna Mauropa, významného učitele a vzdělance. Jeho zájem zasahoval do mnoha směrů, mimo jiné se zabýval filosofií a přírodními vědami. Zkoumal a pochopil zásadní vliv novoplatonismu na křesťanství, během svého bádání se zaměřoval na matematiku a logiku. Byl přesvědčen, že všechny pozemské jevy se dají vysvětlit za pomoci lidského rozumu. Neunikl však ani pověrčivosti typické pro tehdejší dobu. V tomto ohledu pěstoval jako jeden z prvních i zálibu o lidovou tvorbu, zejména přísloví a pořekadla. V některých svých názorech se vracel k antickému myšlení, například oceňoval krásu lidského těla a stavěl jí po bok kráse duševní. Jeho estetické ideály pak připomínají pozdější dobu renesance.\n\nMezi jeho největší díla patří velký soubor pojednání s encyklopedickým charakterem zvaný \"Didaskalia pantodapé\" (\"Všelijaké učení\") zahrnující témata z teologie, filosofie, psychologie, fyziologie, astronomie, lékařství a zemědělství. Psellos se zde snaží o hierarchické členění světa v duchu novoplatonismu. Další výraznou prací je jeho historické dílo \"Chronographia\" (\"Letopisy\"), v němž zachytil období vymezené vládou Basileia II. a Michaela VII., tedy roky 976-1077. Jeho historická práce je považována za stylisticky jedno z nejzdařilejších byzantských děl v tomto oboru. Výrazně se v nich projevuje živý popis byzantského dvora a jeho příslušníků. Pozoruhodné jsou také Psellovy epitafy, neboli pohřební řeči, na jeho matku a dále na patriarchy Michaela Kerullaria, Konstantina Leichuda a Ioanna Xifilina.\n\nVedle toho působil od roku 1045 také jako učitel v Konstantinopoli, kde se s císařem uděleným titulem \"hypatos tón filosofón\" (konzul filozofů) věnoval výkladu gramatiky, rétoriky, stylistiky, četby antických autorů, dialektiky, aritmetiky, geometrii, astronomii, hudbě, fyzice, metafyzice a teologii. V mnoha ohledech se jednalo o paralelu k západoevropskému systému studia, tedy trivia a kvadrivia.\n\nV oblasti politiky hrál Psellos zejména ve třetí čtvrtině 11. století významnou roli jakožto jeden z vrcholných představitelů státního aparátu byzantské říše. Dopomohl k trůnu císaři Izákovi I. Komenovi, aby jej následně zase svrhl a zasloužil se o nástup Konstantina X. Duky. Po smrti tohoto císaře a během regentské vlády císařovny Eudokie opět držel na chvíli otěže moci on spolu s \"kaisarem\" Ioannem Dukou, nebezpečná situace ze strany seldžuckých Turků však vedla roku 1068 k novému převratu a nastolení císaře Romana IV. Diogena, pocházejícího z prostředí pozemkové aristokracie. Císař se o tři roky později s Turky střetl v neslavné bitvě u Mantzikertu, po níž byl vítěznými Seldžuky zajat. Toho Psellos využil, s Ioannem Dukou zorganizoval další převrat a dosadil na trůn mladého syna Konstantina X. Michaela Duku. Roman po svém propuštění z tureckého zajetí rozpoutal proti těmto uzurpátorům občanskou válku, byl však opakovaně poražen a nakonec zajat a oslepen. Záhy nato, roku 1072, zemřel. Ani Psellos však nezůstal u moci příliš dlouho. Brzy upadl v nemilost a byl donucen opustit císařský dvůr. Není zcela jasné, kdy zemřel, pravděpodobně kolem roku 1078.\n\n\n"}
{"id": "614412", "url": "https://cs.wikipedia.org/wiki?curid=614412", "title": "Bitva u Dyrrhachia (1081)", "text": "Bitva u Dyrrhachia (1081)\n\nBitva u Dyrrhachia se odehrála 18. října 1081 mezi Byzantinci vedenými císařem Alexiem I. Komnenem a jihoitalskými Normany, jimž velel Robert Guiscard. Střetnutí bylo svedeno poblíž byzantského města Dyrrhachium (dnešní Durrës) a skončilo vítězstvím Normanů, kteří následně toto město obsadili a zmocnili se většiny Makedonie a Thesálie.\n"}
{"id": "614413", "url": "https://cs.wikipedia.org/wiki?curid=614413", "title": "Bitva u Dorylaia", "text": "Bitva u Dorylaia\n\nV bitvě u Dorylaia se 1. července 1097 střetlo vojsko účastníků první křížové výpravy se seldžuckými Turky. Křižáci dosáhli v této bitvě vítězství, načež prošli téměř bez odporu celou Malou Asií a pokračovali k Antiochii, zatímco Turci se stáhli dále na východ.\n\nJestliže v prvé srážce pod Nikaiou doplatil ikonyjský sultán Kilič Arslan na své podcenění vojenské síly západních rytířů, potom vzápětí po zahájení pochodu křižáci těžce doplatili na svou nedostatečnou znalost turecké bojeschopnosti. Kilič Arslan totiž hned po svém neúspěchu u Nikaie zmobilizoval posily od svých vazalů na východě, dal bedlivě sledovat pohyb křižáckého vojska a rozhodl se je zničit překvapivým útokem u městečka Dorylaia. Když Turci zaútočili, jejich lehká jízda zasypala západní rytíře mračny šípů, ale nepřibližovala se na dosah sečných zbraní. Bohemund, jeden z vůdců výpravy, nařídil stáhnout se do středu tábora, kde měli vyčkat na druhou rytířskou linii, která šla kvůli zásobování pár hodin za nimi. Turci nedokázali zabránit spojení obou franských vojsk, čímž umožnili rytířům zformovat se do protiútoku. Těžkou zbrojí vybavení rytíři měli v boji zblízka jasnou převahu, následně se křižákům podařilo Turky obklíčit, čímž bylo o bitvě rozhodnuto.\n\nPo zlomení tureckého odporu se křižácká vojska přesunula Malou Asií, obsadila krátce sídlo sultánů Ikonion a po jedné menší srážce s armádou Kilič Arslána se přesunula do Levanty, kde první křížová výprava vyvrcholila dobytím města Jeruzaléma, vytvořením Jeruzalémského království a dalších několika křižáckých států.\n\n"}
{"id": "614414", "url": "https://cs.wikipedia.org/wiki?curid=614414", "title": "Tagma", "text": "Tagma\n\nTagma (plurál \"tagmata\") byl elitní vojenský útvar byzantské armády. Za vlády císaře Konstantina V. byly stávající gardové oddíly přetvořeny v tagmata. Tyto stálé a profesionální jednotky, rozmístěné v Konstantinopoli a jejím okolí, sestávaly z vojáků oddaných císaři a sloužily jako ústřední záloha doplňovaná během tažení themovými vojsky.\n"}
{"id": "614415", "url": "https://cs.wikipedia.org/wiki?curid=614415", "title": "Koncil v Hiereii", "text": "Koncil v Hiereii\n\nKoncil v Hiereii byl v roce 754 svolán ikonoklastickým císařem Konstantinem V. za účelem odsouzení uctívání ikon. Koncil zavrhl ikonodulii jako herezi a exkomunikoval Jana z Damašku a někdejšího konstantinopolského patriarchu Germana. Jeho závěry byly revidovány Druhým nikajským koncilem, uspořádaným roku 787, jímž bylo znovu povoleno uctívání obrazů.\n"}
{"id": "614419", "url": "https://cs.wikipedia.org/wiki?curid=614419", "title": "Theofanes Homologetes", "text": "Theofanes Homologetes\n\nTheofanes Homologetes, případně latinsky Confessor (kolem 760 – 12. března 818), byl příslušník byzantské aristokracie, který se stal mnichem a významným kronikářem. V roce 787 se zúčastnil Druhého nikajského koncilu a za vlády Leona V. byl jako rozhodný odpůrce ikonoklasmu poslán do vyhnanství. Theofanes sepsal kroniku, v níž postihl historické události od nástupu Diocletiana v roce 284 až do pádu Michaela I. Rangabe v roce 813. Přitom čerpal z děl některých dřívějších autorů, jejichž texty se nedochovaly, a je téměř jediným zdrojem pro 7. a 8. století, zejména léta 769 až 813. V jeho díle nenacházíme prakticky žádný kritický přístup k dějinám.\n"}
{"id": "614420", "url": "https://cs.wikipedia.org/wiki?curid=614420", "title": "Theodoros Komnenos Dukas", "text": "Theodoros Komnenos Dukas\n\nTheodoros Komnenos Dukas († po roce 1253) byl epirský despota v letech 1215 až 1230 a v roce 1224 byl v Soluni korunován císařem. Krátce po začátku své vlády dobyl většinu Makedonie a Thesálie a posléze se zmocnil soluňského království. Po porážce v bitvě u Klokotnice upadl do bulharského zajetí. Během něho se zapojil do nezdařeného spiknutí proti Ivanu II. Asenovi, načež byl oslepen.\n"}
{"id": "614421", "url": "https://cs.wikipedia.org/wiki?curid=614421", "title": "Katalánská kompanie", "text": "Katalánská kompanie\n\nKatalánská kompanie byla skupina žoldnéřů z Katalánska a Aragonie vedená Rogerem de Flor. V roce 1303 si tyto žoldnéře najal byzantský císař Andronikos II. Palaiologos, v jehož službách bojovali s jistým úspěchem proti Turkům v Malé Asii. \n\nKdyž Byzantinci zavraždili příliš mocného Rogera de Flor, obrátili se Katalánci proti Andronikovi a zpustošili Thrákii. Poté se odebrali do Řecka, kde v roce 1311 ovládli většinu Athénského vévodství, následně stočili svou pozornost na území Epirského despotátu v jižní Thessálii, na nově dobytých územích bylo zřízeno Neopatrijské vévodství, jež bylo společně s Athénským vévodstvím sjednoceno s Aragonskou korunou. \n"}
{"id": "614422", "url": "https://cs.wikipedia.org/wiki?curid=614422", "title": "Bitva u Pelekanonu", "text": "Bitva u Pelekanonu\n\nV bitvě u Pelekanonu se 10. a 11. června 1329 střetlo byzantské vojsko v čele s císařem Andronikem III. s osmanskými Turky vedenými Orhanem I. Císař se vypravil do Bithýnie, aby prolomil osmanské obležení Nikomédie a Nikaie, avšak byl poražen. Poslední byzantský pokus o udržení severozápadní části Malé Asie tak skončil neúspěchem.\n"}
{"id": "614423", "url": "https://cs.wikipedia.org/wiki?curid=614423", "title": "Nikomédie", "text": "Nikomédie\n\nNikomédie (dnešní İzmit v Turecku) bylo starověké město původně založené v 8. století př. n. l. jako megarská kolonie nazývaná Astakos. Poté, co bylo zničeno Lýsimachem, ho 264 př. n. l. znovu vybudoval bithýnský král Níkomédés I., který mu dal jméno Nikomédie. Od té doby patřilo mezi nejdůležitější města v severozápadní Malé Asii.\n\nPo připojení oblasti k římské říši byla Nikomédie hlavním městem provincie Bithýnie. Za vlády římského císaře Diokleciána se stala jedním z hlavních měst římské říše. Nikomédie zůstala východním hlavním městem až do roku 330, kdy císař Konstantin I. Veliký prohlásil za nové hlavní město římské říše nedaleké město Byzantion, které přejmenoval na Konstantinopol.\n\nI po založení Konstantinopole byla Nikomédie stále důležitým městem. Roku 358 byla ale velká část města zničena během silného zemětřesení, po kterém vypukl velký požár. Nikomédie byla znovu vybudována, ale už v menším měřítku. V 6. století za císaře Justiniána bylo ve městě postaveno několik nových veřejných budov. Vzhledem k poloze na cestě vedoucí k hlavnímu městu zůstala Nikomédie důležitým vojenským centrem a hrála důležitou roli v byzantském tažení vůči chalífátu.\n\nOd roku 840 byla Nikomédie hlavním městem themy patřící \"Optimatoi\", zásobovací a logistické vojenské jednotce Byzantské říše. Tou dobou už nejstarší, přímořská část města byla opuštěná a ležela v ruinách, jak popisuje arabský geograf Ibn Hordadbeh. Osídlení bylo očividně omezeno na citadelu na vrcholu kopce.\n\nRoku 1080 město sloužilo jako hlavní vojenská základna pro Alexia I. Komnena v jeho tažení proti seldžuckým Turkům. Za první i druhé křížové výpravy zde bylo vojenské ležení. Mezi roky 1204 a ca. 1240 drželo město Latinské císařství, následně je získal Jan III. Dukas Vatatzés. Zůstalo pod kontrolou Byzance po další století, ale po porážce Byzance roku 1302 v bitvě u Baphea je začala ohrožovat Osmanská říše. Poté, co přestálo dvě blokády (1304 a 1330), podlehlo Osmanům roku 1337.\n\n"}
{"id": "614424", "url": "https://cs.wikipedia.org/wiki?curid=614424", "title": "Bitva u Nikopole", "text": "Bitva u Nikopole\n\nV bitvě u Nikopole se 25. září 1396 střetli osmanští Turci s křižáckým vojskem tvořeným především Francouzi, Uhry, Němci, Burgunďany a Benátčany. Křižáci vedení králem Zikmundem Lucemburským v tomto boji drtivě podlehli osmanskému sultánovi Bajezidovi I.\n"}
{"id": "614425", "url": "https://cs.wikipedia.org/wiki?curid=614425", "title": "Ioannes Skylitzes", "text": "Ioannes Skylitzes\n\nIoannes Skylitzes byl vysoký byzantský vojenský hodnostář a historik, tvořící ve druhé polovině 11. století. Ve svém díle \"Σύνοψις Ἱστοριῶν\" (\"Synopsis historión\" – \"Přehledné dějiny\") navázal na kroniku Theofana Homologeta, přičemž zachytil období mezi léty 811 až 1057. Jeho práce je tematicky řazena podle vlády jednotlivých panovníků. Pokoušel se dosáhnout objektivního, co možná nejúplnějšího a přehledného popisu historických událostí v duchu kritické historiografie, přestože vytčených cílů nedokázal vždy dosáhnout. Značná část jeho díla byla opsána v soudobé kronice mniha Georgia Kedrena. Z dochovaných rukopisů je nejvýznamnější pravděpodobně rukopis madridský, vytvořený na Sicílii ve 12. století, obsahující 574 ilustrací. Je to zároveň jediná byzantská iluminovaná kronika v řečtině, která se dodnes zachovala a představuje tak nedocenitelný pramen pro zhotovování obrazů v tehdejší Byzanci.\n\n\n"}
{"id": "614426", "url": "https://cs.wikipedia.org/wiki?curid=614426", "title": "Ioannes Zonaras", "text": "Ioannes Zonaras\n\nIoannes Zonaras byl byzantský kronikář, který zastával vysoké úřady na dvoře císaře Alexia I. Komnena a později se odebral do kláštera. Jeho nejvýznamnější dílo představuje kronika \"Epitome historion\" (Historická příručku) počínající stvořením světa a končící rokem 1118. Zonaras vycházel mimo jiné z Římských dějin Cassia Diona. Pro období krize římské říše ve 3. století přináší řadu informací, které se jinde nedochovaly, a výrazně napomáhá správnému porozumění událostem. Stejně tak je pro dnešní výzkum důležité i značné množství byzantských pramenů, ze kterých Zonaras vycházel a jež by jinak byly ztraceny. Svou prací navazuje na encyklopedické snahy z období vlády Konstantina VII. Porfyrogenneta.\n\n"}
{"id": "614427", "url": "https://cs.wikipedia.org/wiki?curid=614427", "title": "Georgios Pisides", "text": "Georgios Pisides\n\nGeorgios Pisides byl byzantský básník pocházející z Pisidie, jenž tvořil na počátku 7. století. Působil jako jáhen v chrámu Hagia Sofia a zúčastnil se tažení císaře Herakleia proti Sásánovcům. Z jeho díla jsou nejproslulejší básně oslavující Herakleiova vítězství, obsahující rovněž hodnotné historické informace.\n"}
{"id": "614428", "url": "https://cs.wikipedia.org/wiki?curid=614428", "title": "Theodoros Studijský", "text": "Theodoros Studijský\n\nTheodoros Studites (759 – 11. listopadu 826) byl byzantský mnich a opat Studijského kláštera v Konstantinopoli.\n\nVe dvaceti letech vstoupil Theodoros do kláštera Sakkudion, kde zastával od roku 794 pozici igumena neboli představeného. O čtyři roky později se svým strýcem zamířil do Konstantinopole do kláštera Studios, který obnovil a reorganizoval s cílem zavést přísnější vnitřní řád. Dle Theodorových názorů měly být kláštery nezávislé na sekulární moci, v byzantském prostředí tedy měly udržovat svou nezávislou autoritu i ve vztahu k samotnému byzantskému císaři. Theodoros rovněž sehrál významnou roli v obrození byzantského monasticismu a klasických literárních žánrů v Byzanci. Byl znám jako horlivý oponent ikonoklasmu a zastánce morálních hodnot, kvůli čemuž byl třikrát poslán do vyhnanství, kde nakonec i roku 826 zemřel. O téměř dvacet let později, roku 844, byly jeho ostatky přeneseny nazpět do Konstantinopole a Theodoros byl od té doby uctíván jako světec. Dochovalo se velké množství jeho děl, především korespondence, oslavné řeči, homilie, hymny a epigramy.\n\n"}
{"id": "614429", "url": "https://cs.wikipedia.org/wiki?curid=614429", "title": "Studijský klášter", "text": "Studijský klášter\n\nHagios Ioannes Prodromos en tois Studiou (\"Svatý Jan Křtitel ve Studiu\"), často zkracováno na Studijský klášter či Studion byl jedním z nejvýznamnějších klášterů Konstantinopole, hlavního města byzantské říše, pocházející z 5. století.\n\nPočátky jeho existence spadají do poloviny 5. století, kdy ho založil konzul Studios. Jejich zásady a způsoby se staly vzorem následovaným mnichy mnoha byzantských klášterů, včetně těch na hoře Athos. V mnohém ohledu se ale od převážné části byzantských klášterů lišil, zejména zde existovala rozsáhlá knihovna a dílna na opisování rukopisů, což v běžných byzantských klášterech obvyklé nebylo. tato dílna v pozdějších letech dosáhla velkého věhlasu. Zdejší mniši opakovaně osvědčili svoji oddanost ortodoxii a to zvláště během ikonoklasmu, kdy v čele se svým tehdejším opatem Theodorem Studijským vystupovali jako rozhodní zastánci uctívání ikon. Ke konci existence byzantské říše, v 15. století, byl klášter jedním z posledních center byzantské vzdělanosti. Působili zde například Josef Bryennios a bratři Jan a Marek Eugenikové. Dochované zbytky kláštera se nacházejí nedaleko Marmarského moře v jedné z městských částí dnešního Istanbulu zvané Samatya.\n\n"}
{"id": "614430", "url": "https://cs.wikipedia.org/wiki?curid=614430", "title": "Georgios Gemistos Pléthón", "text": "Georgios Gemistos Pléthón\n\nGeorgios Gemistos Plethon (také Pletho, řecky Γεώργιος Πλήθων Γεμιστός; kolem 1355. Konstantinopol – 26. června 1452, Mystra) byl řecký novoplatonik, filosof, nejvýznamnější učitel poslední generace byzantských vzdělanců. Jako student se zamiloval do Platóna, a proto později přijal podobně znějící jméno \"Plethon\". Po mnoha staletích se poprvé opět obracel k antickým řeckým autorům ne pro formální dokonalost jejich antické řečtiny, ale pro jejich myšlenkové bohatství. Během pobytu ve Florencii hluboce zapůsobil na Cosima de Medici, který následně založil novou platónskou akademii.\n\nGemistos (= řecky \"naplněný\") se narodil kolem roku 1355 pravděpodobně v Konstantinopoli, byzantincům, žijícím v Mistře v Peloponésii, poblíž antické Sparty. Odešel studovat do Adrianopole (dnešní Edirne), která byla hlavním městem Osmanské říše. Zde jej prý hebrejský mystik Elisaios seznámil s naukami Zoroastrovými a začal se zde také věnovat studiu Platóna, kterým byl tak posedlý, že si později dal podobné jméno \"Plethon\".\nPo návratu zpět do Mistry se dal na dráhu učitele, soudce, filosofa a spisovatele. Kromě filosofie učil také astronomii, historii a zeměpis. V roce 1438 byl pozván císařem Janem VIII. na koncil do Ferrary, který pokračoval o rok později ve Florencii. Zde představil svůj spis \"De differentiis\", o rozdílech mezi Platónovým a Aristotelovým pojetím Boha. Nastínil zde Platónovo učení a snažil se uvolnit lpění na Aristotelovi, jehož myšlení zastávala západní Evropa po osm století. Během svého pobytu ve Florencii přiměl Cosima de Medici k založení Platónské akademie.\nPlethon zemřel v Mystře v roce 1452. Někteří jeho italští stoupenci, v čele se Sigismondem Pandolfo Malatestou, ukradli jeho ostatky a pohřbili jej v kostele S. Františka v Rimini známém pod názvem Tempio Malatestiano, slavné stavbě Leona Battisty Albertiho.\n\nVe zralém věku, který prožil Gemistos v Mystře na dvoře peloponéského despoty Theodóra II., se začal zabývat myšlenkami na novou organizaci řecké společnosti v duchu Platóna a starého helénství.\n\nSvé návrhy předložil ve dvou memorandech, jedno adresováno císaři Manuelu II. a druhé despotovi Theodórovi. Plethon v duchu čistého helénství nespojuje Konstantinopol s ideou Říma, ale se starou peloponéskou kolonií Byzantion. Rozvádí zde na základě sociologických úvah návrhy na ekonomickou reformu. Zdůrazňuje, že Peloponés je zemědělská krajina, ostře kritizuje tvrdé vybírání daní a odvody mužů k vojenské službě a ukazuje, jak tyto zásahy snižují zemědělskou produktivitu, která je pro společnost stejně tak významná, jako zajištění obrany. Doporučuje regulaci dovozu i vývozu a zavedení cel. Stejně jako Platón se i Plethon staví do role filozofa, který radí svému vladaři.\n\nV prvních třech odstavcích spisu \"De differentiis\" Plethon porovnává Aristotelovo a Platónovo pojetí Boha. Platónův Bůh je nejvyšším panovníkem, stvořitelem všech druhů substancí, a tím pádem stvořitelem veškerého univerza. Na druhou stranu Aristoteles nikdy nenazývá Boha stvořitelem čehokoliv, ale pouze hybnou silou vesmíru.\n\nPodle Plethona je Bohem Zeus \"tvůrce a všemocný vládce, který je sám v sobě, chovaje ve svém nitru sjednoceně a nedělitelně, co poté zvlášť ze sebe vypouští, čině tak své dílo něčím plně jednotným a celistvým, a rovněž, jak je jen možné, úplným a nejlepším... \". Druhým v jeho hierarchii je Poseidón, nejstarší Diův syn, zrozený bez matky, který získal právo rodit a tvořit. Héra představuje hmotu, v jejímž lůně věci získávají bytí. Gemistos nepovažuje hmotu za nižší stupeň bytí. Nejstarším bohem, sídlícím na Olympu, je Helios, pán nebe a zdroj smrtelnosti na zemi. Bohové jsou zodpovědní za dobro a život bez zla, vedou životy všech k životu božímu. Plethon popisuje vesmír jako dokonalý, mimo prostor a čas, věčný, bez konce. Člověk je pro něj spojovacím článkem, stmelujícím vesmír v jedno, má nesmrtelnou duši kvůli harmonii vesmíru, lidé jsou svou přirozeností blízcí bohům.\n\nZatímco Řekové a Římané kladli podle Plethona Platóna nad Aristotela, měli bychom být nyní na Západě moudřejší než naši předkové. Nevšimli si, že Aristoteles tvrdil tak pošetilou věc, jakou je smrtelnost duše. V programovém úvodu tohoto spisu ohlásil úmysl podniknout po vzoru církevních otců obranu Platóna a sesadit z trůnu v západní teologii přeceňovaného Aristotela. Do centra jeho kritiky se dostane zjištění, že Aristoteles nezastával v základních axiomech žádné jasné předpoklady. V první kapitole se dočteme, že Aristoteles učil o Bohu pouze jako o konečné příčině pohybu. Kritika se týká též určení lidského \"nous\", o němž v Metafyzice (XII.3.1070 a24-27) tvrdí, že je nepomíjející, přičemž v Etice Nikomachově se této myšlenky vzdává. Kritizuje i zdůrazňování přednosti první substance vůči obecnému a Aristotelovu kritiku platónského učení o idejích. Následkem odmítnutí idejí zůstane Aristotelovi samotné učení o věčném pohybu, které odporuje křesťanství.\n\nTento spis obsahuje Plethonovo pojetí bohů a postavení člověka ve vesmíru. Bohové, sídlící na Olympu, nemají rysy křesťanského Boha. (viz Plethonovo pojetí Boha a člověka).\n\nZ knihy, jež byla nalezena po Plethonově smrti, se zachovaly jen malé zlomky, neboť byla na příkaz patriarchy Gennadia spálena na hranici jako kniha kacířská. Úvodní věta vystihuje dosti přesně, o čem vlastně dílo je: \"Toto je kniha o zákonech a nejlepší ústavě i o tom, jak mají lidé smýšlet, jak mají žít v soukromém i veřejném životě, aby prožili v souladu s lidskými možnostmi svůj život co nejlépe a co nejšťastněji.\"\n\nPlethon se zabýval teologickým systémem, založeným na novoplatónském učení o idejích, jež označoval jmény dávných řeckých božstev. Právě tato kniha obsahuje Plethonovu Teologii podle Zoroastra a Platóna. Pojednává o jednotlivých božstvech, která uvedla ve známost filozofie, nevykládá jejich původní řecká jména podle rozmanitých a často protikladných názorů básníků, ale znovu je spojuje s filozofií. Dále obsahuje Etiku podle stoiků, latinskou Ústavu, platónské nauky o státě, poučení o dobře uspořádaných obřadech aj. Kniha se dotýká i základů logiky, řeckých starožitností a trochu i zdravého způsobu života.\n\n\n"}
{"id": "614431", "url": "https://cs.wikipedia.org/wiki?curid=614431", "title": "Akafist", "text": "Akafist\n\nAkafist, též Akathist nebo Akathistos (řecky Ακάθιστος - \"nesedící\", tj. zpívaný v stoje) je ve východním ritu liturgický hymnus o zvláštní struktuře. V západní liturgické tradici jsou mu blízké litanie. Ve východní liturgii má akafist významnou úlohu. \n\nAkafist se skládá z úvodních formulí a dále ze dvaceti pěti částí, třinácti tzv. kondaků (též kontakion) a dvanácti tzv. iků (ikos, též oikos), což byly dvě hlavní formy byzantské duchovní poesie. Kondaky jsou delší básnické pasáže, které zpravidla končí zvoláním \"aleluja\", zatímco iky jsou litanické série zvolání. Všechny kondaky a všechny iky většinou končí stejnými slovy, jakýmsi refrénem (v mariánském akafistu: \"Raduj se, nevěsto nesnoubená\"). Třináctý kondak se opakuje třikrát, po něm znovu následuje první ikos a první kondak, případně následuje ještě závěrečná modlitba. \n\nNejznámějším a nejstarším akafistem je \"Mariánský akafist\", oslavující zvěstování Panny Marie, narození Krista a další novozákonní události. Mariánský akafist vznikl v 6. století a je velmi oceňován i pro svou básnickou hodnotu. Existuje ale i mnoho jiných modliteb, utvořených v této formě, např. Akafist Ježíši nejsladšímu, Kristovu vzkříšení, akafisty k různým svatým, akafist kajícný a tak dále.\n\nOznačení akafist se používá také pro ikony, před nimiž se akafist modlí. \n\n"}
{"id": "614432", "url": "https://cs.wikipedia.org/wiki?curid=614432", "title": "Arrondissement Ancenis", "text": "Arrondissement Ancenis\n\nArrondissement Ancenis je francouzský arrondissement ležící v departementu Loire-Atlantique v regionu Pays de la Loire. Člení se dále na 5 kantonů a 29 obcí.\n\n"}
{"id": "614433", "url": "https://cs.wikipedia.org/wiki?curid=614433", "title": "Imperator", "text": "Imperator\n\nImperator může být:\n"}
{"id": "614436", "url": "https://cs.wikipedia.org/wiki?curid=614436", "title": "Jiřina Němcová", "text": "Jiřina Němcová\n\nJiřina Němcová, rozená Vobořilová (* 3. dubna 1937, Praha) je bývalá československá atletka, jejíž hlavní disciplínou byl hod diskem, věnovala se také skoku do výšky. V letech 1960–1967 vybojovala osm titulů mistryně ČSSR v disku.\n\nV roce 1954 na pátém ročníku ME v atletice v Bernu skončila ve finále disku na 5. místě (44,33 m). Čtvrté místo zde obsadila výkonem 44,37 m Štěpánka Mertová. Na evropském šampionátu 1962 v Bělehradu se umístila rovněž na pátém místě (51,58 m). Na následujícím ME v atletice 1966 v Budapešti poté skončila na 7. místě, když její nejdelší pokus měřil 52,40 m. Mistryní Evropy se stala Christine Spielbergová z NDR, která poslala disk do vzdálenosti 57,76 metru.\n\nPoprvé reprezentovala na olympijských hrách v roce 1956 v australském Melbourne, kde se probojovala z kvalifikace do finále disku i skoku do výšky. Ve výškařském sektoru překonala 150, 155, 160 i 164 cm napoprvé. Následující výšku 167 cm však neskočila a obsadila dělené 8. místo. Kdyby tuto výšku překonala tehdy napoprvé získala by společně s Britkou Hopkinsovou a Mariou Pisarevovou ze Sovětského svazu stříbrnou medaili a stala by se první československou medailistkou ve výšce. Desátá skončila výškařka a vícebojařka Olga Modrachová. Ve finále disku hodila nejdále ve třetí sérii 45,84 metru, což stačilo na konečné 7. místo. Těsně tak nepostoupila mezi nejlepších šest, které měly další tři pokusy k dobru.\n\nNa letních olympijských hrách 1960 v Římě skončila na 8. místě (50,12 m) a o čtyři roky později se na olympiádě v Tokiu umístila výkonem 52,80 m na devátém místě.\n\nProvdala se za atleta Zdeňka Němce, který se také věnoval hodu diskem a v roce 1960 rovněž reprezentoval na olympiádě v Římě. V roce 1972 se jim narodila dcera Eva, která se později začala profesionálně věnovat basketbalu.\n"}
{"id": "614438", "url": "https://cs.wikipedia.org/wiki?curid=614438", "title": "Na okraji galaxie", "text": "Na okraji galaxie\n\nNa okraji galaxie je název čtvrté epizody první řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 8. září 1973 jako první vysílaná epizoda seriálu, v České republice 19. října 1997.\n\nPíše se hvězdné datum 5521.3. a hvězdná loď USS Enterprise NCC-1701 pod velením kapitána Jamese Kirka je na cestě za vnější okraj galaxie ke kvestaru M-17 odkud byl zachycen neznámý zdroj radiových emisí. Úkolem posádky je zmapovat tamní oblast. Po příletu na místo je loď zachycena hypergravitací mrtvé hvězdy.\n\nPosádce se podaří získat orbitální výšku namísto nárazu na vyhaslé, pevné těleso. Záhy je objevena další loď neznámé civilizace. Pan Spock podle senzorů zjišťuje, že na lodi není život a její stáří odhaduje na 300 milionů let. Kapitán Kirk, vědecký důstojník Spock, vrchní lékař Dr. Leonard McCoy a šéfinženýr Montgomery Scott se transportují na povrch plavidla. Zjišťují, že loď je poničená, avšak technologicky mnohem dále, než je současná Federace. Vnější plášť je jakoby utkán z neznámých vláken, ale jednotlivé segmenty lodi působí protrhnutím jako při evakuaci nebo řízené detonaci.\n\nPři prozkoumávání výsadek objevuje místnost se zdrojem energie, ale je zde uvězněn a jejich phasery a komunikátory jsou ihned vybité. Do místnosti se skrz zavřené dveře začne cosi dobývat. Pan Spock se snaží z lodního deníku získat nějaké informace. Když se mu daří zprávu rozkódovat, tvor na obrazovce varuje před přitažlivostí hvězdy, informuje o autodestrukci lodi a nabádá z setrvání v místnosti před cizí bytostí. V ten moment cosi do místnosti pronikne, ale výsadek se stihne transportovat na Enterprise.\n\nS výsadkem se na palubu přenesla i cizí forma života, která se ihned v plynné formě dostane do ventilace. Záhy začnou všechny systémy, včetně podpory života, kolabovat. Vše vrcholí, když lodní phasery svévolně zničí mimozemskou loď.\n\nKdyž Kirk na můstku dedukuje, že neznámá bytost nemůže opustit toto místo stejně, jako jakákoliv loď, ozve se hlas z komunikačního systému. Cizí hlas promlouvá k posádce a dožaduje se úprav na lodi, které mu pomohou odletět do středu galaxie. Spock se Scottym připravují plán, kterak se tvora zbavit. Kirk nechává Enterprise padat na povrch vyhaslé hvězdy. Neznámý vetřelec, v obavě že loď bude zničena vystoupí z ovládacích systémů a opustí loď. Kirk na poslední chvíli spouští warp pohon a vyhýbá se povrchu hvězdy.\n\nPři odletu neznámá bytost ještě prosí, aby jí posádka nenechávala na tomto místě, že je zde úplně sám. Kapitán dává příkaz k zadání původního kurzu a odlétají.\n\n\n"}
{"id": "614441", "url": "https://cs.wikipedia.org/wiki?curid=614441", "title": "Rasistický útok v Krupce", "text": "Rasistický útok v Krupce\n\nRasově motivovaný útok v Krupce se odehrál 29. dubna 2010 poblíž nádraží v městské části Bohosudov. Podle rozhodnutí Krajského soudu v Ústí nad Labem došlo během útoku k naplnění skutkové podstaty trestných činů vydírání, loupeže, znásilnění a pokusu o vraždu. Soud rovněž rozhodl, že útok byl veden rasovým motivem. \n\nÚtok se odehrál 29. dubna 2010 v krupské části Bohosudov. Dvanáctiletého Patrika z dětského domova v Duchcově, který byl na cestě za matkou v Ústí nad Labem, zastavili u bohosudovského nádraží v Krupce dva romští mladíci ve věku 14 a 17 let. Chtěli po něm peníze nebo mobilní telefon, poté co zjistili, že u sebe nic nemá, vzali mu bundu a boty a pak ho odvlekli do blízkého lesíka. Tam ho podle obžaloby brutálně napadli bitím a kopáním a následně donutili k orálnímu sexu. V průběhu útoku se pachatelé oběti zeptali, zda ví, co dělal Hitler za války s cikány v koncentráku. Následně mu oznámili, že to nyní budou dělat s ním, protože je bílý.\n\nTěžce zraněný Patrik se po útoku doplazil na nádraží, kde mu přítomní lidé přivolali pomoc. Skončil na jednotce intenzivní péče v nemocnici v Ústí nad Labem. Při ošetření bylo zjištěno, že utrpěl tržnou ránu na hlavě, frakturu žeber, natržení sleziny a pohmoždění dalších orgánů.\n\nMladší z obou útočníků Nikolas Bady, kterému v době útoku ještě nebylo 15 let, nemohl být potrestán vězením. Byl umístěn do Výchovného ústavu v Chrastavě, kde podle ústecké soudkyně Kamily Elsnicové vyhrožoval dalším svěřencům i personálu. Kvůli své nezvladatelnosti byl přeložen do Výchovného ústavu v Děčíně odkud několikrát utekl za což byl pravomocně odsouzen k ročnímu vězení. Následně na něj byl vydán zatykač. Vypátrán a zatčen byl v září roku 2015.\n\nStarosta Krupky Milan Puchar prohlásil, že oba pachatelé pocházejí z problémových rodin. \"„Kdybych měl tu možnost a v ruce razítko Trvalý pobyt nežádoucí, hned bych ho použil,“\" dodal.\n\nKrajský soud v Ústí nad Labem uznal staršího z pachatelů vinným z pohlavního zneužití, znásilnění, loupeže, vydírání a pokusu o vraždu ve spolupachatelství, čin označil za rasistický a mladíkovi uložil trest 10 let vězení. Vzhledem k nízké inteligenci a rodinnému prostředí, z něhož pachatel pochází, není podle soudního znalce předpoklad, že se napraví. Soudkyně Elsnicová prohlásila, že by v jiných zemích také z tohoto důvodu dostal za svůj čin doživotí nebo trest smrti. \n\nStaršímu útočníkovi byl později Vrchním soudem v Praze trest snížen na 5 let. Proti původnímu rozsudku se odvolal útočník, odvolání ve prospěch romského útočníka podal i státní zástupce, protože nesouhlasil s kvalifikací činu jako pokusu o vraždu. Po řadném odsezení pětiletého trestu byl umístěn do detenčního zadržení v Brně z důvodu své nebezpečnosti pro okolí. Při IQ 41 v pásmu imbecility je klasifikován jako pacient. V zařízení s režimem podobným vězeňskému pravidelně absolvuje psychologická cvičení.\n\nPřípad vyvolal rozhořčení části internetové veřejnosti, na sociální síti Facebook dokonce vznikla sbírka s cílem pořídit chlapci různé dárky. Za výtěžek ze sbírky byl na ozdravném pobytu v Lázních Kynžvart. Útok odsoudily mimo jiné romské organizace, např. výkonný ředitel sdružení ROMEA Zdeněk Ryšavý.\n\nPřípad byl často srovnáván se žhářským útokem ve Vítkově. Komentátor Zbyněk Petráček v Lidových novinách při takovém srovnání prohlásil, že na rozdíl od Vítkova nešlo o pokus o rasově motivovanou vraždu, Martin Fendrych naopak v Týdnu zdůraznil odlišnost v tom, že útočníci v Krupce nebyli organizovaní v žádném hnutí nebo politické straně, jelikož žádná taková, oproti Dělnické straně nebo Dělnické straně sociální spravedlnosti, neexistuje.\n\nV reakci na tento útok sdružení HERPNO (Hnutí za efektivní řešení problematiky nepřizpůsobivých obyvatel) zahájilo petiční akci za to, aby politici přistupovali k rasistickým činům stejně, ať je spáchají Romové nebo ostatní občané. Nevymahatelnost práva a dvojí metr zvyšuje podle organizátora petice v majoritní společnosti pocit nespravedlnosti a napětí, které využívají radikální strany. Petici \"Chceme stejný metr\" podepsalo 2600 lidí. Organizátory popudilo, že petici osobně nepřevzal vládní zmocněnec pro lidská práva Michael Kocáb. Ten se k případu vyjádřil oficiální zprávou, ve které uvedl: \"„Násilí a zejména násilí s rasovým podtextem je třeba kategoricky odmítat a vyvozovat trestněprávní důsledky padni komu padni.“\"\n\nV souvislosti s případem neznámý pachatel protizákonně zveřejnil na internetu fotografie obličeje dětské oběti.\n\nRok po incidentu proběhl v Krupce pochod organizovaný Dělnickou stranou sociální spravedlnosti, která měla podle slov pořadatelů podpořit zraněného Patrika. V průběhu akce policie zasáhla proti místním Romům a dalším aktivistům blokujícím schválenou trasu pochodu.\n"}
{"id": "614442", "url": "https://cs.wikipedia.org/wiki?curid=614442", "title": "Eva Sakálová", "text": "Eva Sakálová\n\nEva Sakálová (* 9. května 1985 Bratislava, Československo) je slovenská herečka.\n\nJiž v šestnácti letech si poprvé zahrála v Radošinském naivném divadle. Brzy nato ve Slovenském národním divadle Alici v \"Zázračné krajině\".\n\nV červenci 2007 dostudovala Vysokou školu múzických umění v Bratislavě, obor herectví. Poté působila Slovenském národním divadle, kde hrála v představeních \"Tančiareň\", \"Popol a vášeň\", \"Úklady a láska\". V prosinci 2007 začala vystupovat v Radošinském naivném divadle, kde hrála v představení \"Veľké Ilúzie\" v režii Juraje Nvoty.\n\nNa Slovensku se stala známou především svou rolí Lenky ve slovenské verzi seriálu \"Ordinace v růžové zahradě\", \"Ordinácia v ružovej záhrade\", v Česku pak rolí Marie v seriálu \"Dokonalý svět\" (2010).\n\nV letech 2008 – 2010 hrála ve slovenském muzikálu \"Producenti\" švédskou divadelní herečku Ullu.\n\nEva Sakálová má sestru Alici.\n\n\n"}
{"id": "614444", "url": "https://cs.wikipedia.org/wiki?curid=614444", "title": "Star Trek: Do temnoty", "text": "Star Trek: Do temnoty\n\nStar Trek: Do temnoty (v anglickém originále Star Trek Into Darkness) je americký sci-fi film studia Paramount Pictures natočený režisérem J. J. Abramsem, v pořadí dvanáctý na motivy světa \"Star Treku\". Do kin byl uveden v roce 2013 a jeho celkové tržby dosáhly 467 milionů dolarů. Příběh opět vypráví o posádce kapitána Jamese T. Kirka a navazuje tak na předcházející film, který se v roce 2009 stal základem rebootové série.\n\nScenáristy filmu byla dvojice Alex Kurtzman a Roberto Orci, která napsala i jedenáctý filmový \"Star Trek\", a koproducent předchozího filmu Damon Lindelof. J. J. Abrams zůstal v roli producenta i režiséra. V září 2011 probíhaly předprodukční práce, samotné natáčení začalo 12. ledna 2012 a skončilo 8. května téhož roku. V květnu 2012 ještě probíhalo natáčení záběrů druhým štábem na Islandu. Rozpočet snímku činil 190 milionů dolarů. Postprodukce filmu byla dokončena 17. dubna 2013.\n\nNázev \"Star Trek Into Darkness\" byl poprvé zveřejněn 7. září 2012, studio Paramount ani režisér ale více informací nezveřejnili. Oficiální propagace filmu ze strany produkce byla zahájena vydáním základní synopse snímku Paramountem dne 26. listopadu 2012. Uveřejnění prvního plakátu se vznikem webových stránek následovalo na začátku prosince, přičemž na české verzi stránek byl poprvé uveden název \"Star Trek: Do temnoty\". Devítiminutová ukázka filmu má být promítána před snímkem \"\" v kinech IMAX.\n\nPůvodní datum uvedení do kin bylo oznámeno na 29. června 2012. Především z důvodu vytíženosti J. J. Abramse s jinými filmy, jako například \"Super 8\", byl stanoven nový termín premiéry na 17. května 2013, původní datum obsadil snímek \"GI Joe 2\". Abrams a jeho tým by byl sice schopen vytvořit film již pro vydání před Vánoci 2012, avšak Paramount se rozhodl pro vydání zachovat jarní období, jako tomu bylo u předchozího \"Star Treku\". Snímek \"Do temnoty\" byl dostupný také ve 3D.\n\nCelosvětová slavnostní premiéra filmu proběhla 23. dubna 2013 v Sydney, datum uvedení do kin bylo v některých zemích posunuto již na 9. května, v USA na 16. května. V Česku měl film předpremiéru 1. června 2013, do kin byl uveden 6. června téhož roku.\n\nCelosvětové tržby z kin dosáhly částky 467 milionů dolarů, z toho 229 milionů dolarů v USA. Snímek se tak stal nejvýdělečnějším dílem celé startrekové filmové série (v nominální hodnotě, bez započtení inflace).\n\nJeště před uvedením na fyzických nosičích byl 20. srpna 2013 vydán na internetu. Na DVD a BD vyšel \"Star Trek: Do temnoty\" nejprve 2. září ve Spojeném království, v USA byl vydán 10. září toho roku. V Česku byla lokalizovaná verze vydána 9. října 2013.\n\n"}
{"id": "614446", "url": "https://cs.wikipedia.org/wiki?curid=614446", "title": "V Rájích", "text": "V Rájích\n\nV Rájích je přírodní rezervace v okrese České Budějovice. Nachází se v Třeboňské pánvi podél Spolského potoka, jeden kilometr severně od vsi Spolí. Předmětem ochrany je slatina jen místy zalesněná, lokalita rosnatky okrouhlolisté a evropsky významného druhu srpnatka fermežová.\n"}
{"id": "614447", "url": "https://cs.wikipedia.org/wiki?curid=614447", "title": "Guinea (rozcestník)", "text": "Guinea (rozcestník)\n\nGuinea je název nebo jeho součást více geografických celků a věcí:\n\n\n\n"}
{"id": "614449", "url": "https://cs.wikipedia.org/wiki?curid=614449", "title": "Libochovka (přírodní rezervace)", "text": "Libochovka (přírodní rezervace)\n\nLibochovka je přírodní rezervace v Ševětínské vrchovině 4 km severovýchodně od Hluboké nad Vltavou. Nachází se v katastrálním území Hluboká nad Vltavou nad pravým (východním) břehem Hněvkovické nádrže v nadmořské výšce 380−524 m. Zahrnuje nivu potoka Libochovka a masiv Hradce. Byla vyhlášena v roce 1989. Rozkládá se na ploše 77,63 ha. Téměř celá rezervace leží v oplocené Poněšické oboře. Zároveň náleží do ptačí oblasti č. 36 a do území evropsky významné lokality CZ0314126 Hlubocké obory v rámci soustavy chráněných území Natura 2000.\n\nPředmětem ochrany je les směřující k pralesu s bohatým výskytem pérovníku pštrosího. Masiv Hradce pokrývá lipová bučina, v níž se poměrně hojně se vyskytuje lýkovec jedovatý, v bylinném patře rostou kyčelnice cibulkonosná, pstroček dvoulistý, orsej jarní, řeřišničník písečný, dřípatka horská či rulík zlomocný. Podél Libochovky jsou vyvinuty jasanovo-olšové luhy, v bylinném patře převažují vlhkomilné lesní druhy např. orsej jarní, sasanka hajní, mokrýš střídavolistý. Ve velkém množství roste v nivě chráněný pérovník pštrosí. V lesích PR Libochovka je prokázána přítomnost dvouhrotce zeleného, což je epifyt na borce listnatých stromů (dub, olše, osika, buk, lípa).\n"}
{"id": "614450", "url": "https://cs.wikipedia.org/wiki?curid=614450", "title": "Pevnost v tlaku", "text": "Pevnost v tlaku\n\nPevnost v tlaku je taková hodnota jednoosého napětí, při které dochází úplnému porušení vzorku. Pevnost v tlaku se získává experimentálně z výsledků tlakové zkoušky. Pro vykonání této zkoušky se užívá stejných přístrojů jako pro zkoušky tahem, avšak častěji se provádí zkoušky tahem. Jak si dokážete představit, vzorek je zkrácen a také rozšířen. Přístroj zaznamená křivku napětí a zkrácení (prodloužení) a pro běžný vzorek vypadá jako na obrázku.\n\nPevnost v tlaku je na křivce označena červeným puntíkem. I při zkoušce tlakem má křivka lineární část, kde se materiál řídí Hookeovým zákonem. formula_1  kde E je Youngův modul pružnosti a ε je deformace.\n\nTato lineární část končí v místě zvaném Mez kluzu. Nad tímto bodem se materiál deformuje plasticky a již se nevrátí na svou původní délku po uvolnění tlaku. \nV praxi rozlišujeme mezi teoretickým a reálným napětím. Základní definice udává napětí jako\n\nformula_2\n\nPři zkoušce tlakem za plochu považujeme průřez vzorkem před začátkem působení tlaku a síla je hodnota dosažena těsně před selháním materiálu.\n\nDeformace se vypočítá jako: \nformula_3\nkde l je délka stlačeného vzorku a l původní délka vzorku\n\nPři projektování většinou spoléháme na teoretické napětí. V praxi se však reálné napětí liší od toho teoretického. Proto výpočet namáhání v tlaku z daných rovnic nepřinese přesný výsledek. Toto je zřejmé, protože plocha průřezu je nějaká funkce zatížení (s rostoucím tlakem roste).\n\nRozdíly v hodnotách mohou být shrnuty takto:\n\nJe třeba ještě zmínit fakt, že třecí síla, uvedená v druhém bode, není konstantní pro celý průřez vzorku. Nejmenší je u středu a zvyšuje se směrem k okrajům, kde je největší. Díky tomuto jevu zvaném anglicky „barrelling“ získá vzorek soudkovitý tvar (anglicky barrel shape).\n\nTzv. „dovolené napětí“ je hodnota napětí, které nesmíme překročit, aby nedošlo k destrukci materiálu. V praxi se pak pracuje s koeficientem „míra bezpečnosti“ , který určuje velikost pevnostní rezervy materiálu, pro různé účely se tento koeficient různí.\n\nPříklad materiálu s mnohem vyšší pevností v tlaku, než v tahu je beton. Keramiky obvykle mají mnohem vyšší pevnost v tlaku než v tahu. Kompozitní materiály mívají vyšší pevnosti v tahu, než pevnosti v tlaku. Jeden takový příklad je kompozit skleněných vláken s epoxidovou matricí.\n\n"}
{"id": "614456", "url": "https://cs.wikipedia.org/wiki?curid=614456", "title": "Arrondissement Châteaubriant", "text": "Arrondissement Châteaubriant\n\nArrondissement Châteaubriant je francouzský arrondissement ležící v departementu Loire-Atlantique v regionu Pays de la Loire. Člení se dále na 10 kantonů a 53 obcí.\n\n"}
{"id": "614470", "url": "https://cs.wikipedia.org/wiki?curid=614470", "title": "Joachim von Zedtwitz", "text": "Joachim von Zedtwitz\n\nHrabě Joachim Ulrich Max August von Zedtwitz (11. června 1910 ve Vídni – 10. října 2001 v Götighofen, Thurgau) byl lékař, internista a přesvědčený antinacista, který byl vyznamenán titulem Spravedlivý mezi národy za pomoc ohroženým Židům z nacisty obsazeného českého území. Pocházel z rodu Zedtwitzů.\n\nV době anšlusu Rakouska v roce 1938 se nacházel v Praze jako student zdejší německé univerzity. V Praze se seznámil s Milenou Jesenskou a po 15. březnu 1939 z jejího bytu v Kouřimské ulici organizoval útěk ohrožených Židů z jejího okolí. Uprchlíky převážel vlastním automobilem do blízkosti Moravské Ostravy, kde je předával převaděčům, kteří je dostali do Polska. Po 1. září 1939 byla tato cesta uzavřena. \n\nV březnu 1940 byl zadržen gestapem a vyslýchán jako známý Mileny Jesenské. Jeho pomoc uprchlíkům však odhalena nebyla. Z vězení byl propuštěn v srpnu 1941, když simuloval psychické onemocnění. Nějaký čas pobýval v psychiatrických zařízeních a pak působil jako lékař v různých německých městech, přičemž byl v kontaktu s jednou odbojovou skupinou v Berlíně. \n\nPo roce 1945 žil v Československu a po únoru 1948 odešel do Švýcarska. Rakouského občanství se zřekl po anšlusu a nikdy o něj znovu nežádal, takže byl bez státního občanství, dokud nezískal švýcarské. \n\n"}
{"id": "614473", "url": "https://cs.wikipedia.org/wiki?curid=614473", "title": "Stellenbosch", "text": "Stellenbosch\n\nStellenbosch je město v provincii Západní Kapsko v Jihoafrické republice, které se nachází asi 50 kilometrů východně od Kapského Města. Městem protéká řeka Eerste Rivier. Stellenbosch je druhým nejstarším městem v provincii po Kapském městě. Městu je přezdíváno „město dubů“ (, afrikánsky \"Eikestad\"). To má svůj původ v tom, že zakladatel města Simon van der Stel vysadil velké množství dubů, aby město zkrášlil.\n\nDnes je Stellenbosch součástí metropolitní oblasti Kapského Města. Ve městě sídlí Universita Stellenbosch. Ve městě se také nachází technopark - výzkumný komplex.\n"}
{"id": "614474", "url": "https://cs.wikipedia.org/wiki?curid=614474", "title": "Ban", "text": "Ban\n\nBan nebo bán má více významů:\n\n\n\n"}
{"id": "614475", "url": "https://cs.wikipedia.org/wiki?curid=614475", "title": "Arsenij Grigorjevič Golovko", "text": "Arsenij Grigorjevič Golovko\n\nArsenij Grigorjevič Golovko (; – 17. května 1962) byl sovětský námořní velitel a admirál.\n\nDo sovětského námořnictva vstoupil v roce 1925, na námořní důstojnickou školu v Leningradu, kterou o tři roky později úspěšně absolvoval. Poté sloužil na různých postech u floty. V letech 1937 a 1938 se zúčastnil španělské občanské války. Po svém návratu do Sovětského svazu studoval na Vojenské námořní akademii a v letech 1938 až 1940 velel divizi torpédoborců. Mezi léty 1940 až 1946, za období druhé světové války, velel Severnímu loďstvu. Po válce vystřídal několik velitelských postů, mimo jiné v letech 1952 až 1956 velel i Baltskému loďstvu. V roce 1956 byl jmenován prvním náměstkem velitele válečného námořnictva.\n\nV důsledku jaderných testů na souostroví Nová země a následné radiace prodělal nemoc z ozáření. Oženil se s herečkou Kirou Ivanovovou, s níž měl dceru Natalju, taktéž herečku, a syna Michaila, který se stal námořním důstojníkem.\n\nZa svou službu byl vyznamenán čtyřmi Řády Lenina, čtyřmi Řády rudého praporu, dvěma Řády Ušakova 1. třídy, Řádem Nachimova 1. třídy, dvěma Řády rudé hvězdy a několika medailemi. Obdržel také velkokříž norského Řádu svatého Olafa.\n\nV Česku byla publikována jeho kniha \"Válka v severních mořích\".\n"}
{"id": "614480", "url": "https://cs.wikipedia.org/wiki?curid=614480", "title": "Okresní soud ve Frýdku-Místku", "text": "Okresní soud ve Frýdku-Místku\n\nOkresní soud ve Frýdku-Místku je okresní soud se sídlem ve Frýdku-Místku, jehož odvolacím soudem je Krajský soud v Ostravě. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v nové budově s bezbariérovým přístupem v ulici Na Poříčí, kde sídlí spolu s Okresním státním zastupitelstvím ve Frýdku-Místku.\n\nObvod Okresního soudu ve Frýdku-Místku se zcela neshoduje s okresem Frýdek-Místek, patří do něj území všech těchto obcí:\n\nBaška •\nBílá •\nBocanovice •\nBrušperk •\nBruzovice •\nBukovec •\nBystřice •\nČeladná •\nDobrá •\nDobratice •\nDolní Domaslavice •\nDolní Lomná •\nDolní Tošanovice •\nFryčovice •\nFrýdek-Místek •\nFrýdlant nad Ostravicí •\nHnojník •\nHorní Bludovice •\nHorní Domaslavice •\nHorní Lomná •\nHorní Tošanovice •\nHrádek •\nHrčava •\nHukvaldy •\nJablunkov •\nJanovice •\nKaňovice •\nKomorní Lhotka •\nKošařiska •\nKozlovice •\nKrásná •\nKrmelín •\nKunčice pod Ondřejníkem •\nLhotka •\nLučina •\nMalenovice •\nMetylovice •\nMilíkov •\nMorávka •\nMosty u Jablunkova •\nNávsí •\nNižní Lhoty •\nNošovice •\nNýdek •\nOstravice •\nPalkovice •\nPaskov •\nPazderna •\nPísečná •\nPísek •\nPražmo •\nPržno •\nPstruží •\nRaškovice •\nRopice •\nŘeka •\nŘepiště •\nSedliště •\nSmilovice •\nSoběšovice •\nStará Ves nad Ondřejnicí •\nStaré Hamry •\nStaré Město •\nStaříč •\nStřítež •\nSviadnov •\nŠenov •\nTřanovice •\nTřinec •\nVáclavovice •\nVělopolí •\nVendryně •\nVojkovice •\nVratimov •\nVyšní Lhoty •\nŽabeň •\nŽermanice\n\n"}
{"id": "614486", "url": "https://cs.wikipedia.org/wiki?curid=614486", "title": "Arrondissement Saint-Nazaire", "text": "Arrondissement Saint-Nazaire\n\nArrondissement Saint-Nazaire je francouzský arrondissement ležící v departementu Loire-Atlantique v regionu Pays de la Loire. Člení se dále na 15 kantonů a 57 obcí.\n\n"}
{"id": "614487", "url": "https://cs.wikipedia.org/wiki?curid=614487", "title": "Bauman", "text": "Bauman\n\nPříjmení Bauman nebo Baumann nosí více různých osobností:\n\n\n\n\nLovec medvědů \"Bauman\" – otec a syn, postavy z knihy \"Syn lovce medvědů\" Karla Maye\n"}
{"id": "614495", "url": "https://cs.wikipedia.org/wiki?curid=614495", "title": "Sipahí", "text": "Sipahí\n\nSipahí (turecky Sipȃhȋ, osmanskou turečtinou: سپاهی, také transliterováno jako Spahi, Sepahi či Spakh) byl název několika osmanských jezdeckých jednotek. Forma slova Spahi byla také dávána jako titul několika jezdeckým jednotkám sloužícím francouzským a italským koloniálním armádám během devatenáctého a dvacátého století.\nJméno nepochybně pochází z perského slova sepâh, což znamená armádu.\n\nSipahíjové se považují za všechny jezdecké jednotky vyjma akincijů a divokých jezdeckých kmenů v otomanské armádě. Slovo bylo téměř vždy jako synonymum ke slovu jezdectvo. Sipahíjové tvořili dvě různé části jezdectva: feudální typ, územní timariští sipahíjové (timarioté) a placení, stálí kapikuluští sipahíjové, kteří tvořili jezdeckou část osmanských dvorních jednotek.\n\nTimariští sipahíjové (timarioté) drželi tîmâr oprávnění vybírat na jim určeném území daně a dávky a část si jich za aktivní účast v každoroční vojenské výpravě ponechat.\n\nV kontrastu s janičáry, timariští sipahíjové byli vždy pouze Turci. Provincie, které neměly tureckou populaci, jako například Arabský poloostrov, neměly timariské sipahíje. Kanunname-i Sipahi (Zákoník či Kodex sipahíjů), byl napsán v době Mehmeda II., jasně udává, že každý sipahí (ať kapikulu či timari) musí mít turecké předky. Je zřejmé, že toto byla cesta jak oddělit dvě základní části armády (janičáry a sipahíje) a držet je odděleně od sebe a případně rebelsky smýšlející Turky od politiky hlavního města. Sipahíjové drželi kontrolu nad tureckou úřednickou elitou a šlechtou v Anatolii a na Balkáně, bez hrozby, že se v Osmanské říši vytvoří rivalská turecká dynastie. Sipahíjové tak měli úřední moc ve své vlastní provincii a měli sílu armády, byli vždy rivalem pro janičáry a nikdy by s nimi nespolupracovali proti sultánově rodině.\n\nV době války, timariští sipahíjové a jejich jebelijové – ozbrojená družina – byli shromážděni pod svými plukovními veliteli (beji). Občas byli shromážděni i s jednotkami pod provinčního velitele (sandžak-beje), a provinční velitelé pod hlavního velitele (Bejlerbej – také velitel velitelů či pán pánů). Pokud byla bitva vedena v Evropě, balkánští (Rumeli) sipahíjové vedli pravé křídlo otomanské armády pod vedením balkánského hlavního velitele (Rumeli Bejlerbej), zatímco anatolský hlavní velitel vedl levé křídlo. Jestliže byla bitva v Asii, pozice se prohodily. Takto byla vždy obě křídla poskládána z timariského jezdectva, zatímco janičáři, kapikuluští sipahíjové a dělostřelectvo byli uprostřed.\n\nTimarioté z Anatolie a Balkánu měli různé vybavení a taktiky. Anatolijští byli vybaveni jako klasičtí lučištníci na koni. Mohli za jízdy střílet šípy dozadu i dopředu. Avšak nebylo to nomádské jezdectvo a jejich postavení bylo podobné středověké jezdecké třídě. Klasická výbava anatolijských byl též kulatý štít, turecký luk, šípy, turecký meč (kilij) a kožené či plstěné brnění. Anatolijští čas od času také nosili kopí/dřevce.\n\nBalkánští timarioté byli oblečeni v kroužkové brnění, jeli na těžších koních a nesli kopí či dřevce. Také měli oštěpy jako metací zbraň proti dorážejícímu nepřátelskému jezdectvu. Klasickou výbavou balkánských timariotů byl kulatý štít, dřevec/kopí, meč, oštěp a kroužkové brnění zplátované na určitých místech. \n\nKromě tohoto byli sipahíjové z obou provincií také vybaveni teberskými a sagirskými sekerami a sesperskýmí palcáty. \n\nTimariští sipahíjové v klasické osmanské době byli hlavní složkou armády a v boji měli hlavní podíl. Zatímco pěchota držela ve středu nehybnou linii, obě jezdecká křídla neustále dorážela na nepřítele. Taktika timariotů během bitvy spočívala v zahájení nájezdy a navázáním kontaktu s nepřátelským jezdectvem. Pluky timariotů najížděly proti slabším či izolovaným jednotkám a pokaždé, když došlo ke střetu s těžkým jezdectvem nepřítele se vrátily k hlavní části armády. Během vracení jednoho pluku, ostatní pluky sipahíjů mohly zaútočit a narušovat nepřátelská křídla. Tímto způsobem se snažili vylákat nepřátelské jezdectvo co nejdále od podpory pěchoty, narušit soudržnost, izolovat a porazit je početní výhodou. Anatolijští sipahíjové provokovali nepřátelské jednotky šípy. Těžce vybavení balkánští sipahíjové používali oštěpy jako ochranu proti blízké nepřátelské kavalérii během taktického ústupu. Takto bojovala jezdecká křídla Osmanů okolo středu armády, který zůstával stabilně na místě.\n\nŠest divizí sipahíjů tvořilo kapikuluské jezdectvo stejně jako janičáři tvořili kapikuluskou pěchotou. Kapikulu znamená dvorní otrok. Dvorní otroci byli legálními otroky otomanského trůnu. Nebyli doslovní otroci, ovšem jejich postavení bylo jiné než u ostatních otomanských poddaných. Sultán měl moc přímo nařídit popravu otroka bez rozsudku soudu. Teoreticky sultán neměl tuto moc nad obyčejnými lidmi, ani nad nejprostšími rolníky. Ovšem pokud byl nezávislý/svobodný muž jmenován do jedné z Kapikuluských divizí, jeho postavení se automaticky změnilo na postavení otroka. \n\nKapikuluští sipahíjové tedy byli dvorní jezdecké jednotky otomanského paláce. A byli tedy jezdeckým ekvivalentem pro janičáry. Bylo šest divizí kapikulů: Sipahí oğul (syn sipahího), Silahtarové, Praví Ulufecisové, Leví Ulufecisové, Praví Garipsové a Leví Garipsové. Všichni dostávali čtvrtletní plat. Sipahí uğlunové a silahtarové byli elitní oddíly. K sipahí oğulům byli přijímáni přednostně synové sipahíjů – otomanské \"aristokracie\".\n\nSilahtarové (což znamená zbrojíři) byli vybírání z nejlepších bojovníků v celé Osmanské říši. Každý otomanský bojovník, který se nějak vyznamenal v bitvě, mohl být povýšen k Silahtarům. Většinou byli takto jmenováni pouze členové ostatních jezdeckých jednotek jako timarijští sipahíjové a méně prestižní divize kapikulů. Pěchotní vojáci se museli přihlásit na serdengecti (literárně znamená \"podávající svou hlavou\") a přežít sebevražednou misi, aby se mohli připojit k Silahtarské divizi. Pokud se janičár vůbec někdy stal silahtarem, ostatní členové jednotky jím pohrdali a původní jednotka janičárů ho prohlásila za zrádce. Avšak postavení a bohatství Silahtara bylo natolik atraktivní, že se janičáři a další vojáci nepřestali na tyto mise hlásit.\n\nVelitel Silahtarské divize se nazýval silahtar aga. Byl oficiálním zbrojířem paláce a blízkým osobním služebníkem sultána, kterému mu pomáhal obléci jeho brnění. Byl také hlavní důstojník, který dohlížel na komunikaci mezi sultánem a Nejvyšším vezírem. Sipahí uğulská divize byla nejprestižnější ze všech šesti. Synové otomanské elity (synové vezírů, pašů, bejů) tradičně sloužili právě v této jednotce. Sipahí oğulům a silahtarům, byl darován tîmâr blízko Istanbulu, včetně platu. Ulufeci znamená placení a členové obou Ulufeckých divizí žádnou půdu nedostávali. Garip znamená chudý, protože jejich vybavení bylo nejhorší ze všech čtyř ostatních divizí, také dostávali výplatu. \n\nVybavení silahtarů, sipahí oğulů a Ulufeckých divizí bylo kroužkové brnění, kulatý štít, meč, luk, šíp, kopí, bozdoganský palcát a sekera. Jejich vybavení bylo podobné balkánských sipahíjům, avšak ti měli nádherné tkaniny, prominentní čepice a nosili ozdobené halapartny či kopí. Dvě Garipské divize byli vybaveny nejhůře.\n\nV klasické bitevní formaci, kapikuluští drželi pozici jako zadní voj. Zasahovali jako záložní jezdectvo a garda pro sultána a vezíry. Jejich úloha také zahrnovala připojení se ke křídlům, která byla jinak složená výhradně z timariotů a jejich doplnění, vyžadovala-li to bitevní situace či dostali-li k tomu rozkaz.\n\nDvorní Sipahíjové byli založeni během vlády Murada I. Byli původně rekrutováni, stejně jako janičáři, pomocí systému devširme. Za časů sultána Mehmeda II., byli vybíráni pouze z Turků, kteří vlastnili půdu na hranicích. Sipahí oğulové se stali největší divizí otomanského jezdectva. Mezi jejich povinnostmi také bylo ježdění po pravici sultána na přehlídkách a také jako jeho garda. V dřívějších časech byla Silahtarská divize na přehlídkách, později zaujala toto místo Sipahí oğulská divize. V dobách míru byli také odpovědní za vybírání daní. Sipahíjové, ovšem, by neměli být zaměňováni za timarioty, kteří byli nepravidelným jezdectvem organizovaným feudálním systémem a známým jako sipahíjové hovorově. Tato dvě uskupení měla vůbec málo společného.\n\nOd doby co Kapikuluští Sipahíjové byli jezdeckým regimentem, bylo uvnitř říše známo, že se považují za nadřazené nad janičáry, což byli synové křesťanských rolníků na Balkáně, privilegovaní otroci vázaní mnoha zákony a právy devširme a de facto sultánovou osobní armádou a pretoriány.\n\nSipahíjové (ať timarijové či kapikulové), ač byli vždy přednostně vybíráni z Turků, se velmi snažili dosáhnout stejného či většího respektu uvnitř Osmanské říše než měli janičáři a jejich společenská i politická reputace závisela na chybách janičárů. Jak jisté napětí mezi oběma skupinami, tak způsob, jímž svého cíle chtěli dosáhnout, je zřejmý z tureckého pořekadla, které je užíváno v Turecku dodnes, \"Atli er başkaldirmaz\", což v překladu znamená \"Jezdec se nebouří\" a odkazuje na vzpurné janičáry a loajální sipahíje. \n\nV průběhu 16. století s růstem významu pěchoty na (evropských) bojištích, janičáři začali v armádě hrát důležitější roli. Sipahíjové zůstali důležitými činiteli na úřadech, v hospodářství a politice a garanty pevné disciplíny v armádě. V pozdním 17. století, sipahíjové byli, společně s jejich janičárskými rivaly, de facto vládci v prvních letech po nástupu sultána Murada IV. Roku 1826, při janičárské vzpouře, sipahíjové hráli významnou roli při rozpuštění janičárských jednotek. Sultán dostal rozhodně důležitou podporu od svého věrného sipahijského jezdectva, aby silou potlačil janičáry.\n\nO dva roky později sdíleli sipahijové podobný osud, když sultán Mahmud II. zrušil jejich privilegia a rozpustil je při zavádění modernější vojenské organisace. Na rozdíl od janičárů před nimi, se se ctí a bez krveprolití začlenili do nového osmanského jezdectva, které dodržovalo novou vojenskou formu. Staří sipahíjové mohli odejít do důchodu a ponechat si svoje statky dokud nezemřou a mladící se připojili k nové armádě jako jezdci.\n"}
{"id": "614500", "url": "https://cs.wikipedia.org/wiki?curid=614500", "title": "Akçe", "text": "Akçe\n\nAkçe (vyslov: akče) byla stříbrnou mincí v Osmanské říši - hlavní platební jednotkou.\nZavedena byla osmanským sultánem Osmanem I.. s obsahem stříbra 2,9 gramů, inspirována mincí (byzantských) císařů Trapezuntských (nyní Trabzon) Komnenů, která se jmenovala aspron „ἄσπρον\" (bílý). \n\nTři akçe měly stejnou hodnotu jako jeden para. Sto dvacet akçí mělo stejnou hodnotu jako jeden kuruş.\nPozději se kuruş stal hlavní jednotkou a nahradil akçe. \n\nSulejmanova mešita v Istanbulu měla stát okolo 59 milionů akçí, když byla roku 1550 postavena. Toto množství mělo mít stejnou hodnotu jako 700 000 dukátů ve zlatě (pravděpodobně benátských).\n\nV roce 1554 Mehmed II. (1451-1481) zavedl novou jednotku, altun: 1 altun byl roven 60 akçím. \nV roce 1700 měl 1 altun hodnotu 300 až 400 akçí. Podle měnové reformy Ahmeda III. (1703-1730), 1 akçe měla hodnotu 3 para a v roce 1700 stěží 0,1 para.\n\nZa vlády Mahmuda II. (1808-1839), když byly akçe naposledy raženy, byly již devalvovány tak, že jejich obsah stříbra nebyl větší než 0,01 g stříbra - tak málo, že byly demonetisovány (neobsahovaly drahý kov).\n\nRoku 1843 byl stříbrný kuruş připojen zlatou lirou do bimetalického systému.\nNyní je turecká lira nahrazena novou tureckou lirou (Yeni Türk Lirası).\n"}
{"id": "614502", "url": "https://cs.wikipedia.org/wiki?curid=614502", "title": "Štěpení papíru", "text": "Štěpení papíru\n\nŠtěpení papíru je metoda konzervace křehkých listů papíru. Za pomoci speciálního postupu dojde k oddělení přední a zadní strany listu papíru a mezi takto vzniklé dva listy papíru je vlepen další papír, většinou je to japonský papír (waši), který vyztuží lámající se křehký papír. Výhoda proti běžnému podlepení papíru je, že nesnižuje čitelnost ani jedné ze stran papíru, ale zároveň se jedná o postup nevratný a navíc ve všech ohledech dosti náročný. Postup navrhl v 60. letech 20. století restaurátor na Jenské univerzitě Günter Müller, v 80. letech potom navrhl Wolfgang Wächter z restaurátorského oddělení Bücherei Leipzig mechanizaci tohoto procesu pro noviny, tento postup není zatím plošně užíván.\n"}
{"id": "614507", "url": "https://cs.wikipedia.org/wiki?curid=614507", "title": "Antonín Bartoň", "text": "Antonín Bartoň\n\nAntonín Bartoň ml. (14. prosince 1908, Vysoké nad Jizerou – 9. září 1982, tamtéž) byl úspěšný československý lyžař, reprezentant, olympionik a výrobce lyží. Jeho otec Antonín Bartoň starší patřil k průkopníkům lyžování, byl účastníkem běžeckého závodu, při němž zahynuli Bohumil Hanč a Václav Vrbata.\n\nVyučil se truhlářem a začal pracovat v otcově firmě, kde pomáhal při výrobě lyží. Večer po práci trénoval. Nejprve se účastnil mládežnických závodů, které až na výjimky všechny vyhrál. Později při výkonu vojenské služby začal vyhrávat armádní závody po celé Evropě. Mezi jeho největší úspěchy patří trojnásobný titul Mistr ČSR, Mistr Francie, Mistr Polska, Vyznamenání norského krále, stříbro v závodě sdruženém na MS 1933 v Innsbrucku a šesté místo na ZOH 1932 v Lake Placid, kde byl nejlépe umístěným československým sportovcem na celých hrách. Byl velkým kandidátem na zlatou olympijskou medaili na zimních olympijských hrách v roce 1936. To však zhatila nehoda na kole, kdy si přivodil otevřenou zlomeninu nohy, jež ukončila jeho kariéru. Do roku 1976 se věnoval pouze výrobě lyží.\n"}
{"id": "614513", "url": "https://cs.wikipedia.org/wiki?curid=614513", "title": "Jenerálka", "text": "Jenerálka\n\nJenerálka je osada (původně hospodářský dvůr) nacházející se v pražské městské části Dejvice, v údolí při soutoku Šáreckého a Nebušického potoka. Až do 1. poloviny 20. století patřila do katastru obce Nebušice. Centrem osady je zámek Jenerálka, který je chráněn jako kulturní památka České republiky.\n\nJenerálka patří k místům s nejstarším osídlením na území Prahy. Jde o největší a nejslavnější pražskou paleolitickou lokalitu: nálezy z mladšího paleolitu (aurignacien, gravettien) v Baráčkově cihelně (též Stará Jenerálka) dokládají velké a dlouhodobě užívané sídliště \"lovců mamutů\". Jsou známy již od 19. století, těžbu zde sledovali a výzkumy prováděli Antonín Frič, G. C. Laube a zejména Jan Nepomuk Woldřich, později Josef Antonín Jíra. Odehrává se zde i část Štorchova románu Lovci mamutů.\n\nBývalý hospodářský dvůr se zahradou pochází zřejmě z konce 18. století. Díky neobarokní přestavbě získal objekt zámecký ráz.\n\nOsada čítá asi 40 domů, nemá však status místní části ani samostatnou řadu čísel popisných. Na Jenerálce se nachází rovněž kostel sv. Jana Nepomuckého.\n\nPřes Jenerálku vede Horoměřická ulice, která je pražským pokračováním silnice II/240, a odděluje se zde od ní jednak Nebušická ulice, která tvoří hlavní dopravní spojení Prahy s Nebušicemi a Přední Kopaninou, a na opačnou stranu ulice V Šáreckém údolí, směřující údolím Dolní Šárky k Vltavě. Jenerálka je tak i lokálním uzlem autobusové dopravy. Směrem k Nebušicím vedou i místní cesty Nad Habrovkou a Pod Habrovkou, dále jsou v lokalitě ještě uličky U Vizerky, K vršíčku a Ve skalách.\n\nNíže po proudu Šáreckého potoka se nachází Dubový mlýn. Mezi Jenerálkou a Dubovým mlýnem stojí továrna, ve které rodina Jelínků ve 40. letech 20. století vyráběla korkové a hliníkové zátky. Dubový mlýn získala rodina v restituci zpět.\n\nJižně od osady se nachází v zákrutě Kruteckého potoka skalnatý ostroh s krátkou průzkumnou štolou, který je chráněn jako přírodní památka Jenerálka.\n\n\n\n"}
{"id": "614515", "url": "https://cs.wikipedia.org/wiki?curid=614515", "title": "Sandžak-bej", "text": "Sandžak-bej\n\nSandžak-bej (nebo Sandžak-beg) byl titul, udělovaný v Osmanské říši bejovi (vyšší důstojník, ale obvykle ne paša), který stál v čele vojensko správní jednotky - sandžaku. Zodpovídal se válímu nebo jinému provinčnímu guvernérovi. V několika případech se sandžak-bej zodpovídal přímo Istanbulu. Název titulu má vojenský původ, sandžak znamená \"vlajka\" nebo \"standarta\" a označoval insignie, kolem kterých se v době války shromažďovali jezdci, držitelé léna (timar), z určité oblasti.\n"}
{"id": "614516", "url": "https://cs.wikipedia.org/wiki?curid=614516", "title": "Vitalij Kličko", "text": "Vitalij Kličko\n\nVitalij Kličko (, českým přepisem Vitalij Volodymyrovyč Klyčko, často uváděn jen jako Vitali Kličko; * 19. července 1971 v Bělovodsku blízko Biškeku v Kyrgyzské SSR) je ukrajinský politik, od roku 2014 starosta Kyjeva a bývalý boxer.\n\nJedná se o staršího bratra Volodymyra Klyčka (známý jako Vladimir Kličko), taktéž známého boxera, který do 24. listopadu 2015 vlastnil tři hlavní pásy těžké váhy - WBA super, WBO a IBF + méně prestižní pás IBO. Bratři jako děti prožili několik let (1980–1985) v Československu v Mimoni, kde chodili také do místní školy určené dětem sovětských vojáků, dnes Gymnázium Mimoň.\n\nMezi boxery má přezdívku \"Dr. Iron Fist\" („Doktor železná pěst“).\n\n\nVitalij drží v amatérském ringu bilanci 195 vítězství z toho 80 Knockoutů a jen 15 proher\n\nÚspěchy:\nVýhra v 5. kole s Young Hyu Ahnem (Jižní Korea) Prohra na body 9:10 se Svilenem Rusinovem (Bulharsko)\nProhra ve finále s Alexeiem Lezinem (Rusko) na body 1:10\nVýhra ve 2. kole nad Gitasem Juskeviciusem (Litva)\n\nVýhra ve 2. kole nad Attilou Levinem (Švédsko) \n\nVýhra na body 6:5 s Renem Monsesem (Německo)\n\nProhra ve finále s Alexeiem Lezinem (Rusko) na body 3:12\nVýhra v 1. kole nad Kennethem Horsleyem (USA)\n\nVýhra v 1. kole nad Svilenem Rusinovem (Bulharsko)\n\nVýhra ve finále s Alexejem Lezinem (Rusko) na body 10:6\n\n\n\n\n\n\n\n\nJe vůdcem politické strany Ukrajinská demokratická aliance za reformy ÚDER (UDAR) ), která v parlamentních volbách na Ukrajině v roce 2012 získala 14 % hlasů a umístila se na třetím místě.\n\nV roce 2014 se stal jednou z hlavních tváří protestů „Euromajdan“. Po úspěšném prozápadním převratu v Kyjevě a zhoršení vztahů s Ruskem v souvislosti s krymskou krizí vyzval ukrajinský parlament k mobilizaci armády.\n\nV roce 2014 Vitalij vzdal kandidaturu na ukrajinského prezidenta, ve které podpořil pozdějšího vítěze, podnikatele Petra Porošenka. Sám nakonec kandidoval na starostu Kyjeva, ve volbě hladce vyhrál, a to se ziskem 57 % hlasů.\n\nKličko se narodil v Kyrgyzstánu v rodině sovětského generála. Je ženatý a má tři děti. Jedno z dětí pojmenoval Max po německém boxerovi Maxu Schmelingovi. Střídavě žije na Ukrajině a v Německu. Kličko se přátelí s ruským šachovým mistrem Vladimirem Kramnikem.\n\n"}
{"id": "614518", "url": "https://cs.wikipedia.org/wiki?curid=614518", "title": "Řád svatého Olafa", "text": "Řád svatého Olafa\n\nKrálovský norský řád svatého Olafa (norsky \"Den Kongelige Norske St. Olavs Orden\") je norský řád. Založen byl švédským a norským králem Oskarem I. roku 1847 jako záslužný řád. Pojmenován je na počest norského patrona a krále svatého Olafa. Po osamostatnění Norska od Švédska roku 1905 zůstal řád zachován a je dodnes udělován.\n\nOdznakem je zlatý, bíle smaltovaný maltézský kříž s kuličkami na koncích hrotů. Mezi rameny kříže jsou umístěna zlatá korunovaná iniciála O, odkazující na zakladatele řádu. Ve středovém medailonu se nachází zlatý vztyčený korunovaný lev držící sekeru na červeném poli (znak Norska), okolo se vine bílo-modro-bílý pás. Vzadu se pak nachází nápis RET OG SANDHED (\"Právo a pravda\"). Kříž je převýšen zlatou korunou s perlami. Za vojenské zásluhy byly na horní rameno kříže pokládány dva zlaté, modře smaltované zkřížené meče.\n\nHvězda velkokříže je stříbrná a osmicípá, s řádovým křížem ve středu. Komandérská hvězda sestává pouze ze stříbrného a nesmaltovaného řádového kříže.\n\nStuha je červená s bílo-modro-bílým lemem.\n\nŘád měl původně pouze tři třídy, po úpravách z let 1873 (rozdělení komandérské třídy) a 1890 (rozdělení rytířské třídy) se nyní dělí na tříd pět:\n"}
{"id": "614520", "url": "https://cs.wikipedia.org/wiki?curid=614520", "title": "Starověrci", "text": "Starověrci\n\nStarověrci, též staroobřadníci, rozkolníci (rusky \"старообрядчество\"), je náboženské a společenské hnutí, které se pod vedením protopopa Avvakuma oddělilo od Ruské pravoslavné církve na protest proti reformám patriarchy Nikona v letech 1666–1667 a dodnes praktikuje její dřívější liturgii. Označování tohoto hnutí jako rozkolníků vychází z ruského slova раскол (rozkol) čili schizma, které nastalo po zmíněných reformách.\n\nStarověrci byli oficiální církví pronásledováni jako kacíři, což u nich vedlo k živení apokalyptických vizí, odmítání církve a státu. V době odštěpení od oficiální pravoslavné církve mohli tvořit až 10% pravoslavných obyvatel ruské říše. V 18. stol. jich mnoho uprchlo do asijské části carského Ruska, jiní byli násilně vypovězeni z evropské části Ruska. Mnoho komunit žilo v téměř úplné izolaci po celá staletí. Po zajetí a upálení Avvakuma roku 1682 neměli starověrci vlastní kněžský dorost (také proto, že se k nim nepřipojil žádný pravoslavný biskup) a ti, kteří nechtěli přijímat svátosti od pravoslavných kněží, slavili bohoslužby bez nich. Proto se nazývají \"bezpopovci\". (Ti, co si zachovali kněze a svátosti, jsou nazývaní \"popovci\").\n\nProtože byly jejich komunity rozptýlené na rozsáhlých územích, rozdělili se na 12 různých skupin s vlastními rysy. Podařilo se jim zachovat tradiční ruskou ikonografii v době, kdy oficiální církev se více přimykala k moderním uměleckým formám. Jejich komunity jsou roztroušeny po celém severu Ruska od Karélie až po Ural.\nRoku 1847 bývalý pravoslavný metropolita Sarajeva (v Bosně) Ambrosios přijal starověrce a vysvětil jim dva biskupy pro ty, kteří si zachovali kněze a svátosti. Tak vznikla biskupská hierarchie popovců. Teprve po 3. květnu 1905, kdy car Mikuláš II. vydal edikt o toleranci, bylo starověrcům dovoleno volně, legálně působit.\n\nDnes je největší kněžskou skupinou starověrců (popovců) Ruská pravoslavná církev starého obřadu, známá též jako církev „Bělaja Krinica“, podle vesnice na západní Ukrajině, kde je jedna z jejich největších komunit. Vedení církve tam vzniklo v carské době, protože obec ležela na druhé straně hranice, v habsburské říši. Vysvětil je metropolita Ambrosios (viz výše), od něj vyplývají jejich svěcení. V současné době (květen 2008) stojí v čele metropolita Kornilij (Titov), metropolita Moskvy a celé Rusi, zvolený roku 2005, sídlící v Moskvě. Církev má 4 biskupy a asi 250 farností v Rusku, na Ukrajině, v Bělorusku a Kazachstánu. V roce 1996 byl v Moskvě otevřen jejich seminář.\n\n\n"}
{"id": "614536", "url": "https://cs.wikipedia.org/wiki?curid=614536", "title": "Armáda (rozcestník)", "text": "Armáda (rozcestník)\n\nArmáda může být:\n\n\n\n\n\n\n"}
{"id": "614537", "url": "https://cs.wikipedia.org/wiki?curid=614537", "title": "Silnice (rozcestník)", "text": "Silnice (rozcestník)\n\nSilnice může znamenat:\n"}
{"id": "614538", "url": "https://cs.wikipedia.org/wiki?curid=614538", "title": "Hřebečský tunel", "text": "Hřebečský tunel\n\nHřebečský tunel je silniční tunel v Hřebči v okrese Svitavy, na silnici I/35, o délce 354 m. Sestává z jednoho obousměrného tubusu navrženého pro tři pruhy (2 stoupající a 1 klesající).\n\nByl stavěn firmou Metrostav od června 1994. Nejprve byla během roku 1994 provedena průzkumná štola, vlastní ražba úseku o délce 275 m probíhala v letech 1995 a 1996. Do provozu byl uveden v listopadu 1997. Jako první tunel v Česku byl ražen Novou rakouskou tunelovací metodou, přičemž jeho nadloží z písčitojílovitých hlín je velmi nízké (5,5–17 m). Je umístěn pod vesnicí Hřebeč ve směrovém oblouku s podélným sklonem 6,3 %. Na východní portál tunelu navazuje přeložka silnice I/35 umístěná v geologicky nestabilním svahu Hřebečského sedla, kvůli kterému musel být úsek v roce 2006 dočasně uzavřen a svah sanován. V letech 2007–2009 prošel tunel modernizací, kdy bylo rekonstruováno a doplněno jeho bezpečnostní vybavení.\n\n"}
{"id": "614556", "url": "https://cs.wikipedia.org/wiki?curid=614556", "title": "Road to Ruin", "text": "Road to Ruin\n\nRoad to Ruin je název čtvrtého alba americké skupiny Ramones. Je to první nahrávka s novým bubeníkem Marky Ramonem.\nTommy Ramone, původní bubeník však zůstal producentem skupiny.\n\n\n\n"}
{"id": "614557", "url": "https://cs.wikipedia.org/wiki?curid=614557", "title": "Danny Nucci", "text": "Danny Nucci\n\nDanny Nucci (* 15. září 1968, Klagenfurt am Wörthersee, Rakousko) je americký herec.\n\nNarodil se v rakouském Klagenfurtu marocké matce a italskému otci a následně až do svých sedmi let vyrůstal v Itálii. Má dvě sestry, Natalie a Elle. Natalie se také věnuje herectví. Po stěhování do USA žil nejprve v New Yorku a v Kalifornii.\n\nPřed kamerou se poprvé objevil v roce 1984, a to konkrétně v seriálu \"Pryor´s Place\". Známější se stal především díky seriálu \"Síla rodu\", ve kterém se představil v 16 epizodách. Důležitější role obsadil také v seriálech \"Čmuchálkové\" nebo \"\".\n\nObjevil se také v několika velkofilmech, z nichž nejzapamatovatelnější role je Fabrizio, kamarád Leonarda DiCapria ve snímku \"Titanic\". Zahrál si také ve filmu \"Skála\" se Seanem Connerym a Nicolasem Cagem. Znát jej také můžeme z filmů \"Krvavý příliv\" nebo \"World Trade Center\", a také z jedné epizody seriálu \"Dr. House\".\n\nČtyřikrát byl nominován na Young Artist Award. V roce 1986 za seriál \"Hotel\", v roce 1987 za televizní film \"Drogy z Times Square\", v roce 1988 za seriál \"CBS Schoolbreak Special\" a v roce 1989 za seriál \"Síla rodu\". Ani jednou však nebyl úspěšný, stejně jako v roce 1998 nebyl s hereckým obsazením filmu \"Titanic\" úspěšný při nominaci na SAG Award.\n\nJe ženatý s herečkou Paulou Marshall, se kterou má dvě děti.\n\n"}
{"id": "614563", "url": "https://cs.wikipedia.org/wiki?curid=614563", "title": "Laši", "text": "Laši\n\nLaši (Lachové) jsou etnografická skupina západoslovanského původu známá od středověku z moravsko-slezského pomezí; obývají tedy jihovýchodní část Slezska a pohraniční oblasti severovýchodní Moravy podél řeky Ostravice. Dnes jsou to jen zbytky původního etnika. Hovoří dosud lašským nářečím a uchovali si některé tradiční zvyky a obyčeje (lašský kroj, zvykosloví). \n\n\n"}
{"id": "614568", "url": "https://cs.wikipedia.org/wiki?curid=614568", "title": "Sojuz T-12", "text": "Sojuz T-12\n\nSojuz T-12 byla sovětská kosmická loď řady Sojuz, která v roce 1984 letěla k orbitální stanici Saljut 7. Dne 25. července podnikli Džanibekov a Savická na 3 hodiny a 30 minut výstup do vesmíru. Savická se stala první ženou, která provedla výstup do kosmu.\n\n\n"}
{"id": "614571", "url": "https://cs.wikipedia.org/wiki?curid=614571", "title": "Vukadin Vukadinović", "text": "Vukadin Vukadinović\n\nVukadin Vukadinović (* 14. prosince 1990, Bělehrad, SFR Jugoslávie) je srbský fotbalový útočník či záložník, od srpna 2019 hráč MFK Karviná.. Mimo Srbsko působil na klubové úrovni v Česku. Jeho mladší bratr Miljan je také fotbalista.\n\nSvoji fotbalovou kariéru začal v Hajduku Bělehrad, kde se postupně přes mládežnické kategorie propracoval do prvního mužstva.\n\nV roce 2009 zamířil na své první zahraniční angažmá do druholigového českého klubu FK Spartak MAS Sezimovo Ústí. Během svého angažmá odehrál za klub dohromady 32 utkání, ve kterých vstřelil 4 branky.\n\nV lednu 2012 po rozvázání smlouvy v Sezimově Ústí přestoupil do Baumitu Jablonec. Původně měl v Sezimově Ústí působit do léta 2012, ale do Jablonce zamířil nakonec již v lednu 2012 a podepsal kontrakt do konce ročníku 2013/14. V průběhu svého angažmá v celku smlouvu prodloužil. V říjnu 2012 utrpěl během zápasu Juniorské ligy proti Slavii Praha vážné zranění ledviny, která mu následně musela být odebrána. Přesto se dokázal k fotbalu vrátit a dokonce se propracoval do A-týmu Jablonce. V sezóně 2012/13 vyhrál s Jabloncem český fotbalový pohár. Nastoupil ve 2 zápasech. V 1. lize vstřelil svůj první gól 12. srpna 2013 proti domácímu Baníku Ostrava, Jablonec zvítězil 4:0. V lednu 2014 byl na testech v týmu tehdejšího nováčka nejvyšší soutěže 1. SC Znojmo. V mužstvu ale na zkoušce neuspěl. V létě 2015 podepsal s týmem nový kontrakt do 31. 12. 2016.\n\nPřed jarní částí ročníku 2013/14 odešel na půlroční hostování do Viktorie Žižkov. Za klub odehrál dohromady během celého svého působení celkem 13 druholigových střetnutí, v nichž vsítil 3 góly.\n\nV červenci 2014 odešel na testy do SK Slavia Praha, po nichž se dohodl na ročním hostování s následnou opcí. V sezóně 2014/15 odehrál za Slavii 22 ligových střetnutí a vstřelil jeden gól (ve vršovickém derby proti Bohemians 1905). Tehdejší trenér Slavie Miroslav Beránek jej charakterizoval jako rychlostně skvěle vybaveného hráče, který se však potýkal s řešením finální fáze. Měl zájem o uplatnění opce, ale sportovní ředitel Karol Kisel jeho požadavek zamítl a Vukadinović se vrátil do Jablonce.\n\nV září 2015 zamířil na hostování s opcí do konce podzimní části ročníku 2015/16 do klubu FC Fastav Zlín. V lednu 2016 Fastav uplatnil na hráče předkupní právo a podepsal s ním kontrakt na dva a půl roku. Zde se stal na podzim 2016 natolik platným hráčem, že trenér českého národního týmu Karel Jarolím by v případě vyřízení českého občanství pro Vukadinoviće býval zvažoval jeho povolání do reprezentace. V zimní přestávce sezóny 2016/17 o něj jevila velký zájem Slavia Praha, zlínský klub však po odchodech Harise Harby a Tomáše Hájka nechtěl dále oslabovat kádr a svého důležitého hráče na přestup neuvolnil.<br>\nSe zlínským týmem vyhrál v sezóně 2016/17 český fotbalový pohár, ve finále 17. května 2017 na Andrově stadionu v Olomouci byl u vítězství Zlína 1:0 nad druholigovým SFC Opava. Zlín se díky triumfu kvalifikoval přímo do základní skupiny Evropské ligy UEFA 2017/18.\n\nEvropskou ligu UEFA dostal možnost okusit v dresu jiného klubu, v červnu 2017 byl oznámen jeho přestup do Sparty Praha (ta se kvalifikovala do 3. předkola EL). Nakonec se však pod italským trenérem Andreou Stramaccionim do základní sestavy nedostal a v září 2017 se vrátil do Zlína na hostování.\n\nV září 2017 se vrátil do klubu FC Fastav Zlín na hostování.\n\nNa začátku srpna 2019 přestupuje z AC Sparta Praha do MFK Karviná.\n\n"}
{"id": "614573", "url": "https://cs.wikipedia.org/wiki?curid=614573", "title": "Hanáci", "text": "Hanáci\n\nHanáci jsou starobylá etnografická skupina západoslovanského původu žijící v úrodné nížině řeky Hané na střední Moravě (za jejich metropoli bývá označováno město Olomouc). Jsou pravděpodobně potomky jednoho z velkých kmenů západních Slovanů, který se usadil na Moravě v 6. a 7. století. Zachovali si četné svérázné zvláštnosti nejen jazykové (hanácké nářečí), ale také kulturní (zvykosloví, kroj a folklórní tradice v průběhu celého roku).\n\n\n"}
{"id": "614590", "url": "https://cs.wikipedia.org/wiki?curid=614590", "title": "Moravští Slováci", "text": "Moravští Slováci\n\nMoravští Slováci jsou etnografická skupina slovanského původu na jihovýchodní Moravě a moravsko-slovenském pomezí (podobně jako moravští Valaši). Dodnes si zachovávají svérázné lidové zvyky, kroje i tradiční způsob života sadařských zemědělců (pěstování vinné révy, moruší, kukuřice, cukrové řepy aj.).\n\n\n"}
{"id": "614592", "url": "https://cs.wikipedia.org/wiki?curid=614592", "title": "Jiří Cejpek", "text": "Jiří Cejpek\n\nJiří Cejpek (20. února 1928 Jevíčko – 26. prosince 2005 Praha) byl vysokoškolský profesor, informační vědec, knihovník.\n\nV letech 1947–1950 studoval na Pedagogické fakultě Univerzity Karlovy knihovnictví a vzdělávání dospělých (původně nastoupil na Státní knihovnickou školu, výuka byla v průběhu přesunuta na PdF UK). V období 1950–1951 vedl knihovnu Studijního lidovýchovného ústavu FF UK, poté pokračoval v letech 1953–1956 v postgraduálním studiu knihovnictví a lingvistiky na tehdejší Filologické fakultě UK.\n\nOd roku 1956 vyučoval na katedře knihovnictví a vědeckých informací FF UK jako asistent a později odborný asistent. V roce 1968 byl jmenován docentem. V letech 1973–1990 nemohl z politických důvodů působit na univerzitě. V letech 1974–1985 pracoval ve Výzkumném oddělení Slovenské technické knihovny v Bratislavě a poté až do roku 1989 jako vedoucí projektového týmu Výzkumného oddělení Československého střediska výstavby a architektury v Praze.\n\nPo sametové revoluci se v roce 1990 vrátil a o rok později byl jmenován profesorem. V letech 1990–1994 vedl Katedru knihovnictví a vědeckých informací (od roku 1993 Ústav informačních studií a knihovnictví). Roku 1997 se stal emeritním profesorem UK. \n\nV letech 1991–2001 přednášel i na Filozoficko-přírodovědecké fakultě Slezské univerzity v Opavě, kde v období 1994–1998 vedl Ústav bohemistiky a knihovnictví. \n\nV letech 2001–2005 vyučoval na Filozofické fakultě Masarykovy univerzity na oboru FF MU VIK-Vědecké informace a knihovnictví.\n\nZabýval se především dějinami knihoven, knihovnictvím a informační vědou.\n\n"}
{"id": "614595", "url": "https://cs.wikipedia.org/wiki?curid=614595", "title": "Holasici", "text": "Holasici\n\nHolasici (též Holasicové nebo kmen Holasiců, polsky \"Golęszycy\", \"Gołęszycy\", \"Golęszyce\", \"Gołęszyce\", \"Gołężyce\", německy \"Golensizen\", \"Holasitzer\", \"Holaschitzer\") byli západoslovanský kmen, který se koncem 6. století usadil na území Horního Slezska, zvláště na Opavsku. V 9. století se o podrobení Holasiců snažila Velkomoravská říše. Za vlády moravského knížete Svatopluka I. moravská vojska ničila zdejší holasická hradiště a snažila se o podrobení oblasti, což se jim v omezené míře povedlo. Po pádu Velkomoravské říše se Holasici dostali pod nadvládu Českého knížectví. Holasici vytvořili v 7. až 9. století kmenový svaz, založený na rozvoji rodových vztahů a kopaničářském zemědělství, spjatém s lovem a rybolovem.\n\n\n\n"}
{"id": "614597", "url": "https://cs.wikipedia.org/wiki?curid=614597", "title": "Oldřichovský potok (přítok Lužické Nisy)", "text": "Oldřichovský potok (přítok Lužické Nisy)\n\nOldřichovský potok ( , ) je pravostranný přítok Lužické Nisy v okrese Liberec. Délka jeho toku činí 4,7 km. V délce 3,48 km tvoří potok státní hranici mezi Českou republikou a Polskem. Plocha povodí měří 6,15 km².\n\nPotok pramení severovýchodně od Hrádku nad Nisou v lokalitě \"Zlatá výšina\" v takzvané Hrádecké pánvi v nadmořské výšce okolo 285 m n. m. Nejprve jeho tok krátce směřuje severním až severozápadním směrem na Oldřichov na Hranicích. Tam se potok obrací na západ a tvoří výše zmiňovanou státní hranici dělící českou obec Oldřichov a polskou obec Kopaczów. Severně nad Hrádkem nad Nisou protéká potok pod silnicí I/35 mezi Chrastavou a Žitavou, jakož i pod železniční tratí z Liberce do Žitavy. Na dolním toku potoka leží na levé straně celnice u staré silnice z Hrádku nad Nisou do Žitavy. Do Lužické Nisy se vlévá v nadmořské výšce 235 m n.m. v místě, kde se setkávají hranice České republiky, Polska a Německa. Toto místo (trojmezí) je známé jako Bod Trojzemí.\n\nPotok nemá žádné větší přítoky.\n\nOldřichovský potok trpí vysycháním, které způsobuje těžba lignitu v Polsku. Až v dolní polovině se do potoka vlévá polský potok, který ho alespoň trochu naplní. Vesnici Oldřichov na Hranicích v poslední době velmi sužují velké přívaly vodních srážek. Jednou do roka se potok vylije z břehů a zasáhne celou severní část vesnice.\n\n"}
{"id": "614598", "url": "https://cs.wikipedia.org/wiki?curid=614598", "title": "Richard Beard", "text": "Richard Beard\n\nRichard Beard (22. prosince 1801 – 7. června 1885) byl anglický podnikatel a fotograf, který důrazně chránil své fotografické podnikání vedením sporů ohledně svých fotografických patentů, aby pomohl založit profesionální fotografii ve Spojeném království. V roce 1841 otevřel v Londýně první anglický fotografický ateliér a také jeden z prvních evropských.\n\nRichard Beard se narodil v East Stonehouse v hrabství Devon jako druhý syn Richarda Bearda Bowdena (1773–1840) a jeho manželky Elizabeth (1775–1818). Beardův otec byl kupcem a Beard sám se časem k rodinnému podnikání připojil. Za manželku si vzal Elizabethu Branscombeovou (* 1798) 12. března 1825. Po Beardovi se stal obchodním manažerem. Přestěhoval se do Londýna na počátku 30. let, v roce 1833 investoval do obchodu s uhlím, ale jeho obchodní zájmy byly široké. V roce 1839 si nechal zaregistrovat patent pro barevný tisk na tkaninu.\n\nV roce 1839, kdy po prvním oznámení praktických fotografických procesů Louise Daguerra a Williama Foxe Talbota vypuklo „veřejné šílenství“ a „obrovské vzrušení“, se Beard začal o fotografii zajímat. Na začátku roku 1840 Beard kontaktoval patentového agenta Williama Carpmaela (1804–1867), který pracoval taktéž jako agent pro Talbota. Carpmael zprostředkoval schůzku mezi Beardem a Američanem Williamem S. Johnsonem, který se staral o marketing s fotoaparáty jeho syna Johna a Alexandra Wolcotta, který přístroje konstruoval. Fotoaparát fungoval zprvu nedokonale, ale Beard pochopil podnikatelský potenciál fotografie a uzavřel obchodní smlouvu s Johnsonem a Wolcottem, aby si zajistil patent na fotoaparát. Později přijal chemika Johna Fredericka Goddarda, aby proces zindustrializoval, zlepšil kvalitu a spolehlivost.\n\nV roce 1841, s pomocí vynálezce Johna Johnsona, Richard Beard otevřel v Anglii první profesionální fotografické studio při Royal Polytechnic Institution.\n\nZískal patentový monopol na proces daguerrotypie v Anglii a investoval 20 000 liber na vytvoření řetězce fotografických ateliérů v Londýně a prodával licence studiím v provinciích. Goddard pracoval jako technický poradce. Zkoumal možnosti licencování procesu kalotypie Foxe Talbota, ale nedokázali dohodnout vzájemné podmínky.\n\nV roce 1842 si v Anglii nechal patentovat variaci metody kolorování, kdy se barevný prášek aplikoval na jemný povrch daguerrotypie za pomoci tepla. Původní metodu vynalezl švýcarský malíř a grafik Johann Baptist Isenring, který používal směs arabské gumy a pigmentů pro zabarvení prvních daguerrotypií již v roce 1840 nebo 1841. Další patenty s obměnami byly zaznamenány ve Francii Étiennem Lecchim v roce 1842 a Léotardem de Leuzem v roce 1845.\n\nAčkoli Beard v roce 1851 se sám označoval jako „fotografický umělec“ a vystavoval na Velké výstavě v Londýně, existuje usvědčující materiál, že sám byl velký začátečník. Dochované daguerrotypie přisuzované jemu jsou do značné míry práce druhých.\n\nBeard byl houževnatým obráncem svých obchodních zájmů, zapojoval se do mnoha právních sporů včetně žaloby proti Antoinovi Claudetovi a hlavně proti Egertonovi, které jsou známé jako spor \"Beard v. Egerton\". Tento dlouhý a složitý případ, jak se ukázalo, nakonec způsobil další nechuť do dalších sporů. Ačkoli v roce 1849 vyhlásil bankrot, je pravděpodobné, že se jednalo pouze o komerční trik, poněvadž není žádný další důkaz o tom, že by byl chudý. Dohled nad vedením podniku získal jeho syn Richard.\n\nBeardův zájem o fotografii poklesl a roku 1861 sám sebe popisoval jako „obchodník s uhlím“. V 60. letech Beard krátce etabloval jako odborník na léčbu elektrickým proudem.\n\nZemřel v Hampsteadu a byl pohřben na tamějším hřbitově.\n\n\n"}
{"id": "614604", "url": "https://cs.wikipedia.org/wiki?curid=614604", "title": "Zličané", "text": "Zličané\n\nZličané je pojmenování jedné ze skupin obyvatel Čech před vznikem přemyslovského státu. \n\nPodle starších předpokladů se jednalo o západoslovanský kmen, který se po odchodu ze své pravlasti ve východní Evropě usadil na území Čech. Spolu se svými sousedy, \"Lučany\" a \"Čechy\", přispěli k sjednocení \"slovanských\" kmenů v Čechách a k rozvoji prvního českého státu Přemyslovců. Novější teorie považuje tzv. české kmeny za malá knížectví, jejichž obyvatelé byli součástí jednoho kmene Čechů.\n\nV Dalimilově kronice ze 14. století je jmenován zlický Radslav, přemožený svatým Václavem v 10. století. Je tak pojmenovaná a ke Zličanům přiřazená postava kouřimského knížete známá ze starších legend.\n"}
{"id": "614606", "url": "https://cs.wikipedia.org/wiki?curid=614606", "title": "Akindžijové", "text": "Akindžijové\n\nAkindžijové (turecky: \"akıncı\", „válečník, nájezdník“) byla nepravidelná lehká kavalerie v pozdně středověké a raně novověké Osmanské říši. Když dřívější turečtí ghaziové, bojující naprosto neukázněně, byli začleněni do pravidelných osmanských jednotek a podřízeni jisté celoarmádní organizaci, začali být známí právě pod názvem akindžijové. Tvořili předvoj turecké armády, známý a obávaný pro své bojové schopnosti, mimořádnou odvahu, pohyblivost, jakož i pro rozsáhlé a nelítostné plenění krajů a zemí, hraničících s Osmanskou říší (akindžijové totiž nepobírali žold, ale živili se válečnou kořistí). Na rozdíl od pravidelných armádních jednotek podléhali akindžijové svým autonomním velitelům, kteří pocházeli z několika význačných šlechtických rodin, často původem jihoslovanských nebo řeckých, jež odpadly k islámu a přešly do osmanských služeb. Mezi nejvíce známé patřily rodiny Malkoçoğluů (Malkovićů), Turhanlıů, Ömerliů, Evrenosoğluů a Mihalliů.\n\nV bitvě bylo jejich hlavní rolí demoralizovat nepřátelskou armádu a dostat ji do stavu zmatku a šoku. Nejprve udeřili na nepřítele šípy; když poté došlo na blízký boj meči, po chvíli zdánlivě ustoupili, zatímco v trysku stále stříleli dozadu. Následně se vraceli v obchvatném manévru a pomáhali v bojovém úsilí hlavním jednotkám armády (janičárům). Mohli s lehkostí ujet těžké kavalerii, protože byli lehce ozbrojení a jejich koně byli chovaní pro rychlost jako protiváhu k chybějící síle. V některých tureckých taženích, jako třeba v tom, jež vyvrcholilo bitvou na Krbavském poli (1493), akindžijové dokázali porazit obrněnou rytířskou armádu (v tomto případě chorvatskou) úplně sami, bez podpory těžkého jezdectva (sipahiů), pěchoty či dělostřelectva.\n\nOd počátku 17. století začali akindžijové být nahrazováni jednotkami bašibozuků. \n\n"}
{"id": "614608", "url": "https://cs.wikipedia.org/wiki?curid=614608", "title": "Alberto Ginastera", "text": "Alberto Ginastera\n\nAlberto Evaristo Ginastera (11. dubna 1916, Buenos Aires – 25. června 1983 Ženeva, Švýcarsko) byl argentinský hudební skladatel.\n\nNarodil se 11. dubna 1916 v Buenos Aires, v rodině s katalánskými a italskými předky. Studoval na Národní hudební konzervatoři v Buenos Aires, kterou absolvoval v roce 1938. Jeho pedagogická kariéra začala roku 1941 na Národní konzervatoři a na Národní vojenské akademii San Martín. Ve stejném roce se oženil s Mercedes de Toro, se kterou měl dvě děti.\n\nZ důvodu podpisu petice za podporu lidských práv byl v roce 1945 donucen Perónovým režimem odstoupit z Národní vojenské akademie. Za podpory Guggenheimova grantu (1942) odešel se svou rodinou do Spojených států amerických, kde zůstal od roku 1945 do 1947 a studoval u Aarona Coplanda v Tanglewoodu. Po návratu do Buenos Aires spoluzaložil argentinskou pobočku ISCM a Hudební a divadelní konzervatoř La Plata, kterou současně vedl. V roce 1951 ISCM vybrala jeho dílo k prezentaci na 25. festivalu ve Frankfurtu nad Mohanem. Byla to první Ginasterova cesta do Evropy, kde se také zúčastnil \"\"International Music Council of UNESCO\"\" setkání. Následovali další návštěvy s ISCM v Oslu (1953), Stockholmu (1956), Římě (1959) a Madridu (1965).\n\nV roce 1952 ho donutila Perónova vláda odstoupit z funkce ředitele Konzervatoře La Plata, toto trvalo do roku 1956, kdy Perónův režim skončil. V letech 1942–1958 si přivydělával skladáním filmové hudby. V roce 1958 obdržel plnou profesoraturu v La Plata, v témže roce rezignoval a přijal nabídku vedení Fakulty hudebního umění a vědy na Argentinské katolické univerzitě, kde působil jako děkan (1958–1963). Ze všech univerzitních míst odstoupil v roce 1963 a plně se věnoval skladbě a řízení Latinsko amerického centra pro pokročilá hudební studia na Institutu Torcuato di Tella. Pod jeho vedením (1963–1971) podporoval tento institut avantgardní techniky, formou nabídky dvouleté stáže pro latinsko americké skladatele u Coplanda, Messiaena, Xenakise, Nona a Dallapiccoliho.\n\nV roce 1968 se vrátil zpět do Spojených států amerických a od roku 1970 žil v Evropě. V roce 1971 si vzal argentinskou violoncellistku Auroru Nátolu a trvale se usadil ve Švýcarsku, kde se plně soustředil na skládání hudby. Je považován za jednoho z nejpřednějších latinsko amerických skladatelů vážné hudby. Mezi jeho studenty byli Ástor Piazzolla, Waldo de los Ríos a Rafael Aponte-Ledée.\n\nByl členem \"\"National Academy of Fine Arts of Argentina\"\" (1957), \"\"Brazilian Academy of Music\"\" (1958), \"\"American Academy of Arts and Sciences\"\" (1965) a \"\"American Academy of Arts and Letters\"\" (1968). Obdržel čestný doktorát Yale (1968) a Temple university (1975). Byla mu udělena cena \"\"Grand prize of the Argentine National Endowment for the Arts\"\" (1971) a \" \"UNESCO International Music Council music prize\"\" (1981). \n\nZemřel 25. června 1983 v Ženevě.\n\nSpolu s dalšími 11 skladateli – přáteli (C. Beck, L. Berio, P. Boulez, B. Britten, H. Dutilleux, W. Fortner, A. Ginastera, C. Halffter, H. W. Henze, H. Holliger, K. Huber a W. Lutoslawski) švýcarského dirigenta a mecenáše Paula Sachera (1906–1999), byl požádán ruským violoncellistou Mstislavem Rostropovičem, aby u příležitosti Sachrových 70. narozenin napsal skladbu pro sólové violoncello s použitím not obsažených v jeho jméně (eS, A, C, H, E, Re). Alberto Ginastera vytvořil PUNEÑA No. 2 op. 45. Skladby byly částečně uvedeny Curychu 2. května 1976. Celý projekt \"eSACHERe\" byl uveden (poprvé v kompletním provedení) českým violoncellistou Františkem Brikciem v roce 2011 v Praze.\n\n"}
{"id": "614611", "url": "https://cs.wikipedia.org/wiki?curid=614611", "title": "Dvořiště (přírodní rezervace)", "text": "Dvořiště (přírodní rezervace)\n\nDvořiště je přírodní rezervace v okrese České Budějovice. Nachází se v Třeboňské pánvi 6 km severovýchodně od města Lišov. Zahrnuje severozápadní okraj rybníka Dvořiště a nivu malého potoka, který do rybníka ústí. Přirozenou hranici rezervace tvoří historická katastrální hranice výtopy rybníka, osazená kamennými mezníky, v západní části pak využívá hrany kompaktnějších dřevinných náletů a menší stoky.\n\nDůvodem ochrany jsou zachovalá společenstva rybničního litorálu, mokřadů a rašeliništ. V rašelištní části patří k významným rostlinným druhům hrotnosemenka bílá, rosnatka okrouhlolistá, suchopýr úzkolistý, pupečník obecný, přeslička poříční, bezkolenec modrý, ostřice zobánkatá, ostřice ježatá, ostřice šedavá, ostřice obecná, violka bahenní, vrbina kytkokvětá, sítina cibulkatá, sítina niťovitá, psineček psí, všivec lesní. Litorální vegetace je tvořena porosty rákosin a vysokých ostřic, které místy doplňují kosatec žlutý, orobinec širolistý a velmi vzácně kamyšník vrcholičnatý\n\n"}
{"id": "614619", "url": "https://cs.wikipedia.org/wiki?curid=614619", "title": "Lift Me Up", "text": "Lift Me Up\n\nLift Me Up je píseň amerického zpěváka Mobyho. Dosáhla úspěchu v mnoha zemích, včetně Itálie, Velké Británie, Francie, Belgie, Dánsko, Finska a Španělska, kde byl singl v první desítce hitů tamních hitparád. Pořadatelé každoročně konaného tajného závodu mobedů Race of Champions si píseň vybrali jako svoji hymnu.\n"}
{"id": "614620", "url": "https://cs.wikipedia.org/wiki?curid=614620", "title": "Doprava v Paříži", "text": "Doprava v Paříži\n\nDoprava v Paříži představuje mnoho odlišných způsobů veřejné dopravy v Paříži a přilehlé aglomeraci, kterou zajišťují různé dopravní společnosti. Páteřní dopravní sítí je zdejší metro, které je doplněno městskými autobusy. Spojení s předměstími poskytují linky RER a Transilien, které vytvářejí hustou železniční síť. Od 90. let je postupně obnovována i tramvajová doprava. K raritám patří lanovka a jedna linka říční dopravy.\n\nPrvní veřejnou dopravu v Paříži představovaly v roce 1828 omnibusy, vozy tažené koňmi. První tramvaje tažené koňmi se objevily v roce 1871, parní tramvaje se objevily v roce 1880 a v roce 1888 byly nahrazeny elektrickými tramvajemi.\nPrvní železnice byla otevřena v roce 1837 mezi Paříží (nádraží Saint-Lazare) a Le Pecq. V následujících letech bylo v Paříži vystavěno mnoho železničních stanic, všechny jako konečné. V roce 1875 byla otevřena železniční trať Petite Ceinture.\n\nVýstavba dnešního metra byla zahájena v roce 1896. První úsek byl zprovozněn mezi stanicemi Porte de Vincennes a Porte Maillot v červenci 1900 u příležitosti světové výstavy.\n\nLetecké spojení v Paříži existuje od roku 1919, kdy bylo zprovozněno letiště Le Bourget. V roce 1932 bylo otevřeno Letiště Orly.\n\nOd 30. let 20. století byly postupně tramvaje nahrazovány autobusy. Poslední tramvaj v Paříži vyjela v roce 1937.\n\nV 60. letech se rozšiřovala pařížská aglomerace. Pro lepší spojení centra s předměstími byl proto vytvořen systém příměstských linek RER. Ten je od roku 1999 doplněn sítí Transilien. V roce 1974 bylo otevřeno třetí a největší pařížské Letiště Charlese de Gaulla.\n\nV roce 2006 byla v Paříži obnovena tramvajová doprava a v roce 2008 říční doprava na Seině (linka Voguéo).\n\nHlavními provozovateli veřejné dopravy jsou společnosti RATP (metro, autobusy, jižní větve linek RER A a B) a SNCF (Transilien, severní větve linek RER A a B a linky C, D a E). Sdružení Optile zahrnuje téměř sto soukromých společností, které provozují pravidelné autobusové linky na předměstí. Všichni dopravci jsou zastřešeni asociací STIF, která koordinuje veškerou hromadnou dopravu na území regionu Île-de-France a rovněž poskytuje finanční prostředky pro zajištění dopravy. Samostatně působí společnost Aéroports de Paris, která provozuje všechna pařížská letiště.\n\nPařížské metro je plně v režii dopravního podniku RATP a představuje hlavní dopravní síť v Paříži, která místy zasahuje i do sousedních předměstí. Většina stanic se nachází v podzemí (kromě větší části linek 2 a 6 a některých okrajových úseků jiných linek). Je charakteristické svými poměrně úzkými podzemními chodbami (2,40 m) a hustou sítí stanic (vzdálenost mezi stanicemi je v průměru 548 m).\n\nOd svého uvedení do provozu v červenci 1900 se metro velmi rozšířilo. V roce 2008 obsahovalo šestnáct linek, z nichž dvě linky (7 a 13) byly rozvětvené, a 301 stanici, z nichž 242 leží v Paříži a 59 na předměstí. Nejnovější linka 14 byla uvedena do provozu v roce 1998 jako plně automatizována. Do roku 2012 by se síť metra měla rozšířit na pěti místech, což znamená její prodloužení asi o 15 km.\n\nPařížská aglomerace měla kdysi tramvajovou síť o délce 960 km. Ve 30. letech byla tramvajová doprava považována za zastaralou a proto byla postupně nahrazována autobusy. V Paříži zmizely tramvaje již v roce 1937, v regionu poslední tramvaje během 50. let. Od roku 1992 jsou tramvaje opět postupně zaváděny a to především na předměstích (T1, T2 a T4). V roce 2006 byla uvedena do provozu linka T3, která vede na území Paříže po jejím jižním okraji. V roce 2009 bylo zahájeno její prodloužení, stejně tak jsou v různých fázích příprav či výstavby i další linky na předměstích.\n\nAutobusová síť (asi 1400 linek) je rozšířena především na předměstí, v samotné Paříži již méně. RATP provozuje linky v Paříži a v přilehlých předměstích, což je jen necelá čtvrtina z celkového množství. Zbývající linky v pařížské aglomeraci jsou provozovány nezávislými soukromými subjekty, seskupenými v asociaci Optile.\nVeřejná doprava disponuje ještě dalšími možnostmi:\n\nSilniční síť čítá v regionu Île-de-France přibližně 800 km dálnic. Dálnice spojují Paříž s jihem Francie (Dijon, Lyon, Marseille), severem (Lille), Normandií (Rouen, Caen, Le Havre), východem (Remeš, Mety, Štrasburk), Akvitánií (Orléans, Bordeaux) a pobřežím Atlantiku (Le Mans, Nantes). Všechny se napojují na městský okruh boulevard périphérique.\nAutomobilový provoz a parkování v Paříži jsou velmi problematické, jako ve většině světových metropolí. Elektronické senzory měřící provoz jsou umístěné téměř na všech hlavních pařížských silničních tazích a na dálnicích. Vyhodnocené údaje slouží ke stanovení hustoty dopravy, oznámení dopravní zácpy a odhadu doby jízdy mezi jednotlivými stanovišti. Informace jsou přístupné na webových stránkách (přes počítač i mobilní telefon) a na světelných silničních ukazatelích.\n\nParkovacích míst bylo v Paříži evidováno v roce 2007 asi 755 000. Z nich bylo 165 000 míst na veřejných komunikacích, zejména podél ulic (22%), 80 000 míst v placených garážích (10%), 70 000 míst na koncesovaných parkovištích (9%) a 440 000 míst v soukromých garážích a na dvorech domů (59%). Placeným parkováním na ulicích město podporuje alternativní druhy přepravy (jízda na kole), navíc dochází ke snižování počtu povolených míst a instalaci platebních automatů i v ulicích, kde ještě nebyly. Tarify jsou rozděleny do tří zón od 3 € za hodinu v centru až po 1 € v okrajových čtvrtích. Od roku 2002 není možné platit parkování mincemi, ale předplacenou kartou. Parkovné se platí od pondělí do soboty od 9h do 19h. Pro obyvatele města jsou k dispozici rezidenční parkovací povolení k parkování na ulici za zvýhodněnou sazbu. Podle pravidel silničního provozu však auto nesmí na jednom místě stát více než sedm po sobě následujících dní.\n\nNa počátku roku 2007 bylo v Paříži 15 500 vozů taxislužby. Stanoviště taxi jsou rozdělena do tří kategorií: 28 velkých stanic je umístěno v blízkosti hlavních turistických atrakcí nebo velkých náměstí, kde stojí taxíky 24 hodin denně, 90 stanic je umístěno v blízkosti hlavních dopravních tras a 316 se nachází v blízkosti veřejných budov (nemocnice, hotely, divadla apod.). Taxi je volné, pokud je rozsvícené bílé světlo na střeše vozidla. V roce 2010 obsazený taxík - červená barva, volný - zelená barva. Pařížské taxíky vykonají denně v průměru 200 000 jízd.\n\nPaříž má od konce 90. let síť cyklostezek, která se nestále rozšiřuje. Koncem roku 2006 jich bylo 371 km včetně pruhů pro autobusy. Po městech Rennes a Lyon také Paříž zahájila 15. červenec 2007 systém veřejné půjčovny jízdních kol, tzv. Vélib', který spravuje firma JCDecaux. Tento systém má za cíl nahradit používání automobilů ve městě na krátké trasy.\n\nV Paříži je šest velkých železničních stanic: Gare du Nord, Gare Saint-Lazare, Gare de l'Est, Gare Montparnasse, Gare de Lyon a Gare d'Austerlitz, které slouží pro hlavní tratě i příměstskou železnici. Železniční doprava (asi 50 milionů cestujících v roce 2004) výrazně vzrostla s otevřením TGV v roce 1981, které zajíždí na nádraží Gare de Lyon, Gare Montparnasse, Gare du Nord a od roku 2007 i na Gare de l'Est. Gare Saint-Lazare je nádraží s největším počtem vypravených vlaků, zatímco Gare du Nord je první co do počtu přepravených pasažérů.\n\nRER je příměstská železnice, která spojuje Paříž a její předměstí až do vzdálenosti 50 km od hlavního města. Vznikla koncem 60. let, kdy byly propojeny stávající příměstské železniční linky do jednotného systému. V Paříži je RER využíván jako expresní síť s přestupy na metro a jako spojení s předměstími. V roce 2010 měl RER pět linek (nejnovější RER E byla otevřena v roce 1999), 257 stanic, z nichž 33 leží v Paříži, a 587 km tratí.\n\nTransilien je název sítě příměstské železnice, kterou provozuje provozuje SNCF v regionu Île-de-France. Na rozdíl od většiny linek RER linky Transilien neprotínají Paříž, ale mají konečnou vždy na jedné z hlavních železničních stanic (Gare du Nord, Gare Saint-Lazare, Gare de l'Est, Gare de Montparnasse a Gare de Lyon) a doplňují dopravu na předměstí poskytovanou RER. Umožňují spojení se vzdálenějšími částmi regionu Île-de-France. V roce 2010 měl Transilien 15 linek, z nichž sedm končilo v hlavních železničních stanicích v Paříži, některé linky mají konečnou i mimo region. Poslední linka sítě Transilien z roku 1995 spojuje dvě významná ekonomická centra v západní části pařížské aglomerace La Verrière a La Défense.\n\nPaříž disponuje třemi letišti, která se nacházejí mimo území města a jedním heliportem, který leží na jeho hranicích. Jejich provozovatelem je společnost Aéroports de Paris. Nejstarší letiště Le Bourget bylo otevřeno v roce 1919. Od roku 1932 je v provozu Letiště Orly a největší pařížské Letiště Charlese de Gaulla bylo otevřeno v roce 1974. Heliport Paříž - Issy-les-Moulineaux funguje od roku 1956.\n\n"}
{"id": "614625", "url": "https://cs.wikipedia.org/wiki?curid=614625", "title": "Litoměřici", "text": "Litoměřici\n\nLitoměřici byli podle kmenové teorie malý západoslovanský kmen, který se v 5. století usadil na území severních Čech při soutoku Labe s Ohří a v okolí dnešních Litoměřic; spolu s \"Děčany\" a \"Pšovany\" vytvořili kmenový svaz, který se podílel pod vedením \"Čechů\" na utváření českého státu Přemyslovců.\n"}
{"id": "614629", "url": "https://cs.wikipedia.org/wiki?curid=614629", "title": "Robert Shaw (politik)", "text": "Robert Shaw (politik)\n\nSir Robert Shaw, 1. baronet Shaw (29. leden 1774 – 10. březen 1849 Dublin, Spojené království Velké Británie a Irska) byl britský toryovský poslanec zvolený za obvod Dublin City v letech 1804 až 1826 a bankéř skotského původu.\n\nByl synem obchodníka a poštovního úředníka Roberta Shawa. V letech 1799 až 1800 byl poslancem Irské poslanecké sněmovny za obvod Bannow. V doplňovacích volbách z 31. března 1804 nahradil bývalého toryovského poslance Johna Beresforda a svůj mandát si udržel až do roku 1826, kdy odešel do politického důchodu. Titul baroneta získal 17. srpna 1821, přičemž formálně byl obdarován britským králem Jiřím IV. při jeho návštěvě Irska v roce 1822. Dne 7. ledna 1796 se oženil s Marií Wilkinsonovou. S ní měl devět dětí. Po její smrti roku 1831 se v červenci 1834 oženil s Amelií Spencerovou.\n\n"}
{"id": "614630", "url": "https://cs.wikipedia.org/wiki?curid=614630", "title": "Turecký luk", "text": "Turecký luk\n\nTurecký luk je složený reflexní (recurve) luk. Byl používán skrz celou tureckou historií zejména tureckými jízdními lučištníky. Podobné luky používali též Skytové, Hunové, Avaři a Maďaři.\n\nKonstrukce těchto luků byla tzv. kompozitní, čili složená z několika částí (podobnou konstrukci mají další asijské luky). Jádro bylo dřevěné (javor byl nejvíce žádaný), zvířecí roh se nacházel na břiše luku (strana přivrácená k lučištníkovi) a šlacha na hřbetě. Zvířecí lepidlo vše drželo dohromady. V nenapnutém stavu má luk tvar výrazného C, jeho ramena se při napnutí musejí zvrátit. Turecké luky byly obvykle menší než například mongolské, maďarské či krymskotatarské. \n\nOd poklesu vojenské lukostřelby koncem 16. století bylo praktikováno především sportovní střílení do co největší dálky a turecký luk byl používán na střelbu velmi lehkých a rychlých šípů. Tento sport nicméně postupně upadal až do doby Mahmuda II., který se významně zasadil o jeho návrat. Také pověřil svého lukostřeleckého studenta, Mustafu Kaniho, aby napsal knihu o historii, výrobě a použití těchto luků, která je známa jako \"Vyrábění tureckých luků\".\n\nPo smrti Mahmuda II. roku 1839, lukostřelectví upadlo. Živé umění výroby těchto luků bylo ztraceno roku 1930 se smrtí posledního výrobce luků a známého kaligrafa, Neçmeddina Okyaye. \n\nÚčinnost a dostřel těchto luků byly značné. V roce 1910 se konala soutěž v lukostřelbě na pláži Le Touquet ve Francii, kde Ingo Simon dostřelil 434 metrů při použití starého tureckého luku, který se musel natáhnout silou 440 N (99 liber).\n"}
{"id": "614633", "url": "https://cs.wikipedia.org/wiki?curid=614633", "title": "Děčané", "text": "Děčané\n\nDěčané byli podle kmenové teorie malý západoslovanský kmen, který se asi v 5. století usadil na území severních Čech (v okolí Děčína) a vytvořil spolu s \"Litoměřici\" a \"Pšovany\" kmenový svaz, který se pod vedením \"Čechů\" podílel na formování českého národa. Roku 1086 jsou zmiňováni jako \"Daciane\".\n\n"}
{"id": "614634", "url": "https://cs.wikipedia.org/wiki?curid=614634", "title": "Bitva o Saipan", "text": "Bitva o Saipan\n\nBitva o Saipan byla součást amerického postupu na japonské ostrovy během druhé světové války v Pacifiku. Odehrála se na ostrově Saipan v Mariánském souostroví ve dnech 15. června až 9. července 1944. Vylodění na Saipanu bylo součástí operace Forager. Americké jednotky tvořené zejména 2. a 4. divizí USMC a armádní 27. pěší divizí dokázaly s podporou námořnictva a po těžkých bojích obsadit ostrov, který hájila hlavně 43. divize císařské armády. Japonský pokus o odražení americké invaze – operace \"A-gó\" – vedl k předposlední bitvě letadlových lodí: bitvě ve Filipínském moři.\n\nPřed úplným obsazením ostrova se přes 10 000 japonských civilistů žijících na ostrově rozhodlo spáchat raději sebevraždu skokem z útesu, než se nechat zajmout. Po obsazení ostrova přeměnili Američané ostrov v leteckou základnu, ze které startovaly bombardéry B-29 k náletům na Japonsko.\n\nJaponci se Saipanu zmocnili během první světové války a od roku 1922 byl japonským mandátním územím.\n\nBěhem ofenziv v roce 1943 a v první polovině roku 1944 Spojenci dobyli Šalomounovy, Gilbertovy a Marshallovy ostrovy a východní část ostrova Nová Guinea. Japonci se drželi na Filipínách, Karolínách, Palau a Marianách.\n\nV rámci strategie „žabích skoků“ (\"leap frog\") se Spojenci rozhodli obejít Karolíny a tamější japonskou základnu Truk a zaútočit na Mariany. Obsazením Marian by se Američané přiblížili k Japonsku na dolet těžkých bombardérů B-29, přičemž základny na Marianách byly pro útoky na Japonsko vhodnější (vzdáleností i zásobováním), než základny v čínském Čcheng-tu.\n\nJaponci předpokládali, že další spojenecký úder bude vedený na Karolíny nebo Palau (k útoku na Palau nakonec také došlo, ale později). Velení císařského námořnictva přijalo počátkem června 1944 plán operace \"A-gó\" na odražení budoucí spojenecké invaze na některý z bodů japonského obranného perimetru.\n\nAmerické jednotky, které se měly zúčastnit operace Forager se soustředily v Pearl Harboru na Havaji. Během příprav došlo 21. května 1944 v západním bazénu Pearl Harboru ke katastrofě, když v 15:00 došlo k explozi na tankové výsadkové lodi USS \"LST-353\". Následující požáry a exploze vedly k potopení šesti LST a smrti 163 mužů.\n\nDne 5. června, tedy den před zahájením invaze do Evropy, vyplul invazní svaz z Pearl Harboru k Marianám.\n\nČtyři dny před útokem podnikl 58. operační svaz admirála Marca A. Mitschera na Mariany mohutný nálet. Skupina stíhačů vyslaných z letadlových lodí operačního svazu zničila více než 150 japonských letadel a tak vypálila první salvu \"mariánského střílení krocanů\", které zdecimovalo nepřátelské letectvo. Ostřelování Saipanu a dalšího mariánského ostrova Tinianu, které začalo 13. června spolu s bombardováním, proměnilo mnoho japonských postavení na pobřeží v trosky. Důkladněji vybudované pozice se však zničit nepodařilo. Zjistili to příslušníci sabotážních a průzkumných jednotek žabích mužů, kteří v rámci průzkumné mise pronikli na pobřeží. Američané tedy věděli, že vylodění se setká s odporem.\n\nPrvní příslušníci 2. a 4. divize námořní pěchoty vystoupili na břeh brzy ráno 15. června 1944 a do setmění se jim podařilo vybudovat dvě předmostí, museli však čelit tuhému odporu nepřítele. Japonci se po americkém vylodění rozhodli provést protiútok. Bylo v něm nasazeno, oproti ostatním bitvám v Tichomoří, také velké množství japonských tanků. Nepřátelský protiútok však odrazila palba námořních děl. Tváří v tvář nepřátelskému odporu se vylodila americká 27. pěší divize, jejímž úkolem bylo rozvinout tempo útoku. Těžké boje pokračovaly, ale po týdnu Američané ovládli větší část jižní poloviny ostrova. Po deseti dnech už měli pod kontrolou téměř všechny klíčové body na ostrově, což však Japonce neodradilo od dalšího odporu. Američanům se podařilo celý ostrov plně ovládnout až po dalších třech týdnech.\n\nBěhem bojů o Saipan se odehrává film \"Windtalkers\" (v české distribuci \"Kód Navajo\") režiséra Johna Woo z roku 2002.\n\n\n"}
{"id": "614648", "url": "https://cs.wikipedia.org/wiki?curid=614648", "title": "Vilém Kryštof Hesensko-Homburský", "text": "Vilém Kryštof Hesensko-Homburský\n\nVilém Kryštof Hesensko-Homburský (13. listopad 1625 Ober-Rosbach – 27. srpen 1681 Echzell) byl druhý lankrabě hesensko-homburský vládnoucí v letech 1638 až 1669.\n\nByl třetím synem lankraběte Fridricha I. Hesensko-Homburského. Po jeho smrti v roce 1638 byl ještě nezletilý a tak se vlády v lankrabství ujala jeho matka Markéta Alžběta Leiningensko-Westerburská. Plné vlády se chopil v roce 1648.\n\nDne 21. dubna 1650 se v Darmstadtu oženil se Žofií Eleonorou Hesensko-Darmstadtskou. Jako věno obdržel novomanželský pár od Jiřího II., otce nevěsty, zámek Bingenheim. V roce 1669 odprodal svému mladšímu bratrovi Jiřímu Kristiánovi za 200 000 zlatých Homburg a od té doby byl znám jako lankrabě bingenheimský.\n\nSe svou ženou měl dvanáct dětí, z čehož bylo osm synů, které však všechny přežil. Při porodu dvanáctého dítěte Sofie Eleonora zemřela a tak se Vilém Kryštof 2. dubna 1665 v Lübecku podruhé oženil. Vzal si Annu Alžbětu Sasko-Lauenburskou, kterou před svatbou ani jednou nespatřil. Manželství se nevydařilo. Po neúspěšném pokusu o rozvod byla Anna Alžběta odstavena na zámek Philippseck, kde 27. května 1688 zemřela.\n\nLankrabě zemřel 27. srpna 1681 v Bingenheimu (dnes obec Echzell) a je pohřben na zámku Bad Homburg.\n"}
{"id": "614650", "url": "https://cs.wikipedia.org/wiki?curid=614650", "title": "Neptun (mytologie)", "text": "Neptun (mytologie)\n\nNeptun, latinsky Neptūnus, je římským bohem sladkých vod a moří. V rámci interpretatio graeca byl ztotožněn s řeckým Poseidónem a převzal jeho mytologii. Přes své ztotožnění však byl na rozdíl od Poseidóna spojen spíše se sladkou vodou než s mořem. Jeho etruským protějškem je Nethuns.\n\nEtymologie Neptunova jména je nejasná a sporná. Paul Kretschmer jej na konci 19. století odvozoval z praindoevropským kořenem \"*neptu\" „vlhká látka“. Hubert Petersmann spojil Neptunovo jméno s praindoevropským kořenem \"*nebh\" „obloha, nebe“. Georges Dumézil zase odvodil toto teonymum od praindoevropského kořene \"*nepot\" „vnuk, potomek“ a spojil tak Neptuna s védským a avestánským Apám Napátem a irským Nechtanem.\n\nPodle Jaana Puhvela byl římský mýtus o Neptunovi převeden na pověst o zázraku spojeném s Albanským jezerem v italském Laziu. Podle tohoto příběhu v desátém roce války Říma proti Vejím se toto jezero nebývale rozvodnilo. Věštby, které o tomto úkazu Římané dostali, tvrdily, že pokud se vody jezera dostanou k moři, zůstanou Veje nedobytné, a aby tomu bylo zabráněno, musí být svedeny do vnitrozemí.\n\nFakt, že se nejedná o odkaz na historickou událost, Puhvel odvozuje z toho, že Albanské jezero a Veje leží na opačných stranách od Říma, a ve verzi zachycené Dionýsiem z Halikarnassu je událost datována na 23. července, kdy se konala slavnost Neptunalia. V náznacích je také tento příběh spojen s mýtem o Apám Napátámovi a „ohni ve vodách.“\n\n"}
{"id": "614653", "url": "https://cs.wikipedia.org/wiki?curid=614653", "title": "Doudlebové", "text": "Doudlebové\n\nDoudlebové nebo Doudlebi (případně Dúdlebi, Dúdlebové, nebo Dulěbové) byli kmen (kmenová teorie je ovšem zpochybňována) případně více kmenů stejného jména nejistého původu, který v raném středověku sídlil v jižních Čechách, Korutanech, Panonii a na ukrajinské Volyni.\n\nV jižních Čechách se Doudlebové spolu s Boletici a Netolici měli stát základem slovanského osídlení a předpokladem pro vznik českého státu.\n\nS ohledem na minimum historických pramenů nelze určit přesnou souvislost mezi jednotlivými slovanskými etniky, které byly jako Doudlebi označovány. Slovanský kmen jménem Doudlebi zmiňuje jak první ruská kronika Pověst dávných let, tak i byzantský císař Konstantin VII. Porphyrogennetos nebo arabský geograf Al-Mas'údí. Podle středověkých pramenů bylo centrem východních Doudlebů dnešní území Volyně při řece Buh, přičemž měli hrát ústřední roli ve slovanské kmenové konfederaci před jejím rozpadem pod náporem turkických kmenů. Podle jedné z mnoha hypotéz, které v současné době nelze potvrdit ani vyloučit, došlo následně k rozptýlení etnika Doudlebů – jedni zůstali na Volyni a další se vydali na jih a nakonec se usídlili v Panonii. \n\nPo znovusjednocení slovanských kmenů pod vládou severských nájezdníků o několik století později se v roce 907 měli právě volyňští Doudlebové spolu s dalšími tamními kmeny podílet na prvním Olegově obléhání Konstantinopole.\n\nV Panonii měli Doudlebi sídlící v okolí Dunaje těžce trpět pod nadvládou Avarů, kteří své slovanské poddané dlouhodobě zotročovali. Podle soudobých pramenů nutili Slovany neustále bojovat ve válkách proti svým sousedům a ženy brutálně znásilňovali. V Pověsti dávných let je zmíněn případ, kdy jeden avarský válečník, který přišel o koně, nechal zapřáhnout čtyři doudlebské ženy, které pak musely táhnout jeho vůz jako dobytek.\n\nS ohledem na dlouhodobé vykořisťování Avary dochází od 6. století k přesunu slovanských kmenů z Panonie. Právě západoslovanští Doudlebové bývají spolu s Boletici a Netolici považování za jeden ze tří hypotetických kmenů, které se od 6. a zvláště 7. století podílely na osidlování jižních Čech a Šumavy během tzv. druhé vlny slovanského osidlování Čech. Ty se posléze spolu s kmeny Litoměřiců a Děčanů na severu a s Domažlici na západě podíleli pod vedením Čechů na sjednocení a utváření české národnosti a českého státu Přemyslovců.\n\nTradičně se uvádí, že se střediskem těchto Doudlebů, jakožto prapředků Jihočechů, staly na přelomu 8. a 9. století Doudleby. Středověké středisko je však v místě dnešních Doudleb prokázáno až od 10. století v době přemyslovské kolonizace.\n\nZa důkazy potvrzující existenci Doudlebů například oproti hypotetickým Boleticům a Netolicům jsou vedle soudobých historických pramenů považovány i velmi četná toponyma nejenom v Čechách, ale i ve Slovinsku a na Ukrajině. Přesto však existují teorie, které právě na základě těchto toponym existenci Doudlebů jako kmene nebo etnika vylučují a spojují pojem \"Doudlebi\" s jiným významem, než s významem etnika.\n\n"}
{"id": "614662", "url": "https://cs.wikipedia.org/wiki?curid=614662", "title": "Arrondissement Angers", "text": "Arrondissement Angers\n\nArrondissement Angers je francouzský arrondissement ležící v departementu Maine-et-Loire v regionu Pays de la Loire. Člení se dále na 17 kantonů a 112 obcí.\n\n"}
{"id": "614671", "url": "https://cs.wikipedia.org/wiki?curid=614671", "title": "Hbané", "text": "Hbané\n\nHbané (Hbanové) byli původní západoslovanský kmen (kmenová teorie je ovšem zpochybňována), který osídlil v 5. a 6. století horní Poohří; spolu se \"Sedličany\", \"Lučany\" a dalšími se podíleli na sjednocení českých kmenů a formování středověkého \"českého\" národa.\n\n\n"}
{"id": "614674", "url": "https://cs.wikipedia.org/wiki?curid=614674", "title": "William Welles Hoyt", "text": "William Welles Hoyt\n\nWilliam Welles Hoyt (7. května 1875, Glastonbury, Connecticut (USA) – 1. prosince 1954, Cambridge, New York (USA) byl americký atlet, účastník prvních novodobých olympijských her roku 1896 v Athénách, olympijský vítěz ve skoku o tyči. Studoval na Harvardu, byl členem klubu \"Boston Athletic Association\".\n\nV soutěži ve skoku o tyči soutěžilo původně pět závodníků, na startu chyběl americký světový rekordman Walter Rodenbaugh a pětinásobný britský atletický šampion Richard Dickinson. Počáteční výška byla 2,40 m, na které začínali všichni tři domácí závodníci - Evangelos Damaskos, Ioannis Theodoropoulos a Vasilios Xydas. Byli však záhy vyřazeni (Xydas na výšce 2,50 m, Damaskos a Theodoropoulos na 2,60 m) a tak se rozhodovalo mezi Hoytem a Albertem Tylerem z Princetonské univerzity, kteří začínali až na výšce 2,80 m. Tyler skákal všechny výšky do 3,25 m na první pokus, zatímco Hoyt měl do této výšky dvě opravy. Ale když byla laťka zvednuta na 3,30 m, zdolal ji úspěšně jenom Hoyt a získal tak zlatou medaili. Toto vítězství bylo jediným významnějším úspěchem v jeho kariéře i doma, neboť po hrách byl dvakrát druhý na závodech IC4A v letech 1895 a 1897 a dělil se o první místo při \"Raymond Clapp\" v Yale v roce 1898. Na hrách se účastnil ještě závodu v běhu na 100 metrů a ačkoli se kvalifikoval druhým místem v druhém rozběhu do finálového závodu, raději se soustředil na skok o tyči a do finále běhu nenastoupil.\n\nPo promoci na Harvardu v roce 1897 studoval lékařství, promoval v roce 1901. Zpočátku působil jako praktický lékař v Chicagu, později jako lékař při První Illinoiské polní nemocnici sloužil během 1. světové války ve Francii v roce 1918. Po válce zkusil pokračovat ve své chicagské praxi, ale brzy se vrátil do Francie jako chirurg s diplomatickou službou USA a mnoho let sloužil v zámoří. Nakonec se usadil v malém městě Berlin (stát New York), kde působil jako praktický lékař.\n\n"}
{"id": "614675", "url": "https://cs.wikipedia.org/wiki?curid=614675", "title": "Kulivá hora", "text": "Kulivá hora\n\nPřírodní rezervace Kulivá hora byla vyhlášena roku 1972 a nachází se v katastrálním území obce Třebotov v okrese Praha - západ. Důvodem ochrany jsou významná lesní a rostlinná společenstva Českého krasu. Správou je pověřeno regionální pracoviště Střední Čechy AOPK ČR.\n\nNejcennější květenu v rezervaci tvoří chrpa chlumní, řebříček panonský, vlnice chlupatá, locika vytrvalá, hlaváč šedavý či rozrazil časný.\n\nKulivá hora je také lokalitou vzácné mykorizní muchomůrky císařky a vláknice tmavonohé. Z vzácných hřibovitých lze jmenovat hřib bronzový, hřib medotrpký, hřib Fechtnerův a drobný hřib pružný.\n\nJedni z pozoruhodných plžů tohoto území jsou Aegopinella nitens a závornatka Bulgarica nitidosa. Z chráněných druhů motýlů zde byl prokázán otakárek ovocný a otakárek fenyklový. Na území žijí reliktní druhy sarančat Stenobothrus crassipes a vzácný druh Chorthippus vagans. Žije zde sedm druhů obojživelníků, z nichž nejvýznamnější je skokan štíhlý a mlok skvrnitý. V oblasti bylo zaznamenáno minimálně 77 hnízdících druhů ptáků, kromě jiných je to výr velký, ledňáček říční, konipas horský a konipas bílý.\n\nChráněným územím nevede žádná turisticky značená cesta. Modrá značka, směřující z Třebotova do Vonoklas, se dotýká pouze malého úseku západní hranice rezervace. Nejbližší železniční zastávka je v cca 3 km vzdálených Černošicích na trati č. 171.\n\n"}
{"id": "614678", "url": "https://cs.wikipedia.org/wiki?curid=614678", "title": "Radotínské údolí", "text": "Radotínské údolí\n\nRadotínské údolí je přírodní rezervace ležící na jihozápadním okraji Prahy v Česku v nadmořské výšce 250 - 350 m n. m. Celková rozloha území je 130,24 ha. Oblast byla poprvé vyhlášena MŠVU 7. června 1950 a přehlášena MK ČSR 17. září 1975. Rezervace je součástí Přírodního parku Radotínsko - Chuchelský háj ležící v CHKO Český kras, která je rovněž pověřená jeho správou. Důvodem ochrany jsou krasové území a zachování pestrých společenstev stepí a lesostepí.\n\nVelká část území patří mezi Evropsky významné lokality a to především kvůli výskytu včelníka rakouského (\"Dracocephalum austriacum\"), který se zde vyskytuje jako na jedné z devíti populací v České republice. Území je velmi bohaté na vyšší rostliny, kterých se zde vyskytuje více jak 600 druhů a proto tato oblast patří mezi nejcennější v Praze. Ze zoologického hlediska se také jedná o velmi cennou oblast a to především kvůli výskytu některých reliktních druhů hmyzu. Území sloužilo pro geologický výzkum za dob Joachima Barranda a patří mezi nejdůležitější lokality ve východní části pražské pánve. Další zajímavostí v Radotínském údolí jsou dva mlýny, které v minulosti sloužili na semletí obilí.\n\nHlavním problémem chráněného území je existence průmyslového závodu, která obklopuje oblast ze všech stran. Nemalým problémem je také bezprostřední blízkost hlavního města, což způsobuje vzrůstající návštěvnost a s tím spojené ničení životního prostředí, znečištění odpadky a zvýšenou erozi. Hlavním cílem ochrany přírody jsou proto zachování a podpora přirozených porostů.\n\nPřírodní rezervace Radotínské údolí leží v katastrálním území Zadní Kopanina v okrese Praha, asi 3 km severozápadně od městské části Praha 5, Radotín a má rozlohu 123,71 ha. Menší část rezervace o výměře 6,53 ha leží v katastrálním území Kosoř v okrese Praha - Západ. Území se rozkládá po obou březích Radotínského potoka a v okolí levého břehu Mlýnského potoka. Oblast obklopuje Zadní Kopanina ze severu a Kosoř z jihu. Na východ od rezervace se nachází osada Cikánka a na jihozápadě Choteč.\nRadotínský potok pramení v polích mezi obcemi Ptice a Úhonice, v nadmořské výšce kolem 400 m n. m. Zde se nachází několik močálů, z nichž vyvěrají pramínky a jejich spojením vzniká potůček, který je zrozením Radotínského potoka. Protéká obcemi Úhonice, Drahelčice, Rudná, Nučice, Tachlovice, Chýnice, Choteč. Jeho střední část protéká Zadní Kopaninou a Kosoří, kde se kolem něj rozléhá Radotínské údolí. Na rozhraní Radotínského a Chotečského údolí se do něho vlévá Mlýnský potok. Potom protéká Cikánkou k Radotínu, kde se pod Kostelem sv. Petra a Pavla vlévá z levé strany do Berounky. Délka toku je 22,6 km a jeho velká část patří do CHKO Český kras. Povodí má rozlohu 68,5 km².\n\nDne 7. června 1950 vyhlásilo ministerstvo školství, věd a umění se souhlasem vlastníků nemovitostí, Českých cementáren a vápenek a ústředního ředitelství Československých státních lesů, že oblast nacházející se v katastrálním území Praha-Slivenec (okres Praha-jih) a v katastrálním území Zadní Kopanina (okres Praha-západ) tvoří přírodní rezervaci \"Radotínské údolí\". Dne 17. září 1975 vydalo ministerstvo kultury České socialistické republiky výnos, že zřizuje státní přírodní rezervaci \"Radotínské údolí\" kvůli ochraně živočišných a rostlinných společenstev stepí a lesostepí na devonských vápencích. Do území bylo zakázáno jakýmkoli způsobem zasahovat, poškozovat a rušit přirozený vývoj, rostlinstvo, živočišstvo a geologický podklad. Byla taktéž zakázána výstavba chat nacházejících se v území a rekonstrukce již postavených chat.\n\nÚzemí Radotínského údolí bylo již od pravěku intenzivně využíváno. Na prudkých skalnatých svazích se po staletí pásla stáda ovcí a koz. Údolí sloužilo také pro výzkum geologického vývoje prvohor a to již od dob Joachima Barranda (1799-1883).\n\nRadotínské údolí se často označuje jako údolí krásných mlýnů. Vodní síla poskytovala energii několika mlýnům, kterých se na Radotínském potoce uživilo dvaadvacet. Všechny sloužily na semletí obilí, které vypěstovali sedláci na úrodných polích v údolí. Mlýny jsou sice dosud obydlené, ale již neslouží ke svým původním účelům.\n\nMlýny od pramene k ústí:\n\ntéž Balákův, Václava Klatovského, Úholický\n\ntéž Valnohův\n\ntéž Hrázský\n\ntéž Kalinův\n\ntéž Rážův, Kalinův\n\ntéž Svobodův, Hladký, Jelínkův\n\ntéž Malomlejnský\n\n\ntéž Prantlerův, Pivovarský\n\ntéž Pod Chotčí, Měchurovský\n\ntéž Suchých mlýn\n\ntéž Podvořešský\n\ntéž Hořejší Podkopanský\n\ntéž Zadní Mašek, Brejchův, Dolejší Podkopanský\n\ntéž Rutice\n\ntéž Na Cikánce, Dolní Kalina\n\n\ntéž Přední Mašek\n\ntéž Brouchův, Hadrovský, Hadrový\n\ntéž Böhmův, Horní\n\ntéž Farářů, U Hamanů\n\ntéž Šnajberkův\n\nNa rozhraní Chotečského a Radotínského údolí se nachází v pořadí od pramene Radotínského potoka třináctý mlýn - Taslarův, známý i jako Hořejší kopaninský, Brejchův či Jirasův. Na současných mapách se můžeme setkat i se jménem Rutický mlýn a často se mu říká i Přední Mašek. V kartografii je pojmenován jako Kozákův mlýn, avšak toto jméno patří vedlejšímu mlýnu. Taslarův mlýn se nachází v úzkém skalnatém údolí a skládá se ze třech budov. Mlýn napájel levobřežní náhon a před ním je dodnes dobře zachován i rybníček. Na předešlém mlýně, který je známy pod jménem Kalinův mlýn, žil mlynář Jiřík Brejcha. Po smrti jeho otce si Jiřík s bratrem Vavřincem mlýny podělili. Jiřík si ponechal dolejší, později nazvaný Zadní Mašek, a Vavřinec se usadil na tomto mlýně. Po jeho smrti se zde vystřídalo několik majitelů. Poslední majitelka mlýna je vnučka Olgy a Františka Taslerových, která zde hospodaří dosud.\n\nVedlejší mlýn se jmenuje Zadní Mašek a nachází se kousek od soutoku Mlýnského a Radotínského potoka. V Radotíně je dobře známý a také nejzachovalejší ze všech mlýnů v Radotínském údolí. Je známý i jako Dolejší kopaninský, Urbanův anebo Kozákův. Nachází se na levém břehu Radotínského potoka a tvoří ho čtyři samostatné budovy. Historie tohoto mlýna se započala po třicetileté válce. Jak již bylo vzpomenuto výše, tohoto mlýna se ujal Jiřík Brejcha, který měl 4 děti. Po jeho smrti mlýn připadl Karlovi, který se narodil v roce 1735. Po něm mlýn dostává syn Jiří Brejcha. Později v roce 1873 byl mlýn předán na dražbě za 15 000 zlatých manželům Kozákovým. V roce 1877 byl připsán manželům Antonínu a Terezii Kubrichtovým. V roce 1892 mlýn získal do vlastnictví Josef Stočes. Ten jej v r. 1904 připsal do vlastnictví Antonínu Maškovi, známého v celém okolí jako \"Toníček Mašek\". V roce 1957 zemřel. V r. 1939, podle postupní smlouvy, mlýn dostal do vlastnictví syn Miroslavov. Pan otec v něm stále bydlí, ale mlít přestal již v roce 1952. Interiér mlýnského zařízení je dodnes zachovaný, udržovaný a připraven ke mletí.\n\nRadotínské území patří mezi nejvíce zachovalé oblasti Českého krasu. Z plošného hlediska převažují suťové lesy a prudké terénní svahy, ze kterých vystupují vápencové skalní výchozy porostlé xerotermními trávníky. Ostatní část území tvoří rostlinné společenstva skalních stepí, habrové doubravy, suťové a teplomilné háje. Údolím protéká Radotínský potok s velmi zachovalou údolní nivou a menšími mokřady. Oblast je bohatá na rostlinné a živočišné druhy, zejména na teplomilný hmyz.\n\nRadotínské údolí je již od 20. století geologicky a paleontologicky významné a patří mezi nejdůležitější lokality ve východní části pražské pánve. Podle regionálního členění patří do Českého masívu - krystalinikum a prevariské paleozoikum, do oblasti středočeské (bohemikum) - Barrandien. Geologický podklad údolí je tvořen vápenci silurského a devonského stáří a vápence zlíchovského souvrství tvořící členité skalní výchozy. Mezi nejvýznamnější objekty patří rozsáhlý profil zlíchovským souvrstvím od Taslarova mlýna směrem na severozápad. Další významný objekt představují přirozené odkryvy vápenců nacházející se v severním svahu údolí od Taslarova mlýna a přirozený odkryv východně od Špačkova mlýna na levé straně potoka. Zde jsou detailně zvrásněné vápence lochkovského souvrství a slivenecké vápence v nadloží. Velmi významný je také Lůmek u cesty, který se nachází severozápadně od ústí Kominické rokle, což je jedna z nejbohatších paleontologických lokalit v areálu. Odkrývá přechod ze zlíchovských vápenců do dalejských břidlic, jejichž vrstvy jsou v překocené pozici. Na území sa nachází několik nalezišť zkamenělin, hlavně trilobiti \"Platyscutellum formosum\", graptoliti \"Monograptus ultimus\", ramenonožec \"Eoglossinotrechia cacuminata\", tentakulit \"Nowakia acuaria\", gastropodi, mlži a hlavonožci. Území také patří k nejzajímavějším pražským krasovým útvarům, čehož důkazem je jeskyně Pod Vějířem, nacházející se 200 metrů od soutoku Radotínského a Mlýnského potoka.\n\nNa převážné části území rezervace, na vápencových skalách a stráních, se vyskytují rendziny a na hlubších zvětralinách hnědozemě. Dále se tu v menší míře vyskytují kambizemě a v potoční nivě gleje. Na místech, kde dochází ke stagnaci srážkové vody, se dodnes zachovali odvápněné třetihorní půdy terra fusca.\n\nUž od pravěku se v oblasti vytvářela pestrá mozaika otevřených travnatých ploch a lesů. Je zde soustředěné velké množství rostlinných druhů, které v ostatních částech Českého krasu nenajdeme. Na celém území přírodní rezervace bylo popsaných více než 600 druhů vyšších rostlin, což představuje nejcennější část přírody v Praze. Vegetace území je daná typem horniny a reliéfem.\n\nV severní části území, na pískovcových svazích, se vyskytuje biková doubrava (\"Luzulo-Quercetum\"). Na části tohoto území je vysazena borovice lesní (\"Pinus sylvestris\") s podrostem složeným převážně z druhů jako je např. lipnice hajní (\"Poa nemoralis\"). Na severních vápencových svazích roste černýšová dubohabřina prvosenková (\"Melampyro-Carpinetum primuletosum\"). Na sutích se vyskytuje habrová javořina (\"Aceri-Carpinetum\") s lípou velkolistou (\"Tilia platyphyllos\"), jaterníkem trojlaločním (\"Hepatica nobilis\"), meruzalkou alpínskou (\"Ribes alpinum\") a omějem vlčí mor (\"Aconitum vulparia\"). Na levé straně Kopanického potoka, v habrové javořině, byl v 30. letech vysazený v České republice nepůvodní smrk omorika (\"Picea omorika\"), kterému se tu úspěšně daří dodnes.\n\nNa místech, kde je horší odvodnění a kde dochází ke stagnaci srážkové vody vznikly a dodnes jsou zachovány odvápněné třetihorní půdy (terra fusca). Na těchto plošinách se daří mochnové doubravě (\"Potentillo albae-Quercetum\") s druhy jako je mochna bílá (\"Potentilla alba\"), bukvice lékařská (\"Betonica officinalis\"), srpice barvířská (\"Serratula tinctoria\") a acidofilní kostřava ovčí (\"Festuca ovina\"). Na jižních vápencových svazích se vyskytuje hrachorová doubrava (\"Lathyro versicoloris-Quercetum pubescentis\") s třemdavou bílou (\"Dictamnus albus\"), rozrazilem ožankovitým (\"Veronica teucrium\") a dřínem obecným (\"Cornus mas\"). Na jižních skalnatých svazích roste šipáková doubrava, která přechází do široké škály válečkových (\"Cirsio-Brachypodion pinnati\"), pěchavových (\"Seslerio-Festucion glaucae\"), kostřavových a kavylových (\"Helianthemo cani-Festucion pallentis\" a \"Festucion valesiacae\") travních porostů.\n\nDále tu roste koniklec luční český (\"Pulsatilla pratensis subsp. bohemica\"), sasanka hajní i pryskyřníkovitá (\"Anemone nemorosa\", \"Anemone ranunculoides\"), dymnivka dutá (\"Corydalis cava\"), lecha jarní (\"Lathyrus vernus\"), mochna písečná (\"Potentilla arenaria\"), sněženka podsněžník (\"Galanthus nivalis\"), bělozářka liliovitá (\"Anthericum liliago\"), samorostlík klasnatý (\"Actaea spicata\"), konvalinka vonná (\"Convallaria majalis\"), lilie zlatohlavá (\"Lilium martagon\"), okrotice bílá (\"Cephalanthera damasonium\"), devětsil (\"Petasites spp.\") a o něco později sasanka lesní (\"Anemone sylvestris\"). Mezi jehličnaté stromy zastoupené na území přírodní rezervace patří borovice černá (\"Pinus nigra\"), borovice lesní (\"Pinus sylvestris\") a smrk ztepilý (\"Picea abies\"), u kterých byl zaznamenán špatný zdravotní stav. Nejvzácnějšími rostlinami jsou včelník rakouský (\"Dracocephalum austriacum\"), který je kriticky ohrožený a roste v suťovém lese a lomikámen latnatý (\"Saxifraga paniculata\"), který spolu s pěchavou vápnomilnou roste na skalách a skalních stepích. Mezi méně významné byliny patří oman srstnatý (\"Inula hirta\"), modřenec chocholatý (\"Muscari comosum\"), kavyl Ivanův (\"Stipa pennata\"), zvonek boloňský (\"Campanula bononiensis\"), svízel sivý (\"Galium glaucum\"), vlnice chlupatá (\"Oxytropis pilosa\"), kokotice povázka (\"Cuscuta epithymum\"), devaterník šedý (\"Helianthemum canum\") a sesel sivý a fenyklový (\"Seseli osseum\", \"Seseli hippomarathrum\").\n\nV údolní nivě se vyskytují ovsíkové (\"Arrhenatheretum elatioris\") a blatouchové (\"Angelico-Cirsietum oleracei\") louky, které dnes zarůstají ruderálními druhy jako je kopřiva dvoudomá (\"Urtica dioica\").\n\nV údolí se vyskytuje také mnoho druhů vlhkomilných mechorostů jako je úzkolistec štíhlý (\"Rhynchostegiella tenella\"), krondlovka nejmenší (\"Fissidens gracilifolius\"), krasatka přeslenitá (\"Eucladium verticillatum\"), které se nacházejí převážně na zastíněných a polozastíněných místech. Z játrovek se tu vyskytují vápnomilka přerušovaná (\"Pedinophyllum interruptum\") a kýlnatka drsná (\"Scapania aspera\"). Na výslunných vápencových skalách se vyskytují teplomilné mechorosty jako je děrkavka istrijská (\"Grimmia tergestina\") a lupenitka přisedlá (\"Pterygoneurum subsessile\"), které jsou ohrožené.\n\nLokalita je také bohatá na teplomilné druhy hub. Z lupenatých se tu vyskytují např. špička dubomilná (\"Marasmius quercophilus\"), rudoušek tmavý (\"Rhodocybe obscura\"), běločechratka stepní (\"Leucopaxillus lepistoides\") a penízovka sněžná (\"Collybia verna\"), která se v Čechách vyskytuje pouze na této lokalitě. Z nelupenatých tu roste kornatka Pilátova (\"Peniophora pilatiana\"). Ze stopkovýtrusých tu najdeme hřib pružný (\"Aureoboletus gentilis\"), který je velmi vzácný, hřib medotrpký (\"Boletus radicans\") a hřib Fechtnerův (\"Boletus fechtneri\"). Z vřeckovýtrusných se tu vyskytuje kališník běločerný (\"Helvella leucomelaena\"), ouško citronové (\"Otidea concinna\"), lanýž letní (\"Tuber aestivum\"), káčovka mističková (\"Biscogniauxia marginata\"), káčovka ploská (\"Boletus simplicior\"), káčovka zarůžovělá (\"Boletus cinereolilacina\"), krajovka olivová (\"Catinella olivacea\") a kosmatka mechomilná (\"Hiemsia pseudoampezzana\"). Z břichatek žaludice tuhá (\"Disciseda bovista\"), palečka nazrzlá (\"Tulostoma melanocyclum\") a prášivka žaludicovitá (\"Bovista tomentosa\"). Z podzemek hlíza žlutá (\"Hymenogaster luteus\"), hlíza vrásčitá (\"Hymenogaster verrucosus\") a černoušek lanýžovitý (\"Melanogaster tuberiformis\"). Z hvězdovek se tu vyskytuje hvězdovka kvítkovitá (\"Geastrum floriforme\"), která je vzácná.\n\nZe zoologického hlediska představuje Radotínské údolí mimořádně cennou oblast. Jedná se o nejbohatší lokalitu výskytu reliktních druhů hmyzu v CHKO Český kras.\n\nVyskytuje se zde několik druhů ploštic jako \"Anthocoris similis\", \"Elatophilus stigmatellus\" a klopuška \"Placochilus seladonicus\". Rezervace představuje jedinou lokalitu výskytu stepní ruměnice hnědé \"Pyrrhocoris marginatus\" v Čechách. Ze zástupců dvoukřídlého hmyzu zde byly objeveny vzácné teplomilné druhy \"Xylophagus compenditus\" a \"Microphor holosericeus\". Na stepích a u potoka žijí skupiny síťokřídlého hmyzu, a to ploskoroh pestrý (\"Ascalaphus macaronius\") a strumičník zlatooký (\"Osmylus fuliginosus\"). Žije zde cikáda \"Cicadetta tibialis\", pro kterou rezervace představuje jedinou českou lokalitu výskytu. Je zde bohaté zastoupení brouků, kteří patří v území do čtyřech ekosystémů: 1.) druhy skalní stepi a lesostepi, kde patří mandelinkovití, luskokazovití, nosatcovití: \"Clythra appendicina\", \"Lachnaia sexpunctata\" a lalokonosec libečkový \"Otiorhynchus ligustici\". 2.) druhy teplomilného háje, kde patří mandelinkovití a nosatcovití: listopas \"Polydrusus pterygomalis\", listohlot \"Phyllobius incanus\" a krytohlav \"Cryptocephalus pusillus\". 3.) druhy chladnějšího suťového lesa, kde sem z mandelinkovitých patří \"Oomorphus concolor\" a z nosatcovitých \"Adexius scrobipennis\", \"Acalles camelus\" a lalokonosec \"Otiorhynchus uncinatus\". 4.) druhy vlhkých biotopů v nivě potoka: \"Chrysolina rufa staphylaeoides\", \"Smaragdina flavicoll\", \"Pelenomus quadrituberculatus\" a \"Tropiphorus terricola\". Blanokřídlí zde mají také bohaté zastoupení, ze kterých k nejvzácnějším patří \"Anthidium septendentatum\", \"Myrmilla calva\" a pilatka \"Megalodontes plagiocephalus\". V oblasti rezervace bylo nalezeno přes 600 druhů motýlů, například chráněný bělopásek \"Limenitis populi\", batolci \"Apatura iris\" a \"Apatura ilia\", kteří žijí ve vlhčích údolích. V údolí se vyskytuje také velké množství měkkýšů. Z plžů tu žijí druhy jako závornatka \"Clausilia dubia\", \"Aegopinella nitens\" a známý je i recentní výskyt drobničky \"Truncatellina claustralis\", která se vyskytuje na vápencových skalách a je zde velmi vzácná.\n\nZ ryb se tu vyskytují nejčastěji lín obecný (\"Tinca tinca\") a karas obecný (\"Carassius carassius\"). Z obojživelníků je nejvýznamnější ropucha obecná (\"Bufo bufo\") a skokan hnědý (\"Rana temporaria\"). Velmi významný je i výskyt mloka skvrnitého (\"Salamandra salamandra\"). Z plazů zde má největší zastoupení užovka hladká (\"Coronella austriaca\"). Z ptáků zde hnízdí výr velký (\"Bubo bubo\"), skorec vodní (\"Cinclus cinclus\") a datel černý (\"Dryocopus martius\"). Fauna savců je podobná ostatním částem CHKO Český kras.\n\nMezi důležité hodnoty území patří celková čistota prostředí, která byla v minulosti postižena extrémní pachovou zátěží z nedalekých lomů. Hlavním problémem je proto existence rozsáhlého průmyslového závodu obklopujícího chráněné území ze všech stran. Výstavba lochkovské cementárny způsobila značné narušení vegetace spadem cementového prachu. Takovému zásahu dokázali odolat jen některé druhy rostlin jako je vlnice chlupatá a mateřídouška časná. Naštěstí po instalaci odlučovačů se spad prachu omezil a flóra se rychle regeneruje.\n\nDalší problémy území způsobuje bezprostřední blízkost hlavního města. Hlavním jsou nevhodná zástavba, ničení životního prostředí a narůstající návštěvnost. Ta sice ještě nedosahuje takových počtů návštěvníků jako v jiných chráněných územích v Praze, ale již se sebou přináší viditelné znečistění a to v podobě pohozených odpadků. Radotínský potok také trpí značným znečištěním, čemuž přispěla povodeň roku 2013. Ta se sebou přinesla nánosy odpadu, který se zachytil na březích.\n\nProblematická je eroze způsobená jezdci na koních a cyklisty. Zde je ale důležité podotknout, že několik druhů rostlin se vyskytuje právě podél koňské a cyklistické stezky..\n\nPotíže způsobuje zarůstání a zastiňování údolní nivy dřevinami v důsledku nevhodných lesnických zásahů a zanedbání nivních luk. Upuštění od kosení a pastvy způsobilo také zarůstání skalních biotopů ruderálními druhy rostlin. Úplná absence kosení porostů v potoční nivě způsobila dokonce jejich degradaci.\n\nNegativní vliv má i silniční komunikace od Radotína a Lochkova do Zadní Kopaniny, která prochází přes chráněné území.\n\nHlavním důvodem ochrany přírody této rezervace je zachování přirozeného lesního porostu. Dalším z motivů ochrany přírody jsou současné skalní stěny a svahy s geologickými odkryvy.Hlavním cílem je tedy podpora přirozených porostů, kácení a prořezávání některých nevhodných dřevin a jejich proměna. Šetřit by se mělo pouze s výsadbou nepůvodního smrku omoriky. Důležitým krokem ke zlepšení stavu rezervace je také sledování vývoje na skalních stepích a odstraňování nárůstů křovin. Ideální by bylo i pravidelné kosení lučního porostu v údolní nivě a opětovné zavedení pastvy koz a ovcí.\n\nHorolezci mají celoročně povolené lezení na vápencové skály Zubák, Vysůtka a Střelnice. Vyznavači motorsportu konají jednou za rok automobilový závod do vrchu na silnici z Radotína do Zadní Kopaniny.\n\n\n"}
{"id": "614684", "url": "https://cs.wikipedia.org/wiki?curid=614684", "title": "Domažlici", "text": "Domažlici\n\nDomažlici byli původní západoslovanský kmen (kmenová teorie je ovšem zpochybňována), který se v 5. a 6. století usadil v podhůří Šumavy a Českého lesa (v okolí dnešních Domažlic) a spolu se svými sousedy, \"Sedličany\", \"Doudleby\" a \"Čechy\", se podílel na sjednocování českých kmenů a utváření středověkého českého národa.\n\n"}
{"id": "614688", "url": "https://cs.wikipedia.org/wiki?curid=614688", "title": "Francouzské společenství Belgie", "text": "Francouzské společenství Belgie\n\nFrancouzské společenství Belgie ( , , ) je jedno ze tří společenství Belgie. Společně s Vlámským a Německojazyčným společenstvím dělí celou Belgii na tři oblasti uspořádané podle jazykového principu.\n\nSpolečenství jako takové není územně-správní jednotkou, tuto funkci vykonávají v Belgii regiony. Území Francouzského společenství se z velké části překrývá s územím Valonského regionu, jehož obyvatelé tvoří frankofonní část Belgie a představují 80% populace Francouzského společenství. Součástí společenství je také Bruselský region, který je bilingvní. Brusel samotný náleží podle jazykového principu jak k Vlámskému společenství, tak k Francouzskému společenství. Oficiální vlajka Francouzského společenství je také vlajkou Valonského regionu.\n\nNázev společenství označuje pouze frankofonní obyvatelstvo, které má belgické státní občanství (nikoli Francouze, k čemuž by mohl název svádět).\n\nTéma názvu tohoto jazykového společenství je do jisté míry kontroverzní, postoje vlámských a valonských autorit jsou rozdílné. Od roku 2011 přijal parlament Francouzského společenství nový název tohoto společenství, a to Valonsko-bruselská federace ( ). Nicméně v článku 1 belgické ústavy se píše, že stát sestává ze společenství a regionů. Výraz „federace“ zde není uveden. Vlámské politické strany argumentují proti názvu Valonsko-bruselské federace mimo jiné tím, že nezahrnuje vlámsky (nizozemsky) mluvící obyvatele Bruselu.\n\nNázev „Valonsko-bruselská federace“ je využíván v komunikačních materiálech, webových stránkách vydávaných a spravovaných tímto jazykovým společenstvím. Ústava, celostátní vyhlášky, oběžníky však používají výraz „Francouzské společenství“.\n\nAčkoliv se území Francouzského společenství a Valonského regionu z velké části překrývají, zůstává správa obou celků i nadále oddělena. Neexistuje zde tedy model použitý ve Vlámsku, kdy se mnohé kompetence Vlámského jazykového společenství a Vlámského regionu sloučily a nyní bývají oba celky označovány jednotným názvem „Flandry“ či „Vlámsko“. Francouzské společenství má vlastní zákonodárný orgán, jímž je parlament a vlastní vládu. Samostatné legislativní i orgány výkonné moci má také Valonský region.\n\n"}
{"id": "614692", "url": "https://cs.wikipedia.org/wiki?curid=614692", "title": "Francouzské společenství", "text": "Francouzské společenství\n\nFrancouzské společenství (francouzsky \"Communauté française\"), též Francouzská unie, je název pro poslední etapu francouzské koloniální říše. Vzniklo v roce 1958 prostřednictví ústavy 5. republiky a v čele stál francouzský prezident. Nahradilo Francouzskou unii z let 1946-1958 a členy byly bývalé francouzské kolonie a Guinea, přičemž 11 členů zůstalo přímými a 10 jich změnilo statut na zámořský departement Francie. V roce 1960 většina z nich vyhlásila samostatnost a roku 1963 se přidružily k Evropskému hospodářskému společenství.\n\n"}
{"id": "614695", "url": "https://cs.wikipedia.org/wiki?curid=614695", "title": "Sedličané", "text": "Sedličané\n\nSedličané (Sedlčané) byli západoslovanský kmen (kmenová teorie je ovšem zpochybňována), který se usadil v 6. století našeho letopočtu v horním Poohří a spolu s \"Lučany\" a dalšími \"slovanskými\" kmeny se podílel na zformování \"českého\" státu a národa. Tvořili spolu s \"Hbany\" nejzápadnější výběžek slovanského osídlení v Čechách a sousedili na západě s \"Bavory\" a na severu se \"Sasy\" a \"Lužickými Srby\". Sedlčané si udrželi na území Sedlecka (dnešní Karlovarsko, Kraslicko, Sokolovsko) nezávislost až do příchodu Přemyslovců. Sedleckem byl tento kraj zván až do třetího desetiletí 13. století. Poslední doklad toho máme z r. 1226. Správním centrem Sedlčanů bylo hradiště Sedlec. V polovině 13. století byla správa kraje přesunuta na hrad Loket.\n\n\n"}
{"id": "614702", "url": "https://cs.wikipedia.org/wiki?curid=614702", "title": "Let Northwest Orient Airlines 2", "text": "Let Northwest Orient Airlines 2\n\nLet 2 společnosti Northwest Orient Airlines byl letoun Boeing 377 Stratocruiser, který se 2. dubna 1956 potopil do Pugetova zálivu nedaleko břehů Seattlu, krátce po vzletu z letiště Seattle-Tacoma International Airport. Všichni lidé na palubě unikli a přežili potopení, na následky zranění ale čtyři pasažéři a jeden steward zemřeli.\n\nLet 2 odlétal ze SeaTacu krátce po osmé hodině ranní. Letoun měl letět do Portlandu, odkud ho ještě čekaly další cesty, do Chicaga a New Yorku. Nic se nestalo, dokud jeden z pilotů nezatáhl klapky u křídel; letadlo se začalo třepat a samo zatáčet doleva. Kapitán byl přesvědčen, že se klapky dostaly do nesouměrné pozice a snažil se získat kontrolu nad letounem, avšak neúspěšně. A protože myslel, že letadlo nemůže dál letět, chtěl se vrátit na letiště SeaTac nebo na McChordovu leteckou základnu, třepání se ale zhoršilo a letoun začal ztrácet nadmořskou výšku. Posádka se rozhodla, že nejbezpečnější způsob jak vyváznout je přistát v mělkých a tehdy ještě klidných vodách Pugetova zálivu. Pilotovo volání o pomoc vyslyšela Pobřežní stráž Spojených států amerických a také pilot Letectva Spojených států, který se se svým obojživelným letounem Grumman Albatross, stejně jako lodě Pobřežní stráže, dostavil na pomoc k místu přistání.\n\nKapitánovi letadla se podařilo přistát hladce a i přesto, že celkem prudce dosedl, prostor pro cestující zůstal v celku a tak se všichni mohli bezpečně odebrat ven, většinou použili polštářky ze sedaček aby se neutopili. Pilot Letectva dorazil se svým Albatrossem deset minut po přistání a vyslal lidem záchranné vory, na které se ale dostali jen někteří a zbytek musel čekat na svých polštářcích v mrazivých vodách Pugetova zálivu, než o půl hodiny později dorazí Pobřežní stráž. Čtyři pasažéry, včetně šestiletého chlapce a jeho matky, a jednoho stewarda se ale zachránit nepodařilo, jejich příčinou smrti bylo podchlazení. Letoun se kompletně potopil patnáct minut po přistání v hloubce 130 metrů.\n\nLetečtí vyšetřovatelé zjistili, že nehodu zavinila jediná chyba, kterou udělal jeden z leteckých mechaniků. Motory letounu byly klimatizovány otevřitelnými klapkami krytu, které byly na zadní části motoru a rozptylovaly teplo, jestliže byly otevřené. Když jsou otevřené, tak ale mohou způsobit špatné proudění vzduchu, což může být důležité v některých fázích letu, jako například vzlétnutí, kdy je potřeba co nejvyšší stoupání. Když se před startem kapitán zeptal mechanika, zdali jsou zavřené, mechanik odpověděl, že jsou. Když letadlo vzlétlo a klapky u křídel se stáhly, ztráta stoupání způsobená otevřenými klapkami krytu způsobila přetažení křídel. Vyšetřovatelé z pokusu zjistili, že letoun se všemi klapkami otevřenými by se choval jako Stratocruiser s jedním vypnutým motorem, nebo právě jako potopený Stratocruiser, který byl chvíli ovladatelný, ale svou ovladatelnost po delší době ve vzduchu ztratil. Kapitán byl ale v době letu přesvědčen o tom, že za to mohou nesouměrné klapky křídel, což by způsobilo všechny, kromě těch nejhladších změn pohybu, velice nebezpečné a tak se rozhodl přistát v oceánu. \n\nVyšetřovatelé také zjistili, že kapitán špatně zjistil problémy, které jeho letadlo mělo, ale že by bylo téměř, jestli ne zcela, nemožné zjistit je správně s informacemi, které měl k dispozici, nebezpečím, kterému čelil a časem, kterého měl málo na rozhodnutí, zdali přistane ve vodě, na McChordově letecké základně, nebo na letišti SeaTac.\n"}
{"id": "614717", "url": "https://cs.wikipedia.org/wiki?curid=614717", "title": "Quintus Fabius Maximus Cunctator", "text": "Quintus Fabius Maximus Cunctator\n\nQuintus Fabius Maximus Verrucosus Cunctator (280 př. n. l. – 203 př. n. l.) byl římský konzul, vojevůdce a diktátor. Jako diktátor uplatňoval proti Hannibalově postupu za druhé punské války taktiku spálené země.\n\nPřízviska (agnomen) \"Verrucosus\" a \"Cunctator\" v latině znamenají „bradavičnatý“ a „váhavec“. Druhé mu bylo přiřknuto kvůli jeho taktice vyhýbání se střetu s nepřítelem během druhé punské války.\n\nQuintus Fabius Maximus pocházel ze známé patricijské rodiny Fabiů. Poprvé zastával úřad konzula v roce 233 př. n. l.. Po drtivé porážce římských legií Hannibalem v bitvě u Trasimenského jezera během druhé punské války, ve které padl i jeden z tehdejších konzulů Gaius Flaminius, jej římský senát zvolil diktátorem.\n\nFabius Maximus zvolil taktiku postupného vyčerpávání početně silnější kartaginské armády. Vyhýbal se přímému střetu s ní, místo toho se soustředil na drobné útoky a přerušování kartaginského zásobování. To se mu do značné míry dařilo, čímž účinně oslaboval Hannibalovu armádu. Tím získával čas na postavení nových legií a zároveň snižoval sílu Kartáginců. Ačkoliv však byla jeho „vyčkávací“ taktika přínosná, nezískala si sympatie Římanů, kteří jej obdařili přezdívkou \"Cunctator\", česky \"Váhavec\".\n\nPo vypršení zákonné půlroční lhůty pro složení diktátorského úřadu se velení legií ujali noví konzulové, zdrženlivý a podle Plútarcha údajně Fabiově strategii nakloněný Lucius Aemilius Paullus a bojovně naladěný Gaius Terentius Varro, kteří Fabiovu vyčkávací taktiku opustili, což vedlo k bitvě u Kann, ve které Římané utrpěli zdrcující porážku. Paullus v bitvě společně s většinou legionářů padl, Varro s hrstkou v závěru bitvy prchl, čímž si zachránil život, a Hannibalovi se otevřela cesta na Řím, kde byl opět narychlo zvolen diktátor, Marcus Iunius Pera.\n\nNyní již byla Fabiova strategie doceněna a znovu využita, římská vojska se varovala dalšího zničujícího střetu s Kartáginci. Quintus Fabius Cunctator se stal konzulem ještě třikrát, a to na zbytek roku 215 př. n. l., roku 214 př. n. l. a roku 209 př. n. l. Toho roku téměř osmdesátiletý Quintus Fabius znovudobyl Tarent a v Římě oslavil triumf. Quintus Fabius Cunctator v následujících letech oponoval Scipionovi a jeho válečným plánům. Zemřel roku 203 př. n. l. nedlouho před Scipionovou vítěznou bitvou u Zamy a kapitulací Kartága.\n\n"}
{"id": "614719", "url": "https://cs.wikipedia.org/wiki?curid=614719", "title": "Arrondissement Cholet", "text": "Arrondissement Cholet\n\nArrondissement Cholet je francouzský arrondissement ležící v departementu Maine-et-Loire v regionu Pays de la Loire. Člení se dále na 9 kantonů a 78 obcí.\n\n"}
{"id": "614743", "url": "https://cs.wikipedia.org/wiki?curid=614743", "title": "Okresní soud v Bruntále", "text": "Okresní soud v Bruntále\n\nOkresní soud v Bruntále je okresní soud se sídlem v Bruntále, který má od roku 1995 zřízenou pobočku v Krnově a jehož odvolacím soudem je Krajský soud v Ostravě. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází spolu s Okresním státním zastupitelstvím v Bruntále v nové budově s bezbariérovým přístupem v Partyzánské ulici, pobočka v historické budově s bezbariérovým přístupem na Revoluční ulici v Krnově.\n\nDo obvodu Okresního soudu v Bruntále, včetně jeho krnovské pobočky, patří území obcí:\n\nAndělská Hora •\nBílčice •\nBohušov •\nBrantice •\nBruntál •\nBřidličná •\nBýkov-Láryšov •\nČaková •\nDětřichov nad Bystřicí •\nDívčí Hrad •\nDlouhá Stráň •\nDolní Moravice •\nDvorce •\nHeřmanovice •\nHlinka •\nHolčovice •\nHorní Benešov •\nHorní Město •\nHorní Životice •\nHošťálkovy •\nHuzová •\nJanov •\nJindřichov •\nJiříkov •\nKarlova Studánka •\nKarlovice •\nKrasov •\nKrnov •\nKřišťanovice •\nLeskovec nad Moravicí •\nLichnov •\nLiptaň •\nLomnice •\nLudvíkov •\nMalá Morávka •\nMalá Štáhle •\nMěsto Albrechtice •\nMezina •\nMilotice nad Opavou •\nMoravskoslezský Kočov •\nMoravský Beroun •\nNorberčany •\nNová Pláň •\nNové Heřminovy •\nOborná •\nOsoblaha •\nPetrovice •\nRazová •\nRoudno •\nRudná pod Pradědem •\nRusín •\nRýmařov •\nRyžoviště •\nSlezské Pavlovice •\nSlezské Rudoltice •\nSosnová •\nStará Ves •\nStaré Heřminovy •\nStaré Město •\nSvětlá Hora •\nSvobodné Heřmanice •\nŠiroká Niva •\nTřemešná •\nTvrdkov •\nÚvalno •\nVáclavov u Bruntálu •\nValšov •\nVelká Štáhle •\nVrbno pod Pradědem •\nVysoká •\nZátor\n\n"}
{"id": "614752", "url": "https://cs.wikipedia.org/wiki?curid=614752", "title": "Sázka Simona s Ehrlichem", "text": "Sázka Simona s Ehrlichem\n\nV roce 1980 uzavřeli ekonom Julian L. Simon a biolog Paul R. Ehrlich známou sázku ohledně vzácnosti přírodních zdrojů v 80. letech. Simon nechal Ehrlicha, aby si vybral pět libovolných kovů. Ehrlich vybral měď, chrom, nikl, cín a wolfram. Simon se vsadil, že jejich ceny klesnou, zatímco Ehrlich zastával názor, že stoupnou. Ehrlich sázku prohrál a ceny všech inkriminovaných kovů měly klesající trend až do roku 2002, kdy se ceny kovů obecně začaly zvyšovat vzhledem k narůstající poptávce Číny a Indie.\n\nV roce 1968 napsal Ehrlich populární knihu \"Populační bomba\", ve které spekuloval, že se lidstvo řítí do demografické katastrofy – podle Ehrlicha rostl počet obyvatel na celém světě tak rychle, že měl překonat možnosti zásobování potravinami a obecně přírodními zdroji. Simon, jakožto ekonom, se k takovým tvrzením stavěl značně skepticky. \n\nV reakci na Ehrlichovo tvrzení „kdybych byl gambler, vsadil bych se, že v roce 2000 už Velká Británie nebude existovat“, které ovšem Simon označil za příliš hloupé, než aby se jím zabýval, Simon vyzval Ehrlicha, aby „podepřel svá tvrzení svou peněženkou“ a v časopise \"Čtvrtletník sociální vědy\" zveřejnil svou vlastní veřejnou výzvu. Oznámil, že je hotov vsadit 10 000 dolarů na svůj předpoklad, že cena surových materiálů nenacházejících se pod kontrolou světových vlád (vč. obilí a ropy) nebude v dlouhodobé perspektivě růst. Korelace s Ehrlichovou „teorií populační bomby“ je jasná: pokud by měl Ehrlich pravdu, vybrané suroviny by byly stále nedostatkovější a podle zákonitostí trhu by nevyhnutelně rostla i jejich cena.\n\nEhrlich a jeho kolegové z Římského klubu vybrali pět kovů, u nichž předpokládali velký nárůst ceny: chrom, měď, nikl, cín a wolfram. Potom papírově (virtuálně) „koupili“ množství každého kovu odpovídající ceně 200 dolarů, tj. v celkové hodnotě 1 000 USD v cenách platných 29. září 1980. Jako datum splatnosti sázky určili 29. září 1990, tedy o 10 let později. Sázka byla uzavřena tak, že pokud by ceny kovů upravené o inflaci stouply, Simon by Ehrlichovi „doplatil“ rozdíl jejich ceny oproti té kupní v roce 1980. V opačném případě by Ehrlich & spol. zaplatili Simonovi.\n\nMezi roky 1980 a 1990 se počet obyvatel Země zvětšil o více než 800 milionů lidí – jednalo se o největší přírůstek na dekádu v celé známé historii. K září 1990 nicméně ceny všech pěti kovů klesly, a to v některých případech až na dno. Cena chromu, který se v roce 1980 prodával za 3,90 USD za libru klesla v roce 1990 na 3,70 USD na libru. Cín, který se v roce 1980 prodával za 8,72 USD za libru zlevnil za oněch deset let na 3,88 USD za libru.\n\nV říjnu 1990 tedy Paul Ehrlich jako zástupce poražené strany zaslal Julianu Simonovi šek na 576,07 USD, čímž vyrovnal svůj dluh vůči němu.\n"}
{"id": "614761", "url": "https://cs.wikipedia.org/wiki?curid=614761", "title": "SMILES", "text": "SMILES\n\nSMILES je zkratka pro anglický termín \"„simplified molecular input line entry specification“\", čili česky „zjednodušená molekulární specifikace pro vstupní řádky“. Tato specifikace jednoznačným způsobem popisuje strukturu molekul pomocí řetězců znaků ASCII. Řetězce SMILES lze importovat do většiny editorů molekul a konvertovat je zpět do dvojrozměrných kreseb nebo trojrozměrných modelů molekul.\n\nPůvodní specifikaci SMILES vyvinuli Arthur Weininger a David Weininger koncem 80. let 20. století. Později byla modifikována a rozšířena, především v Daylight Chemical Information Systems Inc. V roce 2007 vznikl otevřený standard nazvaný „OpenSMILES“; za vznikem stojí chemická open-source komunita Blue Obelisk. Mezi další „lineární“ notace patří například Wiswesser Line Notation (WLN), ROSDAL nebo SLN (Tripos Inc).\n\nV červenci 2006 uvedla IUPAC jako standardní reprezentaci vzorců formát InChI. O SMILES se obecně tvrdí, že má oproti InChI výhodu v o něco lepší lidské čitelnosti. Je také podporován širší základnou softwaru s rozsáhlým teoretickým zázemím (např. teorií grafů).\n\n\n"}
{"id": "614763", "url": "https://cs.wikipedia.org/wiki?curid=614763", "title": "InChI", "text": "InChI\n\nInChI je zkratka pro anglický termín \"IUPAC International Chemical Identifier\", tedy česky „Mezinárodní chemický identifikátor IUPAC“. Jedná se o textový identifikátor chemických látek, navržený jako standardní a lidsky čitelný způsob, jak kódovat informace o molekulách a jak umožnit vyhledávání takových informací v databázích a na webu. Systém InChI byl vyvinut IUPAC a NIST v období let 2000–2005, formát a algoritmy jsou otevřené, software je volně k dispozici pod licencí GNU LGPL (byť je označení „InChI“ ochrannou známkou IUPAC).\n\n\n\n"}
{"id": "614766", "url": "https://cs.wikipedia.org/wiki?curid=614766", "title": "Sickel", "text": "Sickel\n\nExistuje více osobností s německým příjmením Sickel:\n\n"}
{"id": "614775", "url": "https://cs.wikipedia.org/wiki?curid=614775", "title": "Okresní soud ve Vsetíně", "text": "Okresní soud ve Vsetíně\n\nOkresní soud ve Vsetíně je okresní soud se sídlem ve Vsetíně, který má od roku 1993 zřízenou pobočku ve Valašském Meziříčí a jehož odvolacím soudem je Krajský soud v Ostravě. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází spolu s Okresním státním zastupitelstvím ve Vsetíně na Horním náměstí, pobočka soudu na ulici Legií ve Valašském Meziříčí.\n\nDo obvodu Okresního soudu ve Vsetíně, včetně pobočky ve Valašském Meziříčí, patří území obcí:\n\nBranky •\nBystřička •\nDolní Bečva •\nFrancova Lhota •\nHalenkov •\nHorní Bečva •\nHorní Lideč •\nHošťálková •\nHovězí •\nHuslenky •\nHutisko-Solanec •\nChoryně •\nJablůnka •\nJanová •\nJarcová •\nKarolinka •\nKateřinice •\nKelč •\nKladeruby •\nKrhová •\nKunovice •\nLačnov •\nLeskovec •\nLešná •\nLhota u Vsetína •\nLidečko •\nLiptál •\nLoučka •\nLužná •\nMalá Bystřice •\nMikulůvka •\nNový Hrozenkov •\nOznice •\nPodolí •\nPolice •\nPoličná •\nPozděchov •\nPrlov •\nProstřední Bečva •\nPržno •\nRatiboř •\nRožnov pod Radhoštěm •\nRůžďka •\nSeninka •\nStřelná •\nStřítež nad Bečvou •\nŠtudlov •\nÚstí •\nValašská Bystřice •\nValašská Polanka •\nValašská Senice •\nValašské Meziříčí •\nValašské Příkazy •\nVelká Lhota •\nVelké Karlovice •\nVidče •\nVigantice •\nVsetín •\nZašová •\nZděchov •\nZubří\n\n"}
{"id": "614776", "url": "https://cs.wikipedia.org/wiki?curid=614776", "title": "Medal of Honor: Underground", "text": "Medal of Honor: Underground\n\nMedal of Honor: Underground (v překladu \"Medaile cti: Podzemí\") je pokračování počítačové hry Medal of Honor z roku 1999. Hra byla vydána v roce 2000 pro PlayStation, pak také později v roce 2003 pro Game Boy Advance.\n\nÚkol Jimmyho Pattersona převezme francouzská kráska Manon Batisteová, která působila v prvním díle Medal of Honor jako jeho rádce. Manon a její bratr Jacques Batiste, se rozhodli bojovat za svou krajinu. Manon, Jacques a ještě nějací lidé z jejich města si hledají místo na přežití během druhé světové války v roce 1940. Nejlepším společníkem je Manonin bratr Jacques, který na konci první mise tragicky vybouchne v dodávce. Manon pak musí pokračovat sama a musí bojovat proti nepřítelům: strážcům, Němcům, nacistům, rytířům, psům, vybuchujícím zombíkům a velkým louskáčkům. Manon musí projít spoustou těžkých misí, které se odehrávají na poušti, na Krétě, v Německu a v různých krajinách, aby zavládl mír. Také dostane spoustu úkolů které musí splnit. Po dohrání hry je možné odemknout několik nových postav v multiplayeru.\n\n"}
{"id": "614781", "url": "https://cs.wikipedia.org/wiki?curid=614781", "title": "Fenakit", "text": "Fenakit\n\nFenakit (Nordenskjöld, 1833), chemický vzorec BeSiO, je klencový minerál. Název je odvozen z řeckého \"phenakos\" = lhář, protože jeho bezbarvá varieta se snadno zamění za křemen.\n\nV žulových pegmatitech, také hydrotermální původ a v žílách alpského typu.\n\nKrystaly romboedrické, hojnoploché, buď tlustěji až štíhle sloupcovité a zakončené jedním nebo více klenci. Také krystaly čočkovité (u uralských fenakitů) nebo s nízkými klenci (jako u brazilských), často silně rýhované. Méně často krystaly až jehlicovité, do 20 cm délky. Zrnité a radiálně paprsčité agregáty. Penetrační dvojčata vzniklá rotací podle [0001]. \n\n\n\n\nNěkdy jako ruda Be, jako drahý kámen v klenotnictví — fasetové brusy, kabošony.\n\nŘídce se vyskytující minerál.\n\n\n\n\n"}
{"id": "614790", "url": "https://cs.wikipedia.org/wiki?curid=614790", "title": "Evropská agentura pro bezpečnost sítí a informací", "text": "Evropská agentura pro bezpečnost sítí a informací\n\nEvropská agentura pro bezpečnost sítí a informací ( , zkráceně ENISA) je jedna z agentur Evropské Unie. Byla zřízena v roce 2004 nařízením č. 460/2004. Funguje od 1. září 2005 a sídlí v Řecku ve městě Hérakleion na ostrově Kréta.\n\nÚkolem agentury je zlepšovat informační bezpečnost v rámci Evropské unie.\n\n"}
{"id": "614796", "url": "https://cs.wikipedia.org/wiki?curid=614796", "title": "Frank Hadow", "text": "Frank Hadow\n\nPatrick Francis Hadow (24. ledna 1855, Regent's Park – 29. června 1946, Bridgwater, Somerset) byl anglický tenista, který v roce 1878 vyhrál druhý ročník Wimbledonu.\n\nSpolu se šesti bratry navštěvoval základní školu Harrow School, kterou reprezentovali v kriketu. Nejstarší bratr Douglas Robert Hadow zemřel v červenci 1865 při sestupu první úspěšné výpravy, která dosáhla vrcholu hory Matterhorn.\n\nDo druhého ročníku Wimbledonu v roce 1878 nastoupil během prázdnin po pobytu na kávovníkových plantážích na Cejlonu. Probojoval se do finále, kde narazil na obhájce titulu Spencera Gorea praktikujícího převážně hru na síti s přesnými voleji. Na tento způsob stylu našel účinnou protizbraň – přesné loby a zápas vyhrál ve třech setech 7–5, 6–1, 9–7. Byla to jeho jediná účast na turnaji, ve Wimbledonu již nikdy nenastoupil. Je tak jediným tenistou historie, který zde neztratil ani jeden set. Na turnaj se vrátil téměř po půl století, aby převzal medaili královny Marie jako tehdy nejdřívější žijící wimbledonský vítěz..\n\nKdyž byl dotázán, zda by nastoupil opět do turnaje, odpověděl: \"„Nikoli. Je to změkčilá hra hraná měkkým míčkem.“\"\n\nByl také lovcem, na počátku 20. století trávil mnoho času v Africe. Získal několik cen a trofejí. V letech 1883 až 1891 hrál také kriket na nejvyšší úrovni.\n"}
{"id": "614797", "url": "https://cs.wikipedia.org/wiki?curid=614797", "title": "Čížov (Benešovská pahorkatina)", "text": "Čížov (Benešovská pahorkatina)\n\nČížov je kopec v Benešovské pahorkatině, severně od Týnce nad Sázavou, dosahující nadmořské výšky 433 metrů. Vrcholové partie spolu se západními a jižními svahy tvoří stejnojmennou přírodní rezervaci.\n\nPřírodní rezervace Čížov byla vyhlášena roku 1990. Důvodem ochrany jsou květnaté bučiny a suťové lesy s bohatým podrostem.\n\nMezi význačnými druhy rostlin se v rezervaci vyskytují například okrotice mečolistá, pérovník pštrosí, medovník meduňkolistý nebo kokořík vonný.\n\nGeomorfologicky vrch spadá do oblasti Středočeská pahorkatina, celku Benešovská pahorkatina, podcelku Dobříšská pahorkatina, okrsku Konopišťská pahorkatina a podokrsku Peceradská pahorkatina. Na ostrožně u jihozápadního okraje rezervace se nachází zřícenina hradu Zbořený Kostelec.\n\n"}
{"id": "614800", "url": "https://cs.wikipedia.org/wiki?curid=614800", "title": "Podlesí (přírodní rezervace)", "text": "Podlesí (přírodní rezervace)\n\nPřírodní rezervace Podlesí byla vyhlášena roku 1993 a nachází se u vsi Býkovice na území CHKO Blaník. Důvodem ochrany je mokřadní louka s řadou významných vlhkomilných druhů rostlin, hojný výskyt obojživelníků.\n\nV rašelinách rostou četné ohrožené a chráněné druhy jako hadí mord nízký (\"Scorzonera humilis\"), vachta trojlistá (\"Menyanthes trifoliata\"), prstnatec májový (\"Dactylorhiza majalis\") či tolije bahenní (\"Parnassia palustris\"). V odvodňovacích stružkách byl prokázán výskyt kriticky ohroženého rozchodníku huňatého (\"Sedum villosum\"). Na písčitém dně letněných rybníků se nachází silně ohrožená puchýřka útlá (\"Coleanthus subtillis\"). Rybníky a louky v okolí jsou domovem řady druhů hmyzu, mj. většího množství vzácných druhů brouků - tesaříků, nosatců a drabčíků.\n\nZ četných druhů obojživelníků žije v rezervaci také jinak vzácná blatnice skvrnitá (\"Pelobates fuscus\"). Z ptáků hnízdí v oblasti např. moták pochop (\"Circus aeruginosus\") či kopřivka obecná (\"Anas strepera\"), na tahu se zde vzácně zastaví pisík obecný (\"Actitis hypoleucos\") a sluka lesní (\"Scolopax rusticola\").\n\nPřírodní rezervace Podlesí leží jižně od vrcholu Malý Blaník (580 m n. m.) a severně od obce Býkovice, rezervace je součástí nejmenší chráněné krajinné oblasti v České republice, kterou je CHKO Blaník (rozloha 40,31 km).\n\nRezervace o rozloze 9,6 ha se nachází ve Středočeském kraji, v okrese Benešov a katastrálně spadá pod obec Býkovice u Louňovic.\n\nÚzemí PR Podlesí se sestává z rašelinných a mokřadních luk, jeho hranice jsou pak tvořeny přilehlými rybníky, Velký a Malý Býkovický rybník, jež jsou v místními přezdívány na Jordán a Jordánek. Přírodní rezervace je rozdělena asfaltovou silnicí vedoucí do Býkovic na dvě části, z nichž do jedné spadají právě ony zmíněné rybníky, druhá je tvořena rašeliništěm zahrnujícím uměle vybudované tůňky. Území je rovinatého až lehce svažitého rázu s nadmořskou výškou 474 – 486 m a protéká jím Býkovický potok, který zde v horní části rezervace i pramení, následně se vlévá do Velkého Býkovického rybníka \n\nPůvodní využití oblasti bylo pravděpodobně pouze jako zdroj steliva a za tímto účelem byla louka opakovaně sečena. Z tohoto důvodu zde byl vybudován systém stružek pro lepší regulaci vody. Od tohoto obhospodařování bylo později upuštěno. Dne 28. dubna 1993 byla Správou CHKO Blaník na území zřízena přírodní rezervace. Do tohoto roku nebyla vstavačová louka nijak pravidelně sečena a bez dalších lidských zásahů se tak vyvíjela přirozeným způsobem jako např. zarůstáním nálety dřevin. Na rozdíl od toho byly ostatní okolní zemědělské pozemky obohacovány minerálními hnojivy a díky srážkovému splachu se dostávaly přidané látky do přilehlých rybníků.\n\nÚzemí bylo využíváno především z pohledu rybníkářství, kdy obě vodní nádrže sloužily jako kapří plůdkové rybníky. Doby intenzivního rybníkářského hospodaření nám připomíná betonová manipulační plocha pro rybáře na okraji Velkého Býkovického rybníka. Období, kdy byly rybníky takto využívány se také vyznačuje specifickou snahou o zvýšení výnosnosti a to nejen vápněním, ale i minerálním přihnojováním superfosfátem, ledkem a chlévskou mrvou. Rybí obsádky byly během celého roku i přikrmovány, což mělo značně neblahý důsledek na toto území jako na celek. V přítomnosti není na Malém Býkovickém rybníku rybářské hospodaření prováděno, výskyt druhů ryb je sledován a pokud jsou objeveny nepůvodní druhy, je rybník následně vypuštěn a sloven. Zatímco na Velkém Býkovické rybníku je hospodaření extenzivní, kdy je zavrženo jakékoliv přihnojování či přikrmování a udržována rybí obsádka s hlavními zástupci - kapr obecný (\"Cyprinus carpio\"), lín obecný (\"Tinca tinca\") a jelec tloušť (\"Leuciscus cephalus\").\n\nÚzemí leží na horninovém podloží biotické dvojslídné pararuly, což je metamorfovaná hornina českého moldanubika v místě holocénních náplavů. Oblast je součástí Vlašimské pahorkatiny.\n\nNa loukách se nachází podmáčená jílovitá půda, místy s vrchní vrstvou rašelinového původu – tzv. humolity. Půdním typem jsou zde gleje a kyselé kambizemě.\nPR patří do oblasti mírně teplé a suché, která se vyznačuje delším létem a kratší zimou s krátkodobou přítomností sněhové pokrývky. Přechody mezi těmito obdobími také nejsou nijak extrémní. Průměrné roční srážky činí až 650 mm. Délka vegetačního období je zde kolem 150 dní, při průměrné roční teplotě 7,5 °C.\n\nHydrologické podmínky rašelinné louky zde udává Býkovický potok, který pramení na východní části a protéká skrz celé území. Následně se vlévá do Velkého Býkovického rybníka, který je hrází oddělen od třetí vodní plochy této rezervace - Malého Býkovického rybníka.\n\nTůňky jsou, díky podmínkám, které poskytují, ideálním místem pro rozmnožování nejrůznějších druhů hmyzu, zejména vážek a obojživelníků. Tyto tůně zde byly uměle vytvořeny původně pro zástupce žab, ale své útočiště si zde našly i vážky, vodní brouci a další druhy hmyzu. Louka představuje perspektivní útočiště pro evropsky významného plže vrkoče útlého (\"Vertigo angustior\"), jehož výskyt zde byl potvrzen roku 2000.\n\nV okolí rybníků můžeme nalézt několik stabilně se vyskytujících druhů obojživelníků jako je například kuňka obecná (\"Bombina bombina\") nebo čolek velký (\"Triturus cristatus\"), který je zároveň dle červeného seznamu ČR řazen mezi ohrožené druhy. Vyskytuje se zde i populace blatnice skvrnité (\"Pelobates fuscus\"). Území je významné hlavně díky výskytu několika druhů vážek, mezi kterými je i evropsky významná vážka jasnoskvrnná (\"Leucorrhinia pectoralis\").(8)\n\nV přilehlém okolí vodních ploch můžeme narazit na vzácné druhy brouků (nosatci, drabčíci, tesaříci a mandelinky). Rybníky i díky svému orobincovému porostu lákají po celý rok zástupce mnoha druhů vodního ptactva, nejčastěji se zde můžeme setkat s hnízdícím motákem pochopem (\"Circus aeruginosus\") nebo kopřivkou obecnou (\"Anas strepera\"). \nJednu z nejcennějších oblastí přírodní rezervace, typická mokřadní louka, nalezneme ve východní části rašeliniště.  V oblastech, kde je louka nejvíce zamokřená, bychom měli narazit na menší populace rosnatky okrouhlolisté (\"Drosera rotundifolia\"), které ale v posledních letech nebyly potvrzeny. Na krajích odvodňovacích kanálků roste kriticky ohrožený rozchodník huňatý (C1) (\"Sedum villosum\"), jehož zastoupení je historicky vázáno na obhospodařování luk.\n\nUprostřed louky se nacházejí nevápnité mechové slatiniště svazu \"Caricion fuscae.\" Nejhojnějšími druhy tohoto území jsou suchopýr úzkolistý (\"Eriophorum angustifolium\"), suchopýr širolistý (\"Eriophorum latifolium\") a violka bahenní (\"Viola palustris\"). Velmi hojně se zde vyskytuje populace prstnatce májového (\"Dactylorhiza majalis\"), z ohrožených a vzácnějších druhů je k vidění vachta trojlistá (\"Menyanthes trifoliata\"), tolije bahenní (\"Parnassia palustris\"), starček potoční (\"Tephroseris crispa\"). Dalším významným druhem jsou ostřice, z jejich zástupců se zde můžeme setkat s ostřicí hartmanovou (\"Carex hartmanii\"), ostřicí obecnou (\"C. nigra\"), ostřicí prosovou (\"C. panicea\") a ostřicí zobánkatou (\"C. rostrata\").\n\nVrby rozmarýnolisté (\"Salix rosmarinifolia\") nejsou na tomto území původní a byly na louku umístěny dosadbou, stejně tak i jalovec obecný (\"Juniperus communis\").\n\nOkraje a východní část se postupně přeměňují na vlhkou pcháčovou louku (svaz \"Calthion\"), která se vyznačuje zástupci druhů bylinného patra jako je skřípina lesní (\"Scirpus sylvaticus\"), pcháč bahenní (\"Cirsium palustre\"), pcháč zelinný (\"C. oleraceum\") a blatouch bahenní (\"Caltha palustris\"), travinné spektrum je zde reprezentováno hlavně třeslicí prostřední (\"Briza media\"), medyňkem vlnatým (\"Holcus lanatus\") a ostřicí obecnou (\"Carex nigra\").\n\nV louce jsou rozmístěné uměle vybudované tůně s makrofytní vegetací mělkých stojatých vod svazu \"Ranunculion aquatilis\".\n\nVelký a zejména Malý Býkovnický rybník jsou charakteristickými eutrofními a mezotrofními stojatými vodami s makrofytní vegetací.\n\nV litorálním pásmu Velkého Býkovického rybníka se nachází pobřežní vegetace eutrofních stojatých vod, která zahrnuje pás rákosin, který kompletně lemuje pobřeží a je nejsilněji vyvinutý v horní třetině rybníka. Převažuje zde zejména orobinec širolistý (\"Typha latifolia\") a méně častý kosatec žlutý (\"Iris pseudacorus\"). Oproti tomu je pobřežní vegetace Malého Býkovického rybníka velmi členěna, se zastoupením především přesličky poříční (\"Equisetum fluviatile\") a zevarem vzpřímeným (\"Sparganium erectum\").\n\nNejvýznamnějším zástupcem písčitého dna letněných rybníků je silně ohrožená (dle červeného seznamu ČR – C3 ) puchýřka útlá (\"Coleanthus subtillis\"), které vyhovují právě rybníky s pravidelně snižující se vodní hladinou.\n\nPřírodní rezervace Podlesí byla vyhlášena 14. května roku 1993 jako součást 1. zóny Chráněné krajinné oblasti Blaník. Hlavním předmětem ochrany je zachování mokřadní lokality se specifickými rostlinnými a živočišnými ekosystémy a udržení či zvýšení jejich početnosti. \n\nMezi hlavní environmentální hrozby patří silniční komunikace protínající celé území. Dále má neblahý vliv na ekosystémy i blízkost obce Býkovice a koupání místních obyvatel ve zmíněných rybnících. Sešlap pobřežní vegetace vodních ploch je ovšem vnímán jako pozitivní důsledek návštěvnosti rybníka, díky němuž dochází k omezení rozmachu vysoké vegetace orobince, jehož rozšiřování by mohlo způsobit utlačení ostatních rostlinných druhů. Hlavním zdrojem znečištění místních vod jsou plochy v okolí rezervace, kde nemůžeme vyloučit přihnojování a užívání pesticidů.\n\nCo se týká způsobu managementu oblasti, louky jsou pravidelně koseny, ať už ručně nebo pomocí lehké mechanizace. Tůně se udržují ručním vytrháváním vegetace. V horizontu pěti let dochází k letnění rybníků, přičemž zůstanou vždy minimálně dva měsíce se sníženou úrovní vodní hladiny. Na tento pětiletý cyklus je nutno adaptovat i veškeré hospodářské úkony včetně obsádky.\n\nPR Podlesí z turistického hlediska zaujímá velmi výhodnou pozici, neboť je součástí CHKO Blaník, není tedy ojedinělou přírodní památkou v okolí a její návštěvu lze spojit s příjemným celodenním výletem po celém krajinném útvaru Podblanicka. Území je také velmi příhodně a viditelně označeno, jelikož je součástí naučné stezky Malý Blaník - Podlesí, která má hned několik zastávek. Informační tabule, které poskytují jak obecné informace, tak i zamýšlenou strategii ochrany PR, dávají prostor turistům pro vzdělání v oblasti péče o místí krajinu. Podlesí je tedy vhodný tip na krásný výlet pro milovníky přírody, ale také i pro rodiny s dětmi. Oblast je velmi dobře dostupná hromadnou dopravou i autem, které je možné zanechat přímo na parkovišti pod vrcholem Velký Blaník, což turistům umožňuje užít si romantický pěší výlet. Oblast je vhodná k návštěvě v jakémkoliv ročním období, protože místní krajina má rozhodně co nabídnout v každé své podobě.   \n\n"}
{"id": "614803", "url": "https://cs.wikipedia.org/wiki?curid=614803", "title": "Robert Mnich", "text": "Robert Mnich\n\nRobert Mnich (kolem 1055 – 23. srpna 1122) byl středověký mnich a jeden z kronikářů první křížové výpravy. Sám se sice výpravy nezúčastnil, ale přepsal \"Gesta Francorum\" na žádost svého opata, který považoval jejich styl za příliš „rustikální“.\n"}
{"id": "614809", "url": "https://cs.wikipedia.org/wiki?curid=614809", "title": "John Hartley", "text": "John Hartley\n\nJohn Thorneycroft Hartley (9. ledna 1849 – 21. srpna 1935) byl anglický tenista, který v letech 1879 a 1880 vyhrál Wimbledon. Jedná se o jediného kněze, který zvítězil na nejslavnějším turnaji světa.\n\nV letech 1878–1921 existoval systém, kdy se vítěz vyřazovací fáze turnaje zvané \"All Comers' Singles\" hrané klasickým pavoukem utkal ve finále o turnajové vítězství s obhájcem titulu. Pokud obhájce již nebyl aktivní či do finále turnaje nenastoupil, pak titul automaticky připadl vyzyvateli bez boje. Tato situace nastala také v roce 1879, kdy tenista porazil v posledním kole vyřazovací fáze – tzv. \"All Comers' Final\" – Ira St. Legera Goolda, ale Frank Hadow z pozice obhájce se turnaje nezúčastnil, takže finále celého turnaje se neuskutečnilo.\n\nV roce 1875 se oženil s Alicí Margaret Lascellesovou, vnučkou Henryho Lascellese, 3. hraběte z Harewoodu. Manželství bylo bezdětné.\n\nRoku 1926 byl na Golden Jubilee championships oceněn \"Stříbrnou medailí královny Marie\" jako jeden z třiceti čtyř žijících wimbledonských vítězů.\n\nZemřel v osmdesáti šesti letech ve Knaresborough v hrabství Yorkshire.\n\n"}
{"id": "614813", "url": "https://cs.wikipedia.org/wiki?curid=614813", "title": "Andrus Värnik", "text": "Andrus Värnik\n\nAndrus Värnik (* 27. září 1977, Antsla) je estonský atlet, jehož specializací je hod oštěpem.\n\nV roce 2000 reprezentoval na letních olympijských hrách v australském Sydney, kde však skončila jeho cesta v kvalifikaci. Sítem kvalifikace neprošel také na Mistrovství Evropy v atletice 2002 v Mnichově. O rok později vybojoval na MS v atletice v Paříži výkonem 85,17 metru stříbrnou medaili, když dál poslal oštěp jen Sergej Makarov z Ruska (85,44 m). V roce 2004 na olympiádě v Athénách měřil jeho nejdelší pokus ve finále 83,25 metru, což stačilo na konečné 6. místo.\n\nNejvětším úspěchem jeho kariéry je titul mistra světa, který získal na světovém šampionátu 2005 v Helsinkách, kde zvítězil hodem dlouhým 87,17 m. Stříbro vybojoval Andreas Thorkildsen z Norska, který hodil o 99 centimetrů méně. Na Mistrovství světa v atletice 2007 v Ósace skončil v kvalifikaci, když nepřehodil 76 metrů.\n\n"}
{"id": "614816", "url": "https://cs.wikipedia.org/wiki?curid=614816", "title": "Hojná voda (národní přírodní památka)", "text": "Hojná voda (národní přírodní památka)\n\nHojná voda je národní přírodní památka v okrese České Budějovice. Nachází se v Novohradských horách na jihovýchodním svahu Vysoké, tři kilometry jihovýchodně od vsi Staré Hutě. Spolu s Žofínským pralesem je českým nejstarším chráněným územím.\n\nDůvodem ochrany je pralesovitý porost horské smíšené bučiny s řeřišnicí trojlistou a s druhově bohatou avifaunou a významnou entomofaunou.\n"}
{"id": "614831", "url": "https://cs.wikipedia.org/wiki?curid=614831", "title": "Homologie (biologie)", "text": "Homologie (biologie)\n\nHomologie je v evoluční biologii označení pro formu znaku, kterou dva či více druhů zdědilo od společného předka. Přitom podoba znaku může být vlivem divergentního vývoje u obou druhů poněkud odlišná. Homologické jsou si například komorové oči všech obratlovců, nikoliv však oči obratlovců s očima hlavonožců (to jsou naopak homoplázie (analogie či také konvergence), které vznikly nezávisle a ne ze společného předka). Křídla odlišných skupin obratlovců (ptáků, savců, plazů) jsou sice po funkční stránce analogické, anatomicky jsou však zároveň i příkladem homologie. Mezi křídly obratlovců a hmyzu už samozřejmě žádná homologie není. Homologie jsou zcela zásadní pro sestavování fylogeneze (evolučního vývoje) organismů a je důležité je vždy odlišovat od homoplázií.\n\nTypickým druhem homologických znaků jsou tzv. historické homologie čili ortologie, kdy se stejný znak u několika druhů odvozuje ze společného předka. Ještě ale existují tzv. biologické homologie čili paralogie, kdy existují dva homologické znaky na jednom jedinci: příkladem jsou hmyzí tykadlo a hmyzí noha, které se vyvinuly ze stejného základu, končetiny členovců.\n\nMnohdy je velmi obtížné až nemožné určit, zda jsou dané znaky homologické či analogické. Tzv. Hennigovo pomocné pravidlo říká, že to dokonce není a priori možné, a tak je nutno s každou podobností předběžně pracovat, jako by to homologie byla. Obvykle se přistupuje ke kvantitativní analýze počtu jednotlivých evolučních novinek vyhodnocených tzv. maximální parsimonií – a ty znaky, které se v takové fylogenetické analýze mění společně, jsou považovány za pravděpodobně homologické.\n\nKromě mezidruhových homologií lze také zkoumat anatomické souvislosti mezi různými anatomiemi jedinců stejného druhu, zato různých pohlaví.\n\nZjevně podobnobné jsou například prsní bradavky: U samic savců jsou funkční, u samců se jeví nadbytečné. A naopak například prostata u samců má jako svou obdobu Skeneho žlázy, nazývané též \"ženská prostata\".\n"}
{"id": "614835", "url": "https://cs.wikipedia.org/wiki?curid=614835", "title": "Masurca", "text": "Masurca\n\nMASURCA (\"MArine SURface Contre Avions\") byl protiletadlový raketový komplet středního dosahu, vyvinutý pro francouzské námořnictvo v polovině 60. let. Systém měl sloužit zejména k protiletadlové obraně francouzských letadlových lodí.\n\nKoncepce střely byla silně ovlivněna americkým kompletem RIM-24 Tartar, který byl Francii zapůjčen pro vyzbrojení torpédoborců tříd \"Suffren\" a \"Cassard\". Střely byly dvoustupňové, poháněné raketovými motory na tuhé pohonné látky. Vyhledávání cílů zajišťoval třídimenzionální radar, zatímco na cíl naváděla dvojice radarů typu DRBR 51. Střely Masurca byly vyráběny ve dvou variantách. Verze Mk 2 Mod 2 využívala navádění pomocí rádiových povelů a byla poměrně brzy vyřazena, zatímco verze Mk 2 Mod 3 měla poloaktivní radarové navádění a díky modernizacím vydržela ve službě mnoho let.\n\nSystémem Masurca byly vybaveny pouhé tři lodě. Prvním byl v roce 1967 torpédoborec \"Suffren\" (D602) patřící ke stejnojmenné třídě a v roce 1970 byl systém instalován i na jeho sesterskou loď \"Duquesne\" (D603). Konečně v roce 1970 vstoupil do služby raketový křižník Colbert (C 611). Ve všech případech loď nesla na zádi jedno dvojité odpalovací zařízení, pro které bylo na palubě celkem 48 kusů střel. Systém byl definitivně vyřazen v roce 2007 se svým nosičem, torpédoborcem \"Duquesne\". Protiletadlovou obranu flotily zajišťují především torpédoborce třídy \"Horizon\" nesoucí střely MBDA Aster.\n\n"}
{"id": "614839", "url": "https://cs.wikipedia.org/wiki?curid=614839", "title": "Skupiny řidičského oprávnění", "text": "Skupiny řidičského oprávnění\n\nSkupina řidičského oprávnění určuje, pro kterou skupinu motorových vozidel či jízdních souprav je řidičské oprávnění platné. Evropské standardy stanoví Směrnice Evropského parlamentu a Rady 2006/126/ES ze dne 20. prosince 2006 o řidičských průkazech. V České republice je toto vymezení zapracováno do zákona č. 361/2000 Sb., o pravidlech provozu na pozemních komunikacích, zejména § 80 a násl.\n\nSměrnice 91/439/EHS zaváděla povinné skupiny motorových vozidel A (motocykly), B (osobní auta), C (nákladní auta) a D (autobusy), popř. v kombinaci se skupinou E (přívěs nad 750 kg) a nepovinné podskupiny označené číslovkou 1 v rámci všech těchto skupin a výjimkou skupiny E, s rozmezím věkových hranic pro základní skupiny 16 až 21 let. Směrnice Evropského parlamentu a Rady 2006/126/ES dosavadní nepovinné podskupiny zařazuje mezi skupiny a zavádí nové skupiny A2 a AM (v ČR existovala skupina AM již předtím jako národní), zároveň dochází k předefinování dvou dosavadních motocyklových skupin do čtyř skupin, do nichž jsou nově zařazena i lehká tříkolová a čtyřkolová vozidla. Rovněž dochází ke změně vymezení velikosti přípustných přívěsů zejména ve vztahu ke skupině B. Rozpětí věkových hranic nová směrnice oběma směry rozšířila na 14 až 24 let, zvýšeny jsou věkové hranice pro skupinu A a pro skupiny C a D s výjimkami pro profesionální řidiče.\n\nNovelizační zákon ze dne 23. října 2014 s účinností od 7. listopadu 2014,\nkterým se mění zákon č. 361/2000 Sb., o provozu na pozemních komunikacích a o změnách některých zákonů (zákon o silničním provozu), ve znění pozdějších předpisů, a zákon č. 247/2000 Sb.,\no získávání a zdokonalování odborné způsobilosti k řízení motorových vozidel\na o změnách některých zákonů, ve znění pozdějších předpisů \n\nNovelizační zákon 297/2011 Sb. s účinností od 19. ledna 2013, tedy nejzazší možné lhůty předepsané směrnicí EU, mění terminologii, původní znění zákona hovořilo o zařazování motorových vozidel do „skupiny nebo podskupiny řidičského oprávnění“ (jako podskupiny jsou označovány skupiny A1, B1, C1, D1 a jejich kombinace s E), nové znění zavádí jednotně „skupiny vozidel“, přičemž každé řidičské oprávnění je udělováno pro určitou skupinu vozidel.\nDo ledna 2013 byla v České republice vydávána řidičská oprávnění následujících skupin a podskupin. Jako podskupiny se označují skupiny, jejichž označení obsahuje číslici „1“, ostatní skupiny (včetně AM) se označují jako skupiny.\n\nOprávnění skupiny AM osobě starší 15 let, oprávnění podskupiny či skupiny A1 osobě starší 16 let a oprávnění skupin T nebo B1 osobě starší 17 let lze udělit pouze s písemným souhlasem jejího zákonného zástupce; v praxi se však tato zákonná podmínka uplatňuje pouze u nezletilých osob, ač doslovné znění zákona ji vztahuje na všechny uchazeče.\n\nZ věkového limitu pro skupiny A a A1, podle novely i A2, může ministerstvo dopravy udělit výjimku pro osobu, která je držitelem licence motoristického sportovce, výjimka však platí pouze pro jízdu při sportovní soutěži (nevztahuje se tedy ani například na tréninkové jízdy).\n\nK řízení vozidel skupin C a D včetně jejich podskupin C1 a D1 a kombinací s E je (až na výjimky podle odst. 5) §3 zákona č. 361/2000 Sb.) kromě řidičského oprávnění nutný též průkaz profesní způsobilosti řidiče (schválený pozměňovací návrh k novele zákona umožnil též formu záznamu o profesní způsobilosti přímo na řidičském průkazu), který je spojen s dalšími věkovými omezeními nad rámec věkových limitů pro vydání řidičského oprávnění. Dále je nutno se podrobovat pravidelným lékařským prohlídkám, a pokud nejde o C/C1(+E) do 7,5 tuny, také dopravně-psychologickému vyšetření.\n\nAbsolvoval-li žadatel výcvik ve vozidle s automatickou převodovkou, platnost řidičského oprávnění je omezena na vozidla s automatickou převodovkou; to se nevztahuje na skupinu AM.\n\nV případě omezené zdravotní způsobilosti řidiče může být stanovena odpovídající podmínka platnosti oprávnění.\n\nK řízení drážního vozidla užívaného v provozu na pozemních komunikacích postačí oprávnění k řízení drážního vozidla, pouze k řízení trolejbusu je navíc vyžadováno i řidičské oprávnění skupiny D.\n\nZe zvýšení věkových limitů pro skupiny C a D od roku 2013 jsou navrženy výjimky vztahující se na profesionální řidiče. Pro skupinu C může být vydáno oprávnění již osobě od 18 let věku a pro skupinu D od 21 let věku, pokud je do dosažení obecně požadovaného věku platnost oprávnění omezena jen na vozidla užívaná policií, obecní policií, vězeňské služby ozbrojených sil ČR, hasičského záchranného sboru a jednotek požární ochrany, celních orgánů a na zkušební jízdy související s opravou a údržbou vozidel. V nižším věku lze získat řidičské oprávnění také tehdy, absolvuje-li uchazeč rozšířené vstupní školení v rámci získávání průkazu profesní způsobilosti řidiče.\n\nDosavadní oprávnění zůstávají v platnosti a opravňují ode dne nabytí účinnosti novely rovněž k řízení motorových vozidel, která jsou do skupin vozidel se shodným označením nově zařazena, pokud tomu nebrání omezení nebo podmínění řidičského oprávnění.\n\n"}
{"id": "614843", "url": "https://cs.wikipedia.org/wiki?curid=614843", "title": "Kariéra", "text": "Kariéra\n\nKariéra je profesní dráha jedince, ať už celoživotní nebo i určité části jeho života. Začíná v okamžiku, kdy vstoupí na pracovní trh a pokouší se tam získat určitou prestiž. Růst prestiže v povolání ovlivňuje zároveň jeho sociální postavení a tím i jeho roli ve společnosti. Dennis Baltzley, partner poradenské firmy Korn Ferry, říká, že zaměstnavatelé by měli umožnit svým zaměstnancům kariérní postup, pokud se snaží udržet si ty nejlepší zaměstnance. Pro zaměstnance je důležité, aby bylo oceněno jejich přispění k celku. Zaměstnavatelé by tak měli mít nastavený systém kariérního postupu, který by se vztahoval, jak na vyšší, tak na nižší pracovní funkce. \n\nPočeštělé slovo kariéra je odvozeno z francouzského slova \"carrière\" a znamená dráha. Prapůvod je v latinském slově \"carrus\", z něhož je odvozeno i české slovo kára.\n\n\n\n"}
{"id": "614848", "url": "https://cs.wikipedia.org/wiki?curid=614848", "title": "Střední průmyslová škola Mladá Boleslav", "text": "Střední průmyslová škola Mladá Boleslav\n\nStřední průmyslová škola Mladá Boleslav je střední škola, která sídlí poblíž historického centra Mladé Boleslavi. Tato škola byla založena v roce 1867 jako jedna z prvních odborných škol na českém území.\n\nOd roku 1927 škola sídlí v budově, kterou navrhl akademický architekt Jiří Kroha. Jde o významný příklad autorovy tvorby, který měl vliv na lokální dobovou architekturu, a který se vyznačuje zachovalým původním stavem jak po stránce stavební tak autentického původního vybavení. Na základě těchto kvalit byla škola v červenci 2017 vládou ČR vyhlášena za národní kulturní památku.\n\nNedaleko Průmyslové školy se nachází Domov mládeže.\n\n"}
{"id": "614852", "url": "https://cs.wikipedia.org/wiki?curid=614852", "title": "Rosegarden", "text": "Rosegarden\n\nRosegarden je svobodný software postavený na Qt4, linuxový MIDI a zvukový sekvencer a editor not, jehož účelem je přinést možnosti sekvenceru lidem, kteří upřednostňují práci s notami (a Linux). Rosegarden umožňuje nahrávat, uspořádávat a skládat hudbu ve formátu tradičního MIDI nebo zvukových souborů. Umožňuje přidávat efekty do nahraných zdrojů a míchat před vypálením na CD. Obsahuje propracovaný notový editor pro kvalitní tiskový výstup přes tiskový systém LilyPond. Používá ALSA. Je náhradní možností k programům, jako je Cubase.\n\nSyntetizátor je dostupný jako přídavný modul a je možné použití vnějšího syntetizátoru MIDI, hardwarového nebo softwarového (např. FluidSynth nebo TiMidity++) k získání jakéhokoli zvuku ze skladeb MIDI. Nejnovější verze Rosegardenu podporují rozhraní přídavného modulu softwarového syntetizátoru DSSI (Disposable Soft Synth Interface) a mohou použít některé přídavné moduly VST pro Windows prostřednictvím adaptéru.\n\nNynější program Rosegarden se původně jmenoval Rosegarden-4, a to kvůli odlišení od předcházejícího programu těchže autorů nazývajícího se Rosegarden 2.1, který je nyní znám jako X11 Rosegarden. X11 Rosegarden je funkčně velice omezen, ale je ustálený na celé řadě operačních systémů vycházejících z filosofie operačního systému UNIX (UN*X) a na dalších platformách OpenVMS. V protikladu k tomu, protože Rosegarden(-4) používá linuxový systém ALSA, dá se provozovat na nelinuxových systémech jen velice omezeně.\n\nProjekt Rosegarden vznikl v roce 1993 na Bathské univerzitě pro IRIX. Rosegarden 2.1 (X11 Rosegarden) byl vydán pod GPL v 1997; Rosegarden(-4) začal v dubnu 2000. Verze 1.0 byla vydána 14. února 2005, a verze 1.2.4 14. července 2006. Nynější vydání je 17.12, a bylo vydáno 18. prosince 2014.\n\nRosegarden byl až do verze 1.0 vyvíjen Chrisem Cannamem, Richardem Bownem a Guillaumem Laurentem. Od té doby bylo každé vydání vyvíjeno jinou směsicí hlavních a vedlejších přispívajících do projektu, zahrnujíce v to, ale netýká se to jen jich, D. Michaela McIntyrea, Pedra Lopeze-Cabanillase, a Heikki Junesovou. Bown svoji účast na projektu ukončil, zatímco Laurent se začal věnovat svému zájmu o přenesení programu na Mac OS X s využitím Cocoa v ještě nepojmenovaném osamostatněném projektu.\n\n\n\n"}
{"id": "614855", "url": "https://cs.wikipedia.org/wiki?curid=614855", "title": "Singapurské námořnictvo", "text": "Singapurské námořnictvo\n\nSingapurské námořnictvo (malajsky: \"Angkatan Laut Republik Singapura\"; čínsky: 新加坡共和国海军部队; tamilsky: சிங்கப்பூர் கடல் படை) je námořní složkou ozbrojených sil Singapuru. Mezi jeho hlavní úkoly patří obrana země proti hrozbám z moře a ochrana námořních obchodních komunikací. Válečné lodě Singapuru jsou označeny zkratkou RSS (\"Republic of Singapore Ship\").\n\n\n\n\n\n\n\n\n\n\n\n\n\n"}
{"id": "614863", "url": "https://cs.wikipedia.org/wiki?curid=614863", "title": "Amir", "text": "Amir\n\nAmir může být:\n\n\n\n\n"}
{"id": "614864", "url": "https://cs.wikipedia.org/wiki?curid=614864", "title": "Mykotoxikózy ptáků", "text": "Mykotoxikózy ptáků\n\nMykotoxikózy jsou akutní až chronické intoxikace, vznikající po orálním příjmu toxicky působících sekundárních metabolitů (mykotoxinů) přeměny látkové toxinogenních druhů plísní. Vyskytují se u všech druhů ptáků, včetně domácí drůbeže, kde mají význam ekonomický i zdravotní. V současnosti je známo více jak 350 druhů plísní, které produkují přes 300 rozličných mykotoxinů. Jejich účinky na organismus hostitele jsou mnohostranné, většinou škodlivé.\n\nNěkteré mykotoxikózy byly známy již ve středověku (např. ergotismus), většina ale byla rozpoznána až po roce 1960, kdy byl odhalen aflatoxin jako příčina onemocnění u drůbeže a ryb. Zájem o výzkum mykotoxinů se ještě zvýšil po zjištění kancerogenních účinků aflatoxinů. Onemocnění lidí a zvířat, vznikající po pozření plesnivé potravy, byla však známa ještě před zjištěním aflatoxinů. Již zmíněný ergotismus, dále otrava koní zaplísněným obilím, stachybotryotoxikóza, alimentární toxická aleukie, různé hemoragické syndromy, otrava žlutou rýží a jiné akutní otravy potravou, představují historicky známé mykotoxikózy lidí i zvířat.\n\nMykotoxiny jsou termostabilní, alifatické nebo cyklické sloučeniny s málo atomy uhlíku a nízkou molekulární hmotností, které vznikají jako produkty sekundárního metabolismu mikromycet. Jejich význam pro životní cyklus plísní není znám. Chemická struktura mykotoxinu určuje mechanismus jeho působení na organismus. Producenty nejzávažnějších mykotoxinů škodlivých pro drůbež jsou plísně \"Aspergillus\" spp., \"Penicillium\" spp., \"Fusarium\" spp. a \"Stachybotrys\" spp.\n\nKmeny jednoho druhu plísně mohou produkovat více než jeden strukturální typ mykotoxinu. Existuje proto velký počet druhů i rodů plísní schopných tvořit identické mykotoxiny. Všechny kmeny určitého druhu plísně však nemusí produkovat stejné množství mykotoxinu, případně ho nemusí produkovat vůbec. Kontaminovaná krmiva mohou obsahovat více než jeden toxin. Rozličné toxiny také mohou působit na organismus hostitele synergicky, aditivně nebo antagonisticky.\n\nSubstrátem pro tvorbu mykotoxinů jsou zejména výchozí komponenty pro výrobu krmných směsí, jako např. obiloviny (pšenice, kukuřice), podzemnice olejná a z ní extrahované šroty, sójový šrot a jiné rostlinné bílkovinné a škrobové produkty vhodné pro zkrmování drůbeži, anebo podestýlka. Ke kontaminaci substrátu toxigenními plísněmi dochází během růstu obilovin, jejich sklizně, skladování i zpracování. Podmínky nutné pro růst plísní jsou často odlišné od podmínek indukujících plísně ke tvorbě toxinů.\n\nProdukci mykotoxinů v prostředí ovlivňují (1) přítomnost toxigenní plísně, (2) vhodný substrát pro její růst a (3) prostředí vhodné pro produkci toxinů (teplota, vlhkost, kyslík). Např. \"Aspergillus\" spp. vyžaduje k produkci toxinů teplé prostředí (30-35 °C), proto jsou nejčastěji aflatoxinem kontaminovány zrniny pocházejí ze subtropických nebo tropických oblastí. Naopak plísně produkující trichotecénové mykotoxiny vyžadují vysokou vlhkost a nižší teploty (pod 20 °C), takže jsou jimi častěji kontaminované obilniny produkováné v severnějších oblastech, při pozdní sklizni až v podzimních měsících nebo při skladování v chladu. \"F. sporotrichoides\" tvoří mykotoxin i pod bodem mrazu. Jiné plísně zase preferují specifický substrát nebo je jejich výskyt regionální.\n\nŽivočišné produkty (vejce, maso, droby, uzeniny aj.) mohou obsahovat mykotoxiny v důsledku zkrmování kontaminovaného krmiva drůbeži, nebo v důsledku kontaminace produktu toxigenními plísněmi.\n\nMykotoxiny se dostávají do organismu zpravidla alimentární cestou (případně kontaktem s kůží) a jsou resorbovány sliznicí zažívacího traktu. Vznik a stupeň postižení závisí na druhu, věku, plemeni, zdravotní kondici a výživném stavu, obranyschopnosti, pohlaví a genetické vnímavosti drůbeže a na době trvání příjmu, velikosti denní dávky, druhu a toxicitě přijímaného mykotoxinu a jeho afinitě k určitému cílovému orgánu. Mykotoxiny působí primárně jako inhibitory biosyntézy nukleových kyselin, bílkovin, lipidů a sacharidů, ovlivňují funkční vlastnosti buněčných membrán a energetický metabolismus buněk. Sekundárně pak poškozují řadu tkání, orgánů nebo orgánových systémů (regresivní změny). V závislosti na způsobu a druhu škodlivého působení se účinky mykotoxinů projevují u ptáků poškozením jater, ledvin, nervů, srdce, svalů, kůže, střev a krve. Kancerogenní, mutagenní a teratogenní účinky mykotoxinů se u drůbeže vzhledem k jejímu krátkému životnímu cyklu projevují méně často.\n\nProdukty toxigenních plísní mohou být přítomny v krmivu v různém množství i kombinacích, což se projevuje velkou variabilitou klinických příznaků i patologických změn.\n\nKlinicky se rozlišují primární (akutní a chronické) a sekundární mykotoxikózy. Průběh i závažnost primárních mykotoxikóz je ovlivňován množstvím přijatého toxinu. Při akutní mykotoxikóze (vysoké až mírné dávky mykotoxinů) se pozorují klinické příznaky intoxikace a mortalita drůbeže bývá zvýšená. Chronická mykotoxikóza (mírné až nízké dávky) probíhá spíše subklinicky a projevuje se převážně poruchami vývoje a růstu mláďat, zhoršenou konverzí krmiva a nedostatečnými hmotnostními přírůstky (brojleři), poklesem snášky (nosnice), poruchami oplozenosti a líhnivosti násadových vajec (rozmnožovací chovy). Sekundární mykotoxikózy (minimální dávky) se podílejí na neobvyklém nebo komplikovaném průběhu nemocí primárně vyvolaných jinými patogeny, umožňují výskyt oportunních infekcí a způsobují imunosupresi.\n\nU komerčně chované drůbeže jsou z mykotoxikóz nejzávažnější aflatoxikóza drůbeže, ochratoxikóza a trichotecénové mykotoxikózy. Z dalších mykotoxikóz popsaných u drůbeže, jejichž ekonomický význam je buď minimální nebo není znám, to jsou např. ergotismus, vyvolávaný alkaloidy produkovanými plísní \"Claviceps purpurea\". Projevuje se sníženým příjmem krmiva, zhoršeným růstem a vezikulární dermatitidou. Na hřebínku, lalůčcích, obličeji, očních víčkách a končetinách se objevují vezikuly, později krusty, vředy a nekróza. Citrinin je nefrotoxin produkovaný plísní \"Penicillium citrinum\". Způsobuje zvýšený příjem vody s následnou polyurií a průjmem (>300 ppm). Klinické příznaky vznikají během několika hodin po přijetí toxinu a mizí v průběhu 8-10 hodin po zamezení jeho příjmu. Nefrotoxicky působí také oosporein, produkovaný plísní \"Chaetomium trilaterale\". U kuřat (>300 ppm) a krůťat (500 ppm) vyvolává akutní nefrózu, depozita urátů na viscerálních orgánech a v kloubech. Mortalita mláďat v prvním týdnu života může dosahovat až 20 %.\n\nSpecifická terapie mykotoxikóz neexistuje, drůbež se v mnoha případech po zamezení příjmu mykotoxinů uzdraví sama. Proto nejdůležitějším opatřením je okamžitá změna krmiva. Někdy také napomáhá zvýšená aplikace vitamínů (A, E a K), minerálních látek, stopových prvků (selen), úprava krmné dávky (bílkoviny, tuky, vláknina). V případě výskytu konkurentních bakteriálních nebo parazitárních onemocnění se provádějí příslušná opatření.\n\nEkonomicky mnohem výhodnější než terapie jsou preventivní opatření. Prevence mykotoxikóz spočívá v omezení výskytu toxigenních plísní v krmivu pro drůbež, případně jejich eliminaci z krmiva chemickou či fyzikální cestou. Důležitá je kontrola kvality rostlinných komponent používaných k výrobě krmných směsí. Antimykotické látky přidávané do krmiva sice mohou bránit růstu plísní, ale již vyprodukované mykotoxiny nejsou těmito látkami eliminovány. Detoxikace mykotoxinů je obtížná. Přesto již existují komerční preparáty obsahující specifické adsorbenty pro mykotoxiny, které jsou někdy kombinovány s enzymy schopnými degradovat molekuly toxinu.\n\n\n"}
{"id": "614868", "url": "https://cs.wikipedia.org/wiki?curid=614868", "title": "Holman", "text": "Holman\n\nHolman může být:\n\n\n\nv Kanadě:\n\nv USA:\n"}
{"id": "614869", "url": "https://cs.wikipedia.org/wiki?curid=614869", "title": "Schwabach", "text": "Schwabach\n\nSchwabach je německé město, které leží asi 12 km jižně od Norimberku v severním Bavorsku.\n\nSchwabach leží v středofrancké pánvi a poblíž města protéká řeka Rednitz.\n\nPrvní důkazy o osídlení míst, kde se město nachází, pocházejí z doby 7.–5. století př. n. l., ale pojmenování \"Schwabach\" pro toto osídlení bylo poprvé užito až v 7. století n. l. Tento název vlastně znamená „Švábský potok“. Ve 14. století bylo město obehnáno hradbami, v roce 1469 zde byl postaven kostel a roku 1538 i radnice. Počátkem 16. století zde bylo vytvořeno gotické písmo – švabach (něm. \"schwabacher\"), které se v Německu používalo až do 20. století. V roce 1849 zde bylo postaveno nádraží. Za 2. světové války bylo město bombardováno. Mezi roky 1945 a 1992 ve městě a v jeho okolí pobývaly americké jednotky, které zde založily vojenskou základnu. Po pádu železné opony však byly tyto jednotky staženy.\n\n\n"}
{"id": "614870", "url": "https://cs.wikipedia.org/wiki?curid=614870", "title": "Schwabach (rozcestník)", "text": "Schwabach (rozcestník)\n\nSchwabach může být:\n\n\n"}
{"id": "614871", "url": "https://cs.wikipedia.org/wiki?curid=614871", "title": "Jennifer Stone", "text": "Jennifer Stone\n\nJennifer Lindsay Stone (* 12. únor 1993, Arlington, Texas, USA) je americká herečka, která se nejvíce proslavila rolí Harper Finkle v Disney Channel seriálu \"Kouzelníci z Waverly\" a hlavní rolí ve filmu\" Válka blogerek.\"\n\nNarodila se v texaském Arlingtonu a už od šesti let vystupovala v divadlech. V šesti letech pak podepsala smlouvu s filmovou agenturou.\n\nPřed kamerou se poprvé objevila v roce 2003, kdy se představila ve filmu \"Vysloužilí lvi\". Za roli získala nominaci na cenu Young Artist Award. Následně se objevila v několika seriálech, ke kterým patří \"Dr. House\" nebo \"Beze stopy\", než se dočkala velké role Harper Finkleové v seriálu \"Kouzelníci z Waverly\", po boku se Selenou Gomezovou, Davidem Henriem a Jake T. Austinem.\n\nV roce 2009 propůjčila svůj hlas pro film \"Táta v trapu\". Pro dvě epizody propůjčila svůj hlas seriálu \"Phineas a Ferb\". V roce 2010 získala hlavní roli ve filmu \"Válka blogerek. \"V roce 2011 se objevila jako Abby Hanover v televizním filmu \"Protivný sprostý holky 2. \"V roce 2013 se objevila v televizním speciálu \", \"kde si znovu zahrála roli Harper.\n\nZa své role v seriálech \"Dr. House\" a \"Kouzelníci z Waverly\" a ve filmu \"Vysloužilí lvi\" byla třikrát nominována na Young Artist Award v letech 2004, 2006 a 2008. Ani jednou však cenu nezískala. V roce 2012 byla nominovaná na cenu Nickelodeon Kids' Choice Award za roli v seriálu \"Kouzelníci z Waverly. \"Cenu také nezískala.\n\n"}
{"id": "614872", "url": "https://cs.wikipedia.org/wiki?curid=614872", "title": "Arrondissement Saumur", "text": "Arrondissement Saumur\n\nArrondissement Saumur je francouzský arrondissement ležící v departementu Maine-et-Loire v regionu Pays de la Loire. Člení se dále na 10 kantonů a 107 obcí.\n\n"}
{"id": "614874", "url": "https://cs.wikipedia.org/wiki?curid=614874", "title": "Chico Buarque", "text": "Chico Buarque\n\nFrancisco Buarque de Hollanda (* Rio de Janeiro, 19. června 1944), známý jako Chico Buarque [š\"i\"ku bu\"a\"rki] nebo Chico Buarque de Hollanda, je brazilský hudebník, dramatik a spisovatel. Proslul zejména jako zpěvák bossanovy, samby a \"MPB\" – brazilské populární hudby.\n\nJe synem historika Sérgio Buarque de Holanda. V raných 60. letech začal vystupovat a velmi populárním se stal roku 1966, kdy přišel s písní \"A Banda\" na festival brazilské populární hudby. Tehdy spolupracoval mj. s Gilbertem Gilem. Jako socialista a odpůrce vojenské diktatury, jejíž represe zakusil, odešel roku 1969 do italského exilu; po návratu byl jedním z nejaktivnějších umělců ve věci demokratizace Brazílie. Od 90. let se věnuje také románům, které jsou přijímány různě, nicméně v roce 2004 obdržel za knihu \"Budapešť\" cenu Jabuti. V prezidentských volbách 2010 podporoval Dilmu Rousseff. Byl ženat a má tři dcery.\n\n\n"}
{"id": "614878", "url": "https://cs.wikipedia.org/wiki?curid=614878", "title": "Cynthia Ettingerová", "text": "Cynthia Ettingerová\n\nCynthia Ettingerová (* USA) je americká herečka.\n\nVystudovala Desert High School v Kalifornii.\n\nPřed kamerou se poprvé objevila už v roce 1989, a to konkrétně ve filmu \"Marťani, jděte domů\". Poté tvořila především menší role, ale i ve slavnějších filmech či seriálech jako \"Mlčení jehňátek\", \"Drtivý dopad\", \"Lovec démonů\" nebo \"Třináctka\".\n\nObjevila se také v seriálech jako \"Dr. House\", \"Zákon a pořádek\", \"Pohotovost\" nebo \"Odložené případy\", především si pak zahrála ve 24 epizodách seriálu \"Carnivale\".\n\n\n\n\nJejím manželem je moderátor a zpěvák Wally Kurth. \n\n"}
{"id": "614880", "url": "https://cs.wikipedia.org/wiki?curid=614880", "title": "Prosecké skály", "text": "Prosecké skály\n\nProsecké skály je přírodní památka, která se nachází na rozhraní pražských čtvrtí Prosek a Libeň v okolí ulic Nad Kundratkou a Na Rozhraní. Jedná se o skalní útvar tvořený stěnami starých lomů na cenomanský pískovec české spodní křídy, přírodní výchozy skal zde nejsou zastiženy. V oblasti se nachází systém umělých podzemních chodeb, které vznikly těžbou písku (někdy bývá mylně uváděno že jde o přírodní jeskyně). Největší systém je podzemí Hamplovy (Klikovy) pískovny novodobě známý pod názvem Močálka.\n\nPřírodní památka Prosecké skály byla vyhlášena v roce 1968.\n\nDominantou PP je otevřený profil cenomanským souvrstvím pískovců a dokumentuje vývoj české křídové pánve na území Prahy. Spodní světlejší vrstva je tvořená rozpadavým bílým pískovcem usazeným v sladkovodním prostředí, horní vrstva vytváří hrubozrnné pískovce rezavé barvy, které se ukládaly v mořském prostředí.\n\nPískovcový masiv je porušen vlivem zlomů s převažující saxonskou tektonikou, gravitačním sjížděním pískovcových bloků po svahu do údolí, mimo jiné důsledku kvartérního glaciálního promrzání. V lokalitě se nalézají vertikální pseudokrasové dutiny a valouny černých silicitů. Masiv je značně destabilizován, čemuž dříve přispívala těžba v otevřených a v současnosti již zčásti zasypaných opukových lomech, vnikání kanalizační, vodovodní a srážkové vody a další antropogenní vlivy (bezdomovci, narkomani, dobrodruzi, příznivci geocachingu, urbexu atp).\n\nRozsáhlý systém chodeb Hamplovy pískovny (později Klikovy) na jižním okraji prosecké plošiny, na území městské části Praha 8, k.ú. Libeň. Podzemní systém byl novodobě nazván Močálka z důvodu zaplavení podzemí splašky z porušené kanalizace. Současná délka chodeb je asi 700 m, hypotéza o rozsahu 5-7 km patří do oblasti pohádek, to prokázal průzkum v v letech 1965-69 a znovu potvrdila štola z let 2000-2001. Předmětem těžby byl bílý, kaolinický, rozpadavý pískovec perucko-korycanských vrstev. Těžba probíhala ručně. Počátky těžby jsou písemně zachyceny až koncem 19. století ale těžba zde probíhala především v první polovině 20. století. Největší rozmach těžby byl v prvních desetiletí 20. století, kdy probíhal největší stavební boom v Libni a Vysočanech, jako i výroba stavebních hmot v nedalekých cihelnách, ale jednalo se o zcela marginální podzemní těžbu v celkovém objemu cca 2-3 kilotun písku, což bylo poměrně nepodstatné oproti jiným povrchovým pískovnách (pískovým lomům) v okolí. Takřka celá hrana Prosecké plošiny – tedy Prosecké skály – jsou řadou několika stěnových lomů, největší pískový lom byl nad ulicí Na ztracené vartě. Písek se v těchto lomech získával odlamováním bloků rozpadavého pískovce, který se nechával působením povětrnostních vlivů zvětrat na kopný písek, popř. se tloukl, pevnější kusy se používaly jako stavební kámen horší kvality. Kde byly v okolí Prahy vyvinuty pevné vrstvy peruckého kvádrovce, ten se dobýval na jakostní kámen a to i v podzemních lomech. V Libni, Proseku a Střížkově se v podzemí težilo výhradně na písek. Za 2. sv. války bylo podzemí Hamplovy pískovny adaptováno na protiletecký kryt.\n\nV letech 1965-1968 v místě Hamplovy pískovny proběhl rozsáhlý inženýrsko-geologický průzkum z důvodů výstavby Sídliště Prosek, zaměřený na vyhledávání podzemí. Vyrazila se zde řada průzkumných vrtů, několik šachet ze kterých se vyrazily stovky metrů chodeb průzkumné štoly, tzv. \"Téčko\" ve tvaru písmene T, jehož horní ramena šla pod ulící Na vyhlídce, dřík od dnešního č.p. 395, kolmo na tuto ulici. Po ukončení průzkumu byly šachty zasypány, štoly zůstaly volné, krom východního křídla, které bylo založeno, neboť se zde plánovala výstavba stadionu a sportoviště. V bezprostřední blízkosti průzkumné šachty Š1 byl později postaven okál č.p. 395 k.ú, Prosek, jehož nároží bylo založeno přímo na místě ohlubně bývalé průzkumné šachty Š1. Z důvodů zavodnění ze svodu dešťové vody ze střechy domu, zaústěného do vsakovací jímky na místě bývalé šachty Š1, zásyp této šachty slehnul a roh domu č.p. 395 prasknul \"(havárie podobného typu se stala nedávno na místě šachty Š2)\". V roce 2000-2001 Praha 9 nechala pod záminkou sanace tohoto prasklého domu č.p. 395 vyrazit novou šachtu a štolu, jejímž skutečným účelem bylo ale zpřístupnění podzemí pro veřejnost z pozemků městské části Praha 9, tak aby se Praha 9 mohla zmocnit podzemí s historickým vstupem nacházejícím se území jiné městské části – Prahy 8 – navíc na pozemku soukromých vlastníků, kteří si zpřístupnění podzemí Prahou 9 na svých pozemcích nepřáli \"(resp. žádali oprávněnou finanční kompenzaci)\". Šachta a štola byla vyražena pod záminkou havarijní situace s účelem údajné sanace, tak aby Praha 9 nemusela vypisovat veřejnou soutěž na dodávku hornických razicích prací a aby majitelé pozemků s historickým podzemí na Praze 8 nemohli oponovat rozhodnutí o umístění stavby – ostatně formálně nešlo o stavbu ani zpřístupnění podzemí, ale o \"sanaci havarijní situace\". Pokles rohu domu č.p. 395 do průzkumné šachty Š1 byl interpretován jako projev historického poddolování a mylně se předpokládalo, že se zde nachází mnoho kilometrů chodeb rozsáhlého podzemního systému, byť to již vyvrátil průzkum z let 1965-68. Je to zajímavý příklad, jak neověřené fámy a městské legendy ovlivňují investiční politiku velkoměsta.\n\nPodzemí Hamplovy pískovny je dnes devastováno několikanásobným zatopením podzemí z porušené kanalizace, splašky do podzemí \"Močálky\" dlouhodobě zatékaly hlavně koncem 80. let, v jižní části vznikly až 150 cm mocné usazeniny fekálních kalů. Podzemí bylo posprejováno narkomany a zabydleno bezdomovci, kteří si zde rozdělávali ohně a zbylo zde po nich velké množství tlejícího odpadu. Naposledy bylo podzemí zatopeno v roce 2012 z porušeného vodovodu. Tyto záplavy vedly k rozmočení pilířů a jejich postupnému narušení až destrukci. Dnes již větší část podzemí není vhodná pro zpřístupnění pro veřejnost z bezpečnostních a hygienických důvodů (přitomnost kalů z kanalizace). Svého času zde plánovala Praha 9 zpřístupnění po vzoru rozsáhlých solných dolů v rakouském Hallstattu, kdy Prosecké podzemí měl brázdit turistický důlní vláček a měly zde být další atrakce pro turisty, na které však zdejší podzemí nemá patřičný rozsah a dostatečně rozměrné prostory. Velkou stavební akci na zpřístupnění Proseckého podzemí měla investovat městská akciová společnost Kolektory Praha, předpokládaná částka měla být 70-90 milionů Kč. Po změnách ve vedení města za primátora Bohuslava Svobody byla tato akce zrušena. V nedávné době prodala Praha 9 pozemky včetně nově vyražené šachty a sanační štoly developerům z firmy Euro Project BETA s.r.o., člen koncernu, IČO: 26731584, kteří se tak stali jediní majitelé nové šachty a štoly. Záměr developerů s nově vyraženým podzemím na Proseku je nejasný. Historická část podzemí podle zákona nadále patří vlastníkům pozemku na Praze 8 Libeň, kde se nachází původní vstup do historického podzemí. Praze 9 patří pouze velice malá část zavaleného a destabilizovaného podzemí zvaného jako Amerika. Zájem Prahy 9 na zvýšení turistického ruchu na Praze 9 se nyní orientuje na projekt Pragovka (plánovaná umělecká centra, muzea a bytová výstavba) v Kolbenově ulici ve Vysočanech.\n\nV současné době se opět Praha 9 pokouší zpřístupnit pro veřejnost toto silně zdevastované historické podzemí na Praze 8, které ji nepatří a nikdy nepatřilo. Dne 22. května 2017 podala Praha 9, Odbor správy majetku žádost na zahájení územního a stavebního řízení na stavbu nazvanou \"Prosecké skály - zpřístupnění historického podzemí Proseka\" na pozemku 117/1 v k.ú. Prosek v Praze 9, obsahující vodorovnou štolu délky 15,1 metru, jejíž součástí bude šachta o průměru 4,8 metru. Spisová značka na Praze 9 je S MCP09/02631/2017/OVÚR/JR, odpovědná osoba Ing. Karel Hořejš, vedoucí Odboru výstavby a územního rozvoje městské části Praha 9. Záměrem je propojit objekt nové vyhlídky na pozemku par.č. 117/1 se stávajícím podzemím vyraženým v letech 2000-2001, dnes na pozemku firmy Euro projekt Beta sro par.č. 117/18 a tím obejít vlastnická práva majitelů pozemků na Praze 8, kde se nachází původní historické podzemí a vyhnout se tak územnímu a stavebnímu řízení na Praze 8 jako i nárokům majitelů dotčených pozemků na Praze 8. Tuto absurdní situaci umožnilo několik účelových vykonstruovaných posudků na objednávku Prahy 9, které zcela ignorují platné zákony ČR. Na tyto vlastní účelové posudky se nyní Praha 9 odvolává ve svyých neoprávněných nárocích na vlastnictví podzemí na Praze 8.\n\nZ poloviny je území pokryto zbytky teplomilných stepních trávníků, tzv. \"Festucion valesiacae\" a \"Bromion erectii\", ostatní plocha je zarostlá dřevinami či konkurenčně silnějšími bylinami. Zahrádkářská osada podél severního okraje PP se významně podílí invazními kultivary, otevřena místa zarůstají ostružinou a šípkem.\n\nPřesto, že lokalita je vedena v katastru jako bezlesí, pozvolna zarůstá sukcesními dřevinami a křovinami, jako je jírovec maďal, trnovník akát, růže šípková, ostružiník. Fragmenty nejcennějších teplomilných trávníků svazu \"Festucion valesiacae\" a \"Bromion erectii\", představuji např. hadinec obecný (\"Echium vulgare\"), hlaváč bledožlutý (\"Scabiosa ochroleuca\"), chrpa čekánek (\"Centaurea scabiosa\"), chrpa latnatá (\"Centaurea stoebe\"), velmi hojná jehlice trnitá (\"Ononis spinosa\"), nehojná kostřava žlábkatá (\"Festuca rupicola\"), krvavec menší (\"Sanguisorba minor\"), máčka ladní (\"Eryngium campestre\"), mařinka psí (\"Asperula cynanchica\"), prorostlík srpovitý (\"Bupleurum falcatum\"), pryšec chvojka (\"Euphorbia cyparissias\"), řepík lékařský (\"Agrimonia eupatoria\"), srpek obecný (\"Falcaria vulgaris\") nebo válečka prapořitá (\"Brachypodium pinnatum\").\n\nRozšiřuji se agresívní rostliny, např. ovsík vyvýšený (\"Arrhenatherum elatius\"), srha říznačka (\"Dactylis glomerata\"), pýr plazivý (\"Elytrigia repens\"), třtina křovištní (\"Calamagrostis epigeios\") aj. V lokalitě vyskytuje chráněná strdivka sedmihradská (\"Melica transsilvanica\") C4.\n\nK jihu orientované skalky poskytuji ukryty vhodné pro teplomilné druhy hmyzu, např. čmelák skalní (\"Bombus lapidarius\").\n\nNejzajmavějšimi zástupci živočišné říše v PP jsou silně až kritický ohrožené druhy netopýrů. Silně ohrožený netopýr ušatý (\"Plecotus auritus\"), kriticky ohrožení vrápenec malý (\"Rhinolophus hipposideros\") a netopýr velký (\"Myotis myotis\") a ohrožený netopýr brvitý (\"Myotis emarginatus\") využívají podzemních prostor k přezimování.\n\nFauna, běžná pro danou zeměpisnou šířku je zde výrazně obohacená o stepní a mediteránní teplomilné druhy hmyzu. Spatříme tu jíž zmíněného čmeláka skalního (\"Bombus lapidarius\"), vosíka \"Polistes nimpha\", vyskytuje zde přástevník starčkový (\"Hipocrita jacobae\") a vřetenuška obecná (\"Thermophila filipendulae\"), vzácné mandelinky \"Aphthona cyparissiae\", \"Clytra laeviuscula\", \"Luperus lyperus\", \"Phyllotreta vittula\" a nosatce \"Apion penetrans, Brachysomus villosulus, Coenorhinus pauxillus, Otiorhynchus fullo, Sitona longulus, Stomodes gyrosicollis, Trachyphloeus alternans\". V minulosti byla spatřena ještěrka obecná (\"Lacerta agilis\"), ojediněle se vyskytuje silně ohrožený slepýš křehký (\"Anguis fragilis\").\n\nLokalita je hodně navštěvována, protože se nachází na okraji velkého sídliště a je zařazená do naučné stezky, oblíbena pejskaři. To vše samozřejmě nese ohrožení eutrofizací (psí výkaly), znetvoření skalních stěn vandaly, odkládáním odpadků a zakládáním ohnišť.\n\nPlán péče pro Prosecké skály v období 2010-2019 stanovuje majoritně zachování současného stavu, což předpokládá občasné koseni a prořezávání sukcesních křovin a dřevin, zamezení vandalizmu, vzniku černých skládek, omezení pohybu osob a psů jen na vyznačené stezky.\n\nPřírodní památkou vede turistická značená trasa 1105 od konečné tramvají v Kobylisích do Starých Malešic.\n\n"}
{"id": "614889", "url": "https://cs.wikipedia.org/wiki?curid=614889", "title": "Pyramida (rozcestník)", "text": "Pyramida (rozcestník)\n\nPyramida může být:\n\n\n\n\n\n\n \n"}
{"id": "614891", "url": "https://cs.wikipedia.org/wiki?curid=614891", "title": "Okresní soud ve Zlíně", "text": "Okresní soud ve Zlíně\n\nOkresní soud ve Zlíně je okresní soud se sídlem ve Zlíně, jehož odvolacím soudem je Krajský soud v Brně – pobočka ve Zlíně. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází spolu s Okresním státním zastupitelstvím ve Zlíně, pobočkou Krajského soudu v Brně a pobočkou Krajského státního zastupitelství v Brně v moderní budově v ulici Dlouhé Díly v městské části Zlín-Louky.\n\nJde o jeden z nejmladších českých okresních soudů, zřízen byl v roce 1913, svou činnost navíc zahájil až o deset let později.\n\nObvod Okresního soudu ve Zlíně se zcela neshoduje s okresem Zlín, patří do něj území těchto obcí:\n\nBiskupice •\nBohuslavice nad Vláří •\nBohuslavice u Zlína •\nBratřejov •\nBrumov-Bylnice •\nBřeznice •\nBřezová •\nBřezůvky •\nDešná •\nDobrkovice •\nDolní Lhota •\nDoubravy •\nDrnovice •\nDržková •\nFryšták •\nHalenkovice •\nHaluzice •\nHorní Lhota •\nHostišová •\nHrobice •\nHřivínův Újezd •\nHvozdná •\nJasenná •\nJestřabí •\nKaňovice •\nKarlovice •\nKašava •\nKelníky •\nKomárov •\nKřekov •\nLhota •\nLhotsko •\nLípa •\nLipová •\nLoučka •\nLudkovice •\nLuhačovice •\nLukov •\nLukoveček •\nLutonina •\nMachová •\nMysločovice •\nNapajedla •\nNávojná •\nNedašov •\nNedašova Lhota •\nNeubuz •\nOldřichovice •\nOstrata •\nOtrokovice •\nPetrůvka •\nPodhradí •\nPodkopná Lhota •\nPohořelice •\nPoteč •\nPozlovice •\nProvodov •\nRacková •\nRokytnice •\nRudimov •\nSazovice •\nSehradice •\nSlavičín •\nSlopné •\nSlušovice •\nSpytihněv •\nŠanov •\nŠarovy •\nŠtítná nad Vláří-Popov •\nTečovice •\nTichov •\nTlumačov •\nTrnava •\nUblo •\nÚjezd •\nValašské Klobouky •\nVelký Ořechov •\nVeselá •\nVizovice •\nVlachova Lhota •\nVlachovice •\nVlčková •\nVšemina •\nVysoké Pole •\nZádveřice-Raková •\nZlín •\nŽelechovice nad Dřevnicí •\nŽlutava\n\n"}
{"id": "614892", "url": "https://cs.wikipedia.org/wiki?curid=614892", "title": "Zdeněk Jindra", "text": "Zdeněk Jindra\n\nZdeněk Jindra (* 1931, Chlum u Třeboně) je český historik, zaměstnanec Ústavu hospodářských a sociálních dějin FF UK Praha.\n\nJeho zaměřením jsou dějiny slovanských národů a hospodářské dějiny zemí střední a jihovýchodní Evropy v 19. a 20. století. Je členem Společnosti pro hospodářské a sociální dějiny a Sdružení historiků ČR.\n\n"}
{"id": "614893", "url": "https://cs.wikipedia.org/wiki?curid=614893", "title": "Měřítko", "text": "Měřítko\n\nMěřítko může být\n"}
{"id": "614894", "url": "https://cs.wikipedia.org/wiki?curid=614894", "title": "Brněnsko-rosická dráha", "text": "Brněnsko-rosická dráha\n\nBrněnsko-rosická dráha (BRD, německy \"k.k. privilegierte Brünn-Rossitzer Eisenbahnunternehmung\", zkratka BRE) byla soukromá železniční společnost, která vybudovala a provozovala trať z Rosického nádraží v Brně do nynější obce Zastávky (do roku 1920 Boží Požehnání). Stanice, která byla vybudována na tehdejším katastru obce Babice u Rosic, se nejprve jmenovala Segen Gottes (v českém překladu \"Boží Požehnání\") podle blízkého uhelného pole, v letech 1867–1871 Rossitz-Segen Gottes, následně až do roku 1918 opět Segen Gottes. Jednalo se o druhou tzv. uhelnou dráhu, vybudovanou na českém území. Jejím hlavním úkolem byla přeprava uhlí z Rosicko-oslavanského uhelného revíru do Brna.\n\nŽádost o koncesi byla odeslána již v roce 1851 a byla udělena císařem Františkem Josefem I. v roce 1854. Terén byl nenáročný, trať tak mohla být otevřena v roce 1856. Již před udělením koncese si však podnikatelství zajistilo u těžařů, že veškeré uhlí bude přepravováno právě po této trati.\n\nSpolečnost se zaměřovala především na přepravu uhlí a osobní doprava stála až na druhém místě. Vozový park tvořilo zpočátku 90 vozů pro přepravu uhlí a jen 6 vozů osobních. V roce 1866 se park nákladních vozů rozšířil na stovku, zatímco osobních vozů zůstávalo stejně. V roce 1861 společnost požádala o rozšíření sítě o dalších pět kilometrů do Zbýšova a o přestavbu navazujících vleček z koněspřežného na lokomotivní provoz.\n\nV pozdějších letech způsobovala firmě starosti konkurence ostravského černého uhlí a koksu. Oslavanský revír byl též rozsahem malý a neumožňoval další rozvoj těžby. V této době se však již trať ocitla v zájmové sféře tehdejšího dopravního gigantu Rakouské společnosti státní dráhy (StEG). Ta se pomocí tratě BRE snažila spojit dvě části své sítě, které doposud nebyly spojeny a mezi nim se nacházela síť konkurenční Severní dráhy Ferdinandovy. StEG si nejprve v roce 1870 trať za výhodných podmínek pronajala, neboť toho roku využila úsek z Brna do Střelic jakožto pokračování své nové tratě z Vídně. V roce 1879 StEG celou společnost odkoupila.\n\nV 80. letech 19. století byla trať bývalé Brněnsko-rosické dráhy využita i pro trasování Českomoravské transverzální dráhy. Roku 1886 byl postaven její úsek z Okříšek do Zastávky, kde se napojil na trať Brno–Zastávka, čímž se trať bývalé Brněnsko-rosické dráhy stala součástí spojení mezi Brnem a Jihlavou.\n\n\n\n"}
{"id": "614897", "url": "https://cs.wikipedia.org/wiki?curid=614897", "title": "Jindra (příjmení)", "text": "Jindra (příjmení)\n\nJindra je domácká podoba křestního jména Jindřich nebo Jindřiška, existuje ale více osob s tímto příjmením:\n\n\n\n"}
{"id": "614899", "url": "https://cs.wikipedia.org/wiki?curid=614899", "title": "Jindřich (příjmení)", "text": "Jindřich (příjmení)\n\nJindřich je mužské křestní jméno, ale existuje i jako české příjmení:\n\n\n"}
{"id": "614905", "url": "https://cs.wikipedia.org/wiki?curid=614905", "title": "Arrondissement Segré", "text": "Arrondissement Segré\n\nArrondissement Segré je francouzský arrondissement ležící v departementu Maine-et-Loire v regionu Pays de la Loire. Člení se dále na 5 kantonů a 61 obcí.\n\n"}
{"id": "614910", "url": "https://cs.wikipedia.org/wiki?curid=614910", "title": "Homer jde studovat", "text": "Homer jde studovat\n\nHomer jde studovat ( ) je 3. díl páté řady amerického animovaného seriálu \"Simpsonovi\".\n\nV elektrárně (kde pracuje Homer) je prováděna kontrola způsobilosti dělníků. Smithers naštěstí \"méně nadané zaměstnance\" uklidí do sklepa a dá jim důležitý úkol – hlídat včelu ve sklenici. Homer je hlavou \"včelí gardy\", ale sklenici skopne a včela ulétne. Homer se ji snaží chytit, ale dostane se ke kontrole způsobilosti, která skončí katastrofálně. Homer musí buď brány elektrárny nadobro opustit a nebo vystudovat nukleární fyziku. Na koleji se seznámí s trojicí šprtů, které se snaží naučit užívat si školy a zároveň šprti se snaží Homera naučit fyziku. Kvůli Homerovu fórku šprty ze školy vyhodí, ale povede se mu je dostat na školu zpátky a na oplátku šprti pomůžou Homerovi k diplomu.\n"}
{"id": "614919", "url": "https://cs.wikipedia.org/wiki?curid=614919", "title": "Boboluszki", "text": "Boboluszki\n\nBoboluszki (česky \"Bobolusky\", německy \"Boblowitz\" a v letech 1936-1945 německy \"Hedwigsgrund\") je ves v jižním Polsku, v Opolském vojvodství, v powiatu głubczyckém, ve gmině Branice, v Opavské pahorkatině na řece Opavě. Z Bobolusk pocházela stejnojmenná vladycká rodina Boboluští z Bobolusk.\n\nV sołectwu Boboluszki žije 359 obyvatel (v dubnu 2011).\n\nMezi vesnicemi Boboluszki a Branice je Plechowa Góra (328 m n. m.; německy \"Plechowa Berg\" nebo od 30. let \"Blechberg\"), nejvyšší hora Opavské pahorkatiny (polsky \"Płaskowyż Głubczycki\"), na které dříve stávala triangulační věž.\n\nVe vsi se nachází silniční hraniční přechod Boboluszki - Skrochovice do české obce Brumovice.\n"}
{"id": "614920", "url": "https://cs.wikipedia.org/wiki?curid=614920", "title": "Rosemaid", "text": "Rosemaid\n\nRosemaid je hudební skupina zpěváka Mira Šmajdy, která vznikla v květnu 2010. Koncertuje na Slovensku a v České republice.\n\n\nHistorie kapely Rosemaid sahá až do podzimu 2009, kdy se setkal Miro Šmajda s kytaristou Mirem Bitomským a dohodli se na spolupráci. \nBaskytaristu Tamáse Beliczu a bubeníka Jara Žiga poznal až při nahrávání prvního singlu Last Forever v Dublinu. \nK této čtveřici se přidal poslední člen – druhý kytarista Roman Birkuš, a to díky konkurzu na tento post, který proběhl úspěšně v květnu. \nKompletní sestava funguje také od května 2010 a od té doby společně odehráli mnoho koncertů, různých vystoupení a festivalů.\n\nV létě 2010 se zavřeli do nahrávacího studia Sono Nouzov v České republice, kde pracovali na přípravě a nahrávání alba.\nPrvní debutové album s názvem Čo sa týka lásky v produkci Milana Cimfe vyšlo 8. listopadu 2010. Po roce spolupráce s Mirem Šmajdou se Roman Birkuš rozhodl, že odejde z postu kytaristy v Rosemaid a bude tak nadále spolupracovat pouze s The Paranoid. Mirko Bitomský se taktéž rozhodl odejít z nám neznámých důvodů. Byl vyhlášen konkurz na nového kytaristu, který se konal 18. března v Bratislavě. Tento konkurz vyhrál Adam Noška, který mimochodem vyhrál i česko-slovenskou Gitariádu roku 2010.\n\n\n\n"}
{"id": "614925", "url": "https://cs.wikipedia.org/wiki?curid=614925", "title": "Pretty Girl Rock", "text": "Pretty Girl Rock\n\n„Pretty Girl Rock“ je píseň americké R&B zpěvačky Keri Hilson. Píseň se nachází na jejím druhém studiovém albu \"No Boys Allowed\". Produkce se ujali producenti Ne-Yo a Chuck Harmony.\n"}
{"id": "614935", "url": "https://cs.wikipedia.org/wiki?curid=614935", "title": "Sud Aviation Vautour", "text": "Sud Aviation Vautour\n\nSud-Ouest Aviation (SNCASO) S.O. 4050 Vautour II byl francouzský bombardovací, přepadový a útočný letoun využívaný francouzským letectvem (\"Armée de l'Air\"). Později bylo 28 letounů využíváno Izraelským vojenským letectvem. Název letounu, \"Vautour\", ve francouzštině znamená sup.\n\nPoprvé vzlétl 16. října 1952 a do aktivní služby byl zařazen roku 1958. Jedinou zemí, kam byl letoun exportován, byl Izrael, který letouny nasadil v šestidenní (1967) a opotřebovací válce (1968–70). V nich byly využity jak při bombardovacích misích, tak při vzdušných soubojích. Izraelské letectvo letoun vyřadilo roku 1971 a v březnu následujícího roku byl podniknut poslední let. Celkově byl letoun vyřazen ze služby roku 1979, kdy byl nahrazen stíhačkou Mirage F1.\n\nKdyž v roce 1952 francouzské letectvo vydalo požadavek na nový těžký stíhací letoun, přišla společnost SNCASO s návrhem SO-4050. Byl to derivát experimentálního letadla SO-4000, které bylo poháněno dvěma proudovými motory Rolls-Royce Nene 102. Pohonné jednotky byly umístěny v gondolách pod křídly, které měly šípovitost 35°.\n\nPrvní prototyp S.O. 4050-01 převzal konstrukci od svého předchůdce, ale původní motory byly nahrazeny francouzskými Atar 101C. Každý z motorů s axiálním kompresorem měl výkon 27,4 kN. Tento stroj poprvé vzlétl 16. října 1952, pilotovaný Jacquesem Guignardiou. Prototyp sloužil jako základ pro dvoumístnou verzi noční stíhačky Vautour IIN, které bylo nakonec vyrobeno 70 kusů. Letadla Vautour IIN byla vybavena radarem DRAC-25AI nebo DRAC-32AI a šlo o jedinou verzi, která byla schopna létat v noci a použít rakety.\n\n16. prosince 1953 vzlétl prototyp S.O. 4050-02, poháněný motory Atar 101D o výkonu 29,42 kN. Z tohoto prototypu vznikla jednomístná bojová varianta Vautour IIA, určená k útokům proti pozemním cílům. V této verzi bylo vyrobeno 30 kusů, které byly nakonec poháněny motory Atar 101E-3 s tahem 36 kN.\n\nTřetí prototyp S.O. 4050-03 se poprvé k obloze vznesl 5. prosince 1954. Vznikla z něj varianta Vautour IIB, což byl dvoumístný bombardér, poháněný dvojicí motorů Armstrong Siddeley Sapphire. Celkem bylo v této verzi vyrobeno 40 kusů, které byly schopny nést i jaderné pumy AN-11 nebo AN-22. Později bylo několik těchto strojů předěláno na letadla pro elektornický boj a průzkumné letouny.\n\nSériová výroba stíhaček Vautour se rozběhla v roce 1956 a do francouzského letectva byly zařazeny v roce 1958. V roce 1957 začala Francie dodávat Vautour IIA i izraelskému letectvu, které potřebovalo nahradit starší letadla de Havilland Mosquito a Gloster Meteor. Nový stroj umožňoval zaútočit na nepřátelské pozemní cíle i na dlouhé vzdálenosti. Ve službách izraelského letectva se letadlo dočkalo svého ostrého bojového nasazení. Vyřazeno bylo poměrně brzy v roce 1971, protože v důsledku francouzského embarga chyběly Izraeli náhradní díly. Kvůli neschopnosti dalších oprav a údržby byly letadla Vautour nahrazeny americkými stroji F-4E Phantom II.\n\n5. června 1967 se 25 letadel Vautour podílelo na preventivním útoku na arabská letiště s názvem operace Moked. Tehdy měly tyto stroje největší dolet ze všech letadel izraelského letectva. Proto uskutečnily nálety na nejvzdálenější letiště jako byly H-3 v Iráku nebo Luxor a Ras Banas v Egyptě. Podařilo se jim zničit mnoho letadel Il-28 a Tu-16 odstavených na zemi. Během těchto bojů ztratil Izrael dvě z letadel Vautour.\n\nVautour byl vyráběn ve třech základních variantách, lišících se určením, výzbrojí a detaily konstrukčního provedení.\n\n\n\n\nJeden z Izraeli dodaných strojů varianty IIN byl upraven pro vedení radioelektronického boje a nesl označení II.1N(E). \n\n\n\n\n"}
{"id": "614948", "url": "https://cs.wikipedia.org/wiki?curid=614948", "title": "Modrý pták", "text": "Modrý pták\n\nModrý pták může být:\n\n\n"}
{"id": "614949", "url": "https://cs.wikipedia.org/wiki?curid=614949", "title": "Induktor", "text": "Induktor\n\nSlovem induktor se označuje několik druhů zařízení, která mají souvislost s elektromagnetickou indukcí. Jsou to:\n\n"}
{"id": "614950", "url": "https://cs.wikipedia.org/wiki?curid=614950", "title": "Modrý pták (film, 1976)", "text": "Modrý pták (film, 1976)\n\nModrý pták, anglicky The Blue Bird, rusky Siňaja ptica, je první sovětsko-americký hraný film z roku 1976 režiséra George Cukora, jde o pohádkový fantasy muzikál, který byl natočen podle námětu ze stejnojmenné divadelní hry belgického dramatika a nositele Nobelovy ceny Maurice Maeterlincka. Film vyprodukovaly společnosti: americká 20th Century Fox a sovětský Leninfilm.\nFilm byl kompletně natočen v Sovětském svazu a jeho natáčení provázely velké obtíže (jazyková bariéra, nevhodná strava, politický dozor).\n\nDěj vypráví příběh dvou dětí (chlapce Tyltyla a děvčátka Mytyly) pocházejících z rodiny chudého drvoštěpa, které putují za modrým ptákem. Příběh symbolizuje odvěkou lidskou touhu po štěstí. Modrého ptáka, symbol tohoto štěstí, najdou až na konci své pouti doma v kleci. Když jej posléze darují sousedovic nemocnému děvčátku, které se z radosti nad ním uzdraví, pochopí, že štěstí pramení v lásce k člověku a ve vůli zmírnit jeho utrpení.\n\n"}
{"id": "614954", "url": "https://cs.wikipedia.org/wiki?curid=614954", "title": "Tak", "text": "Tak\n\nSlovo Tak či zkratka TAK může znamenat:\n\n\n"}
{"id": "614956", "url": "https://cs.wikipedia.org/wiki?curid=614956", "title": "Tak (město)", "text": "Tak (město)\n\nTak je město v západním Thajsku při řece Ping. Město je administrativním centrem Provincie Tak. Má okolo 24,6 tis. obyvatel.\n\n"}
{"id": "614967", "url": "https://cs.wikipedia.org/wiki?curid=614967", "title": "Tonice-Bezedná", "text": "Tonice-Bezedná\n\nTonice-Bezedná je přírodní rezervace, byla vyhlášena roku 1985 a nachází se v katastrálním území obce Velký Osek. Důvodem ochrany je systém tůní s leknínem bílým a mokré louky s bohatou květenou.\n\n"}
{"id": "614971", "url": "https://cs.wikipedia.org/wiki?curid=614971", "title": "Ohnivé léto", "text": "Ohnivé léto\n\nOhnivé léto je český film režiséra Františka Čápa a Václava Kršky z roku 1939.\n\nFilm vznikl na námět Krškova románu Odcházeti s podzimem.\n\n\n\nJulio (Václav Sova) se po letech studií vrací do rodného domu, aby se zde opět setkal se svou starou chůvou (Antonie Nedošínská), přítelem z dětství Petrem a krásnou sestřenkou Rosou (Lída Baarová), která ho svým koketním jednáním přitahuje i děsí zároveň. Rosa tak ve skutečnosti jedná na protest proti své matce - Juliově tetě -, jež svou odtažitostí a chladem trápí své nejbližší. Rosa i Julio mají přísný zákaz setkávat se s obyčejnými lidmi z vesnice, což je odsuzuje k životu v osamělosti. Julio však zákaz rychle poruší, když se seznámí s Petrovou milou, přezdívanou Červená Klárka (Zorka Janů), do níž se tajně zamiluje. Zvrat přichází ve chvíli, kdy se do vesnice za bouřky dostane zraněný mladík Šimon (Svatopluk Beneš). Během konvalescence se sblíží s Petrem, Juliem a Klárkou, a ta se do něj beznadějně zamiluje. Šimon v ní však vidí jen malé devčáko - sám je fascinován Rosou, kterou jednoho dne náhodně překvapí při koupeli, a se kterou sdílí lásku pro hudbu i vychování. Rosa jeho city opětuje a chystá se odejít od matky. Červená Klárka se však o jejich lásce dozví a v beznaději se vrhá z útesu do vody. Petr se pokouší ji zachránit - sám ale utone v hlubinách. Klárku nakonec zachrání Julio. Šimon se cítí vinen z celého neštěstí a odchází. Zůstává však s Rosou, když se dozví, že s ním čeká dítě.\n\nV tomto filmu si Lída Baarová zahrála po boku své vlastní sestry, teprve sedmnáctileté Zorky Janů. Ve filmu zazní nĕkolik písní, z toho píseň \"Milujem to, co ztrácíme\" zpívá sama Baarová.\n\nFilm také proslul scénou, ve které Lída Baarová při koupání nechtĕnĕ odhalí ňadra.\n"}
{"id": "614973", "url": "https://cs.wikipedia.org/wiki?curid=614973", "title": "Keith Azopardi", "text": "Keith Azopardi\n\nKeith Azopardi (* 6. červen 1967 Gibraltar) je gibraltarský právník a politik, předseda Pokrokové demokratické strany (\"Progressive Democratic Party\", PDP).\n\nNarodil se v Gibraltaru, avšak je maltského původu. V roce 1990 získal oprávnění vykonávat advokátskou činnost. V letech 1996 až 2000 byl gibraltarským ministrem pro životní prostředí a zdraví za Gibraltarské sociální demokraty. Poté se stal zástupcem předsedy vlády a do roku 2003 i ministrem obchodu a průmyslu.\n\nV roce 2003 odešel z politiky, ale v červnu 2006 založil Pokrokovou demokratickou stranu. Účastnil se taktéž jednání s britskou vládou o nové gibraltarské ústavě z téhož roku.\n\nV říjnu 2009 vydal knihu \"Sovereignty and the Stateless Nation: Gibraltar in the Modern Legal Context\", ve které projednával ústavní status Gibraltaru a navrhoval cesty k trvalé dohodě se Španělskem.\n"}
{"id": "614974", "url": "https://cs.wikipedia.org/wiki?curid=614974", "title": "Salomon (firma)", "text": "Salomon (firma)\n\nSalomon je francouzská firma se sídlem v Metz-Tessy vyrábějící sportovní vybavení zejména pro lyžování. Je vlastněna finským konglomerátem Amer Sports, pod něhož spadají i firmy Wilson Sporting Goods (USA), Mavic (Francie), Atomic (Rakousko), Suunto (Finsko), Arc'teryx (Kanada) a další.\n\nByla založena v roce 1947 Françoisem Salomonem a jeho ženou a synem Georgesem. V roce 1997 se stala součástí německého výrobce Adidas. Ten ji v roce 2005 (20. října) prodal finské obchodní skupině Amer Sports za 485 milionů eur.\n\nSalomon byl dlouhou dobu partnerem významného výrobce lyží a lyžařské obuvi Fischer, který využíval jeho vázání Salomon Nordic System (SNS). Fischer pak v roce 2007 podepsal partnerskou smlouvu s norskou firmou Rottefella, což je přímý konkurent Salomonu v sortimentu lyžařských vázání. Systém SNS využívaly k roku 2013 mimo Salomonu ještě značky Hartjes, Sportful, BOTAS, Atomic.\n\nNa poli lyžařského vázání pro běžky nabízí firma tři systémy – nejstarší SNS (Salomon Nordic System), novější SNS Pilot a nejnověji Prolink kompatibilní s konkurenčním systémem NNN od Rottefelly.\n\n"}
{"id": "614980", "url": "https://cs.wikipedia.org/wiki?curid=614980", "title": "Léto (rozcestník)", "text": "Léto (rozcestník)\n\nLéto může být:\n\n\n\n\n\n\n"}
{"id": "614983", "url": "https://cs.wikipedia.org/wiki?curid=614983", "title": "František Čáp", "text": "František Čáp\n\nFrantišek Čáp (7. prosince 1913, Čachovice, Rakousko-Uhersko – 13. ledna 1972, Ankaran, Jugoslávie) byl český filmový režisér a scenárista. Po emigraci v roce 1949 točil filmy v Německu a Slovinsku.\n\nStřední školu vystudoval v Táboře, Vyšší lesnickou školu pak v Písku. V 19 letech odešel do Prahy k Lucernafilmu, kde si vyzkoušel několik filmařských profesí. V roce 1932 si zahrál studenta gymnázia ve filmu \"Před maturitou\", což byla v jeho životě jediná herecká role. V letech 1939–1948 režíroval asi 16 filmů. Koncem července 1948 se na I. Filmovém festivalu ve Zlíně dostal kvůli filmu \"Bílá tma\" do konfliktu s dělnickou kulturní komisí. Přestože film nakonec získal několik ocenění, dělničtí delegáti napsali tzv. \"Otevřený list filmovým pracovníkům\". Disciplinární komise pak Františka Čápa obvinila z urážky dělnické poroty a ten se rozhodl pro emigraci.\n\nV roce 1949 se svou matkou emigroval do Západního Německa, kde v Mnichově pracoval pro Bavaria film. Později se usadil ve Slovinsku, kde se seznámil s ředitelem Triglav filmu a pomáhal zde s rozvojem slovinské kinematografie. Roku 1953 natočil komedii \"Vesna\", jež po několik let patřila k nejpromítanějším filmům v Jugoslávii. Ve jeho filmu \"Vrata ostaju otvorena\" z roku 1959 debutovala srbská herečka Milena Dravić. O rok později natočil špionážní film \"X25 javlja\", který byl prodán do 48 zemí. Definitivně se usadil v Portoroži v roce 1957. Zemřel v ankaranské nemocnici, pochován je v Piranu. V roce 1992 byl o Františku Čápovi natočen dokument \"Nedokončené léto Františka Čápa\".\n\n\n\n\n"}
{"id": "614984", "url": "https://cs.wikipedia.org/wiki?curid=614984", "title": "IAI Searcher", "text": "IAI Searcher\n\nIAI Searcher (v hebrejštině známý jako מרומית, \"Mejromit\", tj. doslova „rybák bahenní“, či v Izraeli oficiálně jako חוגלה, \"Chugla\", tj. „Orebice“) je průzkumný bezpilotní letoun (UAV), vyvinutý v 80. letech 20. století v Izraeli. V 90. letech nahradil bezpilotní letouny IMI Mastiff a IAI Scout do té doby sloužící v izraelské armádě.\n\nVzhled tohoto UAV je téměř identický s typy Scout a Pioneer, avšak velikostně je větší, a to zhruba dvakrát v porovnání se Scoutem. Je poháněn 35 kW (47 hp) pístovým motorem. Není vyspělejší pouze novější avionikou, senzorovými systémy a větší vytrvalostí, ale rovněž též zvýšenou redundancí pro lepší přežití. Mimo Izrael jej provozují armády Thajska, Turecka a Jižní Koreje.\n\nVíce než 100 letounů IAI Searcher druhé generace je ve výzbroji Indického vojenského letectva. V roce 2002 bylo jedno UAV sestřeleno hluboko nad pákistánským územím letounem F-16 pákistánského letectva. V květnu 2010 bylo jiné indické UAV zničeno, když ztratilo kontakt s operátorem na základně a nezvládlo přistání. Typ Searcher II byl rovněž prodán Singapuru.\n\n\n"}
{"id": "614989", "url": "https://cs.wikipedia.org/wiki?curid=614989", "title": "Pokroková demokratická strana (Gibraltar)", "text": "Pokroková demokratická strana (Gibraltar)\n\nPokroková demokratická strana (anglicky \"Progressive Democratic Party\", zkratka PDP) je gibraltarská politická strana založená v červnu 2006 právníkem, bývalým členem Gibraltarských sociálních demokratů a zástupcem ministerského předsedy Keithem Azopardim.\n\nStrana je mnohými pokládána, především konkurenční Novou gibraltarskou demokracií za odštěpeneckou skupinu od Gibraltarských sociálních demokratů (GSD), především díky osobám zakladatelů Azopardiho a Nicka Cruze, bývalým předním prominentům GSD.\n\nNěkteří z předních zakládajících členů odešlo ze strany v listopadu 2006 kvůli podpoře strany nové gibraltarské ústavy v listopadovém referendu. Pokrokoví demokraté se i přes výhrady rozhodli podporovat ústavu, „protože představuje masivní skok vpřed od ústavy z roku 1969 a protože nás do mnohem lepší pozice pro následující kroky.“\n\nVe všeobecných volbách do gibraltarského parlamentu v roce 2007 získala strana 3,75% a žádný mandát.\n"}
{"id": "614992", "url": "https://cs.wikipedia.org/wiki?curid=614992", "title": "Madla z cihelny", "text": "Madla z cihelny\n\nMadla z cihelny je česká komedie režiséra Vladimíra Slavínského z roku 1933.\n\n"}
{"id": "615002", "url": "https://cs.wikipedia.org/wiki?curid=615002", "title": "Blasisaurus", "text": "Blasisaurus\n\nBlasisaurus (\"ještěr z lokality Blasi\") byl rod velkého kachnozobého dinosaura z podčeledi Lambeosaurinae, žijícího v období nejsvrchnější křídy (stupeň maastricht) na území dnešního Španělska (provincie Huesca). Byl zřejmě blízce příbuzný rodu \"Arenysaurus\". Objevena byla pouze fragmentární kostra a lebka. Typový druh \"B. canudoi\" byl popsán kolektivem paleontologů v roce 2010. Tento hadrosaurid dosahoval zřejmě délky kolem 8 metrů a hmotnosti několika tun.\n\n"}
{"id": "615005", "url": "https://cs.wikipedia.org/wiki?curid=615005", "title": "Prstýnek (film)", "text": "Prstýnek (film)\n\nPrstýnek je česká filmová komedie režiséra Martina Friče. Jde o poslední film (natočený v roce 1944), který byl uveden ještě před osvobozením. Podle jiného zdroje měl snímek premiéru až v roce 1945. Námětem milostné epizody kněžny (Vlasta Fabianová) a \"muže z lidu\" \"Jana Sochora\" (Otomar Korbelář) se stala povídka \"Prstýnek\" Ivana Olbrachta z jeho knihy Devět veselých povídek z Rakouska i republiky. Tento fakt byl v době uvedení filmu do kin utajený kvůli problémům se zákonem, které v té době Olbracht měl.\n\n"}
{"id": "615007", "url": "https://cs.wikipedia.org/wiki?curid=615007", "title": "Mistrovství světa v atletice 1991", "text": "Mistrovství světa v atletice 1991\n\n3. mistrovství světa v atletice se konalo ve dnech 23. srpna – 1. září 1991 v japonském Tokiu na olympijském stadionu, kde se mj. konaly letní olympijské hry v roce 1964. \n\nNa programu bylo celkově 43 disciplín (24 mužských a 19 ženských). Na šampionátu byly vytvořeny tři nové světové rekordy. Postarali se o ně Američané, sprinter Carl Lewis (100 m), Mike Powell v dálce a mužské americké kvarteto ve štafetě na 4×100 metrů. Nejúspěšnější atletkou se stala Němka Katrin Krabbeová, která vybojovala dvě zlaté a dvě bronzové medaile.\n\nČeskoslovenským atletům se v Tokiu nepodařilo vybojovat cenný kov. Nejblíže zisku medaile byl desetibojař Robert Změlík, který nasbíral celkově 8 379 bodů a obsadil konečné 4. místo. Na bronzovou medaili, kterou získal Němec Schenk, ztratil 15 bodů. Trojí zastoupení mělo Československo v chůzi na 20 i na 50 km. Na kratší vzdálenosti dosáhl nejlepšího výsledku Igor Kollár, který byl třináctý. Patnáctý byl Roman Mrázek a sedmnáctý Pavol Blažek. V chůzi na 50 km byl nejlepší Pavol Szikora, který závod dokončil na 16. místě. Na 24. místě v čase 2.26:56 doběhl Martin Vrábel v maratonu. \n\nV technických disciplínách se naopak československým atletům nedařilo. Kvalifikací neprošli výškař Róbert Ruffíni, tyčkař Zdeněk Lubenský, dálkař Milan Gombala, trojskokan Ján Čado, koulař Karel Šula, diskař Imrich Bugár i oštěpař Jan Železný.\n\nMezi ženami zaznamenala nejlepší umístění výškařka Šárka Nováková, která ve finále obsadila výkonem 190 cm 9. místo. Chodkyně Ivana Brozmanová dokončila desetikilometrový závod na 26. místě.\n\n\n"}
{"id": "615008", "url": "https://cs.wikipedia.org/wiki?curid=615008", "title": "Sa'ar (rozcestník)", "text": "Sa'ar (rozcestník)\n\nSa'ar (: סַעַר‎) může mít více významů. Jde o:\n\n"}
{"id": "615009", "url": "https://cs.wikipedia.org/wiki?curid=615009", "title": "Okénko (film)", "text": "Okénko (film)\n\nOkénko je česká filmová komedie režiséra Vladimíra Slavínského z roku 1933.\n\n\n\n"}
{"id": "615013", "url": "https://cs.wikipedia.org/wiki?curid=615013", "title": "Život je krásný (film, 1940)", "text": "Život je krásný (film, 1940)\n\nŽivot je krásný je česká filmová komedie režiséra Ladislava Broma z roku 1940.\n"}
{"id": "615015", "url": "https://cs.wikipedia.org/wiki?curid=615015", "title": "William Renshaw", "text": "William Renshaw\n\nWilliam Renshaw (3. ledna 1861, Leamington, Warwickshire – 12. srpna 1904, Swanage, Dorset) byl anglický tenista, první z velkých postav tenisové historie, který v letech 1881–1886 a 1889 sedmkrát vyhrál Wimbledon ve dvouhře a dalších pět titulů získal ve čtyřhře. Pravoruký hráč praktikoval silový a technicky náročný tenis. Spolu s dvojčetem Ernestem vnesli do hry celodvorcový pohyb a jako první rozšířili voleje a smeče.\n\nSedm titulů Williama Renshawa z mužské dvouhry Wimbledonu byl rekordní počet do roku 2017, kdy přidal osmý titul na své konto Roger Federer. Renshaw však zůstává jediným, kterému se podařilo získat šest trofejí v řadě, přestože se amatérská etapa tenisu považuje za méně náročnou než současná profesionální. Značnou výhodou vítězů v letech 1878–1921 byla existence systému turnaje tzv. \"All Comers' Singles\", který obhájci titulu zajišťoval přímou účast ve finále následujícího ročníku proti vyzyvateli. S pěti vítězstvími v řadě za ním zaostávají Björn Borg a Roger Federer, kteří však museli odehrát všechny kola turnaje (velmi často jsou však právě oni zmińováni jako rekordmané v počtu získaných trofejí v řadě).\n\nV létě se účastnil turnajů v Anglii a Irsku, v zimě hrál na Francouzské riviéře.\n\nTřikrát (1882, 1883 a 1889) se ve finále Wimbledonu utkal se svým starším dvojčetem Ernestem Renshawem, vždy vítězně. Společně pak vyhráli pětkrát čtyřhru. Oba dominovali tenisu, podpořili jeho oblibu ve společnosti a stali se hybateli v přeměně vnímání tenisu jako společenské zábavy ve skutečný závodní sport. Daná éra bývá označována také jako \"Renshaw Rush\".\n\nV roce 1983 byl posmrtně uveden do Mezinárodní tenisové síně slávy.\n\n"}
{"id": "615016", "url": "https://cs.wikipedia.org/wiki?curid=615016", "title": "Valentin Dobrotivý", "text": "Valentin Dobrotivý\n\nValentin Dobrotivý je česká filmová komedie režiséra Martina Friče z roku 1942.\n\n\n\n\nValentin Dobrotivý je úředníkem pojišťovny Fortuna. Je to solidní, přesný a spořivý člověk a dobrák od kosti. Jeho kolegové v kanceláři, zvláště úředníci Bejšovec a Voborník na něj často vymýšlejí různé žerty; pan Plavec je důvěřivý a na všechno jim skočí. (vylitý inkoust, střílející doutníky nebo cigarety apod.).\n\nPan Plavec bydlí v podnájmu u paní Troníčkové. Je tak spořivý, že si čistí boty na sousedově rohožce, doma téměř nesvítí a bere si domů vedlejší práci na přivýdělek. Všechny své výdaje okamžitě pečlivě eviduje, šetří, aby měl něco do začátku po svatbě. Jeho snoubenkou je slečna Helena. Pan Plavec sní o vile se zahradou a autě.\n\nStrýčkem pana Plavce je pan Kudrna, majitel restaurace, kam pan Plavec dochází na obědy a večeře zdarma. Jednou se však nepohodnou a pan Kudrna již pana Plavce nezve.\nKolegové Bejšovec s Voborníkem připraví na pana Plavce další žert. V novinách s výherní listinou Jubilejní loterie upraví číslo výherního losu. Vědí, že pan Plavec má los č. 18456 a shodou okolností je první cena na los 8456. Dotisknou na listinu před číslo jedničku a vymění mu v šuplíku správnou listinu, kterou si předtím od kolportéra novin převzal. Pak mu zavolají jako zástupci loterie a upozorní jej na výhru. Ta má činit jeden milion Kč a být vyplacena za tři dny.\n\nPan Plavec se raduje, začne se chovat jakoby už nemusel pracovat. Sedí v kanceláři s nohama na stole.\n\nDalší kolegové v kanceláři panu Plavci blahopřejí. Když se o jeho výhře dozvědí přednosta kanceláře i ředitel, tak si jej začnou předcházet, povýší jej na tajemníka a nechají přestěhovat jeho stůl do sekretariátu.\n\nKdyž to vidí Bejšovec s Voborníkem, obávají se, že to tentokrát se žertem nepřehnali.\n\nV novinách vyjde článek s fotkou o výherci první ceny. K panu Plavcovi se náhle začne hlásit plno lidí, i pan Kudrna s ním obnoví kontakt. Pan Plavec přestane intenzivně šetřit, doma si začne svítit, bytné dá tisíc Kč, koupí dárky i pro dítě domovnice, pro Helenku objedná a nechá doručit piano, donese 5 tisíc Kč manželce zřízence na péči o nemocné dítě apod. Zástupkyně prodejce automobilů jej pozve na zkušební jízdu a pan Plavec si objedná bleděmodrý dvousedadlový vůz – kabriolet, na který nechá napsat iniciály své budoucí manželky Helenky (HP). Uzavře životní pojistku na půl milionu, také objedná vilu za 240 tisíc Kč, najme šoféra a zahradníka.\n\nBejšovec s Voborníkem již dále nemohou přihlížet a rozhodnou se říci o svém žertu pravdu. Dostaví se na večírek, který pan Plavec pořádá v restauraci Sakura za účasti přátel a ředitele pojišťovny s rodinou a řeknou pravdu, že se žádná výhra nekonala. V tu chvíli jej zase všichni přátelé a známí opustí.\nPaní bytná se rozhodne vrátit Plavci obdržených tisíc korun, ale pan Plavec nechce a říká, že to byla jediná moudrá věc, kterou udělal.\n\nKdyž se vrátí do práce, jeho stůl je odstěhován ze sekretariátu zpět do kanceláře v přízemí. Bejšovec s Voborníkem se mu omlouvají. Plavec však z kanceláře odejde, říká, že nemůže pracovat tam, kde se stal obětí nemístného žertu.\n\nRealitní makléř chce doplatek za vilu, šofér si jde stěžovat na policii kvůli zrušené smlouvě a zahradník s rodinou čeká před domem, kde bydlí pan Plavec a chce se nastěhovat do nové vily, kde se má pro pana Plavce starat o zahradu.\n\nMezitím Voborník v novinách najde omluvu loterie, že v tažební listině byla chyba tisku a výherní los má číslo 18456.\n\nPan Plavec se však už šel rozloučit s Helenkou, řekl jí, že po zprávě o výhře vybral jejich společné úspory – 20 tisíc Kč a zaplatil z nich zálohy atd., takže už ho jistě nemůže mít ráda, ale že jí po něm zbyde jeho životní pojistka. Helenka však odpověděla, že jej má stále ráda a že spolu věci vyřeší, půjdou nejdříve zrušit smlouvy na vilu a na auto.\nBejšovec s Voborníkem hledají pana Plavce, aby jej informovali, že skutečně vyhrál. Jdou i na policii zeptat se, zda není hlášená nějaká sebevražda.\n\nV pojišťovně stěhují Plavcův stůl zpátky do sekretariátu a ředitel vyšle přednostu kanceláře, aby se panu Plavci omluvil.\n\nHelenka donutí pana Plavce, aby se vrátil do práce a jde s ním. Když mu tam Bejšovec s Voborníkem řeknou, že skutečně vyhrál, Plavec řekne, že díky jejich vtipu získal cennou životní zkušenost a poznal lidi, ale teď už toho má dost. Vytáhne los, roztrhne jej a vyhodí z okna. Za losem vyskočí Bejšovec s Voborníkem, ale dopadnou na korbu nákladního vozu s pilinami. Helenka se zhrozí, že los je v nenávratnu, ale pan Plavec řekne, že to je tentokráte jeho vtip a ten pravý los má stále v kapse. Kolegové v kanceláři se radují, že pan Plavec je první, kdo doběhl Bejšovce s Voborníkem.\n\n\n\n"}
{"id": "615017", "url": "https://cs.wikipedia.org/wiki?curid=615017", "title": "Burlington", "text": "Burlington\n\nBurlington může znamenat:\n\n\n\n\n\n\n\n"}
{"id": "615018", "url": "https://cs.wikipedia.org/wiki?curid=615018", "title": "Okresní soud v Mělníku", "text": "Okresní soud v Mělníku\n\nOkresní soud v Mělníku je okresní soud se sídlem v Mělníku, jehož odvolacím soudem je Krajský soud v Praze. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v čtyřpodlažní secesní budově na rohu ulic Krombholcova a Fibichova, která byla postavena karlínskou firmou Matěje Blechy v letech 1910–1911 na místě dřívější vinice Šafránice. Soud má na svém nárožním štítě českého lva, do roku 1918 zde byl císařský dvouhlavý orel. Ve dvoře dříve fungovala i věznice.\n\nObvod Okresního soudu v Mělníku se zcela neshoduje s okresem Mělník, patří do něj území těchto obcí:\n\nBorek •\nBýkev •\nByšice •\nCítov •\nČečelice •\nDobřeň •\nDolní Beřkovice •\nDolní Zimoř •\nDřínov •\nDřísy •\nHorní Počaply •\nHořín •\nHostín •\nHostín u Vojkovic •\nChlumín •\nChorušice •\nChvatěruby •\nJeviněves •\nKadlín •\nKanina •\nKly •\nKokořín •\nKonětopy •\nKostelec nad Labem •\nKozomín •\nKralupy nad Vltavou •\nKřenek •\nLedčice •\nLhota •\nLhotka •\nLiběchov •\nLibiš •\nLiblice •\nLobeč •\nLužec nad Vltavou •\nMalý Újezd •\nMedonosy •\nMělnické Vtelno •\nMělník •\nMšeno •\nNebužely •\nNedomice •\nNelahozeves •\nNeratovice •\nNosálov •\nNová Ves •\nObříství •\nOvčáry •\nŘepín •\nSpomyšl •\nStránka •\nStřemy •\nTišice •\nTuhaň •\nTupadly •\nÚjezdec •\nÚžice •\nVelký Borek •\nVeltrusy •\nVidim •\nVojkovice •\nVraňany •\nVšestudy •\nVšetaty •\nVysoká •\nZálezlice •\nZáryby •\nZlončice •\nZlosyň •\nŽelízy\n\n"}
{"id": "615027", "url": "https://cs.wikipedia.org/wiki?curid=615027", "title": "Dědečkem proti své vůli", "text": "Dědečkem proti své vůli\n\nDědečkem proti své vůli je česká filmová komedie režiséra Vladimíra Slavínského z roku 1939.\n\n\n"}
{"id": "615038", "url": "https://cs.wikipedia.org/wiki?curid=615038", "title": "Auto Corson", "text": "Auto Corson\n\nAuto Corson a.s. (dříve HENDON a.s.) je česká holdingová společnost. Vlastní řadu firem, které v druhé polovině devadesátých let patřily do skupiny Charouz Holding řízené Antonínem Charouzem, Janem Trajboldem a Josefem Vojákem. K 31. prosinci 2009 vlastnila majoritní podíly v jednadvaceti českých společnostech. Na financování skupiny se podílí Poštová banka, J&T Banka a Fio banka.\n\nHistorie skupiny sahá do ledna 1991, kdy Jan Vančura, Antonín Charouz, Jan Trajbold a Josef Voják založili společnost Motorsport. Ředitel Jan Vančura v následujícím roce prodal svůj čtvrtinový podíl zbývajícím třem společníkům, kteří v srpnu 1992 založili dceřinou stavební společnost Transinvest. V roce 1993 založil Motorsport společně s Petrem Dufkem společnost Bohemian Promotion Agency (BPA). V lednu 1994 získal třetinový podíl v Transinvestu Jaroslav Roušal, který byl v té době předsedou představenstva Vojenských staveb. V březnu 1994 majitelé Motorsportu vložili své podíly do nově založené akciové společnosti Charouz Holding, ve které se stali členy představenstva. V závěru roku 1996 Charouz Holding koupil za 190 milionů korun 50 % podíl v nově založené akciové společnosti Porcelán Holding.\n\nV dubnu 2009 byl prohlášen konkurs na majetek společnosti ITALFASHION spol. s r.o., ve které má skupina 50 % podíl. Nezajištění věřitelé získali pouze 0,2 % hodnoty svých pohledávek. V listopadu 2010 byla prodána strojírenská firma Jihostroj. Do skupiny patří také společnost ACA1213 a.s. (dříve Autoklub Czech Assistance), jejíž závazky na konci roku 2010 převyšovaly o 110 milionů korun účetní hodnotu aktiv.\n\nDceřiná společnost BPA sport marketing a.s. vykázala za rok 2011 ztrátu 166 milionů korun při tržbách 1.117 milionů korun a vlastní kapitál klesl do záporných hodnot. V prosinci 2012 se jediným akcionářem BPA stala Jana Obermajerová. V roce 2013 byla prodána Vila Miloše Havla, novým vlastníkem se stal slovenský otevřený podílový fond Náš prvý realitný. Dceřiná společnost A. Charouz, spol. s r. o. vykázala za rok 2013 ztrátu 32 milionů korun při tržbách 1 137 milionu korun. Zákazníkům bylo předáno 1 671 vozů, mezi nejvýznamnější zákazníky patřily České dráhy. Dceřiná společnost A. Charouz Motors prodávající vozy Jaguar a Land Rover vykázala za rok 2013 tržby 541 milionů korun, z toho 73 milionů korun byly tržby za služby poskytnuté společnosti BPA. V listopadu 2016 na sebe společnost A. Charouz Motors podala insolvenční návrh.\n\n"}
{"id": "615039", "url": "https://cs.wikipedia.org/wiki?curid=615039", "title": "Elbit Skylark", "text": "Elbit Skylark\n\nSkylark I a Skylark II jsou malé bezpilotní letouny (UAV) vyráběné izraelskou společností Elbit Systems.\n\nSkylark I je miniaturní bezpilotní letoun s elektropohonem, navržený jako přenosný systém taktického sledování a průzkumu. Vypouští se z ruky a jeho užitečné zatížení se skládá z denního CCD a volitelného FLIR pro noční provoz. Během letu pořizuje video, které zasílá v reálném čase do přenosné pozemní stanice. Během přistání se ve spodní části UAV automaticky napustí malý polštář, na který letoun po vypnutí motoru dopadne. Jeho dolet je do 10 km.\n\nSkylark I má ve své výzbroji armáda Austrálie, Česka, Chorvatska, Maďarska, Izraele, Kanady, Nizozemska, Polska, Severní Makedonie, Slovenska a Švédska. Je využíván i v Afghánistánu a Iráku. V březnu 2008 zakoupily tuto verzi UAV francouzské speciální jednotky.\n\nSkylark II je pokročilejší verze tohoto bezpilotního letounu, která byla poprvé představena roku 2006. Oproti předchozí generaci má zvýšený dolet až 60 km, je obsluhována dvoučlennou posádkou a rozmisťována pomocí vozidel Humvee (HMMWV). V prosinci 2007 oznámila rozhodnutí o zakoupení systému Skylark II Jižní Korea.\n\n"}
{"id": "615043", "url": "https://cs.wikipedia.org/wiki?curid=615043", "title": "Okresní soud v Nymburce", "text": "Okresní soud v Nymburce\n\nOkresní soud v Nymburce je okresní soud se sídlem v Nymburce, jehož odvolacím soudem je Krajský soud v Praze. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v historické budově na rohu Soudní ulice a Kostelního náměstí, naproti kostela sv. Jiljí a sochy sochy sv. Jana Nepomuckého. Původně na tomto místě stál nevelký nymburský hrad, nazývaný Kamenný dům, který sloužil i jako městská rychta. V 18. století byl přestavěn na pivovar, jehož výroba byla v roce 1898 přesunuta do Zálabí a na jeho místě byla v letech 1915–1919 postavena současná novorenesanční budova soudu, přičemž byla zbořena i poslední městská brána Fortna.\n\nObvod Okresního soudu v Nymburce se zcela neshoduje s okresem Nymburk, patří do něj území těchto obcí:\n\nBěrunice •\nBobnice •\nBříství •\nBudiměřice •\nČerníky •\nČilec •\nČiněves •\nDlouhopolsko •\nDobšice •\nDvory •\nDymokury •\nHořany •\nHořátev •\nHradčany •\nHradištko •\nHrubý Jeseník •\nChleby •\nChoťánky •\nChotěšice •\nChoťovice •\nChrást •\nChroustov •\nJíkev •\nJiřice •\nJizbice •\nKamenné Zboží •\nKněžice •\nKněžičky •\nKolaje •\nKostelní Lhota •\nKostomlátky •\nKostomlaty nad Labem •\nKošík •\nKounice •\nKouty •\nKovanice •\nKrchleby •\nKřečkov •\nKřinec •\nLibice nad Cidlinou •\nLoučeň •\nLysá nad Labem •\nMcely •\nMěstec Králové •\nMilčice •\nMilovice •\nNetřebice •\nNový Dvůr •\nNymburk •\nOdřepsy •\nOkřínek •\nOpočnice •\nOpolany •\nOseček •\nOskořínek •\nOstrá •\nPátek •\nPísková Lhota •\nPísty •\nPňov-Předhradí •\nPoděbrady •\nPodmoky •\nPřerov nad Labem •\nRožďalovice •\nSadská •\nSány •\nSeletice •\nSemice •\nSenice •\nSloveč •\nSokoleč •\nStará Lysá •\nStarý Vestec •\nStraky •\nStratov •\nTatce •\nTřebestovice •\nÚmyslovice •\nVelenice •\nVelenka •\nVestec •\nVlkov pod Oškobrhem •\nVrbice •\nVšechlapy •\nVykáň •\nZáhornice •\nZbožíčko •\nZvěřínek •\nŽehuň •\nŽitovlice\n\n"}
{"id": "615047", "url": "https://cs.wikipedia.org/wiki?curid=615047", "title": "Willoughby Hamilton", "text": "Willoughby Hamilton\n\nJames Willoughby Hamilton (9. prosince 1864, Monasterevin – 27. září 1943, Dublin) byl irský tenista, který v roce 1890 vyhrál Wimbledon a stal se tak prvním Irem, jenž získal turnajovou trofej. \n\nV roce 1989 zvítězil na dvou mistrovstvích – Irska a severní Anglie, když přehrál favorizovaného Williama Renshawa. Opět jej porazil ve finále Wimbledonu roku 1890. Mistrovství Irska vyhrál třikrát také v mužské čtyřhře (1886, 1887, 1888) a spolu s krajankou Lenou Riceovou ve smíšené čtyřhře (1889).\n"}
{"id": "615048", "url": "https://cs.wikipedia.org/wiki?curid=615048", "title": "Herbert Lawford", "text": "Herbert Lawford\n\nHerbert Lawford (15. května 1851 – 20. dubna 1925) byl britský tenista, který v roce 1887 vyhrál Wimbledon a pětkrát se probojoval do finále. Je považován za prvního hráče, který začal praktikovat topspin.\n\nV roce 2006 byl posmrtně uveden do Mezinárodní tenisové síně slávy.\n\n"}
{"id": "615054", "url": "https://cs.wikipedia.org/wiki?curid=615054", "title": "Common Open Software Environment", "text": "Common Open Software Environment\n\nThe Common Open Software Environment (COSE) byla v roce 1993 iniciativa hlavních dodavatelů unixových systémů, která měla vést k zformování jednotných a volně dostupných standardů operačního systému. COSE vznikl jako protipól ke standardům POSIX přijímaných IEEE a ISO, které naopak volně dostupné nebyly.\n\nProces COSE byl vytvořen v době, kdy se překážkou růstu Unixu staly Unixové války. Microsoft, který již měl dominantní postavení na trhu firemních počítačů (desktopů), začal pronikat i do oblastí pracovních stanic a podnikových serveroven, které byly do té doby hlavními oblastmi UNIXu. Kromě toho fungující základně síťových OS (NetWare) společnosti Novell, začal konkurovat Microsoft svými síťovými prostředky; v rámci boje se společností Microsoft, využil Novell jako zbraň UNIX a to tak, že vytvořili partnerství se společnosti AT&T, známé jako Univel.\n\nNa rozdíl od ostatních pokusů o sjednocení UNIXu, byla iniciativa COSE významná ve dvou směrech: sjednocení nebylo vytvořeno proti jiným dodavatelům UNIXu a bylo více orientované na standardizování již existujících technologií než na vytváření nových možností.\n\nZakládajícími členy (známými jako „Velká šestka“ a jako „SUUSHI“) byly:\n\nTyto firmy reprezentovaly významnou část dodavatelů unixových systémů a též držitele značky UNIX a od AT&T odvozeného kódu. Také zastupovaly většinu klíčových organizací ve dvou hlavních frakcích UNIXu na přelomu 80. a 90. let 20. století, tj. OSF a Unix International (UI). Pozoruhodná byla absence spoluzakladatele OSF, firmy Digital Equipment Corporation, která oznámila svou podporu iniciativě COSE až v červnu následujícího roku.\n\nOblasti zájmu iniciativy COSE byly: Common Desktop Environment, sítě, grafika, multimédia, objektově-orientované technologie a systémy řízení. Dne 1. září 1993 bylo oznámeno, že členové COSE vytvořili jednotnou specifikaci UNIXu s podporou více jak 75 společností.\n\nNa rozdíl od OSF nebo UI, nebylo úkolem iniciativy COSE vytvořit nebo podpořit jeden operační systém. Místo toho se snažili šetřit a zdokumentovat již používaná rozhraní OS vytvořená UNIXů. Výsledný dokument, v originále známý jako „Spec 1170“, se stal tím, co je dnes známé jako Single UNIX Specification.\n\nSpec 1170 (nemá žádnou souvislost s organizací SPEC, vyvíjející testy pro PC) byl pojmenován po výsledcích prvního pokusu iniciativy COSE o určení, která UNIXová rozhraní se skutečně používala. Analýza velkého vzorku UNIXových aplikací té doby odkryla 1 170 takových systémových a knihovních volání. Jak lze očekávat, počet katalogizovaných rozhraní časem rostl.\n\nSpráva specifikací byla předána X/Open. V říjnu 1993 bylo oznámeno, že ochranná známka UNIX, která byla v té době ve vlastnictví společnosti Novell, bude převedena na X/Open. To znamenalo, že značka UNIX již nebyla vázána na jednu realizaci zdrojového kódu a jakákoli společnost nyní mohla vytvořit verzi OS kompatibilní se specifikací UNIX, která pak byla způsobilá pro získání značky UNIX.\n\nKromě otevření a standardizace značky UNIX bylo nejpozoruhodnějším produktem iniciativy COSE Common Desktop Environment neboli CDE. CDE bylo uživatelské prostředí založené na X Window System (X11), vyvinuté společně společnostmi HP, IBM a Sun. Obsahovalo rozhraní a nástroje pro zvýšení produktivity, založené na knihovně pro tvorbu grafického uživatelského rozhraní Motif od organizace OSF.\n\nPřestože v oblasti počítačů (desktopů) a samotných operačních systémů iniciativa COSE představovala sjednocení, v některých oblastech o které se zajímala, bylo rozhodnuto, že podpoří existující technologie z obou táborů, spíš než by se upřednostnila jednu nich. Například bylo oznámeno, že v oblasti sítí budou všichni účastníci prodávat, dodávat a podporovat DCE od OSF, ONC+ od UI a NetWare klienta.\n\nOstatní oblasti byly řešeny ve velmi širokém smyslu. Pro objektově-orientované technologie, byl vybrán jako základní standard COBRA, ale způsob implementace byl ponechán na jednotlivých společnostech.\n\nV březnu 1994 UI a OSF oznámili jejich sloučení do nové organizace, která si ponechala jméno OSF. Iniciativa COSE se stala základem nového směru organizace OSF \"Pre-strukturované technologie\" (PST). Tyto snahy nakonec převzalo konsorcium The Open Group, které vzniklo fúzí nového OSF a X/Open v roce 1996.\n\nNakonec nejvýznamnějším produktem iniciativy COSE bylo vytvoření všeobecně uznávaného a také jednotného standardu UNIXu a nezávislé organizace, která ho spravovala. To znamenalo konec grafického prostředí OPEN LOOK od společnosti SUN ve prospěch počítačů (desktopů) založených na Motif. Zároveň ovšem vytvořila pozdější standard, spíše než chráněný soubor nástrojů. Ačkoli tato iniciativa měla minimální vliv na ostatní standardizované oblasti, měla velký vliv na budoucnost UNIXu sahající daleko za 12 měsíců její samostatné existence.\n"}
{"id": "615064", "url": "https://cs.wikipedia.org/wiki?curid=615064", "title": "Na parket!", "text": "Na parket!\n\nNa parket! (v anglickém originále Shake It Up) je americký televizní komediální seriál vysílaný na dětské televizi Disney Channel. Seriál měl premiéru 7. listopadu 2010 v USA a 29. ledna 2011 v Česku. Vytvořil ho Chris Thompson, hlavní role hrají Bella Thorneová a Zendaya. Seriál sleduje dobrodružství CeCe Jones (Bella Thorneová) a Rocky Blue (Zendaya) při jejich natančení taneční show \"Na Parket, Chicago!\" řeší svoje problémy a jejich rostoucí popularitu ve škole. Dalšími hlavními postavami jsou David Cleveland, Roshon Fegan, Adam Irigoyen, Kenton Duty a Caroline Sunshine.\n\nSeriál byl nejdříve Disney nabídnut jako nová holčičí komedie s tanečními prvky. Seriál je již třetím seriálem s tanečními prvky, tak jako \"The Famous Jett Jackson\" a \"Sonny ve velkém světě\". Seriál je taky první seriál s více než šesti hlavními postavami. Nejvíce zatím měl seriál \"So Random!\" a \"Sonny ve velkém světě\".\n\nDne 29. září 2011 Disney Channel oznámil, že se seriál vrátí v druhé sérii s 26 epizodami. V pořadí již druhý soundtrack \"Shake It Up: Live 2 Dance\" byl v prodeji od 20. března 2012. Devadesátiminutový televizní speciál s názvem \"Na Parket!: Made in Japan\" měl premiéru 17. srpna 2012 v USA. Dne 4. června 2012 Disney Channel oznámil, že se seriál vrátí ve třetí sérii. Poslední epizoda měla v USA premiéru 10. listopadu 2013 a v Česku byla odvysílána 2. února 2014.\n\n\"Na parket!\" se točí kolem dobrodružství dvou nejlepších kamarádek Rocky Blue (Zendaya Coleman) a CeCe Jones (Bella Thorne). Dívky dostanou možnost jít na konkurz do pořadu \"Na Parket Chicago!\" a stát se profesionálními tanečnicemi. Zúčastní se, všechny ohromí a stanou se tvářemi tanečního pořadu.\n\n\nÚvodní píseň tohoto tanečního sitcomu se jmenuje stejně jako tento seriál, tedy \"Shake it up\" a napsali ji Jeanne Lurie, Aris Archontis a Chen Neeman. Text nazpívala se svojí kapelou The Scene Selena Gomez, známá ze seriálu Kouzelníci z Waverly.\n\nDne 5. června 2011 měl premiéru crossoverový díl dvou seriálů \"Hodně štěstí, Charlie\" a \"Na parket!\" v České republice měl tento díl premiéru 14. ledna 2012. V této epizodě Teddy, Charlie a Amy (postavy ze seriálu Hodně štěstí, Charlie) jedou do Chicaga, aby navštívili svou pratetu Nellu, ale když přijedou vezmou jiné auto. Sestry Duncanovi utvoří hip-hopové duo a budou přijati do show „Shake It Up, Chicago!“. Gunther, Tinka a Ty v této epizodě nehrají, hrají zde pouze Rocky, CeCe, Flynn, Deuce a Gary. Je to epizoda zařazena do epizod seriálu Hodně štěstí, Charlie nikoli Na Parket!\n\n"}
{"id": "615067", "url": "https://cs.wikipedia.org/wiki?curid=615067", "title": "Okresní soud v České Lípě", "text": "Okresní soud v České Lípě\n\nOkresní soud v České Lípě je okresní soud se sídlem v České Lípě, jehož odvolacím soudem je Krajský soud v Ústí nad Labem – pobočka v Liberci. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je stejně jako správní soudnictví svěřena krajskému soudu.\n\nSoud se nachází v historické budově dřívějšího krajského soudu se zajištěným bezbariérovým přístupem v Děčínské ulici. V České Lípě totiž působil v letech 1850–1949 také krajský soud, který ale původně sídlil v nevyhovujících prostorách kartounky v dnešní Moskevské ulici a porotní zasedání se dokonce odehrávala v sále restaurace „U vévody“. Až v roce 1891 městská rada rozhodla o výstavbě vlastní soudní budovy na místě bývalého augustiniánského kláštera. Stavba byla provedena v letech 1896–1898 podle plánu vídeňských architektů Karla a Moritze Hinträgera firmou Josefa Schneidera z Mimoně, kamenické práce obstarala firma Stefana Winklera z Rumburku. Nad průčelím soudu je sousoší vídeňského sochaře Richarda Kauffungena, které znázorňuje Spravedlnost s mečem a zákoníkem, jenž sedí nad Viníkem v řetězech a ochráněnou Nevinností. Až do 80. let dvacátého století, kdy byla postavena nemocnice, šlo největší budovu ve městě. Součástí areálu byla dříve i věznice a svého času zde sídlil také okresní národní výbor. V letech 2002–2004 byla provedena celková rekonstrukce soudu.\n\nObvod Okresního soudu v České Lípě se zcela neshoduje s okresem Česká Lípa, patří do něj území všech těchto obcí:\n\nBezděz •\nBlatce •\nBlíževedly •\nBohatice •\nBrniště •\nCvikov •\nČeská Lípa •\nDoksy •\nDubá •\nDubnice •\nHamr na Jezeře •\nHolany •\nHorní Libchava •\nHorní Police •\nChlum •\nChotovice •\nJablonné v Podještědí •\nJanovice v Podještědí •\nJestřebí •\nKamenický Šenov •\nKozly •\nKravaře •\nKrompach •\nKunratice u Cvikova •\nKvítkov •\nLuka •\nMařenice •\nMimoň •\nNoviny pod Ralskem •\nNový Bor •\nNový Oldřichov •\nOkna •\nOkrouhlá •\nPertoltice pod Ralskem •\nPolevsko •\nProvodín •\nPrysk •\nRadvanec •\nRalsko •\nSkalice u České Lípy •\nSkalka u Doks •\nSloup v Čechách •\nSlunečná •\nSosnová •\nStráž pod Ralskem •\nStružnice •\nStvolínky •\nSvojkov •\nSvor •\nTachov •\nTuhaň •\nVelenice •\nVelký Valtinov •\nVolfartice •\nVrchovany •\nZahrádky •\nZákupy •\nŽandov •\nŽdírec\n\n"}
{"id": "615070", "url": "https://cs.wikipedia.org/wiki?curid=615070", "title": "Jiří Kopecký", "text": "Jiří Kopecký\n\nJiří Kopecký (* 23. ledna 1957 Kladno) je bývalý československý a český hokejista.\n\nV současnosti působí jako šéftrenér mládeže v týmu HC Kladno.\n\nPrvní utkání sehrál v sezoně 1974/1975 v kladenském A-týmu. V této sezoně se pak s Kladnem stal mistrem republiky. Kladenský dres oblékal nepřetržitě do sezony 1986/1987, sehrál celkem 491 utkání a vstřelil 171 branek. V letech 1988 - 1993 hájil barvy HC Beroun. Kariéru ukončil v mužstvu HC Kladno 1988. Poté se párkrát objevil v mužstvu Old Boys.\n\nV roce 1999 se stal trenérem kladenské mládeže - vedl dorost. Jako trenér působí v Kladně nepřetržitě na různých postech. Vedl zde mladší dorost, starší dorost, juniory. V sezoně 2001/2002 byl asistentem Jaromíra Šindela u kladenského A-mužstva.\n\nPoté se znovu přesunul k mládeži, kde až do sezony 2010/2011 úspěšně vedl mladší a starší dorost.\nKromě dorostu v Kladně byl v letech 2006–2010 také hlavním trenérem reprezentačních výběrů šestnácti-, sedmnácti- a osmnáctiletých.\nPo rezignaci někdejšího kladenského kouče Otakara Vejvody st. se v říjnu 2010 stal asistentem nového kouče Petra Tatíčka u A-týmu Kladna. Ve zbytku sezony měli celkem jasný cíl - udržet Kladno v extralize. To se jim celkem důstojně podařilo. \nPo sezoně se v kladenském oddílu objevila celá řada problémů, která nakonec vyústila v to, že se do čela klubu postavil Jaromír Jágr a jeho managerský tým. Trenérská dvojice Petr Tatíček a Jiří Kopecký zahájila, byť ani jeden z nich neměl platnou smlouvu, letní přípravu a nové vedení přislíbilo oběma trenérům další spolupráci. V průběhu června byl novým hlavním koučem jmenován Zdeněk Vojta, Petr Tatíček s Jiřím Kopeckým u mužstva působí dále jako jeho asistenti.\nV sezoně 2011/2012 pak HC Rytíři Kladno pod vedením Zdeňka Vojty, Petra Tatíčka a Jiřího Kopeckého dokráčí, po třech letech v play out, do předkola play off a i přesto, že se mužstvu nepodařilo postoupit do čtvrtfinále, tak je sezona pro Kladno hodnocena úspěšně.\nTrenérské trio Vojta, Tatíček a Kopecký pokračovalo u týmu Kladna i v sezoně 2012/2013, která byla velice zajímavá, neboť byla výluka v NHL a Kladno tak jednu dobu disponovalo dokonce pěticí zámořských posil v čele s Jaromírem Jágrem. Po jejich odchodu tým vzdor předpokladů udržel svoji výkonnost a dokázal obsadit celkové 7. místo a postoupit do předkola play off. V něm pak překvapivě vyřadil 3:2 na utkání úřadujícího mistra HC Pardubice. Druhý tým základní části, Slavia Praha, však byl nad síly Kladna, ve čtvrtfinále prohrálo 4:1 na zápasy.\n\nPředchozí sezona se tedy dala hodnotit jako úspěšná, proto nemělo vedení klubu zájem stávající trenéry měnit. Záchranářská mise dvojice Tatíček - Kopecký v sezoně 2010/2011 vynesla oběma trenérům posty asistentů nového kouče Vojty, pod jehož vedením tým v následujících dvou sezonách hrál minimálně předkolo play off. Nebylo tedy s podivem, že trenéři v Kladně prodloužili smlouvu. Bohužel nový ročník se rozhodně nevyvíjel podle představ. Domácí prohru z prvního kola sice tým napravil ve dvou venkovních duelech, následně se ale ukázalo, že Kladno za soupeři zaostává. Nejprve byly problémy s obranou činností, kdy tým sice vstřelil nějaké branky, ale poměrně hodně jich i inkasoval. Poté, co trenéři kladli důraz hlavně na precizní obranu se situace Kladna zlepšila. Následně ovšem nastal další problém, který se trenérům vyřešit nepovedlo - produktivita. Zejména ve 2. a začínající 3. čtvrtině prostě tým nedokázal proměňovat i ty nejvyloženější šance - průměrně Kladno nedalo ani 2 branky na zápas, což je žalostně málo. Propad tabulkou až na barážové předposlední místo začal zejména ve fanoušcích vzbuzovat nevoli. Vedení Klubu sice, jak je na Kladně zvykem, dlouho nechávalo důvěru stávajícímu týmu, nakonec se ale 18. 12. 2013 rozhodlo odvolat stávajícího kouče Zdeňka Vojtu i s oběma jeho asistenty. Byli nahrazeni trojicí Jiří Čelanský, Jan Neliba a Josef Zajíc.\n\nV Kladně však Jiří Kopecký působil i nadále, po odvolání od A-týmu se přesunul ke kladenské mládeži, kde vede mladší dorost, s nímž se mu povedlo zachránit extraligu. U mládeže však nevydržel příliš dlouho a jeho cesta mířila opět ke kladenskému A-týmu, jelikož si ho trenér Jiří Čelanský zvolil jako svého asistenta.\n\nV sezoně 2014/15 tedy působil opět jako asistent trenéra u kladenského, nyní již pouze prvoligového, A-týmu. Předsezónní cíl v podobě postupu mezi elitu se ovšem mužstvu pod vedením trenérů Čelanského a Kopeckého splnit nepodařilo. Kladno skončilo po základní části až na hrozivém pátém místě, ve čtvrtfinále pak vypadlo s Jihlavou 4:3 na zápasy a skončilo páté i celkově, což je doposud nejhorší umístění týmu v druhé nejvyšší soutěži v historii. Po sezoně tak oba trenéři lavičku Kladna opustili. Jiří Kopecký se přesunul ke kladenské mládeži. Tam se pak i ke svému překvapení ujal role šéftrenéra a manažera mládeže, ve funkci vystřídal Josefa Zajíce..\nPřed sezónou 2016/17 se vrátil zpět k A-týmu, kde se spolu s Františkem Kaberlem ml. stal asistentem Pavla Patery. \n"}
{"id": "615071", "url": "https://cs.wikipedia.org/wiki?curid=615071", "title": "Li Š’-čen", "text": "Li Š’-čen\n\nLi Š’-čen (; 3. června 1518 – 1593) byl jeden z nejvýznamnějších lékařů a farmakologů čínské historie. Je také považován za významného přírodovědce, který věnoval velkou pozornost klasifikaci a zařazení rostlin.\n\nLi Š’-čen používal zdvořilostní jméno Tung-pi () a přezdívku Pin-chu-šan-žen ().\n\nPocházel z Čchi-čou v Che-nanu. Jeho otec byl lékařem a vynikajícím znalcem léčivých rostlin. Li Š´-čen měl křehké zdraví a jako dítě byl často nemocný. Rodinné prostředí i vlastní zdravotní obtíže v něm vzbudily zájem o zkoumání příčin vzniku nemocí i způsoby jejich léčení. Otec si však přál, aby syn získal významnější úřední postavení, než bylo v té době povolání lékaře a bránil mu v jeho záměru věnovat se medicíně. Ve čtrnácti letech složil státní zkoušky pro úředníky na okresní úrovni, ale v celostátních zkouškách již neuspěl. Přesvědčil otce, aby mu umožnil studovat lékařskou vědu. Ve dvaceti dvou letech začal pod otcovým vedením vykonávat lékařskou praxi. Li Š´-čen postupně získával vlastní zkušenosti, nebál se experimentovat s novými léčebnými postupy a používat různé metody. Získal dobrou pověst díky úspěchům v léčbě a mezi jeho pacienty patřili i příslušníci nejvyšších kruhů. Li Š´-čen byl doporučen do Císařské akademie, která sdružovala nejproslulejší lékaře z celé země. V Akademii získal přístup k velkému množství odborné literatury i léčiv, což mu umožnilo rozšířit jeho lékařské výzkumy. Jeho hlavním cílem bylo shromáždit co nejvíce poznatků o léčivech, prověřit je a sestavit kompletní soupis léků. V klasických lékařských knihách nacházel řadu nedostatků a snažil se o jejich nápravu. Jeho přístup vyvolal nevoli císařských úředníkům, kteří v něm viděli neúctu k tradicím. Li Š´-čen koncem druhého roku (1561) z Akademie odešel zpět do rodné provincie. \n\nVedle lékařské praxe stále více času věnoval ověřování teoretických poznatků lékařských spisů. Procestoval několik provincií, kde se setkával s lékaři, zkoumal místní léčivé rostliny a lidové způsoby léčení. Po dvaceti sedmi letech praxe a výzkumů a prostudování asi osmi set farmakologických spisů začal pracovat na soupisu léčiv. V roce 1578 dokončil první verzi svého rukopisu, ale celý text upřesňoval a prověřoval ještě několik dalších let. \n\nJeho životní dílo, encyklopedie \"Pen-cchao kang-mu\" (, Soupis stromů a bylin), má 52 svazků a tematicky je rozděleno na 16 hlavních oddílů a 62 poddodílů. Kniha obsahuje detailní popis 1982 léků čínské medicíny, z toho je 1195 léčivých rostlin, 357 minerálů a 340 druhů živočišných surovin. Všechny léky mají standartní popis: hlavní název, případně další pojmenování, podrobný popis místa výskytu, způsob sběru nebo pěstování a získávání léčebných látek. Dílo obsahuje celkem 11 916 receptů s popisem účinků jednotlivých léčiv a jednotlivých léčebných postupů. Text je doplněn více než tisícem ilustrací. Tiskem bylo dílo vydáno až tři roky po Li Š´-čenově smrti a brzy se rozšířilo po celé zemi. Později bylo přeloženo do mnoha jazyků a je klasickou prací ve svém oboru. \n\nLi Š´-čen napsal řadu dalších lékařských spisů ( např. \"Studium pulsu z Pin chu, Sbírka lékařských předpisů, Atlas patero vnitřností\"), které se však nezachovaly a jsou známy jen z ukázek v jiných spisech. Zabýval se také poezií. \n\nV jeho rodném městě byl po vzniku Čínské lidové republiky vybudován Li Š´-čenův památník obklopený stromy a květinami. Poblíž jeho sochy se nachází hrobka Li Š´-čena a jeho manželky, paní Wu. \n\n"}
{"id": "615073", "url": "https://cs.wikipedia.org/wiki?curid=615073", "title": "Setchellanthus caeruleus", "text": "Setchellanthus caeruleus\n\nSetchellanthus caeruleus je druh mexické endemické rostliny, jednodruhového rodu Setchellanthus z monotypické čeledi Setchellanthaceae.\n\nXerofytní rostlinu \"Setchellanthus\" lze nejspíše nalézt na suchých vápencových svazích ve vyprahlých oblastech centrálního Mexika, ve spolkových státech Coahuila a Durango a hlavně v  Tehuacanském údolí ve státech Oaxaca a Puebla, které leží v dešťovém stínu okolních pohoří a je patrně nejsušším regionem Mexika.\n\nJe to suchomilný keř s tuhými stonky, celý je porostlý jednobuněčnými chlupy, starší stonky mají zkorkovatělou kůru. Bývá vysoký od 0,3 do 1,2 m. Má poměrně malé střídavé listy, 7 až 21 mm dlouhé a 5 až 11 mm široké, které vyrůstají jednotlivě na stoncích ve spirále nebo na brachyblastech ve shlucích od 2 do 5. Jsou krátce řapíkaté až přisedlé. Jejich ploché, jednoduché, celokrajné, kožovité až dužnaté čepele jsou vejčité až široce podlouhlé kopinaté, na bázi zaoblené, vrchol mají ostrý, tupý nebo zakulacený, žilkování mají zpeřené.\n\nOboupohlavné květy bez listenů na stopkách 3  až 5 mm dlouhých vyrůstají solitérně na koncích krátkých větviček, vydávají štiplavou vůni. Jsou středně velké, na rostlině jsou výrazné, mají 4 až 5 cm v průměru, se zřetelným kalichem i korunou. Vytrvalý srostlý kalich má 5 až 7 kališních lístků dlouhých 1 až 1,5 cm uspořádaných v přeslenu. Koruna je také vytvořena 5 až 7 (nejčastěji 6) volnými, oválným, mírně nerovnými korunními lístky se zašpičatělými konci. Jsou dlouhé 1,5 až 2,5 cm, seřazené jsou do kruhu a barvu mají levandulově modrou až lila. Plodných tyčinek bývá v květu 40 až 76 a bývají ve svazečcích; jsou to tyčinky pomnožené, z jedné vznikl celý svazeček (5 až 7 ks), jsou spojené na bázi nitek dlouhých 1 cm. Synkarpní gyneceum je tvořeno 3 plodolisty, třípouzdrý semeník je horní, krátké čnělky i blizny jsou tři, pyl je trikolpátní. Placentace je nákoutní, v jednom dílu semeníku je 10 až 14 vajíček.\n\nPlody jsou pukající, chlupaté, chlopňové tobolky nebo šešule se třemi rýhami. Jsou dlouhé 1 cm a tlusté 4 mm, obsahují okolo 6 okřídlených semen hnědé barvy. Semena mají vrásčitá osemení, obsahují glykosidy a jsou bez endospermu.\n\nO využívání rostlin z rodu \"Setchellanthus\" není nic známo.\n\nRod \"Setchellanthus\" býval v různých taxonomických systémech většinou zařazován do čeledě kaparovitých nebo cistovitých, až APG III, rozhodující na bázi kladistiky, rozeznal jeho výlučnost a vytvořil pro něj samostatnou čeleď.\n\n"}
{"id": "615078", "url": "https://cs.wikipedia.org/wiki?curid=615078", "title": "Colonia del Sacramento", "text": "Colonia del Sacramento\n\nColonia del Sacramento (běžně také jen zkráceně Colonia) je město na jihovýchodě Uruguaye. Leží na severním břehu Río de la Plata, zhruba 160 km od Montevidea a 50 km od Buenos Aires. Je hlavním městem departementu Colonia. V roce 2004 zde žilo 21 714 obyvatel.\n\nMěsto bylo založeno Portugalci již v roce 1680 a je nejstarší na území dnešní Uruguaye. Přítomnost Portugalců v blízkosti Buenos Aires ovšem vadila Španělům, kteří kolonizovali oblast okolo Río de la Plata. Během koloniálního období proto město několikrát změnilo svého správce – portugalské a španělské koloniální impérium.\n\nOd roku 1995 Colonia del Sacramento figuruje na seznamu světového kulturního dědictví. Dobře zachovalé městské centrum je příkladem spojení portugalské i španělské koloniální architektury.\n\n"}
{"id": "615079", "url": "https://cs.wikipedia.org/wiki?curid=615079", "title": "Black Veil Brides", "text": "Black Veil Brides\n\nBlack Veil Brides (BVB) je americká rocková, rock´n rollová skupina, založená v roce 2006 v Los Angeles ve státě Kalifornie.\n\nV září 2009 Black Veil Brides podepsali smlouvu s StandBy Records. Psaní nových písní a příprava turné začalo okamžitě. V prosinci 2009 kapela uskutečnila své první turné po USA s názvem \"On Leather Wings\". \nBVB vydali 20. července 2010 své debutové album \"We Stich These Wounds\", kterého se v prvním týdnu prodalo skoro 11 tisíc kopií.\n\n14. června 2011 kapela vydala druhé řadové album s názvem \"Set The World On Fire\" obsahujícím singly „Fallen Angels“ a „The Legacy“.\n\nV lednu roku 2013 bylo vydáno album s názvem \"\". Ještě tento rok jsme mohli spatřit film k tomuto CD s názvem \"Legion of the black.\"\n\nV roce 2014 vydali eponymní nahrávku Black Veil Brides fourth. Hity tohoto CD jsou \"Heart of fire, Faithless\" nebo \"Goodbye agony\". S tímto CD vyhráli ocenění \"Album roku\".\n\nJejich vůbec první live DVD spatřilo světlo světa v polovině roku 2015 a dosahuje prvních příček hitparád. Je možné si jej objednat v DVD verzi nebo v Blue–ray.\n\n21.12.2016 vydali singl \"The Outsider\" z nově připravovaného alba. 29. 9. 2017 vypustili nový singl My Vow a plné informace k nově připravovanému albu s názvem \"Vale\" (lat. Sbohem). Album vyšlo 12. 1. 2018.\n\n\n\n\n\n\nLegion of the black (2013), režie Patrick Fogarty American Satan (2018)\n\n"}
{"id": "615081", "url": "https://cs.wikipedia.org/wiki?curid=615081", "title": "Okresní soud v Břeclavi", "text": "Okresní soud v Břeclavi\n\nOkresní soud v Břeclavi je okresní soud se sídlem v Břeclavi, jehož odvolacím soudem je Krajský soud v Brně. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v budově bez bariérového přístupu v ulici Národních hrdinů, odloučené pracoviště (pro věci exekuční, dědické a opatrovnické) má v ulici Jana Palacha.\n\nObvod Okresního soudu v Břeclavi se zcela neshoduje s okresem Břeclav, patří do něj území všech těchto obcí:\n\nBavory •\nBoleradice •\nBorkovany •\nBořetice •\nBrod nad Dyjí •\nBrumovice •\nBřeclav •\nBřezí •\nBulhary •\nCvrčovice •\nDiváky •\nDobré Pole •\nDolní Dunajovice •\nDolní Věstonice •\nDrnholec •\nHlohovec •\nHorní Bojanovice •\nHorní Věstonice •\nHrušky •\nHustopeče •\nIvaň •\nJevišovka •\nKašnice •\nKlentnice •\nKlobouky u Brna •\nKobylí •\nKostice •\nKrumvíř •\nKřepice •\nKurdějov •\nLadná •\nLanžhot •\nLednice •\nMikulov •\nMilovice •\nMoravská Nová Ves •\nMoravský Žižkov •\nMorkůvky •\nNěmčičky •\nNikolčice •\nNovosedly •\nNový Přerov •\nPasohlávky •\nPavlov •\nPerná •\nPodivín •\nPohořelice •\nPopice •\nPouzdřany •\nPřibice •\nPřítluky •\nRakvice •\nSedlec •\nStarovice •\nStarovičky •\nStrachotín •\nŠakvice •\nŠitbořice •\nTvrdonice •\nTýnec •\nUherčice •\nValtice •\nVelké Bílovice •\nVelké Hostěrádky •\nVelké Němčice •\nVelké Pavlovice •\nVlasatice •\nVranovice •\nVrbice •\nZaječí\n\n"}
{"id": "615082", "url": "https://cs.wikipedia.org/wiki?curid=615082", "title": "Johann Baptist von Spix", "text": "Johann Baptist von Spix\n\nJohann Baptist von Spix (9. února 1781 Höchstadt, Bavorsko - 14. března 1826 Mnichov) byl německý zoolog, přírodovědec a cestovatel v Jižní Americe.\n\nNarodil se Höchstadtu v Bavorsku, jako sedmé z jedenácti dětí. V roce 1817 zahájil spolu s Carlem Martiusem rakousko-bavorskou expedici do Brazílie. Z Ria de Janeira se vydali přes São Paulo k Ouru Pretu, kde zkoumali zlatonosné území. Odtud putovali k Indiánum u Coroados a následně se vydali přes diamantová naleziště u Diamantiny dále do vnitrozemí, kde procestovali a vědecky prozkoumali rozlehlé východní části brazilského vnitrozemí, zvláště povodí řeky São Francisco, poté dospěli do přístavu São Luís. Na závěr výpravy propluli řeku Amazonku, aby se v Tefé s Martiusem rozdělil a vrátil se do Manausu. Následně po řece Río Negro plul do Barcellos. V březnu roku 1820 se opět sešel s Martiusem a společně dopluli do Belému.\n\nSpolečně s Martiusem v Brazílii procestoval pěšky nebo po řece více jak 10 000 km. Na svých cestách nasbíral velké množství exemplářů rostlin a živočichů, jenž se staly základem sbírky Přírodovědeckého muzea v Mnichově, jehož se stal po návratu do vlasti správcem. \n\n"}
{"id": "615085", "url": "https://cs.wikipedia.org/wiki?curid=615085", "title": "Rio de Oro", "text": "Rio de Oro\n\nRio de Oro (arabsky وادي الذهب [Wādī að-ðahab]) byla španělská kolonie ležící na pobřeží Atlantského oceánu na území dnešního sporného území Západní Sahara. Vznikla v r. 1884 obsazením území obývaného kočovnými Berbery. Zanikla v r. 1924 začleněním území do Španělské Sahary.\nSeverní hranicí byla rovnoběžka 26° s.š. a jižní rovnoběžka 21°20‘ s.š., což bylo definitivně dohodnuto mezi evropskými mocnostmi na počátku 20. století.\n\nJménem \"Rio de Oro\", znamenající zlatá řeka, pojmenovali tuto oblast v r. 1442 Portugalci, když zde za svoje zboží dostali zaplaceno zlatým prachem. Jméno je též obsaženo v názvu marockého regionu Wádí ad-Dahab al-Kuvíra.\n\nV průběhu Berlínské konference obsadili Španělé zátoku Rio de Oro, u dnešního města Dachla, a prohlásili španělským protektorátem území mezi Bílým mysem na jihu a mysem Búdždúr na severu. Tento zábor byl mezinárodně uznán a v roce 1887 vyhlásili protektorátem území Sakia al-Hamra ležící severně odtud. Správa byla svěřena náměstkovi guvernéra Kanárských ostrovů, jemuž bylo území podřízeno. Tyto protektoráty Španělé z důvodů zahraniční politiky oddělovali, přestože jejich správa byla totožná. 27. června 1900 byla v Paříži dohodnuta západní a jižní hranice, kterou tvořila rovnoběžka 21°20‘ s.š. a jižně od ní zůstala Španělsku jen západní část poloostrova Bílého mysu. 7. listopadu 1901 bylo Rio de Oro prohlášeno španělskou kolonií a v jejím nově vyhlášeném hlavním městě Villa Cisneros byl zřízen úřad guvernéra.\n\nŠpanělská přítomnost byla až do 30. let 20. století prakticky omezená na pobřeží. V r. 1924 byla území Rio de Oro a Sakia al-Hamra spojena jediného správního celku Španělská Sahara, v rámci níž zůstala jedním z územních celků. Mezi roky 1969 a 1976 bylo Rio de Oro španělskou zámořskou provincií.\n\nŠpanělsko začalo vydávat pro Rio de Oro poštovní známky v roce 1905, byly to definitivní známky s názvem COLONIA DE RIO DE ORO. Poslední emise vyšla v r. 1921.\n"}
{"id": "615088", "url": "https://cs.wikipedia.org/wiki?curid=615088", "title": "Andy Biersack", "text": "Andy Biersack\n\nAndrew Dennis Biersack (* 26. prosince 1990 Cincinnati) je americký zpěvák skladatel písní a pianista. Je zakladatelem a hlavním zpěvákem americké glammetalové skupiny Black Veil Brides. Byl jednou z nejoblíbenějších tváří na internetových stránkách Myspace.com. Jeho manželka je o čtyři roky starší zpěvačka Juliet Simms. Andy je znám tím, že maluje a píše poezii, jeho největší vášní je rozhodně komiksový superhrdina Batman. V květnu roku 2014 zahájil svůj sólový hudební projekt pod přezdívkou Andy Black.\n\nNarodil se v Cincinnati v Ohiu. Základní vzdělání Biersack získal na Katolické základní škole (Catholic elementary school) jak se zmínil v mnoha rozhovorech. Kvůli tomu, jak se Andy oblékal, a kvůli hudbě kterou poslouchal, byl terčem šikany ve škole. Tato šikana je vyobrazena v klipu Knives and pens. Biersack chodil do Cincinnatské Školy pro tvůrčí a herecké umění (School for Creative and Performing Arts) obor drama a vokální hudba. Školu nedokončil, protože šest dní poté co oslavil osmnácté narozeniny, se přestěhoval do Los Angeles, aby mohl zahájit svou potenciální kariéru.\n\nKdyž mu bylo šestnáct let Andy a pár jeho kamarádů založili jejich první skupinu nazvanou ‘Biersack’ (I když měli pouze jeden koncert). Tento projekt nakonec vyrostl do toho, co je dnes známé jako Black Veil Brides. V září 2009 Black Veil Brides podepsali smlouvu s StandBy Records. Psaní nových písní a příprava turné začalo okamžitě. V prosinci 2009 kapela uskutečnila své první turné po USA s názvem \"On Leather Wings\". Debutové album skupiny We Stitch These Wounds bylo vydáno 20. července 2010 a hned první týden po uvedení na trh se prodalo přes 10 000 kopií. 14. června vydala skupina své druhé album Set The World On Fire přes Lava Music/Universal Republic Records. Třetí album má název Wretched and Divine: The Story of the Wild Ones a bylo vydáno 8. Ledna 2013. Čtvrté album se jmenuje \"IV\" a bylo vydáno minulý rok. Páté album vyšlo 12. leden 2018 pod názvem Vale.\n\nV květnu 2014 Andy prozradil časopisu Kerrang!, že začal pracovat na novém projektu mimo Black Veil Brides, který se bude jmenovat Andy Black. Vysvětluje, že zvolil cestu sólového umělce, kvůli tomu, že hudba, které by se chtěl věnovat, se radikálně liší v porovnání se skupinou. Andyho inspirací k projektu byla jeho láska k osmdesátým létům a goth hudbě, a proto bude spolupracovat s bývalým producentem Black Veil Brides Johnem Feldmannem. Album s názvem The Shadow Side vyšlo 6. května 2016.\n\nPoté, co opustil školu a přestěhoval se do Los Angeles, se pokoušel prosadit také v herectví. Zahrál si malou roli v AT&T \"Confetti\" stejně tak v Montana Meth \"Jumped\". Andy byl také hostující hvězdou v Funny or Die internetovém seriálu Average Joe. Hrál také v díle Legion of the black, což je doprovodný film k jejich poslednímu albu.\n\nNejnovější snímek, kde získal hlavní roli, se jmenuje American Satan. Do kin šel v říjnu 2017.\n\nV rozhovoru pro Loudwire Biersack řekl: „Nejsem věřící člověk, ale vyrostl jsem ve věřící rodině. Byl jsem na pohřbu mého dědečka, člověka, kterého jsem měl moc rád, všichni mluvili o tom, jak šel do nebe a jaké je to v nebi. Vždy jsem s tím bojoval, rád bych věřil, že můj dědeček hraje v oblacích na Xboxu 360 nebo dělá další skvělé věci, co v nebi mají, ale nemůžu.“\nŘekl: Nikdy jsem neočekával, že bych se měl dožít čtyřiceti let. Vykouřím dvě krabičky denně a piju jako velbloud. Nikdy jsem doopravdy nepřemýšlel o smrti. Vím, že jednoho dne umřu, ale pokud budu moct dosáhnout svých cílů a žít do té doby, přesně tak jak chci, nebudu mít žádné výčitky, až umřu. Nesnažím se sám sebe zranit jako Iggi nebo Marilyn Manson nebo tak, je to jen vedlejší produkt chaosu bytí na jevišti.\nBiersackovo umělecké jméno bylo nejprve Andy Sixx až do roku 2011, kdy se rozhodl upřednostňovat jeho rodné jméno Andy Biersack, i když stále ještě přijímá ‘’Sixx’’ jako přezdívku. Používá také pseudonym Andy Black ve svém sólovém projektu.\n"}
{"id": "615089", "url": "https://cs.wikipedia.org/wiki?curid=615089", "title": "Ivan Majeský", "text": "Ivan Majeský\n\nIvan Majeský (* 2. září 1976 v Banské Bystrici) je bývalý slovenský hokejový obránce.\n\nS profesionálním hokejem začínal v rodném městě Banská Bystrica, kde debutoval ve Slovenské nejvyšší lize v sezóně 1995/96. V Bystrici odehrál 4 sezony (1995/99) i když v sezoně 1997/98 hrál v nižší lize. Sezonu 1998/99 odehrál celou základní část v Bystrici ale tým se neprobojoval do playoff a hned poté přišel vypomoct do týmu HKm Zvolen v playoff. Ve Zvolenu zůstal další sezonu kde pomohl týmu probojovat se do finále kde podlehli Slovanu Bratislavy.\n\nSezony 2000/01 a 2001/02 odehrál v lize SM-liiga v týmu Ilves-Hockey a v sezoně 2001/02 obsadil 3 místo.\n\nByl draftován v roce 2001 v 9. kole, celkově 267. týmem Florida Panthers.\n\nJeho debut v NHL byla sezona 2002/03 v týmu Florida Panthers se kterým odehrál všech 82 zápasů základní části.\n\n21. června 2003 byl vyměněn do týmu Atlanta Thrashers za 2 kolo draftu 2003 (Kamil Kreps).\n\n16. července 2003 prodloužil smlouvu s týmem Atlanta Thrashers o dva roky.\n\n12. listopadu 2004 podepsal smlouvu s týmem HC Sparta Praha jako volný hráč.\n\n10. srpna 2005 podepsal smlouvu s týmem Washington Capitals na jeden rok.\nV Capitals odehrál celou sezonu ve které vstřelil jeden gól proti Pittsburgh Penguins brankáři Sébastienu Caronovy.\n\n14. září 2006 podepsal smlouvu s týmem Kärpät Oulu jako volný hráč. V týmu odehrál 12 zápasů poté byl poslán na hostování po zbytek sezony do týmu Linköpings HC. V následující sezony začínal opět v Kärpät Oulu kde odehrál 12 zápasů poté byl opět poslán na hostování po zbytek sezony do týmu Linköpings HC.\n\nSezonu 2008/09 začal v týmu IFK Helsinky kde odehrál 5 zápasů a byl zase poslán na hostování do týmu Linköpings HC se kterým si zahrál v hokejové lize mistrů.\n\n20. května 2008 podepsal smlouvu s týmem Linköpings HC na jeden rok.\n\n7. března 2009 podepsal smlouvu s týmem Skellefteå AIK na jeden rok.\nSezonu 2009/10 začal v české Extralize za tým HC GEUS OKNA Kladno kde odehrál 7 zápasů. Po skončení hostování se vrátil zpátky do týmu Skellefteå AIK kdy 5. července podepsal smlouvu o jeden rok.\n\n\nJeho první reprezentační gól vstřelil na MS 2010 proti Rusku brankáři Vasiliji Košečkinovi.\n\n"}
{"id": "615090", "url": "https://cs.wikipedia.org/wiki?curid=615090", "title": "Henryk Gruth", "text": "Henryk Gruth\n\nHenryk Gruth (* 2. září 1957, Ruda Śląska, Polsko) je bývalý polský hokejový obránce a hokejový trenér. Je řazen mezi nejlepší polské hokejisty historie.\n\nV polské lize odehrál 22 sezón za GKS Katowice a GKS Tychy. V letech 1983 a 1988 byl vyhlášen nejlepším hokejistou země. Jednu sezónu (1989/90) odehrál v nejvyšší švýcarské lize za ZSC Lions.\n\nPolsko reprezentoval na čtyřech olympijských hrách (v letech 1980, 1984, 1988 a 1992) a sedmnácti turnajích mistrovství světa v letech 1975, 1976, 1978, 1979, 1981, 1982, 1983, 1985, 1986, 1987, 1989, 1990, 1991, 1992 a 1993, většinou kategorie B. Celkově v polské reprezentaci odehrál 248 utkání, čímž stále drží rekord země, a vstřelil 54 branek. \nV roce 2006 byl uveden do Síně slávy Mezinárodní hokejové federace.\n\nPracoval jako asistent u polského národního týmu, později trénoval v Německu druholigové týmy a působil jako trenér i ve švýcarském ZSC Lions.\n\n"}
{"id": "615091", "url": "https://cs.wikipedia.org/wiki?curid=615091", "title": "Kordíky", "text": "Kordíky\n\nKordíky jsou obec na Slovensku v okresu Banská Bystrica. V roce 2013 zde žilo 405 obyvatel.\n\nObec vznikla v 16. století.\n\nObec leží 800–1200 metrů nad mořem a 14 km severozápadně od Podlavic (část Banské Bystrice).\n\nKordíky mají velmi dobré podmínky pro rozvoj letní a zimní turistiky. V obci funguje jeden lyžařský vlek. V okolí obce se nacházejí turistické cesty. Dokonce je vybudovaná naučná stezka okolo obce, u které se nachází malé jezírko a několik míst na rodinné posezení.\n\nNa jihu obce se nachází malé fotbalové hřiště z umělým trávníkem. K hřišti se plánuje dostavět i atletická dráha.\n"}
{"id": "615092", "url": "https://cs.wikipedia.org/wiki?curid=615092", "title": "Nový rybník (přírodní rezervace)", "text": "Nový rybník (přírodní rezervace)\n\nNový rybník je přírodní rezervace vyhlášená krajským úřadem Plzeňského kraje 2. ledna 2007 vyhláškou číslo 6/2006. Nachází se v katastrálním území obce Úherce u Nýřan. Geomorfologicky leží v Plaské pahorkatině. Důvodem ochrany jsou hnízdiště a migrační stanoviště vodních ptáků a mokřadní ekosystém.\n\nPůvodně zde byl rybník vytvořený v propadlině po zaniklých dolech. Díky intenzivnímu zemědělskému hospodaření na okolních pozemcích byla celá lokalita meliorovaná. Poloha lokality v mělkém údolí kam se stéká povrchová voda ale i podzemní vodní zdroj nedovolily plné zemědělské využití. Díky tomu byl mělký, částečně rákosím zarostlý mokřad, založen lidovými myslivci jednoduše tak, že byla plechovou záslepkou ucpána roura mostního propustku. Tak byla vytvořena jakási hráz která způsobila zaplavení podmáčených luk mělkého údolí. V průběhu let se tento mokřad stal významným hnízdištěm vodního ptactva a zejména racků chechtavých. Mimo racků zde hnízdí například i potápky černokrké, kachny divoké, poláci velcí, lysky černé, labutě velké, motáci pochopi a v rákosinách desítky menších druhů ptactva. Na podzim a z jara zde lze na tahu vidět například divoké husy, lžičáky pestré, čírky obecné i modré, volavky bílé či popelavé, nespočet bahňáků či orlovce říčního, orla mořského a kormorány. Přirozená skladba ryb, vegetační kryt, dostatek potravy a atraktivní mělčiny s otevřenou vodní hladinou jsou útočištěm pro několik desítek vzácných i běžných druhů živočichů.\n\nRezervaci vznikla na popud Odboru ochrany životního prostředí Plzeňského kraje a za vydatné pomoci občanského sdružení DES OP. Dobrovolníci nejprve vyčistili vodní hladinu, rákosiny i přilehlé pozemky. Další akcí byla oprava provizorního přepadu mokřadu a nejzajímavější aktivitou bylo vybudování dvou umělých hnízdních ostrůvků.\n\nPožadavek na zachování relativně stálé hladiny a možnost její přiměřené regulace byl jedním ze stěžejních požadavků pro celý ekosystém. Bylo tedy nezbytné opravit hráz, odtok a vybudovat bezpečností přepad. Bezpečnostní přepad na hrázi mokřadu byl technicky nejnáročnější částí. Na stávající rouru mostního propustku byl nainstalován 280kilogramový pozinkovaný trychtýř s možností regulace výšky vodní hladiny. Instalace se musela obejít bez vypuštění mokřadu. Proto byla po dobu výstavby hladina udržována provizorní sypanou hrází která byla po dokončení prací odstraněna.\n\nOstrůvky o rozměrech 3 × 2 m byly vybudovány na akátových kůlech zatlučených do dna mokřadu. Vlastní hnízdní plochu tvoří dřevěné hranoly a trámky posypané jemnými křemínky. K vodní hladině jsou ostrůvky přiblíženy pevně ukotvenými náběhovými plochami. Okolí ostrůvků je osázeno nízkými drny vodní trávy.\n\n\n"}
{"id": "615100", "url": "https://cs.wikipedia.org/wiki?curid=615100", "title": "United Center", "text": "United Center\n\nUnited Center je krytá sportovní aréna v Chicagu. Je pojmenována podle sponzora United Airlines a je domovem Chicaga Blackhawks (NHL) a Chicaga Bulls (NBA). Plán na postavení budovy byl vytvořen majiteli těchto týmů Billem Wirtzem a Jerrym Reinsdorfem. Socha Michaela Jordana se nachází na východní straně arény, přičemž sochy některých hráčů Blackhawks se nachází na severu na Madison Street, kde bylo původní Chicago Stadium. United Airlines platí do roku 2014 1,8 milionů USD ročně za práva na pojmenování.\n\nUnited Center se rozkládá na 89 187 m². Tato aréna je fyzicky největší v USA, ale nemá největší kapacitu. Na hokejový zápas je k dispozici 19 717 sedadel a rekord v návštěvnosti drží zápas proti Detroitu v roce 2010, na který se přišlo podívat 22 428 fanoušků. Na basketbal je k dispozici 20 917 sedadel, přičemž rekord je 23 129 fanoušků při zápase proti Clevelandu v roce 2010. Na koncert se vejde až 23 500 lidí.\n\nJejí akustika je udělaná tak, aby zesílila hlasitost zvuků a obnovila „The Roar“ (takový hluk, který proslavil Chicago Stadium).\n\nJako výsledek renovace v roce 2009 má aréna 169 lóží ve třech vrstvách.\n\nV United Center se uskuteční přes 200 událostí ročně a od doby jejího otevření ji navštívilo přes 20 milionů návštěvníků.\n\nKromě více než 80 zápasů Bulls/Blackhawks ročně se v United Center koná mnoho jiných sportovních událostí jako například basketbal University of Illinois, mužské basketbalové turnaje Big Ten a Basketbalové mistrovství mužů NCAA, Roundball Classic a Great Eight Classic.\n\nVystoupilo tu přes 80 předních hudebních tvůrců jako například Frank Sinatra, AC/DC, U2, Paul McCartney a další.\n\nTato aréna byla domovem Bulls během jejich tří po sobě jdoucích titulů, hostící finále NBA 1996, 1997 a 1998. Bulls vyhráli série v roce 1996 a 1997 v šesti zápasech, přičemž se šestý zápas odehrál doma, kdežto v sérii roku 1998 vyhráli poslední zápas v Delta Center v Salt Lake City.\n\nFinále Stanley Cupu se zde poprvé odehrálo v roce 2010. Blackhawks ale vyhráli ve Wachovia Center (dnes Wells Fargo Center) ve Filadelfii.\n\nV aréně se mezi 21. až 23. zářím 2018 odehrál druhý ročník Laver Cupu, exhibiční týmové soutěže v tenise mezi Evropou a výběrem světa.\n"}
{"id": "615101", "url": "https://cs.wikipedia.org/wiki?curid=615101", "title": "Chajim Guri", "text": "Chajim Guri\n\nChajim Guri (: , v anglickém přepise Haim Gouri; 9. října 1923, Tel Aviv – 31. ledna 2018 Jeruzalém) byl izraelský básník, spisovatel, novinář a filmový dokumentarista.\n\nNarodil se v Tel Avivu ještě za dob britské mandátní Palestiny. Po studiu na zemědělské škole Kadoorie vstoupil do elitních úderných jednotek Palmach. Roku 1947 byl poslán do Maďarska, kde pomáhal přeživším holocaustu s jejich cestou do mandátní Palestiny. Po vzniku Izraele se zúčastnil výcviku výsadkářů ve Stráži pod Ralskem v tehdejším Československu. Během izraelské války za nezávislost byl zástupcem velitele Negevské brigády, která spadala pod Palmach. Po válce studoval literaturu na Hebrejské univerzitě v Jeruzalémě a na Sorbonně v Paříži. Jako novinář pracoval v deníku \"la-Merchav\" a později v \"Davaru\". Uznání se mu dostalo za jeho zpravodajské pokrytí soudního procesu s Adolfem Eichmannem z roku 1961.\n\nSe svou ženou Alizou žil v Jeruzalémě.\n\nGuriho první báseň s názvem \"Mořská cesta\" se objevila roku 1945 v Mišmaru, který vedl Avraham Šlonsky. Jeho první sbírka básní s názvem (doslova „Květiny ohně“) vyšla po izraelské válce za nezávislost v roce 1949.\n\n\n\n\n\n\n"}
{"id": "615111", "url": "https://cs.wikipedia.org/wiki?curid=615111", "title": "Tasmánci (rozcestník)", "text": "Tasmánci (rozcestník)\n\nSlovo Tasmánci má několik významů.\n"}
{"id": "615122", "url": "https://cs.wikipedia.org/wiki?curid=615122", "title": "Dallas County", "text": "Dallas County\n\nDallas County je název pěti okresů ve Spojených státech amerických:\n"}
{"id": "615123", "url": "https://cs.wikipedia.org/wiki?curid=615123", "title": "Davidson County", "text": "Davidson County\n\nDavidson County je název dvou okresů ve Spojených státech amerických:\n"}
{"id": "615124", "url": "https://cs.wikipedia.org/wiki?curid=615124", "title": "Tasmánci", "text": "Tasmánci\n\nTasmánci (někdy také zvaní \"tasmánští aboriginové\" či \"tasmánští domorodci\", anglicky Tasmanian Aborigines, tasmánsky \"Parlevar\", \"Palawa\") byli původní domorodí obyvatelé ostrova Tasmánie, ležícího u břehů Austrálie. Byli to potomci paleolitických obyvatel Austrálie; posledních asi 8 000 let žili téměř izolováni od ostatního světa. Způsob jejich života se skládal z kočovného lovu a sběru. Disponovali jednoduchou materiální kulturou; o duchovní kultuře není nic známo. Během 19. století Tasmánci oficiálně vymřeli. Ovšem nyní se k nim hlásí přibližně 25 tisíc obyvatel.\n\nPřed britskou kolonizací v roce 1803 obývalo ostrov 3000 – 15000 Tasmánců. Zavlečené nemoci původní obyvatele zdecimovaly. Od příchodu bílých osadníků se stupňovalo napětí, které vyvrcholilo tzv. Černou válkou v letech 1828-1832, přesný počet domorodců, zabitých v tomto konfliktu není znám, měl však charakter genocidy. Po skončení konfliktu byli přeživší Tasmánci dobrovolně přesídleni na Flindersův ostrov, kde následkem zavlečených onemocnění a nízké míry porodnosti postupně vymírali. Posledních 47 přeživších Tasmánců bylo přesídleno do Oyster Cove na hlavním ostrově, zatímco jejich děti byly poslány do sirotčince v Hobartu. Poslední čistokrevná Tasmánka Truganini zemřela v roce 1876 a poslední žena, ovládající domorodý tasmánský jazyk roku 1905, několik tisíc dnešních obyvatel Tasmánie je však jejich potomky, což je důsledkem vztahů tasmánských žen a evropských osadníků.\n\nTasmánské domorodé jazyky nebyly spřízněny s domorodými jazyky Austrálie, měly však vztah k jazykům papuánským a andamanským, společně s nimi patřily k indo-pacifické jazykové makrorodině.\n\nTasmánci nelovili ryby a Evropany jedící ryby pozorovali s neskrývaným odporem, podobně jako by většina Evropanů reagovala, kdyby někoho viděla jíst červy. Celá věc je o to zajímavější, že Tasmánci původně šupinaté ryby znali a jedli, jak dokazují archeologické nálezy. Ze záhadných důvodů z jejich jídelníčku zmizely až před asi 3500 lety.\n\n\n"}
{"id": "615125", "url": "https://cs.wikipedia.org/wiki?curid=615125", "title": "Daviess County", "text": "Daviess County\n\nDaviess County je název tří okresů ve Spojených státech amerických:\n\n"}
{"id": "615126", "url": "https://cs.wikipedia.org/wiki?curid=615126", "title": "Dawson County", "text": "Dawson County\n\nDawson County je název čtyř okresů ve Spojených státech amerických:\n"}
{"id": "615127", "url": "https://cs.wikipedia.org/wiki?curid=615127", "title": "DeKalb County", "text": "DeKalb County\n\nDeKalb County je název šesti okresů ve Spojených státech amerických:\n"}
{"id": "615128", "url": "https://cs.wikipedia.org/wiki?curid=615128", "title": "DeSoto County", "text": "DeSoto County\n\nDeSoto County je název dvou okresů ve Spojených státech amerických:\n"}
{"id": "615129", "url": "https://cs.wikipedia.org/wiki?curid=615129", "title": "Pakfront", "text": "Pakfront\n\nPakfront byla obranná vojenská taktika, vyvinutá německou armádou na východní frontě druhé světové války a zdokonalená Rudou armádou. Název pochází z německé zkratky \"PaK\" pro protitankové dělo (\"Panzerabwehrkanone\").\n\nTaktika pakfrontu spočívala v koordinaci palby až deseti protitankových děl a měla původně čelit sovětské materiální a lidské převaze během velkých sovětských útoků. Taktika se ukázala být velmi účinná. Rudá armáda ji začala brzy kopírovat a zdokonalila její použití koncentrací palby všech děl na jeden cíl. Takovýmto cílem byl většinou velitelský tank, který byl jediným úderem všech děl ihned zcela zničen, a to bez ohledu na míru obrnění.\n\nNěmecká armáda v odpovědi na sovětské použití této taktiky vyvinula taktiku tzv. pancéřového klínu, která měla ale jen omezený úspěch. V bitvě u Kurska sovětské \"pakfronty\" zpomalily německý postup v pancéřových klínech na jižním úseku fronty a na severním úseku jej zcela zastavily.\n"}
{"id": "615130", "url": "https://cs.wikipedia.org/wiki?curid=615130", "title": "DeWitt County", "text": "DeWitt County\n\nDeWitt County je název dvou okresů ve Spojených státech amerických:\n"}
{"id": "615131", "url": "https://cs.wikipedia.org/wiki?curid=615131", "title": "Pancéřový klín", "text": "Pancéřový klín\n\nPancéřový klín (německy \"Panzerkeil\") byla útočná taktika německé armády na východní frontě druhé světové války. Byla vyvinuta jako odpověď na sovětské používání původně německé obranné taktiky pakfront.\n\nTzv. pancéřový klín byla formace obrněných vozidel, především tanků, v formaci ve tvaru klínu. Špici klínu tvořily nejobrněnější vozidla. Smyslem taktiky bylo znemožnit v důsledku hloubky formace pancéřového klínu protitankovým dělům \"pakfrontu\" protivníka přesné zaměření na cíl a soustředit palbu těchto děl na nejobrněnější vozidla ve špici formace.\n\nTaktika pancéřových klínů zaznamenala jen omezený úspěch. Během operace Citadela umožnila německé armádě prorazit na některých místech sovětskou obranu, ale na jiných místech naopak vedla k neúspěchu a velkým německým ztrátám.\n\n"}
{"id": "615133", "url": "https://cs.wikipedia.org/wiki?curid=615133", "title": "Decatur County", "text": "Decatur County\n\nDecatur County je název pěti okresů ve Spojených státech amerických:\n"}
{"id": "615134", "url": "https://cs.wikipedia.org/wiki?curid=615134", "title": "Útok lidských vln", "text": "Útok lidských vln\n\nÚtok lidských vln (anglicky \"human wave attack\") je útočná taktika boje pěchoty, ve které útočník provádí nechráněný frontální útok hustě soustředěnými jednotkami pěchoty proti pozicím protivníka, s cílem dobýt tyto pozice v boji muže proti muži bez dělostřelecké podpory a podpory těžké techniky.\n\nTato taktika byla používána občanské válce silami Unie během americké občanské války, také v zákopové válce během první světové války, Japonskou císařskou armádou v rusko-japonské válce a ve druhé světové válce. Čínskou lidovou osvobozeneckou armádou v době korejské války a Íránskou armádou v době irácko-íránské války.\n\n"}
{"id": "615135", "url": "https://cs.wikipedia.org/wiki?curid=615135", "title": "Delaware County", "text": "Delaware County\n\nDelaware County je název šesti okresů ve Spojených státech amerických:\n"}
{"id": "615136", "url": "https://cs.wikipedia.org/wiki?curid=615136", "title": "Deuel County", "text": "Deuel County\n\nDeuel County je název dvou okresů ve Spojených státech amerických:\n"}
{"id": "615137", "url": "https://cs.wikipedia.org/wiki?curid=615137", "title": "Delta County", "text": "Delta County\n\nDelta County je název tří okresů ve Spojených státech amerických:\n"}
{"id": "615138", "url": "https://cs.wikipedia.org/wiki?curid=615138", "title": "Dewey County", "text": "Dewey County\n\nDewey County je název dvou okresů ve Spojených státech amerických:\n"}
{"id": "615139", "url": "https://cs.wikipedia.org/wiki?curid=615139", "title": "Dodge County", "text": "Dodge County\n\nDodge County je název čtyř okresů ve Spojených státech amerických:\n"}
{"id": "615140", "url": "https://cs.wikipedia.org/wiki?curid=615140", "title": "Dorchester County", "text": "Dorchester County\n\nDorchester County je název dvou okresů ve Spojených státech amerických:\n"}
{"id": "615141", "url": "https://cs.wikipedia.org/wiki?curid=615141", "title": "Douglas County", "text": "Douglas County\n\nDouglas County je název dvanácti okresů ve Spojených státech amerických:\n"}
{"id": "615142", "url": "https://cs.wikipedia.org/wiki?curid=615142", "title": "Dunn County", "text": "Dunn County\n\nDunn County je název dvou okresů ve Spojených státech amerických:\n"}
{"id": "615143", "url": "https://cs.wikipedia.org/wiki?curid=615143", "title": "Duval County", "text": "Duval County\n\nDuval County je název dvou okresů ve Spojených státech amerických:\n"}
{"id": "615157", "url": "https://cs.wikipedia.org/wiki?curid=615157", "title": "Norman Lovett", "text": "Norman Lovett\n\nNorman Lovett (* 31. října 1946 Windsor, Anglie) je britský herec a komik. Je známý rolí Hollyho ve sci-fi sitcomu \"Červený trpaslík\" během jeho první, druhé, sedmé, osmé a dvanácté řady (1988–2017). V roce 1989 vytvořil pro BBC2 vlastní surrealistický sitcom \"I, Lovett\". Dále účinkoval v mnoha televizních filmech a seriálech jako např. v adaptaci Dickensovy \"Vánoční koledy\", v snímku \"The History of Tom Jones, a Foundling\" či sitcomu \"Keeping Up Appearances\".\n\nJe ženatý a má dvě dcery.\n\n"}
{"id": "615160", "url": "https://cs.wikipedia.org/wiki?curid=615160", "title": "El Paso County", "text": "El Paso County\n\nEl Paso County je název dvou okresů ve Spojených státech amerických:\n"}
{"id": "615167", "url": "https://cs.wikipedia.org/wiki?curid=615167", "title": "Seznam dílů seriálu Na parket!", "text": "Seznam dílů seriálu Na parket!\n\nToto je seznam dílů seriálu \"Na parket!\". Americký seriál \"Na parket!\" měl premiéru 7. listopadu 2010 v USA a 29. ledna 2011 v Česku, své působení zakončil 10. listopadu 2013 v USA a 2. února 2014 v Česku. Vysílal se na dětské stanici Disney Channel. Seriál sleduje dvě nejlepší kamarádky CeCe (Bella Thorne) a Rocky (Zendaya), který tancují v taneční show \"Na Parket, Chicago!\". Seriál sleduje jejich dobrodružství, řešení problémů a otázek, jejich slávu, testuje jejich přátelství a soupeření v pořadu. Originální název dílu vždy končí na „it up“ a český název většinou končí na „to.“\n\nSeriál skončil třetí řadou a s celkovým počtem 78 dílů.\n\n<onlyinclude>\n</onlyinclude>\n\n"}
{"id": "615169", "url": "https://cs.wikipedia.org/wiki?curid=615169", "title": "Chetwynd (Britská Kolumbie)", "text": "Chetwynd (Britská Kolumbie)\n\nChetwynd () je malé město v předhůří Skalistých hor na severovýchodě kanadské provincie Britská Kolumbie. Do dnešní podoby se město vyvinulo zhruba v letech 1953-1983, kdy byla v této části státu budována infrastruktura včetně dálnice 97 a vodních elektráren. Kromě dálnice 97 zde vede také dálnice 29 a železniční trať do tří směrů.\n\nMěsto má zhruba 2600 obyvatel, přičemž jejich počet se za posledních 25 let měnil jen málo, ovšem je zde výrazně nižší průměrný věk, než kolik je průměr v rámci provincie.\n"}
{"id": "615172", "url": "https://cs.wikipedia.org/wiki?curid=615172", "title": "Letopisy", "text": "Letopisy\n\nLetopisy neboli anály (z latinského ­– rok) jsou strukturované historické prameny, kde jsou dějiny zaznamenávány rok po roce. Na rozdíl od jiných historických pramenů nemívají literární ambice, často vznikaly spíš jako záznamy nějaké instituce, například kláštera. Za jejich základ se považují starořímské anály, které zaznamenávaly primárně posloupnost vysokých úředníků (například konzulů). Ve středověku se pak letopisy vyvinuly z původně velmi stručných poznámek vpisovaných mnichy do volného místa na okrajích tabulek pro výpočet data.\n\n"}
{"id": "615177", "url": "https://cs.wikipedia.org/wiki?curid=615177", "title": "Marius (kráter)", "text": "Marius (kráter)\n\nMarius je měsíční kráter ležící v oblasti Oceanus Procellarum. Pojmenován byl podle německého astronoma Simona Maria. Povrch na západě a severu od tohoto kráteru s velkým množstvím lunárních dómů rozesetých po ploše s průměrem více než 100 kilometrů bývá často nazýván jako Mariovy hory. Tyto dómy, jsou-li sopečné, mohou být tvořeny magmatem, které je více viskózní než čedičový sopečný materiál, který formoval měsíční moře. Nejbližším pojmenovaným kráterem je Reiner jihozápadním směrem.\n\nPovrch kráteru Marius byl zaplaven čedičovou lávou a povrch je tedy relativně hladký a poměrně plochý. Centrální vyvýšeninu kráter nemá, v severovýchodní části plochého dna kráteru leží malý kráter s valem Marius G. Okraj kráteru Marius je nízký a poměrně kruhového tvaru.\n\nOblast tohoto kráteru byla jedním z míst, navržených pro mise programu Apollo, ale expedice byla následně zrušena. Asi 50 km na jihovýchod od kráteru je místo přistání sovětské sondy Luna 7.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n"}
{"id": "615178", "url": "https://cs.wikipedia.org/wiki?curid=615178", "title": "Andreas Klöden", "text": "Andreas Klöden\n\nAndreas Klöden(* 22. června 1975, Mittweida) je německý silniční profesionální cyklista jezdící za ProTour stáj Team RadioShack. Mezi jeho hlavní úspěchy patří bronzová medaile z olympijských her v Sydney a druhá místa na Tour de France v roce 2004 a 2006.\n\nAndreas Klöden se narodil 22. června 1975 v německém okresním městě Mittweida. Před tím než se stal profesionálním cyklistou získal bronzovou medaili na mistrovství světa jezdců pod 23 let v časovce roku 1996 a vyhrál dvě etapy na závodě Rheinland-Pfalz Rundfahrt v roce 1997.\n\nV roce 1998 Andreas Klöden podepsal smlouvu s týmem Deutsche Telekom a hned ve své první sezoně mezi profesionály vyhrál Niedersachsen-Rundfahrt a prolog na Kolem Normandie. V následujícím roce 1999 vyhrál etapu na Kolem Algarve. Ale jeho první opravdu úspěšná sezona přišla v roce 2000 kdy po vítězství na Paříž–Nice a Okolo Baskicka získal bronzovou medaili na letních olympijských hrách v Sydney za svými týmovými kolegy Janem Ullrichem a Alexandrem Vinokourovem\nV letech 2001–2003 Andreas Klöden nezískal žádná vítězství, jelikož ho doprovázela zranění, v roce 2003 dokonce musel odstoupit z Tour de France kvůli zlomené kostrči.\n\nOvšem rok 2004 by se dal označit z jeho cyklistické znovuzrození, vyhrál národní šampionát a na Tour de France, kam jel jako dvorní domestik Jana Ullricha skončil na druhém místě celkové klasifikace, zatímco jeho týmový lídr obsadil čtvrté místo.\nV roce 2005 Klöden vyhrál etapu na Bayern-Rundfahrt a byl považován, spolu se svými týmovými kolegy Janem Ullrichem a Alexandrem Vinokourovem za jednoho z největších favoritů na celkové vítězství na Tour de France. V osmé etapě TdF Klöden zaútočil v polovině posledního stoupání, na vrcholu dojel již osamoceného Pietera Weeninga. Ve sprintu po sjezdu do cíle v Géradmeru však s Weeningem prohrál o nejmenší rozdíl na TdF všech dob (9,6 mm neboli 0,0002 s). Později z TdF odstoupil poté, co si v šestnácté etapě při pádu zlomil zápěstí.\n\nNa Tour de France roku 2006 nestartovali hlavní favorité Jan Ullrich, Alexandre Vinokourov a Ivan Basso, což byla pro Klödena velká příležitost. Po diskvalifikaci Floyda Landise obsadil druhé místo když podlehl pouze Španělovi Oscaru Pereirovi.\n\nV sezónách 2007–2009 jezdil Klöden v barvách kazašské stáje Astana. Pro cyklistický svět byla tato zpráva velice překvapující, jelikož v Astaně byl Vinokourov a bylo tedy jasné, že Klöden nebude lídrem. Ihned na začátku sezony ovšem předvedl svoji sílu a talent na Tirrenu Adriaticu kde zvítězil před Kimem Kirchenem a právě Vinokourovem. Na TdF však už jel jako domestik Alexandra Vinokourova, přesto si nevedl špatně, ale poté, co byl oznámen Vinokourovův pozitivní dopingový nález musel s celým týmem odstoupit. V roce 2008 vyhrál Kolem Romandie před Romanem Kreuzigerem a Marcem Pinottim.\n"}
{"id": "615182", "url": "https://cs.wikipedia.org/wiki?curid=615182", "title": "Burlington (Vermont)", "text": "Burlington (Vermont)\n\nBurlington je největší město amerického státu Vermont, okresu Chittenden. Leží 72 km jižně od hranic s Kanadou a 151 km od Montrealu. Město mělo v roce 2015 celkem 42 452 obyvatel, metropolitní oblast má necelých 200 000 lidí. Leží na východním břehu jezera Champlain, na jehož západním břehu se již rozkládá New York (stát).\n\nHistorie města sahá do roku 1763, kdy mělo být vybudováno (jako osada) z grantů pro New Hampshire (samotný Vermont, coby samostatný stát, vznikl až v roce 1777). První osadníci na místo přijeli až v roce 1775, kdy zde postavili jen 2 nebo tři jednoduché domy. Další budování pozastavila Americká válka za nezávislost. Status město Burlington získalo v roce 1785. O název města panuje spor mezi Richardem Boylem, 3. vévodou z Burlingtonu, a rodinou Burlingtonů z New Yorku.\n\nDemografie: 85,7 % běloši, 6 % asijská etnika, 4,9 % černoši, 2,6 % hispánci, 0,4 % tzv. první národy.\n\nDělí se na čtvrti/„sousedství“: Downtown, Hill Section, The Intervale, New North End, Old North End, South End, University District.\n\nMěsto je sídlem University of Vermont, nachází se zde její zdravotní centrum. Mezi další pamětihodnosti patří operní dům, hospodářský dům Ethana Allena z roku 1784, zednářský dům, synagoga z roku 1885, kaple Ira Allen. Na dvou městských stadionech sídlí dva sportovních týmy – Lake Monsters a Catamounts.\n\nMimo jiné zde má pobočky několik firem a korporací. V roce 1978 zde začala poměrně známá zmrzlinářská firma Ben & Jerry's.\n\nV letech 1981 až 1989 byl starostou města nynější senátor za Vermont a prezidentský kandidát, Bernie Sanders.\n\nBurlington má uzavřené partnerství s:\n"}
{"id": "615185", "url": "https://cs.wikipedia.org/wiki?curid=615185", "title": "Medb", "text": "Medb\n\nMedb (výslovnost <nowiki>[mɛðv]</nowiki>, ve středověkém irském pravopisu Meḋḃ, Meaḋḃ a v moderní irštině Maedhbh, výslovnost <nowiki>[mɛɣv]</nowiki>, nebo Méabh, výslovnost <nowiki>[mʲeːv]</nowiki>, v anglických textech se obvykle užívají podoby Maeve, Maev či Maive s výslovností <nowiki>[ˈmeɪv]</nowiki>) je královna Connachtu z irské mytologie. Jejím otcem byl král Eochu Feidlech. Jejím manželem je ve většině příběhů král Ailill mac Máta, jako její bývalý manžel a následně úhlavní nepřítel, kterému se krutě mstí, vystupuje král Conchobar mac Nessa, jejími manželi či milenci je v legendě několik irských vládců a hrdinů, např. Connall Cernech nebo Fergus mac Rol. Její partneři museli splňovat přísná hlediska výběru, zejména být bez bázně, podlosti a žárlivosti. Medb je jednou z hlavních postav eposu \"Táin Bó Cúailnge\", jehož námětem je boj irských hrdinů o dva býky, vyvolaný malichernou hádkou mezi Medb a Aililem o to, který z nich je bohatší.\n\nPodle některých religionistů byla Medb původně irskou bohyní královské moci a symbolická \"svatba\" s ní součást korunovačního obřadu irských králů. Tento výklad je však nejistý.\n\nPodle pověstí žila Medb na hradě Cruachan a je pohřbena pod kamennou mohylou na vrcholu kopce Knocknarea v hrabství Sligo. Její jméno znamená „opojná“ a souvisí s hojným požíváním medoviny (anglicky \"mead\") při královských svatbách. Vyvinulo se z něj dosud používané irské křestní jméno Maeve.\n\nExistuje teorie, že postava Medb inspirovala Shakespeara k tomu, aby ve hře \"Romeo a Julie\" zmínil královnu Mab jako pohádkovou vílu přinášející sny. Podle jiného výkladu však toto jméno pochází z latinského \"amabilis\" (milovaná), stejně jako anglické Mabel. Eva Vrchlická nazvala svou knihu převyprávěných Shakespearovských dramat pro dětské čtenáře \"Z oříšku královny Mab\".\n\n"}
{"id": "615190", "url": "https://cs.wikipedia.org/wiki?curid=615190", "title": "Rutland (Vermont)", "text": "Rutland (Vermont)\n\nRutland je okresní město v americkém státu Vermont. V roce 2000 zde žilo 17 292 obyvatel.\n\nJedná se o druhé největší vermontské město.\n\n Ishidoriya, Japonsko\n\n"}
{"id": "615191", "url": "https://cs.wikipedia.org/wiki?curid=615191", "title": "Ami", "text": "Ami\n\nAmi může být:\n\n\n\n"}
{"id": "615196", "url": "https://cs.wikipedia.org/wiki?curid=615196", "title": "Satellite Transit System", "text": "Satellite Transit System\n\nSatellite Transit System (STS) je automatický přepravník lidí na letišti Seattle-Tacoma International Airport. Původně z roku 1969, STS je druhý nejstarší letištní přepravník lidí ve Spojených státech. Jeho účelem je urychlit přepravu pasažérů na letišti z jednoho terminálu na druhý.\n\nPřepravník má tři linky: jedna spojuje sever hlavního terminálu se severním satelitním terminálem a halou C, druhá spojuje jih hlavního terminálu s jižním satelitním terminálem a halou B a třetí spojuje jih a sever hlavního terminálu. První dvě jsou nazývány \"loops\" a třetí je \"shuttle\".\n\nSystém byl otevřen v roce 1969 po výstavbě, která stála 14 milionů dolarů. Původně měl pouze devět vozidel, další tři byla přidána v sedmdesátých letech. Postaven byl tak, aby mohl přepravit 14 400 pasažérů za hodinu s maximální rychlostí 43 km/h.\n\nPůvodní systém byl postaven pittsburghskou firmou Westinghouse a měl kapacitu 102 cestujících. Úseky \"loops\" trvaly 3,3 minuty, zatímco \"shuttle\" trvala pouze 1,8 minuty. Každé vozidlo mělo za rok urazit 76 tisíc km.\n\nV roce 1999 uvolnila společnost Port of Seattle 142 milionů dolarů na kompletní renovaci celého systému. Renovace se týkala vlaků, ovládání, stanic, nebo také ventilace a dodávky elektřiny a byla dokončena v roce 2003. Nyní systém obsluhuje 21 vozidel Bombardier Innovia APM 100.\n"}
{"id": "615198", "url": "https://cs.wikipedia.org/wiki?curid=615198", "title": "Magnentius", "text": "Magnentius\n\nFlavius Magnus Magnentius (kolem 303, Ambianum – 10. srpna 353, Lugdunum) byl římský vojevůdce a vzbouřenec proti císaři Constantovi. Od 18. ledna 350 až do své sebevraždy v roce 353 ovládal západní polovinu římské říše.\n\nMagnentius byl napůl barbarského původu – po otci měl britské, po matce francké kořeny. Vychován byl spolu se svým bratrem Decentiem jako pohan a tradičním bohům zůstal věrný po celý život. Ze soudobých zpráv není jasné, kdy a za jakých okolností vstoupil do armády, ve vojenských strukturách však udělal rychlou kariéru, naposledy v hodnosti \"protectora\" a \"comita rei militaris\". Jeho manželka Iustina pocházela z rodiny místodržitele v Picenu, senátora Iusta. Svazek zůstal bezdětný, údajně pro Iustinino mládí (děti měla Iustina až se svým druhým mužem císařem Valentinianem I.).\n\nNa přelomu let 349 a 350 se v armádě projevovala silná nespokojenost s vládou císaře Constanta, syna Konstantina Velikého, který spravoval západní provincie římské říše. Vytvořily se podmínky pro spiknutí a násilný převrat, jehož organizace se ujal Constantův \"comes rerum privatarum\" Marcellinus. Magnentius se jím nechal přesvědčit, aby přijal purpur, a 18. ledna 350 byl v Autunu proklamován za císaře. Constanta, jehož všichni opustili, brzy nato dopadl a zabil oddíl lehké jízdy v předhůří Pyrenejí.\n\nV západních provinciích dosáhl Magnentius rychlého uznání, v neposlední řadě díky své náboženské toleranci. Dal obsadit Itálii a spolu se svým bratrem Decentiem nastoupil konzulát. Jeho snahy, aby převrat akceptoval východní císař Constantius II. (Constantův bratr), neuspěly – Constantius naopak přerušil válku s Persií a chystal se vytáhnout na západ. Počátkem roku 351 jmenoval ohrožený Magnentius bratra Decentia \"caesarem\".\n\nV boji s Constantiem II. dosáhly Magnentiovy legie v létě 351 několika úspěchů, avšak v bitvě u Mursy 28. září byly rozhodně poraženy. Magnentius se stáhl do severní Itálie, aby zde shromáždil novou armádu, roku 352 byl ale nucen uprchnout do Galie. Po další porážce v roce 353 spáchal vzhledem k bezvýchodné situaci sebevraždu.\n\n\n"}
{"id": "615199", "url": "https://cs.wikipedia.org/wiki?curid=615199", "title": "Řád Olgy", "text": "Řád Olgy\n\nŘád Olgy () byl württemberský řád. Založil ho roku 1871 württemberský král Karel I. jako záslužný řád, udělovaný za charitativní činnost. Měl pouze jedinou třídu a mohl být udělen jak mužům, tak ženám. Nazván byl na počest Karlovy manželky Olgy. Zanikl s pádem monarchie ve Württembersku v roce 1918.\n\nOdznakem je stříbrný jetelový kříž, na němž leží menší, červený kříž (tzv. ženevský). V kulatém středu jsou propletené zlaté iniciály krále a královny K a O. Na zadní straně jsou pak pod sebou letopočty 1870 a 1871.\n\nŘád Olgy se uděloval jenom v jedné třídě. Pro muže byl odznak zavěšen na stuze na prsou. U žen potom odznak visel na stuhové mašli.\n"}
{"id": "615200", "url": "https://cs.wikipedia.org/wiki?curid=615200", "title": "Mironov", "text": "Mironov\n\nPříjmení Mironov () nosí více osobností:\n\n"}
{"id": "615202", "url": "https://cs.wikipedia.org/wiki?curid=615202", "title": "Antonín Lenz", "text": "Antonín Lenz\n\nAntonín Lenz (20. února 1829 Hrbov u Netolic – 2. října 1901 Praha-Vyšehrad), byl český katolický kněz, pedagog v biskupském semináři v Českých Budějovicích, kanovník a probošt Vyšehradské kapituly, poslanec českého sněmu a panské sněmovny. Úzce spolupracoval s biskupem Jirsíkem, který ho inspiroval k dalšímu studiu teologie a literární tvorbě. Byl zakladatelem teologické antropologie, ve věroučných textech mj. hodnotil Jana Husa, Petra Chelčického a další náboženské myslitele a pod pseudonymem Jan Brázda ze Zlámané Lhoty polemizoval s proticírkevními názory Alfonse Šťastného.\n\nJeho rodiče byli zaměstnáni na schwarzenberském panství, otec mu zemřel v útlém dětství. Navštěvoval německé a latinské školy, ale učil se i česky. V roce 1850 vstoupil do semináře v Českých Budějovicích, kde strávil čtyři šťastná léta. Na kněze byl vysvěcen 23. července 1854. a stal se nakrátko kaplanem v Jílovicích. Se svolením biskupa Jirsíka se zapsal na pražskou filosofickou fakultu, kde se připravoval na povolání učitele matematiky a fyziky. Kněžské povolání jej ale lákalo víc a zanedlouho se vrátil zpět do jižních Čech. Působil jako kaplan v Budislavi a Deštné, kde zastával většinu úkolů za místního nemocného faráře. Roku 1861 úspěšně absolvoval zkoušky na bohoslovecké fakultě v Praze a byl biskupem Jirsíkem jmenován členem katedry (stolice) dogmatiky a patrologie v budějovickém semináři. S biskupem úzce spolupracoval, chodili spolu na procházky a diskutovali. V té době začal také literárně tvořit. Když Jirsík vyslovil obavy z šíření bezbožství mezi českou inteligencí (zřejmě i v důsledku aktivit padařovského sedláka Alfonse Šťastného, který roku 1869 demonstrativně vystoupil z církve a v následujících letech vydával protináboženské spisy), zareagoval Lenz napsáním několika brožur pod pseudonymem Jan Brázda ze Zlámané Lhoty, v němž tyto názory populární formou vyvracel z hlediska katolické církve. Vedle toho psal i odborné texty.. Ze sudetského Němce se stal českým vlastencem. Jako člen výboru Matice české kromě organizační a přednáškové činnosti přispíval do Časopisu českého muzea články o českých náboženských dějinách období reformace. Roku 1866 získal titul doktora teologie.\n\nRoku 1881, po dvaceti letech učitelského působení v Budějovicích, byl zvolen kanovníkem Vyšehradské kapituly a 10. prosince 1887, po smrti Václava Štulce, jeho nástupcem v úřadu probošta. Brzy poté se stal poslancem českého zemského sněmu. Roku 1889 byl zvolen doživotním členem panské sněmovny. Vedle toho byl i předsedou církevního soudu, konsistorním radou, biskupským notářem, členem Královské české společnosti nauk, členem vedení ústavu pro hluchoněmé v Praze a dalších dobročinných a vlasteneckých spolků. Byl nositelem titulu „komtur řádu císaře Františka Josefa I. s hvězdou“ a čestným občanem obce Deštná.\n\nZemřel na rakovinu ledvin.\n\nLiterárně činný byl od roku 1861, kdy začal publikovat články v Časopise katolického duchovenstva. Samostatně vydal např.:\n\nV roce 1901 uveřejnil v kalendáři \"Svatý Hostýn\" obšírnou studii o Janu Husovi, v níž z pohledu kanonického práva dokazoval, že Hus nezemřel za své přesvědčení a není mučedníkem, že byl upálen světskou mocí a církev naopak žádala jen mírné potrestání. Na druhou stranu Lenz oceňoval jeho zásluhy o českou vzdělanost a literaturu. Kritika na této práci oceňovala důkladné studium a hluboké náboženské přesvědčení autora, uznala omezení, která měl jako člen katolické hierarchie, ale nesouhlasila s některými ostrými výroky na Husovu adresu ani se závěry o nevině církve na jeho upálení na hranici.\n\n"}
{"id": "615203", "url": "https://cs.wikipedia.org/wiki?curid=615203", "title": "Paklené ostrovy", "text": "Paklené ostrovy\n\nPaklené ostrovy či Smolné ostrovy (chorvatsky ' nebo ') je skupina malých chorvatských ostrovů v Jaderském moři. Paklené ostrovy se nacházejí v těsné blízkosti jihozápadního pobřeží ostrova Hvar, nedaleko přístavního města Hvar. Název souostroví poukazuje na borovicovou smůlu (v lokálním nářečí '), která zde byla používána k utěsňování lodí, často je ale nesprávně vykládán a překládán jako Pekelné ostrovy. Největším ostrovem skupiny je Svatý Klement ('). V zátoce na severovýchodě Svatého Klementa se nachází ACI marina Palmižana.\n"}
{"id": "615208", "url": "https://cs.wikipedia.org/wiki?curid=615208", "title": "Cienfuegos", "text": "Cienfuegos\n\nCienfuegos (český doslovný překlad je \"Sto ohňů\") je město v centrální části Kuby, leží přibližně 230 km jihovýchodně od Havany na jižním pobřeží ostrova. Je hlavním městem stejnojmenné provincie Cienfuegos, v roce 2004 zde žilo 163 824 obyvatel. Od roku 2005 je historické centrum města zapsáno na seznam Světového dědictví UNESCO.\n\nMěsto bylo založeno v roce 1820 na břehu zátoky, která je s Karibským mořem spojená úzkým průlivem. Tato zátoka (Bahía de Cienfuegos) tvoří přírodní přístav chráněný před útoky pirátů a korzárů. Město založili především francouzští imigranti. Uspořádání ulic je ve městě přísně pravoúhlé. Široké a přímé ulice, promenády a parky dokumentují nové pojetí urbanismu měst Latinské Ameriky na začátku 19. století. Nejstarší stavby jsou postaveny v neoklasicistním stylu.\n"}
{"id": "615211", "url": "https://cs.wikipedia.org/wiki?curid=615211", "title": "Sporotrichóza", "text": "Sporotrichóza\n\nSporotrichóza (: \"Sporotrichosis\") je onemocnění způsobené houbou \"Sporotrhix schenckii\". Zasahuje kůži, podkoží a ve vzácnějších formách též plíce, klouby, kosti a mozek. Díky tomu, že se \"S. schenckii\" přirozeně vyskytuje v půdě, hnoji, na rašelinících a rostlinách (např. růže), může zasáhnout farmáře, zahradníky a pracovníky v zemědělství. K přenosu dochází zpravidla v důsledku poranění (např. oděrky či odřeniny kůže), u plicní formy (plicní sporotrichóza) prostřednictvím vdechnutím spór dýchacími cestami. Vzácně je též možné se nakazit kontaktem s infikovanými kočkami (zaznamenány byly i případy nakažení od pásovce, psa, veverky, koně, prasete, ptáka a ryby).\n\nRozlišujeme tři formy sporotrichózy, a to kožní, plicní a diseminovanou. Kožní forma je nejčastějším typem onemocnění. Projevuje se lézemi a vřídky. Ke vzácnější plicní formě dochází vdechnutím spór. Diseminovaná forma nastává v situaci, když se infekce rozšíří z primárního místa onemocnění na sekundární. Může zasáhnout klouby a kosti (tzv. osteoartikulární sporotrichóza) či centrální nervovou soustavu a mozek (tzv. sporotrichózní menignitida).\n\nOnemocnění postupuje pomalu; první symptomy se objevují 1 až 12 týdnů (v průměru 3 týdny) po prvotním kontaktu s houbou. Vážné komplikace mohou nastat u osob s oslabeným imunitním systémem. Léčba se provádí antimykotiky.\n\n"}
{"id": "615220", "url": "https://cs.wikipedia.org/wiki?curid=615220", "title": "Alois Dvorský", "text": "Alois Dvorský\n\nAlois Dvorský, vlastním jménem Alois Vaníček, křtěný Alois Jan (24. října 1883 Hořice v Podkrkonoší – 10. října 1966 Praha) byl český herec-komik.\n\nBěhem svého života vystupoval přibližně ve 150 československých filmech, většinou se ale jednalo pouze o role malé či epizodní. \n\nHrát divadlo začal již na počátku 20. století, kdy účinkoval jako komik v různých venkovských a kočovných divadelních společnostech, později působil v Praze, kde také prošel celou řadou zdejších divadel.\n\nDne 25. srpna 1919 se v Poděbradech oženil s divadelní herečkou Růženou Šťastnou (1893).\n\nV českém filmu se objevil už počátkem 20. let ještě v éře němého filmu. Posledními filmy, ve kterých vystupoval, byly snímky \"Káťa a krokodýl\" a \"Bílá paní\", oba z roku 1965. Úplně poslední roličky ztvárnil jen nedlouho před svou smrtí v roce 1966 ve snímku \"Kdo chce zabít Jessii?\" a v televizním seriálu \"Klabzubova jedenáctka\".\n\n\nPatrně jako jediný český herec si ve 20. století zahrál ve všech 3 filmových verzích Haškova románu \"Osudy dobrého vojáka Švejka za světové války\".\n\n"}
{"id": "615221", "url": "https://cs.wikipedia.org/wiki?curid=615221", "title": "Avi Wigderson", "text": "Avi Wigderson\n\nProf. Avi Wigderson (: אבי ויגדרזון, narozen 9. září 1956) je izraelský matematik, informatik a profesor matematiky na Institute for Advanced Study (IAS) na Princeton University. Ve svém výzkumu se zabývá teorií komplexnosti, paralelními algoritmy, teorií grafů, kryptografií, distribuovanými výpočty a neuronovými sítěmi.\n\nVystudoval bakalářský obor informatiky na izraelském technologickém institutu Technion v Haifě (1980) a pokračoval ve studiu na Princeton University, kde v roce 1983 získal doktorát po obhájení dizertační práce \"Studies in Computational Complexity\", sepsané pod vedením Richarda Liptona. Po krátkém působení na University of California v Berkley, výzkumném centru IBM Almaden Research Center v San José v Kalifornii a Mathematical Sciences Research Institute v Berkley se v roce 1986 stal součástí akademické obce Hebrejské univerzity v Jeruzalémě. V roce 1999 začal pracovat na Institute for Advanced Study a v roce 2003 opustil Hebrejskou univerzitu a začal na plný úvazek pracovat pro IAS.\n\nJeho Hirschův index je 65.\n\nV roce 1994 získal ocenění Nevanlinna Prize za práci na poli teorie složitosti. V roce 2009 mu byla, společně s Omerem Reingoldem a Salilem Vadhanem, udělena Gödelova cena.\n\n"}
{"id": "615222", "url": "https://cs.wikipedia.org/wiki?curid=615222", "title": "Okresní soud v Hodoníně", "text": "Okresní soud v Hodoníně\n\nOkresní soud v Hodoníně je okresní soud se sídlem v Hodoníně, jehož odvolacím soudem je Krajský soud v Brně. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v historické budově ve Velkomoravské ulici, odloučené pracoviště s bezbariérovým přístupem (pro věci občanskoprávní a opatrovnické) má v Sadové ulici.\n\nObvod Okresního soudu v Hodoníně se zcela neshoduje s okresem Hodonín, patří do něj území jen těchto obcí:\n\nArchlebov •\nBlatnice pod Svatým Antonínkem •\nBlatnička •\nBukovany •\nBzenec •\nČejč •\nČejkovice •\nČeložnice •\nDambořice •\nDolní Bojanovice •\nDomanín •\nDražůvky •\nDubňany •\nHodonín •\nHovorany •\nHroznová Lhota •\nHrubá Vrbka •\nHýsly •\nJavorník •\nJežov •\nJosefov •\nKarlín •\nKelčany •\nKněždub •\nKostelec •\nKozojídky •\nKuželov •\nKyjov •\nLabuty •\nLipov •\nLouka •\nLovčice •\nLužice •\nMalá Vrbka •\nMikulčice •\nMilotice •\nMoravany •\nMoravský Písek •\nMutěnice •\nNásedlovice •\nNechvalín •\nNenkovice •\nNová Lhota •\nNový Poddvorov •\nOstrovánky •\nPetrov •\nPrušánky •\nRadějov •\nRatíškovice •\nRohatec •\nSkalka •\nSkoronice •\nSobůlky •\nStarý Poddvorov •\nStavěšice •\nStrážnice •\nStrážovice •\nSudoměřice •\nSuchov •\nSvatobořice-Mistřín •\nSyrovín •\nŠardice •\nTasov •\nTěmice •\nTerezín •\nTvarožná Lhota •\nUhřice •\nVacenovice •\nVelká nad Veličkou •\nVeselí nad Moravou •\nVěteřov •\nVlkoš •\nVnorovy •\nVracov •\nVřesovice •\nŽádovice •\nŽarošice •\nŽdánice •\nŽeletice •\nŽeravice •\nŽeraviny\n\n"}
{"id": "615224", "url": "https://cs.wikipedia.org/wiki?curid=615224", "title": "Prošek (víno)", "text": "Prošek (víno)\n\nProšek je tradiční sladké chorvatské víno dezertního typu, které je vyráběné ze seschlých bobulí vinné révy několika místních odrůd. Název pochází z italského slova \"prosecco\", což znamená předsušený.\n\nPodle legendy si toto víno oblíbil římský císař Dioklecián, když roku 303 abdikoval a odešel na odpočinek do paláce ve Splitu.\n\nV současné době nejsou výrobní postupy ani charakteristika vína standardizované (to by se ale mělo v nejbližších letech měnit), takže společným jmenovatelem zůstává jen použití dalmatských odrůd a dosušování bobulí na slunci. Ze zhruba 150 nejrozšířenějších odrůd je k výrobě prošku doporučováno asi 10. Z bílých to jsou grk, maraština, pošip vugava a prč. Z červených pak babić, glavinuša, lasina a plavac mali.\n\nBarva prošku bývá nejčastěji medová, bronzová nebo tmavě žlutá.\n\nZ tuzemských produktů by teoreticky bylo možné srovnání se slámovými víny, která jsou také vyráběna z dosušovaných bobulí, ale dílčí rozdíly ve výrobě i pěstování vedou k odlišnému charakteru výsledného produktu. Obsah kyselin u našich slámových vín bývá výrazně vyšší (chladnější podnebí, pomalé sušení ve stínu), stejně jako obsah zbytkového cukru. Ten je naopak u prošku z větší části přeměněn na alkohol (kolem 15 % oproti obvyklým 6–10 % našich vín slámových). Zbytkový cukr u prošku bývá velmi variabilní, ale u exportovaných vín se pohybuje mezi 30–50 gramy na litr (zhruba 5× méně než u vín slámových). Rozdíl v charakteru může souviset i se značným rozptylem kvality, který je daný nestandardizovanou produkcí a v Chorvatsku velmi rozšířenou domáckou výrobou.\n\nProšek je vhodné podávat chlazený na 8–10 °C (nezávisle na barvě vína), někdy se doporučuje i dekantace. Vhodný je jako digestiv, případně jen tak, servírovaný s plátkem citronu nebo pomeranče.\n\n\n"}
{"id": "615227", "url": "https://cs.wikipedia.org/wiki?curid=615227", "title": "Karel I. Württemberský", "text": "Karel I. Württemberský\n\nKarel I. Fridrich Alexandr (6. březen 1823, Stuttgart – 6. říjen 1891, Stuttgart) byl v pořadí třetí württemberský král vládnoucí v letech 1864 až 1891.\n\nKarel byl jediným synem krále Viléma I. a jeho třetí ženy, princezny Pavlíny. Studoval na univerzitách v Tübingenu a Humboldtově univerzitě v Berlíně. Dne 18. ledna 1846 se v Palermu zasnoubil s 23letou velkokněžnou Olgou Nikolajevnou, dcerou ruského cara Mikuláše I. a jeho manželky Šarloty Pruské (Alexandry Fjodorovny). Velkolepá svatba se odehrála na zámku Petěrgof nedaleko Petrohradu dne 13. července 1846. Novomanželský pár pak za jásotu obyvatelstva 23. září přicestoval do Stuttgartu, hlavního města Württemberského království. Zde se usadil ve vile Berg, jedné z prvních staveb novorenesance v Německu.\n\nManželství nedošlo naplnění a pár neměl děti, pravděpodobně v důsledku možné Karlovy homosexuality. Roku 1863 proto adoptovali Olžinu neteř Věru Konstantinovnu, dceru jejího bratra velkoknížete Konstantina Nikolajeviče.\n\nPo smrti svého otce 25. června 1864 byl Karel 12. července intronizován. Byl liberálnější než svůj otec, a proto k 24. prosinci 1864 obnovil svobodu tisku a sdružování a k 26. březnu 1868 zavedl všeobecné, rovné, bezprostřední a tajné volební právo lidových poslanců do druhé komory parlamentu. Vnitropoliticky nabral takový liberální kurz, že odvolal vedoucí ministry Josepha von Linden a Karla von Varnbüler. V zahraniční politice v úvodních letech svého vládnutí dovedl Württemberg od spojenectví s Rakouským císařstvím ke spolku s Pruskem. Tak Württemberg uznal v roce 1866 rozpuštění Německého spolku a uzavření tajného obranného i útočného svazku s Pruskem, v souladu s ostatními jihoněmeckými státy. Přesto oficiálně dvůr, vláda i lid zastával protipruské postoje.\n\nV říjnu 1870 odjel na soukromý pobyt do svého sídla ve Friedrichshafenu. V listopadu téhož roku přistoupilo Württembersko jako poslední země k Severoněmeckému spolku a zúčastnil se po boku Pruska prusko-francouzské války. Skutečnost, že král v politicky kritických chvílích trávil svůj čas v soukromí, i mimo zemi, a zároveň opomíjel svoje panovnické závazky, byla pro správu země na obtíž, avšak z druhé strany to bylo pro württemberskou vládu velmi výhodné, neboť mohla vládnout bez omezujících zásahů krále.\n\nV roce 1871 se Württembersko stalo jedním ze spolkových států Německého císařství, což mělo za následek významné omezení württemberské suverenity. Království ztratilo své dosavadní mezinárodní postavení, ale na oplátku získalo větší bezpečnost z vnějšku i zevnitř. Poštovní a telegrafní služby, finanční svrchovanost, starost o kulturu, stejně jako správa železniční dopravy zůstala v jeho rukou, stejně jako vlastní vojenská správa.\n\nDne 3. října 1891 se Karel vrátil ze svého obvyklého letního pobytu v Friedrichshafenu a Bebenhausenu smrtelně nemocen a o tři dny později, 6. října 1891, zemřel. Pohřben byl v hrobce zámeckého kostela ve Starém zámku (Altes Schloss) ve Stuttgartu.\n\n"}
{"id": "615239", "url": "https://cs.wikipedia.org/wiki?curid=615239", "title": "Spenglerův pohár 1999", "text": "Spenglerův pohár 1999\n\n73. ročník Spenglerova poháru se uskutečnil od 26. do 31. prosince 1999. Všechny zápasy se hrály v hale Vailant Areně v Davosu. Vítězem se stal tým Kölner Haie.\n\n\n\n"}
{"id": "615244", "url": "https://cs.wikipedia.org/wiki?curid=615244", "title": "Till Brönner", "text": "Till Brönner\n\nTill Brönner (* 6. květen 1971, Viersen, Německo) je německý jazzový trumpetista, skladatel, zpěvák a producent. Má klasickou hudební průpravu, jazzovou trubku studoval na Akademii v Kolíně nad Rýnem. Profesionálně debutoval v roce 1993. Spolupracoval a nahrával mimo jiné i s Dennisem Chambersem, Michaelem Breckerem, Bobem Brookmeyerem, Rayem Brownem, Markem Murphym. Jeho nejoblíbenější nástroj je křídlovka.\n\n\n\n"}
{"id": "615247", "url": "https://cs.wikipedia.org/wiki?curid=615247", "title": "Seznam ománských velvyslanectví v zahraničí", "text": "Seznam ománských velvyslanectví v zahraničí\n\nSeznam velvyslanectví státu Omán v zahraničí. Zahrnuty jsou rovněž konzuláty a stálé mise, naopak nejsou zahrnuty honorární konzuláty.\n\n\"Zdroj\":\n\n\"Zdroj\":\n\n\"Zdroj\":\n\n\"Zdroj\":\n\n\"Zdroj\":\n\n\n"}
{"id": "615254", "url": "https://cs.wikipedia.org/wiki?curid=615254", "title": "Pučálkovic Amina", "text": "Pučálkovic Amina\n\nPučálkovic Amina je humoristická a satirická kniha herce a spisovatele Jindřicha Plachty z roku 1931. Jde vlastně o větší povídku, která vypráví smyšlený příběh rodiny poštovního úředníka, který v domnění, že doma vychovává štěně bernardýna ve skutečnosti vychovává malou žirafu Aminu. Na podkladě této Plachtovy knihy vznikl v roce 2001 i stejnojmenný večerníčkový animovaný televizní seriál, kde se hlavním vypravěčem stal Petr Nárožný.\n\nPoštovní rada pan Pučálka nalezne kdesi na ulici (poté co z jejich města odjel cirkus) podivné opuštěné \"štěně\", kterého se mu zželí a odvede si jej domů. Celá Pučálkovic rodina začne tohoto tvora vychovávat jako psího mazlíčka v domnění, že se jedná o mládě bernardýna aniž by tušila, že se jedná o žirafí mládě. Největší radost ze \"štěněte\" má Pučálkovic dceruška Růženka. Z této zápletky vyplyne postupně řada velmi komických a zábavných situací, které ovšem odhalí i mnohé čistě lidské slabosti, nešvary a problémy.\n\n"}
{"id": "615268", "url": "https://cs.wikipedia.org/wiki?curid=615268", "title": "Fotovoltaická elektrárna Přibyslavice", "text": "Fotovoltaická elektrárna Přibyslavice\n\nFotovoltaická elektrárna Přibyslavice se nachází v průmyslové zóně obce Přibyslavice na ploše 2 hektarů. Má celkový instalovaný výkon 0,861 MW. Pro její výstavbu bylo použito celkem 3825 solárních panelů. Výstavba elektrárny byla realizována v období červen–říjen 2010.\n\n"}
{"id": "615269", "url": "https://cs.wikipedia.org/wiki?curid=615269", "title": "Har Chiram", "text": "Har Chiram\n\nHar Chiram (: הר חירם) je hora o nadmořské výšce 996 metrů v severním Izraeli, v Horní Galileji.\n\nNachází se 1 kilometr jihozápadně od vesnice Sasa a 3 kilometry severovýchodně od města Churfejš, západně od dálnice číslo 89, která ze Sasy vybíhá k jihu. Má podobu zalesněného návrší, které tvoří spolu se sousední horou Har Adir (1006 m n. m.) na severní straně dvojvrch, oddělený jen údolím vádí Nachal Pa'ar. Na jihovýchodní straně terén plynuje přechází směrem k masivu Har Meron, vybíhají tu k západu jen vádí Nachal Chiram a Nachal Moran. Na východním okraji hory pak stojí menší kopec Har Civ'on.\n\n"}
{"id": "615271", "url": "https://cs.wikipedia.org/wiki?curid=615271", "title": "Senftenberg (zřícenina hradu)", "text": "Senftenberg (zřícenina hradu)\n\nZřícenina hradu Senftenberg se nachází na návrší ve stejnojmenném městyse Senftenberg v okrese Kremže-venkov v rakouské spolkové zemi Dolní Rakousy. Zřícenina je pronajata na 100 let \"Hradnímu spolku\", který se snaží trosky hradu ještě uchránit. S jeho pomocí bylo u zříceniny zřízeno parkoviště a návštěvnost hradu se zvýšila. \n\nHrad a šlechtický rod byl poprvé zmíněn v listině z 26. dubna 1197, ve které je jmenován \"Rudegerus de Senftenberc\" jako svědek. \n\nStavebníky výšinného hradu byli nejdříve páni z Lengenbachu, kteří jsou spojováni i se stavbou hradu v Rehbergu. Jejich příbuznými byli také nazýváni \"ze Senftenbergu a Minnenbachu\". \n\nHrad byl ve 13. století v držení Zebringerů, ve 14. a 15. století patřil pánům z Wallseer. V letech 1407-1409 byl hrad z důvodů sporů o poručenství zbourán ale potom byl znovu vybudován. \n\nV době prvního obléhání Vídně Turky byl hrad obyvateli zachráněn. Zdokumentováno je, že se kolem roku 1520 pravidelně na hradě zdržovali bandité. Za selských válek ke konci 16. století byl hrad často napadán. Ještě v roce 1645 v době třicetiletých válek byl hrad napaden švédskými vojsky pod vedením generála Torstensona a zničen a později začal chátrat. \n\nZachovány jsou ještě tři brány se čtyřstrannými ochrannými věžemi a věž s hladomornou. Nápadné je hradní zdivo, stejně jako u většiny rakouských hradů a neobyčejná je věž, s pravoúhlou základnou, střední zdivo věže vejčité a v poslední čtvrtině šestistranné. \n\n \n\n\n"}
{"id": "615272", "url": "https://cs.wikipedia.org/wiki?curid=615272", "title": "Nachal Chiram", "text": "Nachal Chiram\n\nNachal Chiram (: ) je vádí v Horní Galileji, v severním Izraeli.\n\nZačíná na jižních svazích hory Har Chiram. Směřuje pak k západu hlubokým zalesněným údolím. Míjí pak z východu město Churfejš a horu Har Zevul, u níž v hlubokém údolí ústí zprava do vádí Nachal Kziv, jež jeho vody odvádí do Středozemního moře.\n\n"}
{"id": "615274", "url": "https://cs.wikipedia.org/wiki?curid=615274", "title": "Řád zářící hvězdy", "text": "Řád zářící hvězdy\n\nŘád zářící hvězdy označuje několik řádů:\n"}
{"id": "615275", "url": "https://cs.wikipedia.org/wiki?curid=615275", "title": "Nachal Pa'ar", "text": "Nachal Pa'ar\n\nNachal Pa'ar (: נחל פער) je vádí v Horní Galileji, v severním Izraeli.\n\nZačíná v údolí, které odděluje hory Har Adir a Har Chiram, cca 2 kilometry západně od vesnice Sasa. Směřuje pak k západu hlubokým zalesněným údolím. Na severovýchodním okraji města Churfejš se stáčí k jihu a zprava ústí do vádí Nachal Chiram.\n\n"}
{"id": "615276", "url": "https://cs.wikipedia.org/wiki?curid=615276", "title": "Sylviův kanálek", "text": "Sylviův kanálek\n\nSylviův kanálek (\"aqueductus Sylvii\" podle F. Sylvia, též však \"aqueductus mesencephali\"), někdy Sylviův mokovod, je kanálkovitá dutina uvnitř mozku spojující třetí a čtvrtou mozkovou komoru. U nižších obratlovců se namísto Sylviova kanálku vyskytuje další komora (lokalizovaná uvnitř středního mozku), u amniotických obratlovců (plazi, ptáci, savci) je tato komora vyvinuta v pravém slova smyslu jen během zárodečného vývoje a záhy z ní vzniká jen úzký kanálek. Tento kanálek poprvé popsal již v roce 1542 Andreas Vesalius, ale poznatky o něm jsou o něm paradoxně poměrně kusé.\n\nSylviovým kanálkem za normálních okolností na základě rozdílu tlaků protéká mozkomíšní mok, a to rychlostí několik ml/min (normální jsou i hodnoty pod 18 ml/min). Ucpání Sylviova kanálku mnohdy způsobuje tzv. hydrocephalus, život ohrožující stav, při němž se hromadí mozkomíšní mok v mozkových komorách.\n"}
{"id": "615287", "url": "https://cs.wikipedia.org/wiki?curid=615287", "title": "Nachal Moran", "text": "Nachal Moran\n\nNachal Moran (: ) je vádí v Horní Galileji, v severním Izraeli.\n\nZačíná na jižních svazích hory Har Chiram, jižně od dálnice číslo 89. Směřuje pak k západu hlubokým zalesněným údolím, nedaleko východního okraje města Churfejš se zvolna stáčí k jihu a ústí zprava do vádí Nachal Kziv, jež jeho vody odvádí do Středozemního moře. Krátce před ústím ještě přijímá zleva vádí Nachal Nerija.\n\n"}
{"id": "615289", "url": "https://cs.wikipedia.org/wiki?curid=615289", "title": "Řád zářící hvězdy (Zanzibar)", "text": "Řád zářící hvězdy (Zanzibar)\n\nŘád zářící hvězdy (arabsky \"El kaukab el douri\") byl zanzibarský řád. Založil ho roku 1875 zanzibarský sultán Bargaš ben Saíd. Byl rozdělen do dvou tříd, z nichž první byla udělována výhradně hlavám států, druhá se pak ještě dělila na dalších pět tříd. Řád zanikl v roce 1964 pádem sultanátu a spojením Zanzibaru s Tanganikou do Tanzanie.\n\nŘád byl udělován ve dvou třídách, z toho první se udělovala jenom hlavám států a druhá se potom dělila ještě do 4 dalších tříd.\n\nOdznakem je zlatý, červeně smaltovaný pětiramený kříž s kuličkami na hrotech a bílým lemem. V kulatém středovém medailonu je vyobrazena zlatá, arabským písmem psaná iniciála sultána v červeném poli. Kříž leží na zeleném vavřínovém věnci a je zavěšen na dalším zeleném vavřínovém věnci. Podoba řádu vycházela z francouzského vyznamenání Čestné legie.\n\nHvězda je stříbrná a osmicípá se středovým medailonem kříže. Stuha je červená s bílým lemem.\n"}
{"id": "615291", "url": "https://cs.wikipedia.org/wiki?curid=615291", "title": "Jiří Novák (lední hokejista)", "text": "Jiří Novák (lední hokejista)\n\nJiří Novák (* 6. června 1950 Jaroměř) je bývalý československý hokejový útočník. Společně s Vladimírem Martincem a Bohuslavem Šťastným tvořili jeden ze známých útoků historie československého hokeje. Je členem Síně slávy českého hokeje.\n\nV mládí se věnoval různým sportům, ale nakonec zůstal u ledního hokeje, kde působil na postu středního útočníka. Začínal s ním v pardubické Tesle, kam přišel v roce 1962. Rozhodující pro něj byla sezóna 1968/1969, kdy ho trenér Mach dal dohromady s Martincem a Šťastným. Brzy se jejich kvality projevily natolik, že se všichni tři zúčastnili na přelomu let 1969 a 1970 přípravného zájezdu do Kanady, který měl být poslední prověrkou na půdě budoucího pořadatele mistrovství světa. Kanada se nakonec po neshodách s LIHG šampionátu vzdala, MS se pořádalo ve Stockholmu a Jiří Novák se ho neúčastnil.\n\nPrvní mistrovský titul získal v sezóně 1970/1971 v dresu jihlavské Dukly, kde vykonával prezenční vojenskou službu. V následujícím ligovém ročníku si na své konto připsal druhý titul a mistrovský hattrick završil v sezóně 1972/1973, tentokrát už v dresu Tesly, v němž se opět sešel s Martincem a Šťastným. V Tesle Pardubice spolu hráli v letech 1972–1981, s výjimkou první poloviny sezóny 1978/1979, kdy působil Martinec v Jihlavě.\n\nDvakrát si zahrál na mistrovství Evropy juniorů (1968 a 1969). Na seniorské MS se podíval Jiří Novák až jako poslední ze slavné pardubické trojice – v Moskvě 1973 však se svými spoluhráči v jednom útoku nehrál. I přes to, že většinou zaskakoval za střídající hráče, podařilo se mu vstřelit svou první branku na šampionátu (v posledním zápase proti Finům). Teprve od roku 1975 se pravidelně objevoval v nominacích na MS až do moskevského mistrovství 1979. Celkem sehrál na MS 50 zápasů a vstřelil v nich 22 branek. Nejúspěšnější pro něj byl šampionát v polských Katowicích 1976, kde dokonce dvakrát zapsal do svého střeleckého deníku hattrick – proti Polsku a USA.\n\nPardubický centr se zúčastnil i olympiád v letech 1976 (stříbro) a 1980 (5. místo). Odehrál na nich 10 zápasů a třikrát se zapsal do listiny střelců. V Innsbrucku 1976 byl jedním z prvních, který se nakazil „tokijskou“ chřipkou, která zachvátila velký počet účastníků OH. Předtím svými dvěma brankami rozhodl dramatický duel s Finskem. V závěru turnaje už nestačil se silami. Jeho druhá účast v Lake Placid 1980 byla do jisté míry ovlivněna i faktem, že jeho obvyklý spoluhráč Martinec své účinkování na turnaji musel předčasně ukončit po zlomenině ruky v utkání s USA.\n\nJiří Novák se s československým výběrem zúčastnil v historicky prvního Kanadského poháru 1976 a nechybělo mnoho, aby právě on rozhodl utkání s Kanadou – jeho sólový únik ve 47. minutě však skončil jen na tyči Vachonovy branky. Turnaj však nedohrál, protože ho v prvním finálovém zápasu srazil krosčekem na led Steve Shutt. Novák byl deset minut v bezvědomí a kromě otřesu mozku si odnesl i sedm zlomených žeber.\n\nPo skončení aktivní činnosti v Tesle Pardubice hrál Novák ještě za švýcarský HC Lausanne (1981–1983), francouzský Villard-de-Lans (1983/1984) a v Itálii za SG Cortina Dorea. V československé lize během 14 sezón odehrál 480 utkání a nastřílel 255 branek, což ho řadí do Klubu ligových kanonýrů. V reprezentaci odehrál 160 zápasů a podepsal se pod 76 branek. Za své výkony byl oceněn titulem Mistra sportu (1972) a Zasloužilého mistra sportu (1976). Po úspěchu na MS v Katovicích obdržel státní vyznamenání – Za zásluhy o výstavbu.\n\nJiří Novák byl vyhlášen příkladným forčekingem v obranném území soupeře, jeho napadání často vedlo k nečekanému zisku kotouče a ohrožení soupeřovy branky. V Tesle Pardubice hrál s číslem 20, v reprezentaci, s výjimkou MS 1973, kde na něj zbyl dres č. 15, převzal po Richardu Fardovi jedenáctku. Mezi jeho nejznámější branky patří ta z utkání se Švédskem na MS 1975, kdy si několika kličkami vytáhl z branky „Honkena“ Holmqvista a poté zavěsil.\n\n"}
{"id": "615293", "url": "https://cs.wikipedia.org/wiki?curid=615293", "title": "Nachal Nerija", "text": "Nachal Nerija\n\nNachal Nerija (: ) je vádí v Horní Galileji, v severním Izraeli.\n\nZačíná na severozápadním okraji masivu Har Meron, respektive u jeho bočního vrcholku Har Nerija. Směřuje pak k západu hlubokým zalesněným údolím a nedaleko východního okraje města Churfejš ústí zprava do vádí Nachal Moran, jež jeho vody krátce poté odevzdává do vádí Nachal Kziv.\n\n"}
{"id": "615295", "url": "https://cs.wikipedia.org/wiki?curid=615295", "title": "Druhá bitva u Lexingtonu", "text": "Druhá bitva u Lexingtonu\n\nDruhá bitva u Lexingtonu byla menší šarvátkou během americké občanské války, která proběhla 19. října roku 1864 u Lexingtonu, sídla správy Lafayette County, stát Missouri (USA). Byla součástí Missouriského tažení konfederační armády, vedené generálmajorem Sterlingem Pricem a předcházela bitvu u Little Blue River o dva dny později. Stejně jako při první bitvě u Lexingtonu, vybojované v září 1861, zvítězila armáda Konfederace. Nicméně její celkový význam nebyl tak značný jako u první bitvy, která upevnila kontrolu Jihu nad údolím Missouri a významně pozvedla morálku konfederační armády v této oblasti.\n\nNa sklonku roku 1864 byl vyslán generálmajor Sterling Price svým nadřízeným, generálporučíkem Edmundem Kirby Smithem, aby se pokusil pro Konfederaci získat kontrolu nad Missouri. Protože nebyl schopen napadnout prvořadý cíl, kterým bylo St. Louis, rozhodl se Price realizovat Smithův záložní plán, spočívající v útoku od západu skrz Missouri do Kansasu a poté na Indiánské teritorium. Konečným cílem bylo zničit nebo zachytit dodávky a základny Unie, což by mohlo negativně ovlivnit šance Abrahama Lincolna na znovuzvolení prezidentem v 1864. Po svém vítězství v bitvě u Glasgow pokračoval Price v pochodu západním směrem na Kansas City (Missouri) a Fort Leavenworth (Kansas), kde bylo umístěno velitelství federálního okruhu Kansas. Díky pomalému postupu však dal šanci unionistické armádě k soustředění jejich sil. Generálmajor William Starke Rosecrans , velitel okruhu Missouri, navrhoval obchvatný manévr za účelem vytvoření léčky, do které by chytil Priceho armádu, ale protože nemohl komunikovat s generálmajorem Samuelem Ryan Curtisem, velitelem okruhu Kansas, nebyl schopen záměr zrealizovat. Curtis měl problémy, protože mnoho jeho vojáků byli příslušníci kansaské domobrany (pod vedením George Dietzlera) a tito odmítli vstoupit na území Missouri. Přesto všechno armáda v síle přibližně 2 000 mužů pod velením generálmajora James G. Blunta vyrazila k Lexingtonu.\n\n19. října se Priceova armáda přiblížila k Lexingtonu a přibližně ve 14:00 se střetla s unionistickými zvědy a předními hlídkami, zahnala je zpět a napadla Bluntovy hlavní síly. Federální armáda nejprve vzdorovala, ale postupně ji Jižané zatlačili zpět přes město do jeho západních okrajových částí a do soumraku je pronásledovali podél Independence Road. Armáda Unie, zbavená možnosti posil od veškerých Curtisových sil, které stále tábořily v blízkosti Kansas City, neměla žádnou skutečnou šanci zastavit u Lexingtonu Priceovy síly. Blunt však dále zpomalil již tak váhavý pochod armády Konfederace a získal též cenné informace o velikosti a rozestavení jednotek pod Priceovým velením. \nBluntovy ustupující vojenské jednotky zastavily 20. října u Little Blue River a vybudovaly silné obranné pozice na jejím západním břehu. 21. října pokračovala Priceova armáda v dočasně úspěšném tažení vítěznými bitvami u Little Blue River a Independence. Tyto triumfy a všechno, co jimi bylo získáno, však bylo následně ztraceno po porážce v bitvě u Westportu 23. října, která znamenala konec Priceova tažení, jakož i konec významným vojenským operacím vojska Konfederace na území Missouri.\n"}
{"id": "615297", "url": "https://cs.wikipedia.org/wiki?curid=615297", "title": "Okresní soud v Uherském Hradišti", "text": "Okresní soud v Uherském Hradišti\n\nOkresní soud v Uherském Hradišti je okresní soud se sídlem v Uherském Hradišti, jehož odvolacím soudem je Krajský soud v Brně – pobočka ve Zlíně. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nV Uherském Hradišti působil v letech 1850–1960 také krajský soud, poté byl nahrazen brněnským krajským soudem, který má od roku 2004 pobočku ve Zlíně.\n\nObvod Okresního soudu v Uherském Hradišti se shoduje s okresem Uherské Hradiště, patří do něj tedy území těchto obcí:\n\nBabice •\nBánov •\nBílovice •\nBojkovice •\nBoršice •\nBoršice u Blatnice •\nBřestek •\nBřezolupy •\nBřezová •\nBuchlovice •\nBystřice pod Lopeníkem •\nČástkov •\nDolní Němčí •\nDrslavice •\nHluk •\nHorní Němčí •\nHostějov •\nHostětín •\nHradčovice •\nHuštěnovice •\nJalubí •\nJankovice •\nKněžpole •\nKomňa •\nKorytná •\nKostelany nad Moravou •\nKošíky •\nKudlovice •\nKunovice •\nLopeník •\nMedlovice •\nMistřice •\nModrá •\nNedachlebice •\nNedakonice •\nNezdenice •\nNivnice •\nOřechov •\nOstrožská Lhota •\nOstrožská Nová Ves •\nOsvětimany •\nPašovice •\nPitín •\nPodolí •\nPolešovice •\nPopovice •\nPrakšice •\nRudice •\nSalaš •\nSlavkov •\nStaré Hutě •\nStaré Město •\nStarý Hrozenkov •\nStrání •\nStříbrnice •\nStupava •\nSuchá Loz •\nSušice •\nSvárov •\nŠumice •\nTopolná •\nTraplice •\nTučapy •\nTupesy •\nUherské Hradiště •\nUherský Brod •\nUherský Ostroh •\nÚjezdec •\nVápenice •\nVážany •\nVelehrad •\nVeletiny •\nVlčnov •\nVyškovec •\nZáhorovice •\nZlámanec •\nZlechov •\nŽítková\n\n"}
{"id": "615298", "url": "https://cs.wikipedia.org/wiki?curid=615298", "title": "Jacob", "text": "Jacob\n\nJacob (česky Jakub) může být:\n\n\n\n"}
{"id": "615299", "url": "https://cs.wikipedia.org/wiki?curid=615299", "title": "Jednobran", "text": "Jednobran\n\nJednobran nebo dvojpól je výraz z elektrotechniky, kterým obecně nazýváme součástky nebo obvody, které mají dva vývody. Příkladem jednobranu může být například: rezistor, kondenzátor či cívka. Obvod chápeme jako nějakou krabičku, u které není důležité co je uvnitř ale jak se chová. Jednobrany lze skládat do jednoho obvodu (paralelně nebo sériově), složením opět dostaneme jednobran ale s jiným chováním.\n\nPodle orientace napětí a proudu se jednobran (dvojpól) může chovat jako zdroj (baterie, akumulátor, fotočlánek atd.), nebo jako zátěž – spotřebič (odpor, impedance apod.). U některých dvoupólů je jejich VA charakteristika závislá i od dalších veličin (tlak, teplota, osvětlení). V takovém případě hovoříme o řízeném dipólu. Jednobran může být i velmi složitý obvod obsahující různé prvky (odporové, akumulační, ...).\n\n\n\nPři výpočtu náhradního odporu Rn nahradíme všechny zdroje elektrické energie obsažené v zjednodušování části jejich vlastními Ri. Ideální zdroj napětí: Ri = 0 = zkrat, ideální zdroj proudu: Ri = nekonečno - rozpojený obvod.\n\n"}
{"id": "615304", "url": "https://cs.wikipedia.org/wiki?curid=615304", "title": "Eliáš II. z Maine", "text": "Eliáš II. z Maine\n\nEliáš II. z Maine ( \"Élie II d'Anjou\", 1115 – 15. ledna 1151 Tours) byl pravděpodobně krátce hrabětem z Maine. Pocházel z rodu Château-Landonů a byl vězněm svého staršího bratra Geoffroye.\n\nEliáš byl mladším synem Fulka V. z Anjou a jeho první choti Ermengardy, dědičky hrabství Maine. Oženil se s Filipou, dcerou Rotroua z Perche a vnučkou Jindřicha Beauclerca. Zdá se, že se Eliáš měl stát otcovým nástupcem v Maine a starší bratr Geoffroy jeho nárok ignoroval, což vedlo Eliáše ke vzpouře. Roku 1145 byl Geoffroyem zajat a uvězněn v Tours. Podle kronikáře Jana z Marmoutier byl z vězení sice po několika letech propuštěn, od bratra získal titul hraběte, ale krátce poté v důsledku choroby zemřel.\n"}
{"id": "615305", "url": "https://cs.wikipedia.org/wiki?curid=615305", "title": "Nachal Ofa'im", "text": "Nachal Ofa'im\n\nNachal Ofa'im (: ) je vádí v Horní Galileji, v severním Izraeli.\n\nZačíná v nadmořské výšce okolo 1000 metrů v centrální části masivu Har Meron, v prostoru mezi hlavním vrcholem Har Meron (1208 m n. m.) a bočními vrcholky Har Bar Jochaj (1151 m n. m.) a Har Ofa'im (1106 m n. m.). Zde se nachází pramen \"Ejn Ofa'im\" () se starobylou vodní nádrží o rozměrech 5×6 metrů a hloubce 5 metrů. Vádí pak směřuje k západu velmi hlubokým zalesněným údolím. Na úpatí masivu Meron, nedaleko od hory Har Peki'in, ústí zprava do vádí Nachal Kziv, jež jeho vody odvádí do Středozemního moře.\n\n"}
{"id": "615312", "url": "https://cs.wikipedia.org/wiki?curid=615312", "title": "Řád Spasitele", "text": "Řád Spasitele\n\nŘád Spasitele (řecky: \"Τάγμα του Σωτήρος\") byl řecký řád. Založil ho řecký král Otto I. jako obecně záslužný řád. Udělován byl jen za monarchie v Řecku.\n\nOdznakem je zlatý, bíle smaltovaný osmihrotý kříž. V kulatém středovém medailonu je vyobrazena hlava krále Otty I., okolo se vine nápis v řečtině znamenající \"Otto I., král Hellénů\", na zadní straně pak bílý řecký kříž v modrém poli (státní znak Řecka). Kříž leží na zeleném vavřínovém věnci a je převýšen královskou korunou.\n\nV roce 1863 se na řecký královský trůn dostala dynastie Glücksburků v osobě krále Jiřího, který pozměnil vzhled řádu. Ve středu nahradila Ottovu hlavu hlava Ježíše Krista, změněn byl i nápis na Η ΔΕΞΙΑ ΣΟΥ ΧΕΙΡ, ΚΥΡΙΕ, ΔΕΔΟΞΑΣΤΑΙ ΕΝ ΙΣΧΥΙ (E dexia so kheir, Kyrie, dedoxastai en iskyi / \"Tvá pravice, Pane, je oslavena mocí\"). Vzadu byl řecký znak doplněn heslem Η ΕΝ ΑΡΓΕΙ Δ´ ΕΘΝΙΚΗ ΤΩΝ ΕΛΛΗΝΩΝ ΣΥΝΕΛΕΥΣΙΣ - 1829 (E en Argei dethnike ton Ellenikon synedeisis - 1829 / \"Čtvrté národní shromáždění Řeků na Argu - 1829\") v opisu.\n\nHvězda je stříbrná a osmicípá, se středovým medailonem řádu. Stuha bleděmodrá s bílým postranním proužkem.\n\nŘád se dělil do celkem pěti tříd:\n"}
{"id": "615314", "url": "https://cs.wikipedia.org/wiki?curid=615314", "title": "Aflatoxikóza drůbeže", "text": "Aflatoxikóza drůbeže\n\nAflatoxikóza představuje nejzávažnější mykotoxikózu drůbeže. Etiologickou příčinou jsou mykotoxiny (aflatoxiny) produkované toxigenními kmeny plísní \"Aspergillus flavus\" a \"A. parasiticus\". Význam aflatoxinů produkovaných \"Penicillium\" spp. a \"Rhizopus\" spp. pro zdraví a užitkovost hospodářských zvířat není zatím znám. První výskyt aflatoxikózy byl zaznamenán v roce 1960 v Anglii u krůťat („turkey X disease“), kdy peletované krmivo bylo obohaceno aflatoxinem kontaminovanou podzemnicí olejnou.\n\nAflatoxiny jsou chemicky dihydrofurany s toxickou, karcinogenní, teratogenní a mutagenní aktivitou. Podle polohy (Rf) a barvy ve fluoreskujícím světle (365 nm) při chromatografickém vyšetření na tenké vrstvě se rozlišují 4 hlavní aflatoxiny – B1 a B2 (modré) a G1 a G2 (zelené). Aflatoxiny jsou v organismu dále transformovány. Hydroxylované metabolity B1 a B2 se označují jako M1 a M2 a jsou vylučovány mlékem u dojnic. Toxicita jednotlivých aflatoxinů je rozdílná (klesá v pořadí B1, G1, B2 a G2), podobně jako druhová vnímavost ptáků k nim (nejvnímavější jsou kachny, dále pak s klesající vnímavostí krůta, husa, bažant, kur a křepelky). Mláďata jsou mnohem vnímavější k aflatoxinu než dospělí, např. kachňata jsou 10krát vnímavější než kuřata. LD50 aflatoxinu B1 pro kachňata je 0,3–0,6 mg/kg žh., pro myši 9 mg/kg žh.\n\nAflatoxiny jsou termostabilní, odolávají teplotě 250 °C a v autoklávu 120 °C. Jsou inaktivovány slunečním světlem a oxidačními činidly. Mají nízkou mol. hmotnost ( B1 - 312, B2 – 328) a nejsou imunogenní. U drůbeže působí zejména hepatotoxicky, hematotoxicky (poruchy hematopoézy) a hemangiotoxicky (poškození stěn krevních cév, systémové koagulopatie); méně často nefrotoxicky (nefróza a insuficience ledvin) a neurotoxicky (poškození CNS). Průběh onemocnění u drůbeže může být akutní nebo chronický.\n\nAkutní aflatoxikóza může probíhat i letálně (příjem aflatoxinů >10 ppm). Je charakterizována poruchami hematopoézy, různě velkými krváceninami na serózách, v podkoží, svalovině a na parenchymatózních orgánech, věkově nepřiměřenou involucí thymu, anémií, proliferací žlučovodů a tukově degenerativními až nekrotickými změnami ve zvětšených játrech.\n\nChronická intoxikace se projevuje snižováním hmotnostních přírůstků a zhoršenou konverzí krmiva (>1 ppm), poklesem snášky u nosnic a zhoršenou líhnivostí násadových vajec (>2 ppm), častými a rozsáhlými krváceninami, fibrinózně-cirrhotickými změnami na játrech, zvýšenou vnímavostí k infekčním nemocem a nedostatečnou postvakcinační imunitou. U dospělých kohoutů atrofují varlata a klesá kvalita semene. Rezistence k infekcím (salmonely, kokcidie, infekční burzitida, Markova nemoc, kandidóza aj.) i úroveň postvakcinační imunity jsou snížené, pigmentace kůže zhoršená, výskyt kožních podlitin je častější a počet konfiskovaných zvířat po porážce bývá zvýšen (>0,5 ppm).\n\nKoncentrace aflatoxinů v těle drůbeže i drůbežích produktech jsou nízké a rychle mizí po podání nezávadného krmiva (vylučují se žlučí, močí a trusem), takže v potravním řetězci představují minimální nebezpečí pro člověka.\n\nNejvyšší přípustné množství aflatoxinů v celkové krmné dávce pro mladou drůbež je 2 µg/kg a pro dospělou drůbež 20 µg/kg krmiva (vyhláška č. 117/87 Sb.).\n\n\n"}
{"id": "615315", "url": "https://cs.wikipedia.org/wiki?curid=615315", "title": "Six", "text": "Six\n\nSix může být:\n\n\n\n\n\n"}
{"id": "615316", "url": "https://cs.wikipedia.org/wiki?curid=615316", "title": "Španělská Sahara", "text": "Španělská Sahara\n\nŠpanělská Sahara (španělsky Sahara Español, arabsky صحراء الاسبانية [Sahra'a Al Esbania]) byl španělský správní celek ležící na pobřeží Atlantského oceánu na území dnešního sporného území Západní Sahara. Vznikl v roce 1924 sloučením Španělskem ovládaných území Rio de Oro, Sakia al-Hamra a La Agüera, Zanikl v roce 1976 odchodem Španělů a rozdělením území mezi Maroko, Mauritánii a Saharskou arabskou demokratickou republiku.\n\nÚzemí se původně nazývalo Possessiones Españolas del Sahara Occidental (Španělské državy na západní Sahaře) a pod názvem \"Sahara Español\" je známo od roku 1926. V letech 1946 až 1958 bylo začleněno do Španělské západní Afriky.\n\nV r. 1924 Španělé formálně sjednotili svoji správu nad protektorátem Sakia al-Hamra, kolonií Rio de Oro a územím s nejasným postavením La Agüera v jediný správní celek Possessiones Españolas del Sahara Occidental s hlavním městem Villa Cisneros. V roce 1926 se název změnil na Sahara Español. Až do 30. let zůstala španělská přítomnost omezena na pobřeží. V té době vzrostl význam území díky vzmáhající se letecké dopravě, která byla omezena doletem letadel, a tak zde vzniklo několik letišť. Ve 40. letech byl zahájen intenzivní průzkum území, což vedlo k nalezení ložisek surovin, z nich nejvýznamnější byly fosfáty. V letech 1946 až 1958 bylo začleněno do Španělské západní Afriky. Maroko po osamostatnění v r. 1956 vyhlásilo svoje územní nároky na území, která na něm byla v minulosti závislá. Tyto nároky byly částečně uspokojeny po krátké válce v r. 1958, která měla za následek rozpad Španělské západní Afriky. Španělská Sahara, která byla obnovena téhož roku, se skládala ze dvou provincií Rio de Oro a Sakia al-Hamra a jejím hlavním městem se stal nedávno založený Al-´Ajún.\n\nSvoje nároky na území Španělské Sahary vznesla v r. 1963 také Mauritánie. V 60. letech vznikaly ve Španělské Sahaře zárodky hnutí proti cizí nadvládě, které později vyústily ve vznik Lidové fronty na osvobození Sakia al-Hamra a Rio de Oro (Fronta Polisario). V roce 1969 se obě provincie Španělské Sahary staly španělskými zámořskými provinciemi a jejich zástupci zasedli v kortesech. V r. 1974 vyhlásilo Španělsko referendum o sebeurčení, ale Maroko se postavilo proti. Na jeho návrh proběhla u Mezinárodního soudního dvora arbitráž, která ve svém výroku přiznala obyvatelům Španělské Sahary právo na sebeurčení. Tři týdny nato zorganizoval marocký král Hasan II. \"Zelený pochod\", kdy na území Španělské Sahary vpochodovalo na 300 000 neozbrojených Maročanů. Následně bylo zahájeno vyjednávání mezi Španělskem, Marokem a Mauritánií, které vešlo ve známost jako \"Madridské dohody\". Na jejich základě se 26. února 1976 Španělsko se ze svých zámořských provincií stáhlo.\n\nPo odchodu Španělska vyhlásila 28. 2. 1976 Fronta Polisario na území Západní Sahary samostatnou Saharskou arabskou demokratickou republiku. V březnu téhož roku uzavřelo Maroko a Mauritánie dohodu o rozdělení území Západní Sahary, severní část Saguía el Hamra dostalo Maroko a jižní Río de Oro připadlo Mauretánii. Obě země vyslaly na svá nová území vojska, spousta lidí odtud uprchla do Alžírska. Fronta Polisario za alžírské peníze začala podnikala útoky na okupační armády. Mauretánie po vojenských neúspěších i z finančních důvodů uzavřela s Frontou příměří, uznala ji jako legitimního vládce a stáhla se za hranice. Fronta Polisario postupně kontrolovala až 75 % území Západní Sahary.\n\nZměna nastala, až když Maroko dostalo pomoc od USA a Francie, tehdy dobyla asi 80 % území. V roce 1982 se Západní Sahara stala oficiálně členem Organizace africké jednoty (OAJ) z které na protest Maroko vystoupilo. OSN i OAJ se snažily přimět Maroko i Frontu Polisario k jednání. Návrh na mírové řešení byl roku 1988 přijatý, v roce 1991 skončily vzájemné vojenské akce. Na rok 1992 bylo naplánováno referendum o sebeurčení obyvatel, vyvstal problém se seznamy voličů a referendum se nekonalo.\n\nNa základě tzv. Houstonských dohod z roku 1997 se mělo referendum uskutečnit pod dohledem OSN v roce 1998, z podnětu Maroka se neuskutečnilo stejně jako další roku 2001. Nato OSN vypracovala první a pak druhý plán s postupným pětiletým přechodným obdobím a následným referendem v roce 2005. Maroku tyto plány nepřijalo a navrhlo v roce 2007 svůj vlastní plán autonomie, který pro změnu nepřijala zase Fronta Polisario. Od té doby se mezi oběma stranami konají pod patronaci OSN řídce další dialogy.\n\n Španělsko začalo vydávat pro Španělskou Saharu poštovní známky v roce 1924, byly to definitivní známky s názvem POSSESSIONES ESPAÑOLAS DEL SAHARA OCCIDENTAL. Od r. 1926 by název pozměněn na SAHARA ESPAÑOL a v roce 1960 se hlavní titul změnil na ESPAÑA s podtitulem SAHARA. Poslední emise vyšla v r. 1975.\n"}
{"id": "615318", "url": "https://cs.wikipedia.org/wiki?curid=615318", "title": "Okresní soud v Novém Jičíně", "text": "Okresní soud v Novém Jičíně\n\nOkresní soud v Novém Jičíně je okresní soud se sídlem v Novém Jičíně, jehož odvolacím soudem je Krajský soud v Ostravě. Nachází se v budově s bezbariérovým přístupem v Tyršově ulici a rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nV Novém Jičíně působil v letech 1850–1949 také krajský soud, poté byl nahrazen ostravským krajským soudem, takže od té doby zde působí už jen soud okresní.\n\nObvod Okresního soudu v Novém Jičíně se zcela neshoduje s okresem Nový Jičín, patří do něj území všech těchto obcí:\n\nAlbrechtičky •\nBartošovice •\nBernartice nad Odrou •\nBílov •\nBílovec •\nBítov •\nBordovice •\nBravantice •\nFrenštát pod Radhoštěm •\nFulnek •\nHeřmanice u Oder •\nHeřmánky •\nHladké Životice •\nHodslavice •\nHostašovice •\nJakubčovice nad Odrou •\nJeseník nad Odrou •\nJistebník •\nKateřinice •\nKlimkovice •\nKopřivnice •\nKujavy •\nKunín •\nLichnov •\nLuboměř •\nMankovice •\nMořkov •\nMošnov •\nNový Jičín •\nOdry •\nOlbramice •\nPetřvald •\nPříbor •\nPustějov •\nRybí •\nSedlnice •\nSkotnice •\nSlatina •\nSpálov •\nStarý Jičín •\nStudénka •\nSuchdol nad Odrou •\nŠenov u Nového Jičína •\nŠtramberk •\nTichá •\nTísek •\nTrnávka •\nTrojanovice •\nVelké Albrechtice •\nVeřovice •\nVražné •\nVrchy •\nVřesina •\nZávišice •\nZbyslavice •\nŽenklava •\nŽivotice u Nového Jičína\n\n"}
{"id": "615319", "url": "https://cs.wikipedia.org/wiki?curid=615319", "title": "Prošek", "text": "Prošek\n\nProšek může být:\n\n\n\n\n"}
{"id": "615320", "url": "https://cs.wikipedia.org/wiki?curid=615320", "title": "Nachal Zeved", "text": "Nachal Zeved\n\nNachal Zeved (: ) je vádí v Horní Galileji, v severním Izraeli.\n\nZačíná v nadmořské výšce okolo 1000 metrů v centrální části masivu Har Meron, v prostoru mezi jeho bočními vrcholky Har Zeved (1006 m n. m.) a Har Ofa'im (1106 m n. m.). Zde se nachází pramen \"Ejn Zeved\" (). Vádí pak směřuje k západu velmi hlubokým zalesněným údolím, přičemž ze severu míjí další boční vrcholek masivu Meron – Har Chesed (948 m n. m.) Na úpatí Meronu, nedaleko od hory Har Šachal a od severního okraje města Bejt Džan, ústí zprava do vádí Nachal Kziv, jež jeho vody odvádí do Středozemního moře.\n\n"}
{"id": "615322", "url": "https://cs.wikipedia.org/wiki?curid=615322", "title": "Seznam zahraničních velvyslanectví v Ománu", "text": "Seznam zahraničních velvyslanectví v Ománu\n\nSeznam zahraničních velvyslanectví v Ománu.\n\n\"Zdroj\": \n\n"}
{"id": "615323", "url": "https://cs.wikipedia.org/wiki?curid=615323", "title": "Rozina Sebranec", "text": "Rozina Sebranec\n\nRozina Sebranec je novela Zikmunda Wintera z let 1903/1905. Jde o příběh temperamentní dívky, původem nalezence, svěřeného do výchovy bezdětným manželům. Citově strádající hrdinka se hladově vrhá do sporných milostných vztahů, neumí rozpoznat faleš ani si vážit upřímného citu, těžko se vyrovnává s pokrytectvím a nechápe, proč proti sobě popuzuje stále více lidí.\n\nRozina je dívka, která nechápe, proč nikdy nezažila rodičovskou lásku. Od svých rodičů se vždy dočká jen bití a ubližování, proto utíká do kláštera sv. Anežky, kde se o ni stará převor Antonín.\nJednou se dozví, že její rodiče nejsou její rodiče, že je sebranec, kterého matka odložila na schody sv. Anežky. Od té doby už celý život chápe, proč ji nikdo nemá rád, a dává to za vinu svému původu.\nRozina, kterou nikdo nikdy nemiloval, se zamiluje do benátského kupce Nikoly, ten jí slíbí, že se na jaře zase vrátí, až prodá zboží. Ale Nikola se už nikdy nevrátí. Dívka v zoufalství vyláká prvního muže, kterého potká, na loď, kterou převrhne. Dostane zimnici, zanevře na muže a slíbí, že se provdá za starého Karfa.\nPo čtyřech letech má holčičku Anče, s manželem se nenávidí a vede jiný poměr. Manžel ji posléze vyhodí z domu, ujme se jí tovaryš Mikuláš a dívka se do něj zamiluje. Jednou ji pozve na procházku, kde ji zabije. Rozina je uložena převorem Antonínem do kláštera sv. Anežky. Mikuláš vyskočí z okna poté, co uvidí malé Anče.\n\n"}
{"id": "615324", "url": "https://cs.wikipedia.org/wiki?curid=615324", "title": "Světový pohár v rychlobruslení 2010/2011", "text": "Světový pohár v rychlobruslení 2010/2011\n\nSvětový pohár v rychlobruslení 2010/2011 byl 26. ročník Světového poháru v rychlobruslení. Konal se v období od 12. listopadu 2010 do 6. března 2011. Soutěž byla organizována Mezinárodní bruslařskou unií (ISU), jež měla na starosti také světové poháry v short tracku a krasobruslení.\n\n"}
{"id": "615328", "url": "https://cs.wikipedia.org/wiki?curid=615328", "title": "Soba", "text": "Soba\n\nSoba (japonsky 蕎麦 – soba), znamená v japonštině pohanka, ale označují se tak i pohankové \"nudle soba\".\n\nNudle soba mají přirozeně světle hnědou barvu, ale občas se dochucují a přibarvují zeleným čajem, popřípadě kůrou japonského citronu \"ičang papeda\" (japonsky 柚子 [juzu], latinsky \"Citrus junos\"). Jsou velmi populární studené (\"zaru soba\" – 笊蕎麦) kdy se servírují na proutěném podnosu či bambusovém prostírání. \n\nKe studeným nudlím \"zaru soba\" se podává omáčka \"cuju\" (汁), do níž se pro zvýraznění chuti přidává jarní cibulka a křenová pasta wasabi (山葵).\n\nNudle soba se mohou též podávat s teplým vývarem obsahujícím množství sójové omáčky. Na nudle se klade ještě řada dalších surovin, všeobecně označovaných jako \"kake soba\" (掛け蕎麦), které mají nespočet podob, jako například \"tempura\" (天麩羅), smažené tofu (豆腐), sušené sardinky nebo syrový vaječný žloutek.\n\n\n"}
{"id": "615333", "url": "https://cs.wikipedia.org/wiki?curid=615333", "title": "Eustach IV. z Boulogne", "text": "Eustach IV. z Boulogne\n\nEustach IV. z Boulogne ( \"Eustache IV de Boulogne\", 1127/31 – 17. srpna 1153) byl hrabětem z Mortain a Boulogne a následníkem anglického trůnu. Svými současníky byl odsuzován pro špatný charakter a kořistnictví na církevním zboží.\n\nEustach byl druhorozeným synem hraběte Štěpána z Blois a Matyldy z Boulogne. Hrabě Štěpán strávil mládí na anglickém dvoře svého strýce krále Jindřicha I. a po jeho smrti roku 1135 popřel nárok jeho dcery, své sestřenice Matyldy a nechal se za podpory části anglické šlechty korunovat králem. Eustachovi téhož roku předal hrabství Mortain.\n\nChlapec se měl po předčasné smrti staršího bratra Balduina stát následníkem trůnu a roku 1140 byl v Paříži oženěn s Konstancií, dcerou francouzského krále Ludvíka VI. O sedm let později byl pasován na rytíře a roku 1151 se podílel na neúspěšné vojenské invazi svého švagra Ludvíka VII. do Normandie patřící Geoffroyovi z Anjou. Téhož roku se po matčině skonu stal hrabětem z Boulogne. Roku 1152 se král Štěpán snažil prosadit synovu korunovaci, což se mu nepodařilo pro odpor arcibiskupa z Canterbury Theobalda z Becu.\n\nSpolečně s Jindřichem ze Champagne a Robertem z Dreux se podílel na marné snaze francouzského krále udržet Akvitánii po rozvodu s Eleonorou Akvitánskou. Zemřel náhle v srpnu 1153 a byl pohřben v Kentu v benediktinském klášteře Faversham, který byl založen jeho rodiči. Bezdětná vdova Konstancie se znovu provdala za Raimonda z Toulouse a zarmoucený král Štěpán dokončil jednání se svou sestřenicí Matyldou o tzv. smlouvě z Wallingfordu, v níž bývalí protivníci potvrdili v osobě Matyldina syna Jindřicha nástup dynastie Plantagenetů na anglický trůn.\n"}
{"id": "615334", "url": "https://cs.wikipedia.org/wiki?curid=615334", "title": "Okresní soud v Opavě", "text": "Okresní soud v Opavě\n\nOkresní soud v Opavě je okresní soud se sídlem v Opavě. Vznikl roku 1850 a až do roku 1949 spadal do obvodu opavského krajského soudu, poté byl přičleněn pod Krajský soud v Ostravě. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v justičním paláci z roku 1888 na Olomoucké ulici, který je chráněn jako kulturní památka. Jde o historizující třípodlažní stavbu s vnitřním nádvořím, v průčelí s pětiosým rizalitem završeným trojúhelníkovitým štítem, která byla postavena podle projektu Ernsta Swobody. Na soud přímo navazuje areál Věznice Opava.\n\nObvod Okresního soudu v Opavě se zcela neshoduje s okresem Opava, patří do něj území těchto obcí:\n\nBělá •\nBohuslavice •\nBolatice •\nBranka u Opavy •\nBratříkovice •\nBrumovice •\nBřezová •\nBudišov nad Budišovkou •\nBudišovice •\nČavisov •\nČermná ve Slezsku •\nDarkovice •\nDěhylov •\nDobroslavice •\nDolní Benešov •\nDolní Lhota •\nDolní Životice •\nHáj ve Slezsku •\nHať •\nHlavnice •\nHlubočec •\nHlučín •\nHněvošice •\nHolasovice •\nHorní Lhota •\nHrabyně •\nHradec nad Moravicí •\nChlebičov •\nChuchelná •\nChvalíkovice •\nJakartovice •\nJezdkovice •\nKobeřice •\nKozmice •\nKravaře •\nKružberk •\nKyjovice •\nLhotka u Litultovic •\nLitultovice •\nLudgeřovice •\nMarkvartovice •\nMelč •\nMikolajice •\nMladecko •\nMokré Lazce •\nMoravice •\nNeplachovice •\nNové Lublice •\nNové Sedlice •\nOldřišov •\nOpava •\nOtice •\nPíšť •\nPustá Polom •\nRadkov •\nRaduň •\nRohov •\nSkřipov •\nSlavkov •\nSlužovice •\nStaré Těchanovice •\nStěbořice •\nStrahovice •\nSudice •\nSvatoňovice •\nŠilheřovice •\nŠtáblovice •\nŠtěpánkovice •\nŠtítina •\nTěškovice •\nTřebom •\nUhlířov •\nVelká Polom •\nVelké Heraltice •\nVelké Hoštice •\nVětřkovice •\nVítkov •\nVršovice •\nVřesina •\nZávada\n\n"}
{"id": "615339", "url": "https://cs.wikipedia.org/wiki?curid=615339", "title": "Vojtěch Anderle", "text": "Vojtěch Anderle\n\nAkademický sochař Vojtěch Anderle (* 13. května 1961 Uherské Hradiště) je český designér a pedagog.\n\nSvá středoškolská studia úspěšně absolvoval v letech 1976-1980 pod vedením profesora Miroslava Klímy na Střední uměleckoprůmyslové škole v rodném Uherském Hradišti. Je absolventem pražské VŠUP – ateliér tvarování strojů a nástrojů ve Zlíně (1980–1986). Mezi jeho vysokoškolské profesory patřili např. akademičtí sochaři: Pavel Škarka nebo Zdeněk Kovář.\n\nBěhem svého působení coby průmyslový designér se hlavně specializuje na technické obory, spolupracoval například s Tatrou Kopřivnice, Zbrojovkou v Uherském Brodě a je autorem samonabíjecí pistole CZ 100 a pistole CZ-G 2000. Žije a pracuje v Uherském Hradišti a v Uherském Brodě.\n\nRoku 1995 se vrátil Střední uměleckoprůmyslovou školu v Uherském Hradišti , tentokrát v roli pedagoga na oboru průmyslový design. V roce 1997 vystřídal na postu vedoucího oboru svého někdejšího středoškolského profesora Miroslava Klímu, který odešel do penze. Za své působení jako profesor „vychoval“ Několik osobností české výtvarnické scény.\n\n"}
{"id": "615340", "url": "https://cs.wikipedia.org/wiki?curid=615340", "title": "Medvídek (Simpsonovi)", "text": "Medvídek (Simpsonovi)\n\nMedvídek ( ) je 4. díl páté řady amerického animovaného seriálu \"Simpsonovi\".\n\nPan Charles Montgomery Burns ve spánku vykřikuje jméno Bobo. Zdá se mu o dávné minulosti, kdy si jako malý chlapec hraje s medvídkem, kterého nakonec zahazuje do sněhu a nastupuje do limuzíny, aby si zajistil lepší budoucnost. Teď se mu stýská po dávné hračce. Při oslavě jeho narozenin je mezi promítanými diapozitivy i obrázek chlapce s medvídkem, což panu Burnsovi opět připomene oblíbenou hračku. Na oslavu je jako komik najatý i Homer, který si své vystoupení připraví až příliš sarkasticky, čímž naštve pana Burnse, který oslavu ukončí a hosty vyžene ven. Smithers ze situace pochopí, že jeho pán chce zpět svého medvídka Bobo a snaží se mu jej nahradit. Bez úspěchu.\n\nMedvídek se po strastiplné cestě trvající přes půl století objeví v balíku s ledem v Kwik-E-Martu, kde jej nalezne Bart a odnese domů. Medvídek se stane nejoblíbenější hračkou malé Maggie. Homer pochopí (po delší době), že nová hračka je medvídek pana Burnse a ve snaze vydělat jej k němu odnese. Ten mu slibuje vysokou odměnu. Na Homera však zapůsobí malá Maggie a obchod nakonec přeruší. Marge je na Homera hrdá, že se nenechal uplatit a zlomit. Burns se snaží všemi možnými prostředky medvídka zmocnit. To nakonec skončí tím, že Homerovi začne znepříjemňovat život horší prací a zásahy do vysílání televize. Tím trpí celé město. Obyvatelé vtrhnout k Simpsonovým a medvídka Maggie ukradnou, ale podlehnou stejným citům jako Homer a medvídka jí opět vrátí. Pan Burns jako zlomený muž \"klečí\" a \"prosí\" o medvídka. Homer řekne, že medvídek patří Maggie a že se má domluvit s ní. Maggie se nakonec nad Burnsem slituje a medvídka mu přenechá. Rodina tak přišla o tučnou odměnu pana Burnse. Pan Burns slíbí medvídkovi, že už jej nikdy neopustí...\n"}
{"id": "615341", "url": "https://cs.wikipedia.org/wiki?curid=615341", "title": "Hattie Hayridgeová", "text": "Hattie Hayridgeová\n\nHattie Hayridgeová (* 17. prosince 1959 Middlesex, Anglie) je britská herečka a komička. Je známá jako ženská verze lodního počítače Holly ve druhé až páté řadě sci-fi sitcomu \"Červený trpaslík\" (1989–1992). V tomto seriálu se objevila již v závěrečné epizodě druhé řady jako Hilly z paralelního vesmíru.\n\nVystudovala University of Sussex, nyní vystupuje v různých stand-up komediálních show jako např. \"Perry And Croft: The Sitcoms, Lenny Goes To Town\" nebo \"Alter Ego\". Hostovala také např. v německo-kanadském seriálu \"Lexx\".\n\n"}
{"id": "615343", "url": "https://cs.wikipedia.org/wiki?curid=615343", "title": "Wild", "text": "Wild\n\nWild může být:\n\n\n\n\n\n\n\n"}
{"id": "615345", "url": "https://cs.wikipedia.org/wiki?curid=615345", "title": "Lenz", "text": "Lenz\n\nPříjmení Lenz nosí více různých osobností:\n\n"}
{"id": "615348", "url": "https://cs.wikipedia.org/wiki?curid=615348", "title": "Nachal Admonit", "text": "Nachal Admonit\n\nNachal Admonit (: ) je vádí v Horní Galileji, v severním Izraeli.\n\nZačíná v nadmořské výšce okolo 1000 metrů na jihozápadním okraji masivu Har Meron, respektive bočního vrcholku Har Zeved (1006 m n. m.). Vádí pak směřuje k jihozápadu hlubokým zalesněným údolím, přičemž z jihu míjí další boční vrcholek masivu Meron – Har Chesed (948 m n. m.). Naproti hoře Har Šachal a okraji města Bejt Džan, ústí zprava do vádí Nachal Kziv, jež jeho vody odvádí do Středozemního moře.\n\n"}
{"id": "615349", "url": "https://cs.wikipedia.org/wiki?curid=615349", "title": "Carroll", "text": "Carroll\n\nCaroll může být:\n\n\n"}
{"id": "615355", "url": "https://cs.wikipedia.org/wiki?curid=615355", "title": "Nachal Šfanim", "text": "Nachal Šfanim\n\nNachal Šfanim (: ) je vádí v Horní Galileji, v severním Izraeli.\n\nZačíná v nadmořské výšce okolo 900 metrů v prostoru masivu Har Meron, konkrétně na jižních svazích hory Har Šfanim. Směřuje pak k severu hlubokým údolím, jehož západních svahů se dotýká okraj města Bejt Džan a východní svahy jsou zalesněné. Nachází se tu pramen \"Ejn al-Džirun\" (עין אל-ג'רון), který byl v minulosti hlavním zdrojem vody pro obyvatele Bejt Džan. Vádí pak vede dál k severu a ústí zleva do vádí Nachal Kziv, jež jeho vody odvádí do Středozemního moře.\n\n"}
{"id": "615357", "url": "https://cs.wikipedia.org/wiki?curid=615357", "title": "Rudolf Stark", "text": "Rudolf Stark\n\nPoručík Rudolf Stark (11. únor 1897 – ?) byl německý voják, pilot a letecké eso první světové války s 11 potvrzenými a 5 nepotvrzenými sestřely.\n\nPůvodně sloužil u 2. královského bavorského hulánského pluku \"König\", u kterého se vyznamenal v bojích, za což dne 29. září 1915 obdržel bavorský Vojenský záslužný řád a 11. června 1916 Železný kříž druhé třídy. Poté přestoupil k letectvu; jeho první jednotkou se v listopadu 1917 stala průzkumná FAA 296. Avšak zde nebyl spokojen a požádal o přeložení ke stíhačům. Bylo mu vyhověno a po výcviku u Jastaschule II byl v lednu 1918 umístěn ke stíhací Jasta 34.\n\nČasem se stal velitelem Jasta 77 a 24. května 1918 se stal leteckým esem s 5 potvrzenými sestřely a jedním nejistým. Za služby u Jasta 77 dosáhl pouze jednoho potvrzení sestřelu ze tří nárokovaných. V červnu získal velení nad Jasta 35. Zde létal s trojplošným Fokkerem Dr.I a dosáhl dalších 5 vítězství. Jeho letoun byl rozpoznatelný podle šeříkově fialového zbarvení krytu motoru a pásu na trupu stejné barvy. Dne 16. září byl zraněn, ale stihl se vrátit do bojů, takže svého posledního vzdušného vítězství dosáhl dva dny před podepsáním příměří.\n\n\n\n"}
{"id": "615359", "url": "https://cs.wikipedia.org/wiki?curid=615359", "title": "Škoda 19T", "text": "Škoda 19T\n\nŠkoda 19T (obchodní název Elektra) je obousměrná pětičlánková, částečně nízkopodlažní tramvaj vyráběná českou firmou Škoda Transportation v letech 2010-2011.\n\nJedná se o obousměrnou variantu tramvaje Škoda 16T, kterou firma dodala do Vratislavi v letech 2006–2011 v počtu 31 kusů. Vůz je složen z pěti článků (design od studia Porsche Design Group), z nichž liché jsou usazeny na dvounápravových podvozcích, sudé jsou nesené. Krajní podvozky jsou hnací, vždy se dvěma elektromotory o výkonu 95 kW. Tramvaj je z 65 % nízkopodlažní. Polopantograf je umístěn na středním článku.\n\nSmlouva na dodávku 28 tramvají 19T do Vratislavi byla podepsána 2. dubna 2009. Později byla navýšena o další tři vozy, celkový kontrakt tak dosahuje částky přibližně 2 miliardy korun. První vyrobená tramvaj byla zástupcům Vratislavi představena v areálu Škody v Plzni dne 12. listopadu 2010. Všechny vozy byly dodány do konce roku 2011. Jsou součástí projektu Tramvaj Plus, v rámci kterého má být pomocí moderních tratí a vozidel spojeno centrum města s fotbalovým stadionem, kde se v roce 2012 budou konat zápasy mistrovství Evropy ve fotbale.\n\nPrototyp byl 23. listopadu 2010 převezen z areálu Škody do plzeňské tramvajové vozovny Slovany, kde byl složen a obdržel „prototypové“ evidenční číslo 117 (v řadě zkoušených vozů). Ještě téhož dne v noci vyjel do ulic města kvůli složení technicko-bezpečností zkoušky a od té doby absolvovala tramvaj několik zkušebních jízd po Plzni (kromě jedné odpolední výjimky pouze v nočních hodinách). Dne 3. prosince 2010 byla odvezena z areálu PMDP zpět k výrobci. Ještě v průběhu prosince byl vůz předán vratislavskému dopravnímu podniku, který jej označil evidenčním číslem 3101. Všechny vozy byly dodány do konce roku 2011.\n\nV letech 2010 a 2011 bylo vyrobeno celkem 31 vozů.\n\n"}
{"id": "615361", "url": "https://cs.wikipedia.org/wiki?curid=615361", "title": "Har Šfanim", "text": "Har Šfanim\n\nHar Šfanim (: הר שפנים) je hora o nadmořské výšce 950 metrů v severním Izraeli, v Horní Galileji.\n\nNachází se v masivu Har Meron, 1 kilometr východně od města Bejt Džan. Má podobu částečně zalesněného návrší, které je na severních svazích již od dob britského mandátu chráněno jako přírodní rezervace. Našly se tu i archeologické stopy osídlení z doby železné v lokalitě \"Churvat Šfanim\" (חורבת שפנים) na vrcholku. Horu z jihozápadu a západu obtéká vádí Nachal Šfanim, na východní straně je to údolí vádí Nachal Kaziv, která se obě severně od kopce spojují. Na jižní straně terén pokračuje bez výraznějších nerovností k vrchu Har Kfir, ale po necelých 2 kilometrech pak začíná prudce klesat do údolí Chananija. Na jihovýchodním úpatí Har Šfanim leží malá vodní nádrž \"Brejchat al-Zabud\" (בריכת אל זבוד), která se plní v době dešťů.\n\n"}
{"id": "615365", "url": "https://cs.wikipedia.org/wiki?curid=615365", "title": "The Asteroids Galaxy Tour", "text": "The Asteroids Galaxy Tour\n\nThe Asteroids Galaxy Tour je dánská alternativní popová skupina sestávající ze zpěvačky Mette Lindberg a producenta Larse Iversena. Při živých koncertech se kapela rozšiřuje na šestičlenné seskupení, kde hraje Miloud Carl Sabri na trubku, Sven Meinild na saxofon, Mads Brinch Nielsen na kytaru a Rasmus Valldorf na bicí. Lars Iversen je hlavní textař a producent. Kapela vznikla v roce 2008 a sídlí v Kodani v Dánsku.\n\nSvůj debutový singl \"The Sun Ain't Shining No More\" vydalo jejich vlastní vydavatelství Small Giants 15. září 2008. Kapela je asi nejznámější pro svůj singl \"Around the Bend\", který v září roku 2008 použil Apple pro reklamu na iPod Touch a který byl vydán jako singl v prosinci téhož roku.\n\nBrzy po vzniku je Amy Winehouse požádala, aby jí dělala předkapelu při vystoupení v Kodani. Bylo to první živé vystoupení kapely. Nedlouho poté si Apple vybral \"Around The Bend\" pro reklamu na iPod Touch. The Asteroids Galaxy Tour pomáhali Katy Perry na několika vyprodaných koncertech při jejím letním evropském turné v roce 2009.\n\nSeznam alb a písní:\n\n\n\n"}
{"id": "615366", "url": "https://cs.wikipedia.org/wiki?curid=615366", "title": "Har Šachal", "text": "Har Šachal\n\nHar Šachal (: הר שחל) je hora o nadmořské výšce přes 900 metrů v severním Izraeli, v Horní Galileji.\n\nNachází se v masivu Har Meron, přímo v prostoru severovýchodní části města Bejt Džan. Má podobu náhorní plošiny, která je z větší části stavebně využita zástavbou Bejt Džan (čtvrť al-Savana). Pouze nejsevernější část je nezastavěná a mírně porostlá vegetací. Jde o jeden z několika dílčích vrcholků, na nichž je toto město rozloženo. Kromě Har Šachal je to například Har Cafrir (1016 m n. m.) nebo Har ha-Ari (1048 m n. m.). Kopec Har Šachal je na východě ohraničen hlubokým údolím, kterým protéká vádí Nachal Šfanim, které pak na severovýchodním okraji kopce ústí do Nachal Kaziv.\n\n"}
{"id": "615369", "url": "https://cs.wikipedia.org/wiki?curid=615369", "title": "Lukáš Kovařík", "text": "Lukáš Kovařík\n\nLukáš Kovařík (narozen 1987) je český dirigent. Studoval na Pražské konzervatoři nejprve klasickou kytaru a následně dirigování pod vedením MgA. Miriam Němcové, Miroslava Košlera a Hynka Farkače. Absolvoval mistrovské dirigentské kurzy u Michaila Jurowského s Litevským státním symfonickým orchestrem. Na Chopinově festivalu v Mariánských Lázních se v létě roku 2010 představil s Komorním orchestrem Pavla Haase. Ve své kariéře spolupracoval též s významnými českými i zahraničními sólisty, mezi něž lze zařadit například houslistu Čeňka Pavlíka či klarinetistu Alexandra Fitersteina.\n\nJeště za studií na Pražské konzervatoři byl dirigentem orchestru Šarbilach. V roce 2008 se stal sbormistrem Smíšeného pěveckého sboru Rosa. Od roku 2010 působí navíc i jako šéfdirigent Symfonického orchestru ČVUT v Praze.\n"}
{"id": "615372", "url": "https://cs.wikipedia.org/wiki?curid=615372", "title": "Har Cafrir", "text": "Har Cafrir\n\nHar Cafrir (: הר צפריר) je hora o nadmořské výšce 1016 metrů v severním Izraeli, v Horní Galileji.\n\nNachází se v masivu Har Meron, přímo v prostoru západní části města Bejt Džan. Má podobu náhorní plošiny, jejíž svahy jsou z větší části stavebně využity (zejména čtvrť \"Šchunat Chajalim Mešuhrarim\" pro drúzské vojenské vysloužilce). Pouze vrcholová plošina je ještě zčásti nezastavěná a mírně porostlá vegetací. Ze západních svahů stéká vádí Nachal Gamal. Na jižní straně terén prudce spadá do údolí vádí Nachal Peki'in. Jde o jeden z několika dílčích vrcholků, na nichž je toto město rozloženo. Kromě Har Cafrir je to například Har Šachal (přes 900 m n. m.) nebo Har ha-Ari (1048 m n. m.).\n\n"}
{"id": "615398", "url": "https://cs.wikipedia.org/wiki?curid=615398", "title": "Har Zeved", "text": "Har Zeved\n\nHar Zeved (: הר זבד) je hora o nadmořské výšce 1006 metrů v severním Izraeli, v Horní Galileji.\n\nNachází se v centrální části masivu Har Meron, asi 2 kilometry jihozápadně od hlavního vrcholku masivu. Má podobu převážně odlesněné náhorní plošiny, která pak vybíhá na západní straně v úzký hřbet, na jehož konci stojí další boční vrchol Har Chesed (948 m n. m.). Svahy Har Zeved jsou hustě zalesněné. Terén spadá na severní straně prudce do údolí vádí Nachal Zeved, na jihozápadní straně je to údolí Nachal Admonit, na jihu údolí Nachal Kaziv.\n\n"}
{"id": "615414", "url": "https://cs.wikipedia.org/wiki?curid=615414", "title": "Har Chesed", "text": "Har Chesed\n\nHar Chesed (: הר חסד) je hora o nadmořské výšce 948 metrů v severním Izraeli, v Horní Galileji.\n\nNachází se na jihozápadním okraji centrální části masivu Har Meron, asi 3 kilometry jihozápadně od hlavního vrcholku masivu a 2 kilometry severovýchodně od města Bejt Džan. Má podobu úzkého hřebenu, který sem vybíhá z centrální části masivu od hory Har Zeved (1006 m n. m.). Svahy jsou hustě zalesněné. Terén spadá na severní straně prudce do údolí vádí Nachal Zeved, na jižní straně je to údolí Nachal Kaziv. Oba toky se na západní straně hory spojují.\n\n"}
{"id": "615416", "url": "https://cs.wikipedia.org/wiki?curid=615416", "title": "Har Ofa'im", "text": "Har Ofa'im\n\nHar Ofa'im (: ) je hora o nadmořské výšce 1106 metrů v severním Izraeli, v Horní Galileji.\n\nNachází se v centrální části masivu Har Meron, asi 1 kilometr jihozápadně od hlavního vrcholku masivu. Má podobu převážně odlesněné náhorní plošiny, která pak vybíhá na západní straně v úzký hřbet. Svahy har Ofa'im jsou ovšem hustě zalesněné. Terén spadá na severní straně prudce do údolí vádí Nachal Ofa'im, na jižní straně je to údolí Nachal Zeved. Podél západního úpatí hory probíhá údolí Nachal Kaziv. Jihovýchodně od vrcholku se nachází jeskyně, pramen \"Be'er Rom\" () a zbytky drúzské vesnice \"Džarmak\", připomínané zde na vrcholu Meronu ve středověku.\n\n"}
{"id": "615420", "url": "https://cs.wikipedia.org/wiki?curid=615420", "title": "Commerzbank", "text": "Commerzbank\n\nCommerzbank AG je druhá největší německá banka se sídlem ve Frankfurtu nad Mohanem. Banka má celosvětově přes 15 milionů zákazníků. Založena byla 26. února 1870 v Hamburku a ke konci roku 2009 zaměstnávala 62 671 zaměstnanců. Předsedou představenstva je Martin Blessing. Commerzbank je členem skupiny Cash Group, což je společenství několika privátních bank, které umožňuje klientům bezplatný výběr hotovosti v bankomatech zúčastněných bank.\n\nPobočka banky Commerzbank AG se nachází v Praze. Její další obchodní zastoupení se nachází ve městech Brno, Ostrava, Hradec Králové a Plzeň.\n\n\n"}
{"id": "615421", "url": "https://cs.wikipedia.org/wiki?curid=615421", "title": "Čo sa týka lásky", "text": "Čo sa týka lásky\n\nČo sa týka lásky je první debutové album slovenského zpěváka, skladatele a textaře Mira Šmajdy, které bylo vydáno 8. listopadu 2010.\n\nAutorské album se natáčelo přes léto 2010 ve studiu Sono Nouzov v České republice, které produkoval Milan Cimfe. Obsahuje 11 skladeb, ke kterým napsal text Miro Šmajda. Zároveň je i autorem hudby s výjimkou dvou skladeb, na kterých se podíleli všichni členové kapely Rosemaid. Debutové album vydalo Sony Music.\n\n\n\n"}
{"id": "615422", "url": "https://cs.wikipedia.org/wiki?curid=615422", "title": "MV Wenatchee", "text": "MV Wenatchee\n\nMV Wenatchee je trajekt třídy \"Jumbo Mark II\" provozovaný společností Washington State Ferries. Od začátku své služby, s krátkými výjimkami, obsluhuje trasu mezi Seattlem a Bainbridgovým ostrovem. Jako většina trajektů WSF je pojmenován po městě ve státě Washington. Loď se dostala do několika důležitých nehod. Při odlivu v roce 2001 se dotkla dna, když obplouvala Tyeeovu mělčinu nedaleko Orlího zálivu na pobřeží Bainbridgova ostrova. Nehoda vyústila v menší poškození kýlu a lodního šroubu. V srpnu 2009 nabourala do hráze č. 3 u mola 52 v Seattlu. Nehodu zapříčinila hustá mlha a jak loď, tak hráz byly mimo provoz čtyři dny.\n"}
{"id": "615423", "url": "https://cs.wikipedia.org/wiki?curid=615423", "title": "Har Nerija", "text": "Har Nerija\n\nHar Nerija (: הר נריה) je hora o nadmořské výšce přes 1100 metrů v severním Izraeli, v Horní Galileji.\n\nNachází se v centrální části masivu Har Meron, asi 1 kilometr severozápadně od hlavního vrcholku masivu. Má podobu zalesněného hřbetu, který je turisticky využívaný. Nachází se tu vyhlídková plošina s výhledem na Horní Galileji i Libanon. Na západním úbočí hory začíná vádí Nachal Nerija. Prochází tudy i silnice, která zpřístupňuje vrcholové partie masivu Meron. Na severu terén prudce spadá do náhorní planiny okolo obce Džiš.\n\n"}
{"id": "615430", "url": "https://cs.wikipedia.org/wiki?curid=615430", "title": "16 přání", "text": "16 přání\n\n16 přání (v anglickém originále \"16 Wishes\") je televizní film vysílaný na kanálu Disney Channel. Na americkém Disney Channel premiéra proběhla dne 25. června 2010. V ČR byla premiéra tohoto filmu odvysílána v pátek 31. prosince 2010. Hlavní postavu Abby Jensenovou hraje Debby Ryanová, též známá také jako Bailey ze sitcomu \"Sladký život na moři\". Největší sledovanosti se mu dostalo od lidí středního věku tzn. mezi 18 a 35 lety, protože film není úplně dětský. Jedná se o třetí film, který byl v roce 2010 propupuštěn na Disney Channel a nenesl přízvisko \"Original Movie\". Natáčení probíhalo v Kanadě. Školní scény byly natáčeny na střední škole v Langley v provincii Britská Kolumbie. Premiéra na britském Disney Channel je plánována na pátek 19. listopadu 2010.\n\nAbigail \"Abby\" Louise Jensenová (Debby Ryanová) se nemůže dočkat až vyroste. A proto pro ni bylo plánování jejích 16. narozenin velmi důležité. Když byla malá, napsala si seznam 16 přání, které si v den svých 16. narozenin bude přát. Jakmile velký den konečně nadešel, přála si postupně všech 16 přání. Pak se začali dít neobvyklé věci, z nichž každá se děje za návštěvy zvláštní ženy Celeste (Anna Mae Routledge). Nejprve se objeví jako deratizátor, když se Jensenovým zamoří dům vosami a ona je zachrání. Rodina Jensenových je nyní schopna vrátit se do jejich domu, když jsou vosy vyhlazeny. Abbyjin nejlepší přítel Jay Kepler (Jean-Luc Bilodeau) se objeví, a protože Abby musí do školy a má na sobě jen pyžamo, nabízí jí bundu, aby trochu zakryla to pyžamo. Když Abby sáhne do kapsy Jayovy bundy, zjistí, jaký dárek jí dal Jay k narozeninám. Je to náhrdelník s polovinou srdce, které říká: \"BFF\"- což znamená \"navždy nejlepší přátelé\". Jay má druhou polovinu, která je kouzelná. Když Jay a Abby jdou na autobusovou zastávku, dodávkové vozidlo přijede k této zastávce a Celeste vyjde, oblečená jako pošťačka a dává Abby balíček. Když ho Abby otevře, zjistí, že je v něm 16 svíček a krabička od sirek. Její narozeniny dostanou mnohem jasnější průběh, když si uvědomí, že ty svíčky odpovídají 16 přáním, které má na svém seznamu a že když svíčku sfoukne, přání se jí splní. Nechce jet do školy autobusem, a tak sfoukne svíčku, která jí přičaruje bezva červené auto. Zase to zařídila Celeste. Pak si přeje, aby byla ve všem lepší než Krista Cooková (Karissa Tynes) a měla také nejhezčí oblečení ve škole. Toto přání si přála ve skladu, ze kterého se stal rázem obchod s poslední módou.Její narozeninová párty bude už za pár hodin a ona potřebuje dokonalé šaty na tuto párty. Její kámoš Jay, ale ve spěchu ztratí pěněženku a paní prodavačka je vyhodí. Abby však ještě stihne říct přání, aby ji všichni přestali považovat za dítě. Když vyjde z kabinky, šaty, které měla na sobě jsou jí najednou těsné a tak si vybere jiné. Abby řekne paní prodavačce, že nemá peníze, ale paní prodavačka říká, že je to v pohodě a napíše jí to na účet. Pak zjistí, že je dospělá, že jí je 22 let. Jay si ji nepamatuje. A ředitel ji vyloučí ze školy a rodiče ji přestěhují do vlastního bytu. Abby jde na Kristyiny 16.narozeniny a přesvědčí Jaye, aby se do ní zamiloval, že jsou nejlepší přátelé tím, že mu ukazuje dárek k narozeninám jí dal která obnovuje jeho vzpomínky na ni. Nicméně Jay není schopen jí pomoci a nemůže dělat nic. Poté Abby najde mezeru v pravidlech, a vzpomene si, že její poslední přání byl obraz její zamilovanosti, přilepen žvíkačkou, který pravidla nezná. Přepne obraz na obraz za to, že ráno je doma, a přeje si aby vše bylo jako dřív. Její život se pak vrací do normálu, spolu s některými mrtvými vosami. Stává se přítelkyní s Kristou. Pak Krista říká Abby, že ji má ráda. Abby a Krista mají kombinovanou sladkou oslavu 16.narozenin a Krista a Logan, toho má Abby tajně ráda, se dají dohromady. Abby a Krista pomohou Jayovi získat místo předsedy studentské rady. Jay pak Abby chytne za ruku a Abby ho taky chytne. Pak se Abby a Jay políbí, a nakonec spolu tančí. Abby říká, že dostala všechno, co chtěla a Celeste zmizí s úsměvem.\n\nToto je soundtrack k filmu 16 přání:\n"}
{"id": "615431", "url": "https://cs.wikipedia.org/wiki?curid=615431", "title": "Har Bar Jochaj", "text": "Har Bar Jochaj\n\nHar Bar Jochaj (: הר בר יוחאי) je hora o nadmořské výšce 1151 metrů v severním Izraeli, v Horní Galileji.\n\nNachází se v centrální části masivu Har Meron, necelý 1 kilometr jihovýchodně od hlavního vrcholku masivu. Má podobu částečně zalesněného kužele, který je turisticky využívaný. Nachází se tu zbytky opuštěné vojenské základny a vyhlídková plošina, která umožňuje pohled jižním směrem. Na východní straně terén prudce spadá do údolí k vesnici Meron. Směřuje sem i vádí Nachal Meron. Na jih od vrcholu leží rozsáhlá odlesněná náhorní planina.\n\n"}
{"id": "615434", "url": "https://cs.wikipedia.org/wiki?curid=615434", "title": "Albeřický vrch", "text": "Albeřický vrch\n\nAlbeřický vrch (německy \"Albendorfer Berg)\" je spočinek v jihovýchodní rozsoše Lysečiny v České republice ležící ve východních Krkonoších.\n\nSpočinek Albeřický vrch se nachází v rozsoše vybíhající z hory Lysečina jihovýchodním směrem k polskému vrchu Kopina a dále k hřebenu Rýchor. Z této rozsochy tvoří výběžek jižním směrem mezi údolí Lysečinského a Albeřického potoka patřících do povodí Úpy.\n\nAlbeřický vrch je porostlý lesem, louky s roztroušenou zástavbou Horních Albeřic se nacházejí v jihovýchodním svahu. Vrch se nachází na území Krkonošského národního parku.\n\nSeverně od spočinku prochází červená značená Cesta bratří Čapků z Pomezních Bud do Trutnova.\n\n"}
{"id": "615436", "url": "https://cs.wikipedia.org/wiki?curid=615436", "title": "Záhorská Bystrica", "text": "Záhorská Bystrica\n\nZáhorská Bystrica je od roku 1972 městskou částí Bratislavy. Leží v okrese Bratislava IV, má rozlohu 32,3 km². Dle údajů z roku 2009 zde žilo 3194 obyvatel (v 18. století to bylo přibližně 1 500). Jedná se o malou městskou část, charakterizovanou vesnickými staveními a rodinnými domky. Sídlí zde TV Markíza.\n\nZ historických památek jsou nejvýznamnější barokní fara, římskokatolický Kostel svatého Petra a Pavla apoštolů z roku 1834 a kaple svatého Jána Nepomuckého z roku 1896, Panny Marie Lurdské z roku 1913, svatého Kosmy a Damiána z roku 1839 a svatého Vendelína.\n\n"}
{"id": "615442", "url": "https://cs.wikipedia.org/wiki?curid=615442", "title": "Har Peki'in", "text": "Har Peki'in\n\nHar Peki'in (: הר פקיעין) je vrch o nadmořské výšce 886 metrů v severním Izraeli, v Horní Galileji. Někdy je též nazývána Reches Peki'in (רכס פקיעין, \"Peki'inský hřeben\").\n\nNachází se v širším prostoru masivu Har Meron, západně od jeho centrální části, v oblasti mezi městy Churfejš, Bejt Džan a Peki'in. Má podobu zalesněného masivu s poměrně plochým reliéfem. Pouze na okrajích terén prudce spadá do údolí, která Har Peki'in lemují. Na jihu a jihozápadě je to vádí Nachal Peki'in, na východě a severu Nachal Kaziv. Na jižní straně se terén dále zvedá v blízkosti města Bejt Džan, kde se nachází i vyšší lokality, například vrchy s kótou 945 a 974 nebo hory Har Šachal nebo Har Cafrir (1016 m n. m.). Celá oblast je turisticky využívána a je vybavena značenými stezkami. Nachází se tu i jeskyně.\n\n"}
{"id": "615448", "url": "https://cs.wikipedia.org/wiki?curid=615448", "title": "Nachal Gamal", "text": "Nachal Gamal\n\nNachal Gamal (: נחל גמל) je vádí v Horní Galileji, v severním Izraeli.\n\nZačíná v nadmořské výšce přes 900 metrů na západních svazích hory Har Cafrir na západním okraji města Bejt Džan a jeho čtvrti \"Šchunat Chajalim Mešuhrarim\" určené pro drúzské vojenské vysloužilce. Nachází se tu vyhlídkový bod a starý objekt vinařského lisu \"Gat Chalat Ajid\" (גת ח'לת עייאד). Vádí pak směřuje k západu zalesněným údolím, kde se nachází pramen \"Ejn Gamal\" (עין גמל) a o něco níže po proudu další pramen \"Ejn Jarkat\" (עין ירקת), arabsky \"Ejn al-Varka\". Vádí prudce klesá a ústí zprava do toku Nachal Peki'in nedaleko jižního okraje města Peki'in.\n\n"}
{"id": "615454", "url": "https://cs.wikipedia.org/wiki?curid=615454", "title": "Nachal Peki'in", "text": "Nachal Peki'in\n\nNachal Peki'in (: ) je vádí v Horní Galileji, v severním Izraeli.\n\nZačíná v nadmořské výšce přes 900 metrů na jihozápadním okraji města Bejt Džan, údolí sevřeném ze severu vrchem Har Cafrir a z jihu horou Har ha-Ari. Směřuje pak k západu hlubokým a zalesněným údolím. Poté, co dosahuje lokální silnici 864, se stáčí k severozápadu a sleduje tuto komunikaci, přičemž zprava přijímá vádí Nachal Gamal. Protéká pak městem Peki'in a po pravé straně míjí vysoký terénní stupeň vysočiny Har Peki'in. Dále protéká okolo vesnic Peki'in ha-Chadaša a Chosen, kde do něj zleva vtéká Nachal Eškar. Pod obcí Chosen plní umělou vodní nádrž Agam Montfort. Pak míjí po východní straně město Ma'alot-Taršicha, prudce se přitom zařezává do okolního terénu a nakonec na severovýchodní straně města ústí zleva do vádí Nachal Kziv, jež pak jeho vody odvádí do Středozemního moře.\n\n"}
{"id": "615456", "url": "https://cs.wikipedia.org/wiki?curid=615456", "title": "Vilém I. Württemberský", "text": "Vilém I. Württemberský\n\nVilém I. Württemberský ( , 27. září 1781 – 25. červen 1864) byl v letech 1816 až 1864 druhým württemberským králem. Pocházel z dynastie Württemberků.\n\nS první ženou Karolínou Augustou se oženil roku 1808. Pár neměl děti a byl rozveden roku 1814.\nRok předtím, v roce 1813, se Vilém setkal v Anglii s ovdovělou ruskou velkokněžnou Kateřinou Pavlovnou, dcerou ruského cara Pavla I.; jejím prvním manželem byl oldenburský vévoda Jiří. Mezi oběma mladými lidmi vznikla láska na první pohled. Vilém učinil první kroky k jeho rozvodu a v srpnu 1814 bylo jeho manželství s Karolinou Augustou württemberským soudem rozloučeno a roku 1815 papežem Piem VII. anulováno. (Karolina Augusta se posléze 24. září 1816 stala čtvrtou manželkou rakouského císaře Františka I.; i toto její manželství zůstalo bezdětné.)\n\nVilém a Kateřina se vzali 24. ledna roku 1816 v Sankt Petěrburgu. Z jejich (pro každého druhého) manželství se narodily dvě dcery:\n\nKateřina zemřela neočekávaně v jedenatřiceti letech v lednu roku 1819 na zápal plic při růži. Po její smrti vystavěl král Vilém v Rotenbergu u Stuttgartu Württenberské mauzoleum, které věnoval její památce. Pochována byla v kostele sv. Kateřiny na vrchu Rottenberg ve Stuttgartu\n\nS třetí ženou Pavlínou Terezou se Vilém oženil ve Stuttgartu roku 1820, měli spolu syna a dvě dcery::\n\n"}
{"id": "615461", "url": "https://cs.wikipedia.org/wiki?curid=615461", "title": "Nachal Eškar", "text": "Nachal Eškar\n\nNachal Eškar (: נחל אשכר) je vádí v Horní Galileji, v severním Izraeli.\n\nZačíná v nadmořské výšce okolo 600 metrů na východních svazích hory Har Eškar, severovýchodně od průmyslové zóny Tefen. Směřuje pak k východu mírně zvlněnou krajinou, stáčí se k severu nedaleko od Kafr Sumej. Ústí potom do vádí Nachal Peki'in na jižním okraji vesnice Chosen.\n\n"}
{"id": "615469", "url": "https://cs.wikipedia.org/wiki?curid=615469", "title": "Nejvyšší řád Kristův", "text": "Nejvyšší řád Kristův\n\nNejvyšší řád Kristův je nejvyšší řád a vyznamenání udělovaný papežem.\n\nPodle některých autorů (zejména starších) navazuje na portugalský Řád Kristův. Asi od přelomu 15. a 16. století (tato otázka není dosud příliš objasněna) začali papežové udělovat Kříž Kristův — původně zřejmě jako samostatné vyznamenání, které však brzy začalo být zaměňováno s portugalským řádem, a stalo se základem přesvědčení, rozšířeného zejména v 18. století, že papež může samostatně ustavovat členy Řádu Kristova bez ohledu na jeho velmistra. To se samozřejmě setkalo s prudkým odporem Portugalska a je znám jeden případ, kdy byl takovýto „papežský“ rytíř (francouzský architekt italského původu Giovanni Servandoni) v Portugalsku uvězněn za nošení insignií Řádu.\n\nPři reorganizaci papežských řádů roku 1905 papež Pius X. stanovil, že řád Kristův je nejvyšším papežským řádem. Tradičně je udělován pouze katolickým hlavám států a roku 1966 papež Pavel VI. určil, že může být udělen pouze při velmi zvláštní příležitosti, při které je papež osobně přítomen. Řád naposledy získal roku 1987 velmistr Maltézských rytířů Fra Angelo de Mojana di Cologna. Poslední žijící nositel řádu Baudouin I. Belgický zemřel roku 1993.\n\nŘád má pouze jednu třídu - rytíře. Odznakem řádu je červeně smaltovaný zlatý latinský kříž, na koncích rozšířený,v jehož středu leží tenký bílý latinský kříž.\n\n"}
{"id": "615470", "url": "https://cs.wikipedia.org/wiki?curid=615470", "title": "Didrik Solli-Tangen", "text": "Didrik Solli-Tangen\n\nDidrik Solli-Tangen (* 11. června 1987, Porsgrunn) je norský zpěvák.\n\nKariéru odstartoval účastí ve Velké ceně Eurovize 2010, kde svou vlast reprezentoval s písní «\"My Heart Is Yours\"», což mu přineslo mezinárodní věhlas. 1. listopadu 2010 vydal své první CD, které nese název «\"Guilty Pleasures\"». Přestože studuje operní zpěv, ve své profesionální kariéře se zatím věnoval především populární hudbě.\n\n"}
{"id": "615471", "url": "https://cs.wikipedia.org/wiki?curid=615471", "title": "Lubor Matouš", "text": "Lubor Matouš\n\nLubor Matouš (2. listopadu 1908 Náchod – 2. dubna 1984 Praha) byl český orientalista zaměřující se na asyrologii a sumerologii, řádný profesor Univerzity Karlovy. Studoval klínové písmo na UK u Bedřicha Hrozného a poté na Lipské univerzitě u Benno Landsbergera (1930 PhDr.). Po studiích bádal v Kaneši a Istanbulu, během druhé světové války bojoval na straně Spojenců a byl těžce zraněn u Dunkerque v roce 1944, po zranění byl povýšen na četaře a do roku 1946 se léčil. Od roku 1946 působil zpět v Československu na UK (1952 doc., 1955 prof.) do roku 1973.\n\nMezi jeho dílo patří česká gramatika akkadštiny, přeložil \"Epos o Gilgamešovi\", na některých pracích spolupracoval se svoji ženou grafičkou Marií.\n\n\n\n\n"}
{"id": "615472", "url": "https://cs.wikipedia.org/wiki?curid=615472", "title": "Julian Mandel", "text": "Julian Mandel\n\nJulian Mandel (1872 - 1935) byl pseudonym jednoho z nejznámějších francouzských komerčních fotografů ženských aktů na počátku dvacátého století. \n\nJeho jménem podepsané fotografie se staly známé v druhé dekádě a byly publikovány v Paříži až do poloviny 30. let takovými firmami jako \"Alfred Noyer, Les Studios, P-C Paris\" a také společností \"Neue Photographische Gesellschaft\". Ve Francii byly tyto pohlednice předmětem sběratelů.\n\nŽivotopisných informací o Mandelovi je velmi málo, proto existují spekulace, že toto jméno sloužilo pouze jako pseudonym.\n\nModely jsou často zobrazeny ve velmi klasických pózách, fotografovány jak ve studiu, tak i venku. Obrazy jsou komponovány velmi umně, s nádhernými tóny a polotóny a měkkým osvětlením. Na řadě jeho snímcích kontrastují jednotné bledé tóny ženské pleti s drsností přírody.\nFotografie s akty byly uváděny na trh v pohlednicovém formátu, ale jak vysvětluje kniha \"Stručná historie pohlednic\": „\"Většina Francouzských pohlednic s ženskými akty byla nazývána pohlednicemi jen kvůli jejich velikosti. Lidé by je nikdy neposílali, protože nebylo legální posílat poštou takové obrazy. Jejich velikost je umožňovala umísťovat snadno do kapsy saka, balíčků a knih.\"“\n\nCelé jméno \"Julian Mandel\" se obvykle objevovalo na přední straně těchto fotografií velikosti karet, jako jeden z mála fotografů umísťoval své razítko nebo název na přední stranu díla. Tato marketingová koncepce přispívá k názoru, že uváděné jméno by mohlo být pseudonymem. Těchto fotografií bylo prodáno velké množství. \n\nJeho oblíbenou modelkou byla například Alice Prin, modelka pařížských umělců, zpěvačka v nočních klubech, herečka a malířka známá jako \"Kiki z Montparnassu\".\n\n\n"}
{"id": "615497", "url": "https://cs.wikipedia.org/wiki?curid=615497", "title": "Riegrova stezka", "text": "Riegrova stezka\n\nRiegrova stezka je turistická, červeně značená trasa v seznamu KČT s číslem 0435, kterou založil a slavnostně otevřel 20. října 1909 Klub českých turistů a která vede ze Semil do Železného Brodu. Stezka vede podél řeky Jizery a její délka je necelých 5 km. Stezka nese jméno po významném politikovi a rodákovi ze Semil Františka Ladislava Riegera, který mj. stál u založení Národní strany a později se stal jejím druhým vůdcem. \"Riegrovka\" prochází přírodní rezervací Údolí Jizery u Semil a Bítouchova\n\nStezka se již od počátku setkala s velkým ohlasem, v roce 1925 byla na stezce ještě dobudována studánka Antala Staška s dobrou pramenitou vodou. Původní stezka se ale nedochovala v té podobě, jak ji můžete projít dnes. Mezi lety 1922-1926 byla totiž v místě vybudována vodní elektrárna Spálov a ta je až do dnešních dní funkční. Jedná se navíc o technickou raritu. Poblíž ní byla v roce 1929 vybudována i Crhova turistická chata - která se dnes jmenuje Hotel Pod Spálovem. Vodní elektrárnu Spálov je dokonce možné v určitém období navštívit.\n\nCestou po Riegrově stezce potkáme 2 elektrárny, tunel pro pěší, pramen Antala Staška a také několik vyhlídek z nichž nejkrásnější je Böhmova vyhlídka. Nejkrásnější panoráma stezky se ale nachází nedaleko Semil kde se nachází visutá galerie, dlouhá 77 metrů a vybudovaná 5,5 metru nad původní hladinou řeky - je uměle vytvořena, je vlastně takovou vstupní a výstupní branou na Riegrovu a z Riegrovy stezky. Zajímavostí tohoto místa je, že bylo v původních projektech o mnoho užší, ale při povodních se tu hromadilo dřevo. A tak dal továrník Smitt soutěsku rozšířit na dnešních 15-20 metrů.\n\n"}
{"id": "615501", "url": "https://cs.wikipedia.org/wiki?curid=615501", "title": "Belitung", "text": "Belitung\n\nBelitung je indonéský ostrov nacházející se v Karimatském průlivu mezi velkými ostrovy Sumatra a Borneo. Spolu se sousedním větším ostrovem Bangka a řadou menších ostrovů tvoří provincii Bangka-Belitung. Největším městem je Tanjung Pandan na západním pobřeží.\n\nOstrov je převážně nížinatý, nejvyšším bodem je Tajam s přibližně 500 metry. Jednou z důležitých složek místní ekonomiky je těžba cínu, ložiska tohoto kovu jsou rozeseta také na dalších místech v oblasti Malajského poloostrova a přilehlé části Indonésie. Dalším typickým produktem je pepř.\n"}
{"id": "615505", "url": "https://cs.wikipedia.org/wiki?curid=615505", "title": "Leon Štukelj", "text": "Leon Štukelj\n\nLeon Štukelj (12. listopadu 1898 – 8. listopadu 1999) byl jugoslávský gymnasta slovinského původu, zlatý olympionik a atlet.\n\nNarodil se v tehdy rakouském Novom Mestě. Jeho sportovní kariéra začala v roce 1922 na mistrovství světa v Lublani a skončila na olympiádě v Berlíně v roce 1936. Zúčastnil se sedmi hlavních světových soutěží s celkovým ziskem dvaceti medailí: osmi zlatých a po šesti stříbrných a bronzových. Z olympiád měl šest medailí: na pařížské v roce 1924 získal dvě zlaté medaile; jednu zlatou a dvě bronzové získal v roce 1928 v Amsterodamu a na berlínské olympiádě získal stříbrnou medaili.\n\nV roce 1927 ukončil studium práv. Již od útlého věku byl členem slovinského Sokola. Poté, co skončila jeho sportovní kariéra, zastával funkci soudce, nejprve v Novom Mestě, poté v Lenartu a v Mariboru, kde žil až do své smrti. Za druhé světové války patřil do řad slovinských četniků. Po druhé světové válce byl vězněn, po propuštění nemohl vykonávat funkci soudce.\n\nZúčastnil se zahajovacího ceremoniálu olympijských her v Atlantě v roce 1996, kde si jako nejstarší žijící držitel zlaté olympijské medaile potřásl rukou s tehdejším americkým prezidentem Clintonem.\n\nV roce 1997 byl uveden do mezinárodní atletické síně slávy. Zemřel nedlouho před svými 101. narozeninami.\n"}
{"id": "615509", "url": "https://cs.wikipedia.org/wiki?curid=615509", "title": "Nadace (kniha)", "text": "Nadace (kniha)\n\nNadace (v anglickém originále \"Foundation\") je první kniha ze série o Nadaci z pera amerického spisovatele Isaaca Asimova, která vyšla v roce 1951. Dílo v Československu vyšlo také v samizdatu pod názvem Základna v roce 1989.\n\nKniha netvoří ucelený příběh, nýbrž je rozdělena do 5 částí. Každá z nich popisuje úsek historie nově založeného světa Nadace na planetě Terminus (a také čtyři Seldonovy krize – až do roku 200 éry Nadace) s výjimkou první části, kde se děj odehrává ještě za života Hari Seldona na Trantoru.\n\nHlavní myšlenku knihy, uchovat vědu naživu i v době temna, čerpal Asimov z knihy Edwarda Gibbona \"Úpadek a pád římské říše\".\n\n\n\nKniha začíná v posledních dnech Galaktické říše, kdy Hari Seldon, pomocí vědy zvané psychohistorie, předvídá Galaktické říši desetitisíce let úpadku. Zakládá proto Nadaci, jejímž jediným cílem má být vytvoření encyklopedie, později nazývané Encyclopedia Galactica. Vytvořením encyklopedie má být období úpadku sníženo na „pouhých“ 1 000 let.\n\n50 let poté, co je Nadace podle Seldonova plánu vyhnána do exilu na vzdálenou planetu Terminus, otevírá se poprvé Časový sejf, který představuje největší Seldonův odkaz. Holografický obraz Hariho Seldona překvapivě oznamuje, že encyklopedická Nadace je zástěrka a účelem Nadace je po pádu staré Říše vytvoření Říše nové, kde Nadace bude hrát hlavní úlohu.\n\nPrvním z řady starostů Terminu je Salvor Hardin. Ten pomocí falešné víry a využitím atomové energie rozšíří vliv Nadace na Čtyři království a úspěšně tak provede Nadaci nejprve první a poté i druhou Seldonovou krizí. Později se (po 80 letech od vyhnání na Periferii) opět otevírá Časový sejf a Hari Seldon potvrzuje, že Nadace s pravděpodobností 98,4% prošla druhou krizí.\n\nDalší Seldonovou krizí prochází Periferie poté, co je na Askone uvězněn jeden z kupců. Linmar Ponyets, též kupec, za využití lidské chtivosti (neboli touze Askoňanů po zlatě) a svých atomových produktů, které prodává, stáhne nenápadně pod vliv Nadace i do té doby vzdorující Askone. Přičemž vše se zdá být pouze vykoupením přítele – kupce ze zajetí.\n\nPoslední v knize popsanou Seldonovou krizí prochází Periferie v době, kdy Korellská republika za podpory skomírajícího jádra Říše zahájí válku proti Nadaci. Této válce ale dlouho dopředu předejde kupec Hober Mallow, který umožní trvalý obchod atomových zařízení s Korellem a zároveň se ujišťuje, že Korell sám není schopen vyrobit žádnou atomovou technologii. Korell po třech letech války, kterou sám vyhlásil a při níž se téměř nebojovalo, kapituluje.\n\n\n"}
{"id": "615510", "url": "https://cs.wikipedia.org/wiki?curid=615510", "title": "Hypervizor", "text": "Hypervizor\n\nHypervizor (též Virtual Machine Monitor, Virtual Machine Manager, VMM) je v informatice označení pro jednu z technik virtualizace hardwaru počítače, která umožňuje na jednom počítači spustit zároveň více operačních systémů.\n\nHypervizor je pro hostovaný systém nejvyšším arbitrem, který řídí přístup virtualizovaných počítačů (hostovaný systém, ) k hardwaru počítače (hostitelský systém, hostitel, ), řídí jejich běh a zároveň je od sebe odděluje.\n\nRobert P. Goldberg rozlišuje dvě třídy hypervizorů:\n\n\nPodle způsobu, jakým je hypervizor implementován, rozlišujeme \"hardwarovou virtualizaci\" umožňující virtualizaci nemodifikovaných operačních systémů (resp. jejich nemodifikovaných jader), která avšak vyžaduje podporu virtualizace přímo v procesoru, a \"softwarovou virtualizaci\", která je obvykle méně výkonná, protože jednoduché operace vstupu a výstupu musí být obsluhovány komplexními obslužnými funkcemi. Určitým kompromisem je implementace \"paravirtualizace\", která spojuje výhody obou řešení (umožňuje svižný běh nemodifikovaných systémů, avšak je nutná hardwarová podpora v procesoru).\n\nNa 16bitové architektuře x86 nebylo možné hypervizor naprogramovat. Teprve 32bitová architektura mikroprocesoru Intel 80386 (IA-32) umožnila vyvinout softwarový hypervizor. Jeden z prvních PC hypervizorů byl v roce 1998 hypervizor od firmy VMware, případně Parallels Workstation od firmy Parallels, Inc. z roku 2005. O rok později vznikl Parallels Desktop pro počítače firmy Apple, který běžel na Mac OS X.\n\nNa platformě PC byla hardwarová virtualizace, která vyžaduje podporu přímo v procesoru, uvedena až na 64bitových procesorech. Firma Intel ji uvedla na trh v roce 2005 (VT-x, kódový název \"Vanderpool\") a firma AMD v roce 2006 (AMD-V, kódové jméno \"Pacifica\").\n\nPrvním hypervizorem poskytující plnou virtualizaci se stal výzkumný systém CP-40 od firmy IBM, který byl vyroben v roce 1967 a stal se tak první verzí operačního systému CP/CMS firmy IBM. Systém CP-40 běžel na počítačích typu S/360-40, které poskytovaly podporu virtualizace. Důležité bylo, aby virtualizovaný hardware dovolil spouštět více uživatelských aplikací (CTSS a IBM M44/44X) i systémů současně. Hypervizor dodnes běží na holém mainframe hardwaru a přiděluje fyzické součásti jako jsou procesory, zařízení pro přímý přístup ke vstupně-výstupním zařízením a paměti.\nProgramátoři brzy inovovali CP-40 na systém CP-67 pro IBM S/360-67, první počítačový systém schopný plné virtualizace. IBM vyrobila podobný stroj již v roce 1966, ten zahrnoval tabulky stránek pro virtuální paměť a další techniky, které umožňovaly plnou virtualizaci jádra, včetně vstupu, výstupu a obsluhy přerušení. Oba systémy jak CP-40, tak i CP-67 se začaly vyrábět v roce 1967. CP/CMS bylo k dispozici zákazníkům firmy IBM v rozmezí let 1968–1972 sice ve formě zdrojových kódů, ale bez technické podpory.\n\nOd roku 2009 se začaly objevovat virtuální stroje i v oblasti vestavěných systémů, jakou jsou například mobilní telefony, což umožnilo vysokou flexibilitu programování aplikací pro operační systémy, jako jsou Linux a Microsoft Windows, přičemž zůstávají současně zachovány klasické vlastnosti operačního systému reálného času (RTOS).\n\nVestavěné hypervizory tak musí mít specifické realtimové schopnosti. Omezené zdroje mnoha vestavěných systému, zejména bateriově poháněné mobilní systémy, vyžadují zachování co nejnižší režie a i paměťových nároků. Podpora virtualizace vyžaduje ochranu paměti a podporu privilegovaného režimu, což bohužel vylučuje většinu jednoduchých mikroprocesorů (x86, MIPS, ARM, PowerPC).\n\nPokud by došlo ke zneužití technologie hypervizora škodlivým softwarem (tzv. malware), mohl by škodlivý software získat přednostní přímý přístup k hardwaru počítače a zároveň aktivně skrývat svoji přítomnost v operačním systému (tj. chovat se jako pokročilý rootkit). Hostovaný operační systém má totiž jen omezené možnosti, jak hypervizor detekovat, pokud mu k tomu hypervizor sám nedá příležitost (cílem virtualizace je před hostovaným systémem úplně skrýt, že nemá hardware počítače jen pro sebe). Antivirové programy by byly nefunkční. K implementaci této nebezpečné koncepce došlo údajně v laboratořích SubVirt (společný vývoj společnosti Microsoft a Univerzity v Michiganu), stejně tak jako u nástroje zvaného Blue Pill.\nV roce 2009 vývojáři ze společnosti Microsoft a univerzity ze Severní Caroliny demonstrovali tzv. anti-rootkit hypervizor s názvem Hooksafe, který pomocí mezivrstvy poskytuje obecně použitelnou ochranu právě proti rootkitům založeným na funkci hypervizora.\n\n"}
{"id": "615511", "url": "https://cs.wikipedia.org/wiki?curid=615511", "title": "Noční motýl", "text": "Noční motýl\n\nNoční motýl je české filmové romantické drama režiséra Františka Čápa z roku 1941.\n\n\n"}
{"id": "615512", "url": "https://cs.wikipedia.org/wiki?curid=615512", "title": "Džanádéš 2007", "text": "Džanádéš 2007\n\nDžanádeš 2007 (: , : , : \"Lidský hlas\") byla kampaň pochodů (padajátra) završená masovým pochodem do Dillí, kterou uspořádalo jako poklidný protest proti chudobě venkovských oblastí Indie hnutí Ekta Parišád v čele se svým vůdcem Rádžagópálem.\n\nAkce začala v roce 2005 a vyvrcholila v říjnu 2007 350 km pochodem, jehož se zúčastnilo na 25 tisíc lidí, zejména bezzemků Adivasi a tzv. Nedotknutelných.\n\nPodle hnutí Ekta Parišád přispívá k chudobě venkova v Indie zejména nejistota v oblasti pozemkového práva. Indická vláda by měla podniknout zásadní pozemkové reformy zaměřené zejména na chudinu.\n\nChudoba indického venkova je zásadní problém. Počet lidí pod hranicí chudoby je v Indii kolem 300 milionů. Ve venkovských oblastech se týká až 22 % lidí. Nejchudší oblasti vytvářejí pás zasahující od státu Gudžarát po Západní Bengálsko.\n\nNejvýznamnějšími faktory podporujícími chudinu je negramotnost, nedostatek investičních prostředků i nepříznivé klimatické podmínky. Problémy nadále způsobuje i přetrvávající kastovní systém.\n\nSituaci ještě komplikuje zabírání půdy pro výstavbu průmyslových nebo obchodních komplexů. Zástupci chudých kmenů bývají odškodňováni finanční pomocí, která ale nenahradí škodu spáchanou zabráním půdy pro jejich výživu.\n\nRádžagópál získal podporu desítek tisíc lidí, zejména žen, v deseti indických státech. Sám pak v říjnu 2007 vedl pochod 25 tisíc lidí z Gwalioru do Dillí. Mezi účastníky pochodu byli zejména chudí venkované a rolníci, zúčastnili se ale také mnozí zejména gándhíovští aktivisté a poslanci a další politici z Komunistické strany Indie a jiných levicových uskupení.\n\nNa shromáždění v Dillí Rádžagópál zdůraznil, že pokud se vláda nerozhodne zakročit a pomoci hladovějícím rolníkům, počet obětí může rychle růst. Kritické je masové zabírání půdy v ekonomickém zájmu.\n\nPochod nepřežilo sedm lidí, tři kvůli nehodám a čtyři na vyčerpání.\n\nKampaň měla tři hlavní požadavky:\n\n\nPremiér Manmóhan Singh a ministr pro rozvoj venkova přijali požadavky a založili Národní pozemkovou komisi v čele s premiérem, jejímž členem se stal i Rádžagópál. Zprávu komise ale vláda nepřijala. Rádžagópál tak předpokládá, že podnikne v roce 2012 ještě větší pochod nazvaný Džan Satjágraha, jehož by se mohlo zúčastnit až 100 tisíc lidí.\n\n"}
{"id": "615513", "url": "https://cs.wikipedia.org/wiki?curid=615513", "title": "Cesty domů", "text": "Cesty domů\n\nCesty domů je český rodinný televizní seriál režiséra Jiřího Adamce z let 2010–2015 natáčený pro televizi Prima.\n\nV dalších rolích: Igor Chmela, Filip Čapka, Roman Zach, Jana Janěková ml., Veronika Freimanová, Miroslav Šimůnek, Norbert Lichý, Klára Jandová, Pavel Soukup, Ladislav Hampl, Vendulka Křížová, Václav Vydra, Marcel Rošetzký, Věra Janků, Josef Zyka, Radka Coufalová, Vlastimil Čaněk, Eva Matalová, Barbora Mottlová, Radka Pavlovčinová, Jiří Král, Tomáš Trapl, Svatava Forbelská, Radim Novák, Milan Hloušek a další.\n\nV letech 2010 až 2013 bylo natočeno a odvysíláno celkem 233 dílů a vysílání dále pokračovalo i v letech 2014 a 2015.\n\n"}
{"id": "615514", "url": "https://cs.wikipedia.org/wiki?curid=615514", "title": "Stanislava Coufalová", "text": "Stanislava Coufalová\n\nStanislava Coufalová, často též Stáňa Coufalová ( * 27. září 1963 Praha) je někdejší česká dětská herečka. Zahrála si v desítce filmů, mj. režiséra Karla Kachyni a Věry Plívové-Šimkové.\n\nNarodila se 27. září 1963 v Praze. Do první menší role byla vybrána ve svých šesti letech, při natáčení televizního filmu Pan Tau. Její kariéra se jí otevřela na přelomu 70. a 80. let, v době jejího dospívání. V roce 1976 ztvárnila roli holky v dětské partě ve filmu Oty Kovala a Jaroslavy Vošmikové, \"Jakub\". O rok později si zahrála v rodinné komedii \"Jak se točí Rozmarýny\" a zaujala též v roli Helenky ve filmu \"Ať žijí duchové!\".\n\nV roce 1980 si zahrála svoji jedinou hlavní roli – Vít Olmer ji obsadil do svého filmu \"Sonáta pro zrzku\", ve kterém hraje Petru, klavíristku, fotbalovou brankářku a vedoucí družstva Svišťů, která se zamilovala do nového žáka ve třídě. Na roli se pečlivě připravovala, takže zvládla bez náhradnice i záběry, ve kterých hraje poměrně náročnou klavírní skladbu.\n\nPřipravovala se a chtěla dále jít na hudební konzervatoř, ale její matka jí toto přání odepřela tím, že nepodepsala potřebný písemný souhlas.\n\nNaposledy se před kamerou objevila v roce 1983 ve filmu \"Faunovo pozdní odpoledne\" Věry Chytilové jako jedna z krásek promiskuitního hlavního hrdiny. Od té doby už nic nenatočila.\n\nAž v roce 1997 o ní natočila dokument v rámci cyklu „Svět bez hranic“ Andrea Majstorovičová. U nadějné herečky, která měla do své poslední role dobře rozjetou kariéru a okolí ji v životě i práci popisovalo jako svědomitou a zodpovědnou, odhalil, že během oněch 14 let od poslední role propadla drogám, a zkoumal i vztahy s její matkou (bývalou členkou církve Svědkové Jehovovi) hledaje důvody jejího pádu.\n\n\n"}
{"id": "615516", "url": "https://cs.wikipedia.org/wiki?curid=615516", "title": "Padajátra", "text": "Padajátra\n\nPadajátra nebo padjátra (ze sanskrtu, kde znamená \"pěší cesta\", \"pouť\") je forma pokojné politické demonstrace. Za zakladatele tradice padajátry se považuje Mahátma Gándhí, který v roce 1930 podnikl 400km čtyřicetidenní pochod za indickou nezávislost na Spojeném království, zvaný tradičně Solný pochod.\n\nDalší významné padajátry absolvovali také v roce 1984 socialistický politik Čandra Šekhar Singh nebo Rádžasékhara Reddy, když v roce 2003 usiloval o moc ve státě Ándhrapradéš. V roce 2007 se uskutečnila padajátra 25 tisíc rolníků dlouhá 350 kilometrů nazvaná Džanádéš 2007. V roce 2010 zástupci Indického národního kongresu prostřednictvím padajátry usilovali o podporu voličů a demonstrovali proti vládě Indické lidové strany i proti nelegální těžbě surovin.\n\nV Česku pořádá pochody s názvem padayátra Mezinárodní společnost pro vědomí Krišny, slouží jako mírové demonstrace.\n"}
{"id": "615517", "url": "https://cs.wikipedia.org/wiki?curid=615517", "title": "Sergej Sobjanin", "text": "Sergej Sobjanin\n\nSergej Semjonovič Sobjanin ( ) (* 21. června 1958 Ňaksimvol, SSSR) je ruský politik ze strany Jednotné Rusko, od roku 2010 moskevský starosta, kdy nahradil Jurije Lužkova.\n\nSobjanin vystudoval technický institut v Kostromě a poté pracoval jako strojník v Čeljabinsku. Zde také v letech 1982-1984 působil v Komsomolu. V roce 1984 byl čeljabinským městským výborem Komsomolu vyslán do obce Kogalymu (od roku 1985 město), kde začal kariéru ve státní správě. V roce 1991 byl zvolen za starostu Kogalymu.\n\nSobjanin má ženu a dvě dcery.\n"}
{"id": "615519", "url": "https://cs.wikipedia.org/wiki?curid=615519", "title": "Kogalym", "text": "Kogalym\n\nKogalym ( , chantyjsky \"Когым\") je město v Chantymansijském autonomním okruhu — Jugře v Ruské federaci. Leží v Západosibiřské rovině severně od Obu, zhruba 352 kilometrů na severovýchod od Chanty-Mansijska a 125 kilometrů severovýchodně od Surgutu.\n\nMěsto bylo založeno v roce 1975 v souvislosti s rozvojem těžby na místních ropných polích v okolí. Od 15. srpna 1985 má statut města. Ekonomika města je dodnes založena na těžbě ropy a je zde také ředitelství lokální pobočky Lukoilu.\n\nV roce 1991 zde byl zvolen starostou pozdější starosta Moskvy Sergej Sobjanin.\n\n\n"}
{"id": "615520", "url": "https://cs.wikipedia.org/wiki?curid=615520", "title": "Jordán (přítok Velkého Solného jezera)", "text": "Jordán (přítok Velkého Solného jezera)\n\nJordán je 82 kilometrů dlouhá řeka v Utahu ve Spojených státech amerických. Teče v okresech Utah, Salt Lake a Davis. Vytéká z Utažského jezera přes údolí Solného jezera do bezodtokého Velkého Solného jezera.\n\nNa březích Jordánu stojí čtyři z pěti největších utažských měst: Salt Lake City, West Valley City, West Jordan a Sandy City.\nŘeka byla pojmenována podle řeky Jordánu. Ta totiž také spojuje dvě jezera, Galilejské jezero a Mrtvé moře, přičemž i v tomto případě je druhé jezero slané a bezodtoké.\n"}
{"id": "615522", "url": "https://cs.wikipedia.org/wiki?curid=615522", "title": "Jan Vilím", "text": "Jan Vilím\n\nJan Vilím (11. května 1856 Horní Studenec – 31. července 1923 Praha) byl český fotograf a grafik. Začal s xylografií, pak pokračoval se zinkografií a heliogravurou (hlubotiskem). Spolu s Janem Ottou a Josefem Richardem Vilímkem založil společnost \"Unie\", která se specializovala na litografie a po roce 1918 pod jeho vedením vytiskla první československé bankovky, kolky a poštovní známky. Jeho signatury (Vilím nebo Unie-Vilím) lze nalézt na mnoha ilustracích otištěných v časopisech na konci 19. století.\n\nByl synem učitele. Jako patnáctiletý mladík vstoupil 5. září 1871 do učení k pražskému dřevorytci Fr. Zibikrovi, zaměřenému zejména na výrobu ilustrací pro školní učebnice. Práce to byla zdlouhavá a náročná. Obrázek bylo nejprve nutné překreslit na dřevo (na to se specializoval František Bíza) a pak pečlivě vyrýt. Složité ilustrace, například mapy, zabíraly oběma umělcům mnoho času. V pozdější době se postup trochu urychlil fotografováním na dřevo (odpadla tak nutnost zaměstnat kresliče), ale rytí jako předpoklad tisku zůstalo.\n\nV roce 1875 ukončil profesní přípravu a stal se řádným zaměstnancem. Po smrti majitele v roce 1879 tento závod asi dva roky řídil pro jeho vdovu. Aby se v řemesle zdokonalil, odebral se roku 1880 do Mnichova a o rok později do Berlína, kde pracoval ve slavném vydavatelství Bong. Německý trh ilustrovaných časopisů byl silně konkurenční, oba hlavní časopisy \"Frauen Zeitung\" a \"Illustrierte Zeitung\" uveřejňovaly množství kvalitních dřevorytů a této technice zůstávaly věrné, i když se začaly objevovat levnější alternativy.\n\nKoncem roku 1885 se vrátil do Prahy, kde otevřel xylografický závod — nejprve společně s Janem Šimáně, zhruba po roce se osamostatnil. K jeho posledním vlastním dřevorytům patří ilustrace pro Ottův encyklopedický průvodce \"Čechy\" (část \"Polabí\") a pro časopis \"Švanda Dudák\". Jeho práce nebyly originální, ale spíše jemné a pečlivé.\n\nSituace na českém trhu xylografii příliš nepřála — dřevoryty byly drahé a pracné a většina časopisů, s malým nákladem, si je nemohla ve větší míře dovolit. Zinkografie nabízela levnější a rychlejší alternativu. Vilím proto rozšířil své podnikání i o tento obor a brzy si získal věhlas. Za své práce získal roku 1891 na jubilejní výstavě stříbrnou medaili města Prahy.\n\nNejlepší kvality tiskových reprodukcí v té době dosahovali v USA. Vilím se proto roku 1893 zúčastnil světové výstavy v Chicagu (World's Columbian Exposition), aby se seznámil s nejnovějšími postupy. Na jejich základě pak otevřel novou moderní dílnu v Praze na Slovanech. Aby uspokojil rostoucí objem zakázek, přesunul 24. června 1899 produkci do nově vybudované moderní továrny ve vlastní budově na Děkance pod Vyšehradem. Ta byla vybavena na provádění veškerých grafických prací — zinkografie, světlotisku, heliogravury, rytin a leptů. Slavnostního otevření se účastnila řada osobností kulturního života, například malíř Mikoláš Aleš, profesor techniky Jiří Pacold, nakladatelé Jan Otto a Josef Richard Vilímek ml., redaktor Karel Tůma a další. Vilím při této příležitosti připomenul, že heliogravuru, v té době nejdokonalejší techniku, vynalezl Čech (Karel Klíč), ale v Čechách ji dosud nikdo nevyužíval. Vyjádřil naději, že nový závod prospěje k prosperitě i cti celého národa.\n\nJeště v roce 1899 došlo ke spojení tiskáren J. Otty a J. R. Vilímka do podniku Unie. Později se k nim přidal i majitel závodu Fr. Šimáčka. Společně pak nabídli spojení závodu i Janu Vilímovi, který souhlasil. Podnik byl roku 1900 převeden na akciovou společnost (Česká grafická Unie, a.s.) Vilím byl po celou dobu členem jeho vedení - nejprve náměstkem předsedy, posledních dvanáct let života předsedou. Svou houževnatostí, vytrvalostí a podnikavostí měl zásadní podíl na jejím obchodním úspěchu. Neustále zdokonaloval techniku, aby držela krok se světovým vývojem. Pod jeho vedením firma úspěšně konkurovala na domácím evropském trhu až do 1. světové války. Roku 1901 získal titul císařského rady.\n\nK novému rozmachu došlo po vzniku Československa. Česká grafická Unie pod Vilímovým vedením se stala jedním ze zakladatelů státu tím, že jí byl svěřen tisk prvních bankovek, kolků a poštovních známek. V roce 1920 uspořádala úspěšnou výstavu na počest 20 let svého trvání. 11. května 1922 se závodu dostalo nejvyšší pocty — navštívil jej prezident Tomáš Garrigue Masaryk. Podle vlastních slov přišel pěšky, cesta z Hradu mu trvala 35 minut. Předseda představenstva Jan Vilím ve slavnostním projevu připomněl náročná válečná léta, která podnik téměř zahubila, i poválečný rozmach, kdy Unie opět pokrývala všechny obory grafického umění. Zmínil Masarykovo heslo „Svorná jednota — práce pospolitá“, které podnik uvádí v život dobrou motivací všech zaměstnanců na společném úspěchu. V podobném smyslu hovořil i předseda dělnického závodního výboru. V Unii se prezident zdržel asi hodinu a půl. Prohlédl si dílny na výrobu poštovních známek, kolků a bankovek, fotografický ateliér i další provozy. Pochvalně se vyjádřil o úrovni výrobků, výkonnosti podniku a jeho zásluhách. Při odchodu dostal od Vilíma jako dárek výtisk \"Babičky\" s ilustracemi Adolfa Kašpara a 700 zaměstnanců mu provolalo třikrát „Sláva!“\n\nUnie vděčila Vilímovi za úspěch v oblasti průmyslové, hospodářské i umělecké.\n\nVedle grafických prací a podnikatelské činnosti byl autorem odborných publikací:\n\n\n\n"}
{"id": "615535", "url": "https://cs.wikipedia.org/wiki?curid=615535", "title": "Alban", "text": "Alban\n\nAlban je slovo, které označuje:\n\n\n\n\n\n\n\n\n\n\n"}
{"id": "615547", "url": "https://cs.wikipedia.org/wiki?curid=615547", "title": "Izraelská kuchyně", "text": "Izraelská kuchyně\n\nIzraelská kuchyně je ovlivněná kulinářskými zvyky zdejších obyvatel, kteří do Izraele přicházeli od konce 19. století z různých národních prostředí a přinášeli si s sebou i své kuchařské tradice. Zásady, kterých se Židé drží při stravování, jsou bližší muslimským než křesťanským zásadám. S výjimkou půstu byli křesťané osvobozeni od povinnosti vyhýbat se jistým druhům nápojů a pokrmů. Islám zakazuje požívání alkoholických nápojů a obdobně jako židovské náboženství zakazuje konzumovat vepřové maso a zvířata, která předtím nebyla zbavena krve.\n\nJídlo se začíná saláty a olivami a po hlavním jídle přijdou zákusky, ovoce a sýr. Snídaně bývá obvykle vydatná a se širokým výběrem. Oběd bývá skromnější, tvoří jej spíše občerstvení z masa a příloh. Hlavním a nejvydatnějším jídlem je večeře. Ve většině hotelů je standardem bufet se saláty, sýry, vejci, rybami, olivami a tvarohem.\n\nVěřící žid požívá pouze pokrmy povolené židovským náboženstvím, označované jako \"košer\". Rabíni a jimi pověření dozorci (mašgiachové) znalí příslušných pravidel dohlížejí na přípravu surovin i hotových pokrmů a výrobcům a restauracím, které splňují přísné požadavky, vydávají patřičné potvrzení \"(hechšer)\". Hebrejský výraz \"košer\" znamená vhodný, přípustný a souboru pravidel pro přípravu košer pokrmů se říká \"kašrut\". Vychází z Tóry a jeho základní požadavky lze shrnout do tří pravidel:\n\nI když moderní izraelská společnost je pokládána za sekulární, průzkum v r. 1995 odhalil, že zhruba 90 % židovských obyvatel Izraele dodržuje některá z výše uvedených pravidel. Proto se místním restauracím vyplatí, aby byly košer. Izraelská kuchyně se však odlišuje od košer připravovaných jídel jinde ve světě. Orientální přísady dodávají zdejším jídlům charakteristickou chuť, v jídlech se používají typické orientální přísady, např. sezam, skořice, máta, datle, pomeranče, hrozny, koriandr, růžový olej a med.\n\nV pouličním prodeji je běžně dostupný falafel – smažené kuličky z cizrnové kaše, podávané v chlebové placce pita s hranolky, salátem, nakládanou zeleninou, sezamovou omáčkou tahina (tchina), ostrými omáčkami nebo kečupem. Dalším běžným pokrmem je hummus (správněji chumus), kaše z cizrny s přísadami cibule, různých bylin a česneku. Jako příloha se podávají olivy a do kaše se kápne několik kapek olivového oleje. Hummus se nabírá na placku a je vhodným předkrmem nebo i přílohou k hlavnímu jídlu. Jako příloha se používá i kuskus. Oblíbené jsou plněné baklažány \"mashi\", které se ujaly v Evropě zvláště kolem Středozemního moře.\n\nZ masitých jídel je to kebab, šašlik a švarma, slabé plátky skopového či kuřecího masa hutně napěchované na otočnou vertikální tyč a rožněné otáčením kolem ohně. Plátky se odkrojují a s přílohou se balí do chlebové placky pita. Konzumují se i ryby, např. grilovaný pilobřich ostnitý \"mousht\" nebo marinovaný tuňák \"palamida\". Dalším masitým pokrmem je druh eintopfu z krup, fazolí, zeleniny a masa.\n\nOblíbená jsou i sladká jídla – ořechový koláč baklava, pečivo konafa se sirupem a různými druhy ořechů, sladká rýže s mlékem \"mahalebbi\", karamelový puding \"malabi\", chalva a kandované kousky ovoce. V Izraeli je bohatý výběr ovoce, zvláště proslulé jsou citrusové plody, zejména pomeranče \"jaffa\". Z dalšího ovoce jsou to melouny, granátová jablka, fíky, datle, kvajáva, avokádo a kvalitní jablka, jahody atd. V minulosti byla z Mexika byla do Izraele importována opuncie, jejímž plodům se zde říká \"sabra\". Izraelským domorodým Židům se po tomto ovoci někdy přezdívá sabra.\n\nZ nápojů jsou v Izraeli nejpopulárnější čaj a káva. Arabové servírují většinou tmavý sladký čaj ve skle, někdy s přídavkem máty. Židé si spíše potrpí na čaji s citronem nebo s obdobou sušeného mléka vyrobenou na rostlinné bázi (tzv. parve), aby vyhověli požadavku košer (po masitém jídle). Káva se pije tmavá a silná, Arabové či orientální Židé často servírují hořkou tureckou kávu s přídavkem kardamonu. Běžně jsou k dostání ovocné šťávy, kromě citrusových džusů jsou tradičními palestinskými drinky datlová a mandlová šťáva.\n\n\n"}
{"id": "615548", "url": "https://cs.wikipedia.org/wiki?curid=615548", "title": "Georgij Semjonovič Abašvili", "text": "Georgij Semjonovič Abašvili\n\nGeorgij Semjonovič Abašvili (, ; 8. ledna 1910 – 26. září 1982) byl sovětský námořní velitel a od roku 1955 viceadmirál.\n\nNarodil se v Tbilisi jako etnický Gruzínec. V roce 1931 absolvoval leningradskou námořní akademii a nastoupil do stavu Sovětského námořnictva k Baltskému loďstvu. Zde sloužil i během zimní války a velké vlastenecké války. V roce 1944 se stal zástupcem náčelníka štábu Baltského loďstva a převzal velení nad divizí torpédoborců, která sehrála svou roli při prolomení blokády Leningradu.\n\nV roce 1953 byl součástí posádky sovětských lodí, které navštívily Polsko, o rok později se zúčastnil podobné akce ve Finsku. Během kubánské krize v roce 1962 byl Abašvili zástupce vrchního velitele sovětských vojsk na Kubě a velitelem zdejší sovětské námořní skupiny (operace Anadyr). Ještě ve stejném roce odešel do výslužby a zemřel na následky cévní mozkové příhody v Leningradu roku 1982.\n"}
{"id": "615552", "url": "https://cs.wikipedia.org/wiki?curid=615552", "title": "Eurofighter Typhoon", "text": "Eurofighter Typhoon\n\nEurofighter Typhoon je dvoumotorový víceúčelový letoun s delta křídlem a kachními plochami, navržený a postavený konsorciem společností Alenia Aeronautica, BAE Systems a EADS, pracující jako holding Eurofighter GmbH (založeno v roce 1986). Projekt je řízen NATO Eurofighter and Tornado Management Agency, která je hlavním zákazníkem.\n\nJako první vzlétl 27. března 1994 německý DA.1, krátce po něm, 6. dubna, britský DA.2 firmy BAe. Oba byly poháněny dvojicí motorů Turbo Union RB.199-22. Motory Eurojet EJ200 byl vybaven italský DA.3, který byl zalétán 4. června 1995. Prvním dvoumístným strojem se stal britský DA.4, jenž mimo jiné sloužil ke zkouškám radaru ECR-90. Na prototypu DA.5 společnosti MBB se ověřovala avionika a zbraňové systémy, druhý dvoumístný prototyp DA.6 postavila španělská CASA. DA.6 havaroval 26. listopadu 2002 nedaleko města Toledo. Příčinou byla porucha motorů, piloti se před pádem stroje úspěšně katapultovali. Poslední jednomístný prototyp DA.7 vznikl v produkci italské společnosti Alenia Aeronautica.\n\nSériová výroba Eurofighteru právě probíhá a letadla jsou pořizována v rámci tří samostatných smluv. Letoun je ve službě u Royal Air Force, německé Luftwaffe, italského letectva, Španělska a Rakouska. Saúdská Arábie podepsala kontrakt v hodnotě 4,43 miliardy liber (cca 6,4 miliardy euro, 9,5 miliardy USD) na 72 letounů. Dne 5. dubna 2016 podepsal Kuvajt smlouvu na dodávku 22 jednomístných a šesti dvojmístných strojů.\n\nVývoj letadla začal v roce 1983, kdy Itálie, Německo, Francie, Spojené království a Španělsko spustily program \"FEFA\" (\"Future European Fighter Aircraft\"). Mezi základní požadavky, které měl splňovat budoucí evropský stíhací letoun, patřily hlavně:\n\nV roce 1984 se Francie chtěla ujmout vedoucí úlohy při realizaci projektu. Předložila také požadavek zkonstruovat letadlo tak, aby bylo možné jeho nasazení i na letadlové lodi. Ale jelikož se Francie s partnery nedokázala dohodnout na uvedených požadavcích, opustila v roce 1985 konsorcium a spustila svůj vlastní projekt, jehož výsledkem se stal stíhací letoun Dassault Rafale.\n\nPrvní let prototypu Eurofighter se konal 27. března 1994 v Bavorsku. 2. září 1998 dostalo letadlo během ceremoniálu ve Farnborough oficiálně své jméno Eurofighter Typhoon. První sériově vyráběný Eurofighter byl veřejnosti představen 13. června 2003 a 4. srpna téhož roku byl zařazen do výzbroje Luftwaffe.\n\nKonstrukce letadla s delta křídlem a kachními plochami je navržena jako přirozeně nestabilní při nižších rychlostech. Díky této konstrukci a systému fly-by-wire má však stroj dobrý vztlak, výbornou obratnost a nižší odpor při vyšších rychlostech.\n\nDrak letadla byl navržen tak, že až 82 % tvoří kompozitní materiály, díky čemuž se podařilo výrazně snížit hmotnost Typhoonu. Dalších 15 % konstrukce je z hliníkové a titanové slitiny, tj materiálů, v nichž se kombinuje vysoká pevnost s nízkou hmotností. Drak Typhoonu byl také navržen s ohledem na co nejnižší radarový odraz, i když se ještě nedá hovořit o \"stealth\" stíhačce.\n\nJelikož je Typhoon projektem čtyř partnerských zemí, výroba jednotlivých komponentů je rozdělena následovně:\n\nKabina pilota je vybavena třemi multifunkčními barevnými displeji a také průhledovým displejem. Aby se minimalizoval reakční čas pilota při náročných bojových podmínkách, v kokpitu je využit koncept HOTAS (Hands-On-Throttle-And-Stick), tj. nejdůležitější ovládací prvky jsou umístěny na plynové a řídicí páce. Bojové nasazení výrazně usnadňuje také přilba \"Striker\" od firmy BAE Systems, která zobrazuje pilotovi nejdůležitější avionické a taktické informace. Přilba navíc obsahuje kameru nočního vidění, což výrazně zefektivňuje nasazení během noci. Samozřejmostí je přilbový zaměřovač, díky kterému může pilot uzamknout cíl a vystřelit i tzv. \"přes rameno\". Prostřednictvím přilby může pilot ovládat letadlo i hlasovými pokyny.\n\nEurofighter Typhoon je vybaven pulzním dopplerovským radarem Captor-M, který je schopen vyhledat cíl až na 185 km. Tento radar má být nahrazen nově vyvinutým radarem typu AESA (Active Electronically Scanned Array). Je to radar s aktivním elektronickým vychylováním paprsku a nese označení CAPTOR-E nebo CAESAR. Posouvá možnosti Typhoonu útočit na pozemní cíle za každého počasí a je mnohem odolnější proti rušení než jeho předchůdce. Jeden z odborníků firmy EADS, podílející se na vývoji, se vyjádřil, že radar bude schopen vyhledat stíhačku F-35 až na vzdálenost 59 km. Přestože byl vývoj radaru již ukončen a letadla druhé a třetí série by jím mohly být výrazně modernizované, k žádné objednávce zatím nedošlo.\n\nOd roku 2007 jsou letadla Eurofighter Typhoon vybavena také infračerveným průzkumným a zaměřovacím systémem PIRATE. Jde o elektro-optický systém, který je umístěn v přední části trupu, nalevo od kokpitu. V režimu vzduch-vzduch PIRATE vyhledává horké kondenzační plyny proudových motorů a umožňuje jejich sledování. V režimu vzduch-země vyhledává tepelné zdroje na povrchu Země. Je spojen s displejem přilby pilota, ve které se zobrazují cíle ve vysokém rozlišení. PIRATE je schopen sledovat současně do 200 cílů.\n\nAIS (Attack and Identification System) představuje systém, který sdružuje všechny informace, získané jednak ze senzorů na palubě letadla a jednak z externích zdrojů (např. AWACS). Automatizuje se tím zpracování dat z více systémů a snižuje se zátěž pilota.\n\nDne 17. srpna 2007 vzlétly dva Typhoony poprvé proti ruskému bombardéru Tupolev Tu-95, který se přiblížil k vzdušnému prostoru Británie. Podobných vzletů, při kterých je třeba eskortovat ruská letadla, se od té doby uskutečnily stovky. Obzvláště mnoho vzletů na zajištění vzdušného prostoru se konalo v letech 2014 - 2015, kdy se aktivita ruského letectva výrazně zesílila.\n\nDne 21. března 2011 se začalo deset Typhoonů podílet na udržování bezletové zóny nad Libyí. Už o tři týdny na to se britské Typhoony zúčastnily poprvé ostrého bombardování pozemních cílů. Dne 12. dubna 2011 úspěšně shodily přesně naváděné bomby typu GBU-16 Paveway II na vojenská vozidla Kaddáfího jednotek. Vzhledem k tomu, že piloti Typhoonů neměli ještě dostatečné zkušenosti s misemi vzduch-země, označování cílů pro ně zajišťovaly stíhačky Tornado GR4, prostřednictvím kontejnerů Litening III.\n\nDne 29. března 2011 se Typhoony italského letectva zapojily do udržování bezletové zóny v Libyi.\n\n\nPůvodně zamýšlely jednotlivé státy objednat mnohem více letounů, ale v důsledku redukce obranných rozpočtů musela být provedena redukce počtu původně objednaných strojů. Část rakouských strojů nepochází z novovýroby, ale byla původně vyrobena pro německou Luftwaffe. Vzhledem k produkci poměrně velkého počtu strojů byl během výroby zvolen postup pozvolné evoluce. Jednotlivé výrobní série se od sebe liší. Typickým příkladem jsou britské Typhoony, které byly do výzbroje RAF zaváděny nejprve ve standardu F.2, tedy pouze jako stíhačky pro vzdušný boj. Teprve později byla dodána víceúčelová varianta FGR.4, na kterou byly později upraveny i starší letouny standardu F.2.\n\nZdroje: Technická data, BAE Systems, Superfighters, Modern Fighters\n\n\n\n\n"}
{"id": "615556", "url": "https://cs.wikipedia.org/wiki?curid=615556", "title": "Zelengrad", "text": "Zelengrad\n\nZelengrad je vesnice v severozápadní Dalmácii, která administrativně připadá k městu Obrovac v Zadarské župě v Chorvatsku. Nachází se v oblasti zvané Bukovica ve vzdálenosti 5 km jihovýchodně od Obrovce.\n\nV roce 2011 ve vesnici žilo 77 obyvatel. Před chorvatskou operací Bouře v roce 1995 se jednalo o převážně srbskou vesnici. Podle sčítání z roku 1991 ve vesnici žilo 512 obyvatel z toho 458 Srbů, 52 Chorvatů a 2 obyvatelé jiné národnosti.\n\nVe vesnici se nachází pravoslavný kostel Sv. Apoštola Petra a Pavla z roku 1856. Byl zdevastován v první polovině 90. let a znovu obnoven v roce 2009.\n\nVe vesnici se mezi pravoslavnými Srby vyskytovala převážně příjmení Adam, Čeprnja, Gagić, Olujić, Pupovac, Tepša, Veselinović a Začević. Mezi katolickými Chorvaty převládá příjmení Mitrovič.\n"}
{"id": "615559", "url": "https://cs.wikipedia.org/wiki?curid=615559", "title": "Vladimir Nikolajevič Alexejev", "text": "Vladimir Nikolajevič Alexejev\n\nVladimir Nikolajevič Alexejev (; – 24. července 1999) byl sovětský námořní velitel a admirál.\n\nOd patnácti let sloužil u obchodního námořnictva, poté v roce 1933 vstoupil do sovětského námořnictva. V roce 1935 absolvoval námořní akademii a stal se ponorkovým navigátorem, později navigátorem oddílu torpédových člunů. Od června 1936 sloužil jako hlavní navigační důstojník oddílu 3. brigády lodí Tichooceánského loďstva. V srpnu 1938, během velké čistky, byl ze své funkce odvolán a zatčen, již v lednu 1939 byl osvobozen, rehabilitován a od května 1939 opět ve službě. V listopadu 1940 byl jmenován náčelníkem štábu oddílu obrněných člunů Tichooceánského loďstva. V roce 1941 vstoupil do KSSS.\n\nV dubnu roku 1944 se stal důstojníkem rozvědky ve štábu Severního loďstva, ale na vlastní žádost byl přidělen jako velitel 3. oddílu v brigádě torpédových člunů. Během petsamsko-kirkeneské operace dne 21. října potopila jeho jednotka 17 nepřátelských zásobovacích lodí bez ztráty ve vlastních řadách. Za tento čin získal titul Hrdina Sovětského svazu a Leninův řád. Účastnil se také moskevské vítězné přehlídky.\n\nPo válce sloužil v různých funkcích v Severním loďstvu, v září 1947 se stal velitelem brigády torpédových člunů, 27. leden 1951 byl povýšen do hodnosti kontradmirála a od července 1951 do února 1952 velel 51. divizi torpédových člunů. V roce 1953 vystudoval Akademii generálního štábu. Poté velel Lijepajské námořní základně, oddílu minolovek plujících k předání do Egypta, učil na Akademii generálního štábu.\n\nOd září 1957 do července 1962 působil ve funkci náčelníka štábu Baltského loďstva, 27. dubna 1962 se stal viceadmirálem. Rok strávil výukou na Akademii generálního štábu, pak působil ve funkci pomocníka pro námořnictvo představitele Varšavské smlouvy u rumunské armády. V prosinci 1965 se stal zástupcem náčelníka hlavního námořního štábu pro organizaci. V červnu 1967 postoupil na post prvního zástupce náčelníka hlavního námořního štábu a 6. listopadu 1970 byl povýšen na admirála. V říjnu 1975 odešel ze štábu námořnictva, zůstal konzultantem Akademie generálního štábu. Do výslužby odešel roku 1986.\n\n"}
{"id": "615562", "url": "https://cs.wikipedia.org/wiki?curid=615562", "title": "Albán", "text": "Albán\n\nSan José de Albán (také jen Albán) je město kolumbijského departmentu Nariño. Nachází se v jižní části státu v horské oblasti, průměrná nadmořská výška města je 1 970 m n. m. Osada byla založena španělskými kolonisty v roce 1573, ale ještě před jejich příchodem na místě žila komunita domorodého indiánské obyvatelstva.\n"}
{"id": "615578", "url": "https://cs.wikipedia.org/wiki?curid=615578", "title": "Monti system", "text": "Monti system\n\nMonti system je série modelů aut, která je dodávána jako výlisky, ze kterých se auto sestaví a nalepí se na něj samolepky. Při stavbě se nepoužívá lepidlo ani barvy, výlisky jsou již barevné. Kromě osy kol jsou autíčka vyrobena pouze z plastu.\n\nAutíčka začala vyrábět v roce 1984 společnost Kovozávody Semily, prvním modelem byl terénní vůz s pluhem nesoucí označení \"Technik Servis\", dnes pojmenován jako \"Technic Service\". V roce 1985 přibyly další dvě terénní vozidla (Safari Tourist a Team 21) a Renault Trafic (Kenya Safari). V roce 1986 se kromě dvou modelů Renault Trafic (Air Servis a Ambulance) objevil i první model Liazu, model 07 - Dakar, první model Tatry 815 se objevil v roce 1987. Každý rok je série rozšířena o několik modelů, existují i modely vyrobené na zakázku, některé z na zakázku vyrobených modelů se dostaly i do běžného prodeje.\n\nVýrobu později převzala společnost Vista, která byla odkoupena společností Beneš a Lát, a. s.\n\nExistuje série monti metal, která obsahuje modely, jejichž některé části jsou kovové. Tato série se ale již nevyrábí.\n\nV posledních letech spolupracuje Beneš a Lát, a.s. na vývoji nových modelů s PK Models, díky čemuž se nabídka modelů rozšířila o řadu novinek a na zakázku dělaných modelů.\n\nAktuálně (Březen 2018) byla prolomena hranice 200 představených modelů a stále se pracuje na nových.\n\nModely vyrobené na zakázku v limitovaném počtu kusů:\nhttp://www.montisystem.johny90.cz/monti_system_modely.php\n\nhttps://web.archive.org/web/20151117063402/http://www.montisystem.johny90.cz/mb_actrosl.php \n\nhttp://www.montisystem.johny90.cz/western_star.php\n\n\n"}
{"id": "615579", "url": "https://cs.wikipedia.org/wiki?curid=615579", "title": "Monti metal", "text": "Monti metal\n\nMonti metal nebo také Monti metal system je stavebnicová série modelů aut. Z jednotlivých výlisků se auto sestavilo a následně se polepilo přiloženými samolepkami. Při stavbě modelů není třeba lepidlo a není třeba ani barev, protože jednotlivé výlisky již byly zbarveny do požadovaných odstínů. Oproti sérii Monti system jsou autíčka vyrobena nejen z plastu, ale některé jejich díly jsou i kovové.\n\nSérii vyráběla společnost Kovozávody Semily od roku 1989. Její součástí je pouze šest modelů. Tři z nich byly odvozeny od modelu Škoda Favorit a zbylé tři od modelu Tatra 623.\n\n\n"}
{"id": "615580", "url": "https://cs.wikipedia.org/wiki?curid=615580", "title": "Kliklak", "text": "Kliklak\n\nKliklak (nebo také Kliklak system) je série modelů aut, které byly dodávány formou plastových výlisků, z nichž se model automobilu sestavil a následně se polepil samolepkami, jež byly v balení též dodány. Při tvorbě není potřeba používat lepidlo, protože jednotlivé díly do sebe zapadají díky pružným plastovým zámečkům. Nejsou nutné ani barvy, neboť jednotlivé výtisky jsou již dodávány ve výsledném barevném provedení.\n\nSérii Kilklak vyrábělo výrobní družstvo Směr od roku 1989 do roku 2006. Série obsahovala dva modely Škody Favorit, a to jeho civilní verzi a verzi Rallye 96. Obě verze se od sebe vzájemně lišily pouze vyvedením samolepek, jimiž byly modely polepovány.\n\n\n"}
{"id": "615581", "url": "https://cs.wikipedia.org/wiki?curid=615581", "title": "Elive", "text": "Elive\n\nElive (\"Enlightenment live\") je GNU/Linuxová distribuce založená na Debianu určená pro starší počítače s procesory Intel. Elive používá Enlightenment X window manager namísto GNOME or KDE. Elive je plně funkční distribuce včetně Live CD které umožňuje uživateli vyzkoušet distribuci ještě před instalací v systému.\n\nElive může být použita jako jakákoliv Live CD, ale s omezenou funkcionalitou a nebo nainstalována přímo na pevný disk. Elive využívá UnionFS, který umožňuje uživatelům instalovat softwarové balíky pomocí Synaptic Package Manager a APT.\n\nSpráva Elive je centralizovaná, její vlajkovou lodí je aplikace Elpanel, která byla vyvinuta speciálně pro Elive. Elpanel je animovaný applet, který je napsán v Edje.\n\nElpanel slouží jako odrazový můstek k rozličným administrátorským nástrojům, které jsou v něm zakomponované, tvořené jednotlivými ikony, které lze uživatelsky měnit.\n\nElive využívá prohlížeče Iceweasel a poštovního klienta Icedoves přednastaveným GnuPG rozšířením pro šifrování a digitální podepisování e-mailů. Tyto nástroje umožňují uživateli digitálně podepsat, šifrovat a dešifrovat korespondenci s minimálním úsilím.\n\nElive má podporu pro multimediální kodeky různých audio a video formátů.\n\n\nLive USB Elive může být vytvořeno ručně nebo s pomocí UNetbootin.\n\nElive vývojáři původně požadovali platbu (přes PayPal) ve výši $15 nebo více za stažení live CD. Alternativou k tomuto poplatku je, že uživatel napíše dlouhou esej na podporu Elive a umístí ji na různých komerčních webových stránkách. Poté může požádat o jednorázový instalační kód.\nCreative Commons Attribution-NonCommercial-ShareAlike 2.0 licence nepostihuje redistribuci tohoto systému. V současné době (2010), je Elive volně k dispozici ke stažení, ale bez možnosti instalace na pevný disk. Jakýkoli uživatel sice může Elive stáhnout, ale pro instalaci na pevný disk, musí buďto poslat finanční odměnu začínající na 15$ a nebo projít procesem zmíněným výše.\n\nVerze před posledním vydáním (0.6) umožňovala uživateli vybrat si mezi Enlightenment 0.16 (stabilní) nebo 0.17 (vývojovou verzi). Tímto způsobem se uživatel mohl podívat na novou verzi tohoto neobvyklého grafického prostředí.\nPřed vydáním verze 0.5, byl Elive postaven na distribuci Morphix, novější verze používá Dsslive rámce.\n\n\nMinimální požadavky na hardware pro běh Elive jsou:\nDoporučené hardwarové požadavky, jsou:\n\n"}
{"id": "615583", "url": "https://cs.wikipedia.org/wiki?curid=615583", "title": "Čertova skála (přírodní rezervace)", "text": "Čertova skála (přírodní rezervace)\n\nČertova skála je přírodní rezervace vyhlášena 27. října 1949 vyhláškou čj. 14.737/49. Důvodem ochrany je mohutný odkryv spilitových polštářových láv, původem z českých starohor, dále pak teplomilných rostlinných společenstev skal a stepí.\n\nČertova skála je součástí CHKO Křivoklátsko, nachází se na katastrálním území Hracholusky nad Berounkou. Nachází se na levém břehu řeky Berounky mezi Týřovicemi (cca 2 km severozápadně) a Nezabudicemi, 4 km severovýchodně od Skryjí a 10 km jihozápadně od Křivoklátu, v okrese Rakovník.\n\nVznik Čertovy skály viz \"Geologie\"\n\nPověst o vzniku Čertovy skály:\n\nGeologicky se oblast řadí do Barrandienu, geograficky na rozhraní Křivoklátské vrchoviny a Plaské pahorkatiny.\n\nZ petrografického hlediska se jedná o horninu čedičového typu, která vznikla před 600 mil. lety ve svrchním protezoiku.\n\nSkalní útvar je tvořen spility (protezoické vulkanity) s jejich pyrosklastiky a s nimi sdruženými brekciemi. Jeho podklad je součástí souvrství neoprotezoických hornin. Původně byly tyto spility bazaltového typu, avšak za pomocí přeměn způsobených hydrotermálními roztoky došlo ke změně jejich minerálního složení.\nNa některých částech skály se vyskytují odkryvy spilitů, které vznikly výlevy lávy na podmořském dnu, kde se tento proud rozpadal do kulových a polštářových útvarů, jehož mezery byly vyplněny vulkanickým sklem a tufitickým materiálem. Díky podmořským podmínkám na některých místech tuhla láva rychleji než v jejich centrech, čímž se tvořily tyto polštářové útvary, které jsou odolnější vůči korozi, než stejně staré droby či břidlice. Příkrovy na mořském dnu dosahovaly rozměru až několik desítek metrů.\n\nV jižní části Čertovy skály jsou holocenní náplavy tvořené hlavně štěrkopískem o mocnosti až 10m. Vyskytují se zde také půdy typu ranker, místy pararendziny a na hlubších zvětralinách živé hnědé půdy. Jižní svahy mají také povětšinou několikacentimetrovou vrstvu půdy s určitým podílem skeletu.\n\nČertova skála se skládá z několika kolmo vystupujících stěn a tvoří tak nejmohutnější přirozený skalní stěnu tvořenou spility a celém Českém masivu.\n\nNa skalních útvarech můžeme naleznout fragmenty reliktních borů a acidofilní rozvolněné doubravy, na mírnějších útvarech černýšové dubohabřiny a ve vlhkých žlabech suťové javořiny. Převážnou část Čertovy skály pokrývají habrovité a zakrslé doubravy.\n\nNalézají se zde i vzácné druhy hub. Z vřeckovýtrusných hub zde roste káčovka ploská (\"Biscogniauxia simplicior\") rostoucí pouze na odumřelých větvích řešetláku, ze stopkovýtrusných hub zde můžeme naleznout lesklokorku jehličnanovou (\"Ganoderma carnosum\"), bělochoroš Kmeťův (\"Tyromyces kmetii\") a z břichatek hvězdovku Pouzarovu (\"Geastrum pouzarii\") a mnohokrčku dírkovanou (\"Myriostoma coliforme\").\n\nNa skalních stepích nalezneme teplomilné druhy rostlin, jako jsou koniklec luční (\"Pulsatilla pratensis\"), tařice skalní (\"Aurinia saxatilis\"), kostřava Walliská (\"Festuca valesiaca\"), bělozářka větvitá (\"Anthericum ramosum\"), rozrazil klasnatý (\"Pseudolysimachion spicatum\"), kavyl Ivanův (\"Stipa pennata\"), bělozářka liliovitá (\"Anthericum liliago\"), třemdava bílá (\"Dictamnus albus\"), hvězdnice chlumní (\"Aster amellus\"), atd. Tyto stepi jsou také ideální místo pro růst skalniček, jako jsou netřesky (\"Sempervivum\"), rozchodníky (\"Sedum\") a lomikameny (\"Saxifraga\"). Můžeme zde také nalézt ve stinných spárách kapradinku skalní (\"Woodsia ilvensis\").\n\nNa temenní části se vyskytují společenstva Tařice skalní (\"Aurinia saxatilis\"), tařice horské (\"Alyssum montanum\"), svízelu sivého (\"Galium glaucum\"), česneku horského (\"Allium montanum\"), sleziníků (\"Asplenium\"), kostřavy sivé (\"Festuca pallens\") a rozchodníku bílého (\"Sedum album\").\n\nPřechody mezi skalními útvary jsou znatelné dle bylinného zastoupení, např. kakostem krvavým (\"Geranium sanguineum\").\n\nDále se vyskytují křoviny, ve kterých nalezneme kokořík vonný (\"Polygonatum odoratum\"), hvězdnici chlumní (\"Aster amellus\"), řimbabu chocholičnatou (\"Pyrethrum corymbosum\"), zvonek kopřivolistý (\"Campanula trachelium\") či tolitu lékařskou (\"Vincetoxicum hirundinaria\").\n\nV údolí, blíže k Berounce, se vyskytují olšiny, kde roste také měsíčnice vytrvalá (\"Lunaria rediviva\").\n\nZ bezobratlých živočichů zde můžeme naleznout stepní plže zrnovky žabernaté (\"Pupilla sterrii\"), plže vřetenatky obecné (\"Balea biplicata\") a vřetenatky lesklé (\"Bulgarica nitidosa\"). Z hmyzu se zde vyskytuje mnoho teplomilných druhů. Mezi nevýznamnější však patří otakárek fenyklový (\"Papilio machaon\") a otakárek ovocný (\"Iphiclides podalirius\"), dále saranče modrokřídlá (\"Oedipoda caerulescens\") a mezi pavoukovci pavouk stepník rudý (\"Eresus kollari Rossi\").\n\nZ plazů se zde může vyskytovat ještěrka zelená (\"Lacerta viridis\"), která má v Česku svou největší lokalitu v údolích řeky Berounky mezi Křivoklátem a Nezabudnicemi.\n\nZ ptáků zde hnízdí Výr velký (\"Bubo bubo\") a poštolka obecná (\"Falco tinnunculus\"). V minulosti zde bylo hnízdiště také sokola stěhovavého (\"Falco peregrinus\").\n\nZvláště chráněné rostliny rostoucí na území:\n\nSilné ohrožení je u koniklece lučního českého (\"Pulsatilla pratensis\") a okotice červené (\"Cephalanthera rubra\"). A ohrožení u Kavylu Ivanova (\"Stipa pennata\"), tařice skalní (\"Aurinia saxatilis\"), hvězdnice chlumní (\"Aster amellus\"), bělozářky liliovité (\"Anthericum liliago\"), třemdavy bílé (\"Dictamnus albus\") a lilie zlatohlavé (\"Lilium martagon\").\n\nZvláště chránění živočichové žijící na území:\n\nSilné ohrožení je u ještěrky obecné (\"Lacerta agilis\"), mloka skvrnitého (\"Salamandra salamandra\"), slepýše křehkého (\"Anguis fragilis\"),užovky podplamaté (\"Natrix tessellata\") a užovky hladké (\"Coronella austriaca\"). Do ohrožených patří výr velký (\"Bubo bubo\").\n\nOchrana území a plán péče\n\nV současné době je přírodní rezervace bez ohrožení. Oblast slouží především pro výzkumné a studijní účely- je zde zanechán přirozený vývoj, bez zásahu člověka... Zájmem je ochrana geologického fenoménu, proterozoického spilitu.\n\nRezervace je označená informační tabulí.\nPřístup je možný ze silnice, která vede přímo podél řeky Berounky a na vrchol, kde se nachází vyhlídka do okolí přírodní rezervace.\n\nDne 29.11.1988 bylo chráněné území prohlášené přírodní rezervací. Nynější plán péče navazuje na původní, který byl sepsán pro období 1995–2004. Stávajícím cílem ochranné péče PR je dlouhodobé zachovávání původního stavu a přirozeného vývoje společenstev. Ekologická opatření a zásahy nejsou v plánu žádné.\n\nNa Čertově skále, stejně, jako na dalších určitých území CHKO Křivoklátska, se smí se souhlasem Správy CHKO Křivoklátsko provozovat horolezectví, které je však omezeno (kvůli ochraně přírody) na období mezi 1. květnem a 31. prosincem.\n\n\n"}
{"id": "615586", "url": "https://cs.wikipedia.org/wiki?curid=615586", "title": "Červená louka", "text": "Červená louka\n\nPřírodní rezervace Červená louka byla vyhlášena roku 1989 a nachází se u obce obce Olešná. Důvodem ochrany jsou slatiniště a vlhké louky s mokřadními společenstvy.\n\nU umělého jezírka rostou mj. vzácnější mokřadní druhy pcháč šedý, pcháč zelinný a kakost bahenní. Nalézt lze i srpici barvířskou, bezkolenec modrý, kosatec sibiřský nebo bukvici lékařskou. Průzkum prokázal vzácné druhy motýlů a plžů.\n\n"}
{"id": "615589", "url": "https://cs.wikipedia.org/wiki?curid=615589", "title": "Alphonse LaCroix", "text": "Alphonse LaCroix\n\nAlphonse Albert \"Al, Frenchy\" Lacroix (21. října 1897, Newton, Massachusetts – 12. dubna 1973, Lewiston, Maine) byl americký reprezentační hokejový brankář.\n\nS reprezentací USA získal jednu stříbrnou olympijskou medaili (1924).\n\n\n"}
{"id": "615590", "url": "https://cs.wikipedia.org/wiki?curid=615590", "title": "Community Transit", "text": "Community Transit\n\nCommunity Transit je hlavní dopravní podnik v okrese Snohomish, ve státě Washington. Jediným městem, které neobsluhuje, je Everett, který má svůj vlastní dopravní podnik. Z okresu Snohomish také vypravuje autobusy do centra a východních předměstí města Seattle a k University of Washington.\n\nCommunity Transit začala svůj provoz 4. října 1976 s původními členskými městy Lynwood, Edmonds, Mountlake Terrace, Brier, Woodway, Marysville a Snohomish. O rok později se přidala města Monroe a Lake Stevens, v roce 1979 také Stanwood, Granite Falls, Mukilteo a Sultan. Arlington se přidal v roce 1980, o rok později zase Gold Bar, Index a Startup. Oso a Darrington se přidala v roce 1982 a v roce 1983 to byl Mill Creek. Posledním novým městem je Bothell, který se přidal v roce 1992. Jediným městem v okrese Snohomish, které má svůj vlastní dopravní podnik je Everett, který má Everett Transit. Některé autobusy Community Transitu tam ale také jezdí.\n\nMomentálně obsluhuje společnost 28 tras v okrese Snohomish. Tyto trasy obsluhují plochu 3 367 km² a všechna města v okrese výjimkou několika menších vesnic na U.S. Route 2 východně od Gold Baru. \n\nVětšina tras je v provozu od brzkého rána až k večeru s menší hustotou spojů o víkendech a svátcích. Některé trasy, jako třeba ta do továrny Boeingu, jsou v provozu pouze v některých hodinách a v jednom směru (u Boeingu to je ráno do továrny a odpoledne z továrny). Obvykle mají tyto linky alternativní označení, aby se daly lehce rozpoznat od normálních linek. \n\nCommunity Transit také provozuje příměstské linky, které jsou spojeny se systémem společnosti Sound Transit. Tyto linky jezdí většinou jen ve špičce a dovážejí cestující z měst okresu Snohomish do měst jako Seattle či Bellevue a k University of Washington. Ráno je zavezou na místo, odpoledne a večer pak zpět domů. Pod vlajkou Sound Transitu fungují příměstské linky také do Everettu a Lynnwoodu.\n\nCommunity Transit provozuje metrobusy pod názvem Swift Bus Rapid Transit. Trasa metrobusu leží na Washington State Route 99 mezi Aurora Village a Everett Station. Provoz začal v listopadu 2009 a autobusy jezdí každých deset až dvacet minut mezi pátou a dvanáctou hodinou denně.\n\nCommunity Transit má smlouvu se střední školou Edmonds Woodway High School v Edmondsu, která zajišťuje, že všichni studenti budou místo tradičního školního autobusu využívat hromadnou dopravu. Na začátku každého roku dostane celá škola volnou jízdenku na celý rok. Tradiční školní autobusy jsou využívány pouze k přepravě na sportovní a jiné kulturní akce.\n\nVětšinu linek obsluhují autobusy značky New Flyer. Jedinou výjimkou je dvoupatrový autobus Alexander Dennis Enviro500, kterého můžeme na linkách Community Transitu spatřit od srpna 2007. Společnost je tak jednou ze čtyř ve Spojených státech, které využívají dvoupatrové autobusy k jiným než turistickým účelům. \n\nSpolečnost v roce 2011 se zpožděním obdržela 31 nových autobusů, které mají obsluhovat příměstské linky na I-5 mezi okresem Snohomish a Seattlem. \n"}
{"id": "615593", "url": "https://cs.wikipedia.org/wiki?curid=615593", "title": "Řád Jiřího I.", "text": "Řád Jiřího I.\n\nŘád Jiřího I. (řecky Τάγμα του Γεωργίου Α') byl řecký řád. Založil ho roku 1915 řecký král Konstantin I. jako záslužný řád. Pojmenován byl na počest krále Jiřího I., Konstantinova otce. Zanikl s pádem monarchie v Řecku.\n\nOdznakem je zlatý latinský kříž provedený v bílém smaltu a s rozšířenými konci ramen. Ve středovém kulatém medailonu je vyobrazena zlatá korunovaná iniciála ΓI (G. I. = Georgios I.) na červeném poli. Okolo se vine heslo IΣXΥΣ MOΥ H AΓAΠH TOΥ ΛAOΥ (Ischys mu e agape tu lau / Štěstí lidu je moje síla). Vzadu pak letopočet 1863–1913, značící dobu panování Jiřího I. Kříž leží na zlatém vavřínovém věnci a je zavěšen taktéž na zlaté koruně.\n\nHvězda je stříbrná a osmicípá s řádovým odznakem ve středu. Stuha je červená. \n\nŘád se dělí na 5 tříd:\n"}
{"id": "615594", "url": "https://cs.wikipedia.org/wiki?curid=615594", "title": "Ҙ", "text": "Ҙ\n\nҘ (minuskule ҙ) je písmeno cyrilice. Je používáno pouze v baškirštině. Jedná se o variantu písmena З. Písmeno zachycuje hlásku zapisovanou jako th ve slově this v angličtině.\n"}
{"id": "615596", "url": "https://cs.wikipedia.org/wiki?curid=615596", "title": "John Langley", "text": "John Langley\n\nJohn Arthur Langley (25. června 1896, Melrose, Massachusetts – 5. března 1967, Eustis, Florida) byl americký reprezentační hokejový brankář.\n\nS reprezentací USA získal jednu stříbrnou olympijskou medaili (1924).\n\n\n"}
{"id": "615600", "url": "https://cs.wikipedia.org/wiki?curid=615600", "title": "Clarence Abel", "text": "Clarence Abel\n\nClarence John \"Taffy\" Abel (28. května 1900, Sault Ste. Marie, Michigan – 1. srpna 1964 tamtéž) byl americký reprezentační hokejový obránce.\n\nS reprezentací USA získal jednu stříbrnou olympijskou medaili (1924).\n\n\n"}
{"id": "615601", "url": "https://cs.wikipedia.org/wiki?curid=615601", "title": "Dark", "text": "Dark\n\nDark může být:\n\n\n\n\n\n\n"}
{"id": "615602", "url": "https://cs.wikipedia.org/wiki?curid=615602", "title": "Pavla Vitázková", "text": "Pavla Vitázková\n\nPavla Vitázková, dívčím příjmením Ptáčková, (* 21. prosinec 1978 Brno) je česká filmová a divadelní herečka. Narodila se do nedivadelní rodiny, v roce 1997 odmaturovala na gymnáziu a 1. června 1997 má stále angažmá v Městském divadle Brno. Je manželkou slovenského divadelního herce Dušana Vitázka (* 29. září 1980 Trenčín), s kterým má dvě dcery Barboru Anastázii (* 13. prosinec 2013) a Rozálii Agnes (* 22. červen 2016).\n\n\n\n\n"}
{"id": "615604", "url": "https://cs.wikipedia.org/wiki?curid=615604", "title": "Hotel (rozcestník)", "text": "Hotel (rozcestník)\n\nHotel může být:\n\n\n\n\n\n\n"}
{"id": "615607", "url": "https://cs.wikipedia.org/wiki?curid=615607", "title": "Roger Miller", "text": "Roger Miller\n\nRoger Dean Miller (2. ledna 1936, Fort Worth, Texas, USA – 25. října 1992, Los Angeles, Kalifornie, USA) byl americký herec, skladatel a country zpěvák, známý pro své humorné písně.\n\nSvoji kariéru zahájil v padesátých letech jako skladatel a textař, kdy napsal několik hitů pro Jima Reevese (\"Billy Bayou\") či Raye Pricea. V roce 1964 vydal své první zlaté album \"Roger and Out\", které obsahovalo hned dva hity: \"Dang me\" a \"Chug a lug\" – obě nahrávky byly úspěšné na hitparádě countryové i popové. Další rok na albu \"The Return of Roger Miller\" vydal svůj největší hit, píseň \"King of the Road\", oceněnou cenou Grammy i cenou Countryové asociace. Na vrcholu popularity byl do konce šedesátých let, pak jeho popularita postupně klesala. Jeho posledním hitem byla se v roce 1982 stala nahrávka \"Old Friends\" s Willie Nelsonem a Rayem Pricem. Byl třikrát ženatý a měl osm dětí.\n\nBěhem svého života vydal celkem 19 dlouhohrajících desek a získal 11 cen Grammy.\n\n\n\n\n"}
{"id": "615609", "url": "https://cs.wikipedia.org/wiki?curid=615609", "title": "Marc Emery", "text": "Marc Emery\n\nMarc Scott Emery (* 13. února 1958) je kanadský aktivista bojující za legalizaci marihuany. Je to bývalý obchodník se semínky marihuany. Vlastník obchodu a editor Cannabis Culture Magazine patřil mezi jedny z nejhledanějších zločinců v USA do 29. července 2005 kdy byl v Kanadě zadržen na podnět USA za prodej konopných semínek přes internet. Emery byl v USA obviněn, přestože není jejich občanem a nikdy na jejich území semínka marihuany neprodával, jen v Kanadě, kde je prodej konopných semínek legální.\n"}
{"id": "615612", "url": "https://cs.wikipedia.org/wiki?curid=615612", "title": "Miloš Mašek", "text": "Miloš Mašek\n\nMiloš Mašek (* 27. března 1945) je bývalý městský zastupitel, bývalý starosta Třebíče (2000–2006), předseda dozorčí rady Vodárenské akciové společnosti a předseda svazku obcí Vodovody a kanalizace.\n\nNarodil se v roce 1945 v Třebíči. Pracoval jako předseda ZV Elitexu v Třebíči. Od roku 1998 byl zastupitelem města Třebíč, od roku 2000 do roku 2006 i starostou města. Po roce 2006 již byl místostarostou a městským zastupitelem. Mezi tím byl předsedou dozorčí rady Vodárenské a.s. Byl jedním z aktérů tzv. kauzy Vídeňský rybník, měl napadnout redaktora ČT.\n"}
{"id": "615613", "url": "https://cs.wikipedia.org/wiki?curid=615613", "title": "Sovinec (Hajnice)", "text": "Sovinec (Hajnice)\n\nSovinec (též \"Olimberk\", německy \"Eulenberg\") je bývalá osada na katastru vesnice Horní Žďár v okrese Trutnov. První záznamy o osídlení jsou již ze 14. století. V roce 1945 se zde nacházelo více jak dvacet stavení, obývaných německými rodinami. Po nuceném poválečném odsunu zůstala většina staveb opuštěna a chátrala až do jejich likvidace v osmdesátých letech 20. století. Z původních domů se zachovala do dnešních let jen dvě stavení. Jedno zachránila skautská organizace a druhé armáda, která zde po odsunu německých obyvatel, zanechala malou posádku, mající za úkol shromáždit rozuteklý dobytek.\n\nMísto je dnes vyhledáváno turisty a místními obyvateli a využíváno k procházkám, jsou odtud výhledy na Krkonoše a zrekonstruovaná kaplička. Za dobrých podmínek je odsud vidět i Ještěd a část pohraniční tvrze Stachelberg.\n\n"}
{"id": "615615", "url": "https://cs.wikipedia.org/wiki?curid=615615", "title": "Lípy ve Zlaté Koruně", "text": "Lípy ve Zlaté Koruně\n\nRoku 1994 byly oficiálně prohlášeny dvě nejstarší lípy velkolisté ve Zlaté Koruně památnými stromy. Krom těchto památných lip se na území obce vyskytuje ještě několik dalších stromů vysokého věku.\n\n\nNejstarším stromem Zlaté Koruny (a pravděpodobně i celé chráněné krajinné oblasti Blanský les) je lípa velkolistá, která roste na návsi před domem čp. 26. Stáří stromu je odhadováno na 700 let. Podle kroniky ze 17. století byla tato lípa původně součástí stromořadí.\n\nPůvodní část kmene byla v 19. století zpevněna kamenným zdivem, výše je kmen stažen kovovými pásy, které zabraňují rozvalení. Výška lípy je 17 metrů, obvod kmene 7,18 metru. Roku 1994 byla prohlášena za památný strom a o šest let později (r.2000) bylo provedeno její ošetření.\n\n\nDruhým nejstarším památným stromem je 400 let stará lípa u kaple Andělů strážných v areálu zlatokorunského kláštera. Na rozdíl od lípy z návsi je zcela zdravá a s původní korunou. Kapucínka dosahuje výšky 31 metrů a obvodu kmene 4,89 metru. Její název je odvozen od tvaru kapuce, do kterého jsou stočeny některé listy. Ten je často spojován s událostí z roku 1420, kdy husité klášter dobyli a na jedné z lip oběsili mnichy z kláštera. Botanikové mají na původ těchto útvarů jiný názor a označují je jako listy kornoutovité, dědičný znak lípy velkolisté variety cucullata.\n\nDalší z kapucínek se do dnešních dnů nedochovala. Stávala u kostela sv. Markéty poblíž bývalé kovárny (čp. 13). Na jejích větvích byli podle pověsti pověšeni mniši z kláštera husitskými vzbouřenci. Tuto událost připomíná tabulka na zdi bývalého presbytáře kostela.\n\nNedaleko od klášterního rybníčku, po levici sochy svatého Jana Nepomuckého, stojí třetí nejstarší zlatokorunská lípa. Její stáří je zhruba 300 let (předpokládá se, že byla zasazena roku 1720).\n\nDruhou pozoruhodnou dřevinou (z opačné strany rybníčku) je poslední z morušovníků zasazených za opata Bylanského. Morušovníky byly vysazovány jako technické plodiny – potrava pro bource morušového, zdroj hedvábí. Poslední, přes 200 let starý exemplář, ale stále plodí. Podobně starý morušovník, který byl ale vyhlášen památným stromem, můžeme najít v Křemži.\n\nNa první pohled nenápadný strom umístěný ve středu klášterního nádvoří (nedaleko kapucínky, z druhé strany kaple Andělů strážných) patří k nejstarším stromům v areálu. Jedná se zřejmě o lípu širokolistou naroubovanou na lípu stříhanolistou. Tento strom byl zřejmě vysazen kolem roku 1770 na podnět opata Bylanského.\n"}
{"id": "615622", "url": "https://cs.wikipedia.org/wiki?curid=615622", "title": "Conroy", "text": "Conroy\n\nPříjmení Conroy nosí více různých osobností:\n\n"}
{"id": "615623", "url": "https://cs.wikipedia.org/wiki?curid=615623", "title": "Dr. Alban", "text": "Dr. Alban\n\nAlban Uzoma Nwapa (* 26. srpna 1957 ve městě Oguta, stát Imo, Nigérie), známý pod pseudonymem Dr. Alban, je nigerijský hudebník a producent. Jeho hudebními vzory v dospívání byli umělci jako Fela Kuti a James Brown. Žije a pracuje ve Stockholmu (Švédsko). Než začal s muzikou, živil se jako zubař. Jeho hudba je řazena do skupiny Eurodance/hip-hop reggae kombinovaný stylem dancehall. Celosvětově prodal přes 16 milionů nosičů.. Proslavil se svým hitem \"It's My Life\" z roku 1992.\n\nAlban Uzoma Nwapa se narodil jako jedno z deseti dětí v rodině střední vrstvy v Ogutě, ve státě Imo v Nigérii. Většinu svého mládí strávil v rodném městě, kde skončil rovněž střední církevní školu. \n\nKdyž mu bylo 23, odcestoval do Švédska a dal se na studium zubařiny. Aby si mohl svá studia zafinancovat, začal s produkcí vlastní hudby. Během těchto let pracoval jako DJ v dobře známém stockholmském klubu zvaném Alphabet Street. Jeho jméno se dostalo rychle do podvědomí veřejnosti, obzvláště poté, co začal začleňovat svůj zpěv do prezentovaných nahrávek. Po dokončení svých studií si otevřel lékařskou praxi, ale role DJ mu zůstala jako vedlejší pracovní poměr. V roce 1990 se setkal s hudebníkem a producentem Deniiz Pop z vydavatelství SweMix a spolu s rapperkou Lailou El Khalifi nahráli a vydali Albanovu první oficiální hudební nahrávku s názvem \"Hello Africa\", kterou pojmenoval kvůli jeho lásce k domovině. Alban Uzoma Nwapa tehdy začal vystupovat pod uměleckým jménem Dr. Alban, kterým odkazoval na jeho lékařská studia.\n\nJeho debutové album \"Hello Africa\" obsahovalo singly: \"Hello Africa\" a \"No Coke\", obou hitů se prodalo více než milion nosičů. V polovině 90. let si Dr. Alban založil vlastní hudební společnost s názvem Dr. Records. V roce 1996 vydal s Dr. Records hudební album \"Born in Africa\". Tento projekt nenavazoval přímo na úspěchy jeho předešlých nahrávek. Mezi jeho nejúspěšnější pozice v hudebních žebříčcích patřilo 12. místo ve Finsku, ve Švýcarsku a Švédsku bylo album 37., v Německu 52. a 41. v Rakousku. V roce 1997 pod názvem The Very Best of 1990-1997 vydal Alban kompilaci, která se dostala do žebříčků pouze v Rakousku, Švédsku a Německu. V témže roce vydal i studiové album \"Believe\", které se vyšplhalo na 27. místo ve Švédsku, 30. místo ve Finsku a 41. místo v Rakousku. Koncem roku 1998 ve spolupráci spolu s německým projektem Sash! vydal Alban nahrávku \"Colour the World\", která v evropských žebříčcích zaznamenala mírný úspěch. V roce 2000 Dr. Alban vydal singl \"What Do I Do\", který byl dva týdny ve švédském singlovém žebříčku na 43. pozici. Albanovo následující album \"Prescription\" se stalo ve všech hudebních žebříčcích propadákem.\n\nPo letech absence na hudební scéně v roce 2007 Dr. Alban vydal nové studiové album \"Back to Basics\". To bylo prodávané pouze přes internet přes jeho oficiální webovou stránku. V Rusku byla tato edice v prodeji i na CD a na audiokazetách. V roce 2008 vydal společně s popovou hvězdou 90. let Haddawayem singl nazvaný \"I love the 90's\", kterým Alban připomíná, že nezapomněl na své kolegy z 90. let a v textech také zmiňuje některé z největších hitů eurodance scény: \"Rhythm is a dancer\", \"What is Love\", \"Scatman\", \"All that she wants\" a samozřejmě i jeho vlastní \"It's my life\". 15. února 2014 se Alban spojil spolu s Jessicou Folcker a nazpíval s ní píseň \"Around the World\", se kterou se ucházel o šanci reprezentovat Švédsko v dánské Kodani na soutěži Eurovision Song Contest 2014.\n\n"}
{"id": "615624", "url": "https://cs.wikipedia.org/wiki?curid=615624", "title": "Wieland", "text": "Wieland\n\nWieland je jméno (a příjmení) starogermánskéh původu.\n\n\n\n"}
{"id": "615627", "url": "https://cs.wikipedia.org/wiki?curid=615627", "title": "Jouglovka", "text": "Jouglovka\n\nJouglovka je vrchol v Křivoklátské vrchovině o nadmořské výšce 563 metrů a přírodní rezervace zahrnující její vrcholový prostor.\n\nPřírodní rezervace byla vyhlášena roku 1984 a nachází se na území chráněné krajinné oblasti Křivoklátsko u obce Kublov. Důvodem ochrany je buližníkový kamýk s přirozenou flórou.\n\nVrchol Jouglovky se nalézá v geomorfologickém celku Křivoklátská vrchovina, podcelku Zbirožská vrchovina, okrsku Hudlická vrchovina a podokrsku Líšenská vrchovina.\n\n"}
{"id": "615630", "url": "https://cs.wikipedia.org/wiki?curid=615630", "title": "Karlické údolí", "text": "Karlické údolí\n\nKarlické údolí je přírodní rezervace nalézající se v okresech Beroun a Praha-Západ v oblasti CHKO Český Kras. Rozkládá se na svazích kolem Karlického potoka mezi obcemi Roblín, Karlík a Vonoklasy. S rozlohou 214,1 ha se jedná o třetí největší chráněné území v rámci CHKO. Území je výjimečné  svými zachovalými opadavými lesy, světlinami až stepního charakteru a skalními trávníky. Na lokalitě lze nalézt kriticky ohrožené rostliny jako je včelník rakouský (\"Dracocephalum austriacum\") nebo zvonovec liliolistý (\"Adenophora liliifolia\"). Kromě hojného počtu měkkýšů a brouků se zde vyskytuje i kriticky ohrožená ještěrka zelená (\"Lacerta viridis\"). \n\nMimo přírodní úkazy se zde nachází také pozůstatky hradu Karlík, který je dnes kulturní památkou. \n\nRezervace se rozkládá v jednom z bočních údolí řeky Berounky, které je zaříznuté do Karlštejnské plošiny. Na dvě nestejně velké části ho půlí meandrující Karlický potok. Převažuje jihozápadní expozice svahů, menší část je orientována severovýchodně.\n\nNa většině území se rozkládají lesní pozemky. Na horní hranici levého břehu údolí se tyčí skalní výstupy. Roztroušeně se zde nachází několik ostrůvků xerotermního bezlesí. Xerotermní biotopy mají minimální rozlohu vzhledem k lesním porostům. Jsou však ideální pro teplo- a suchomilné druhy rostlin i živočichů, kteří v kulturní krajině většinou jen velmi těžko hledají vhodné podmínky pro život. Jedním z příkladů je Pelnunková stráň, která má charakter skalní stepi a naprosto se tak odlišuje od okolních souvislých lesů. Z přírodovědeckého hlediska jsou nejvýznamnějším biotopem skalní stepi s jeřábem břekem a šípakové doubravy.\n\nGeologické podloží pochází z období prvohor. Tvoří ho různé typy hlavně kyselých břidlic z období ordoviku. Nejčastěji se zde nacházejí devonské vápence. Přesto na lokalitě nebyly zjištěny žádné podzemní krasové jevy. V jílových břidlicích byly nalezeny zkameněliny graptolitů. Za zmínku stojí pozůstatky pěnovcových kaskád, které se nacházejí v toku potoka. Jsou to jedny z mála posledních doposud živých kaskád v Českém Krasu.\nKromě klimatických podmínek určuje charakter lesů i bezlesí georeliéf, který má kromě jiného vliv na půdní typ – zde převažuje hnědozem. Půdy jsou mělké a štěrkovité. Zvláště v nižších polohách můžeme hovořit o sutích.\n\nVlivem různorodosti lokality se zde vyskytuje velké množství rostlin s velmi odlišnými nároky na biotop. V lesním porostu převládají dubohabřiny. Někdy v kombinaci s lípou malolistou (\"Tilia cordata\"), javorem babykou (\"Acer campestre\"), chráněným dubem pýřitým (\"Quercus pubescens Willd\".) či jeřábem břekem (\"Sorbus torminalis\") typickým pro teplé až mediteránní oblasti. Současná skladba lesního porostu poměrně dobře odpovídá potenciálnímu přirozenému zastoupení dřevin. Podíl nepůvodních dřevin díky šetrnému hospodaření stále klesá.\n\nNa severnovýchodním svahu převládají kalcifilní bučiny s častým habrem obecným (\"Carpinus betulus\"). V bylinném patře je například svízel vonný (\"Galium odoratum\"), kopytník evropský (\"Asarum europaeum\"), hlístník hnízdák (\"Neottia nidus-avis\") a kruštík širolistý (\"Epipactis helleborine\"). Poslení zmiňovaný je sice nejrozšířenějším z rodu kruštíků v Česku, přesto byl zařazen do skupiny ohrožených druhů (C4a) podle Červeného seznamu ČR.\nTeplomilnější druhy rostlin našly útočiště na jihozápadním svahu. Na méně strmých svazích převažují druhově bohaté habrodubové háje. Ty jsou obecně v Karlickém údolí nejhojnější. V dubohabřinách je keřové patro tvořeno svídou krvavou (\"Cornus sanguinea\"), ptačím zobem (\"Ligustrum vulgare\"), javorem babykou (\"Acer campestre\") či lýkovcem jedovatým (\"Daphne mezereum\"). Bylinné patro je zastoupeno řimbabou chocholičnatou (\"Tanacetum corymbosum\"), zvonkem broskvolistým (\"Campanula persicifolia\"), klinopádem obecným (\"Chlinopodium vulgare\") či medovníkem velkokvětým (\"Melittis melissophyllum\"). Roste zde i lilie zlatohlávek (\"Lilium martagon\") a oměj vlčí mor (\"Aconitum lycoctonum\"). Mochna bílá (\"Potentila alba\") a zvonovec liliolistý (\"Adenophora liliifolia\") nachází vhodné podmínky k růstu ve vlhčích dubohabřinách. V Červeném seznamu České republiky je zvonovec zařazen do kategorie kriticky ohrožených druhů (C1).\n\nMnohem menší rozlohu zabírají habrové javořiny a na méně než jednom procentu území pak bory. Javořiny se nacházejí spíše ve spodních  partiích suťových svahů. Zde roste kromě jiného žlutě kvetoucí dřín obecný (\"Cornus mascula\"), jeden z našich původních divokých keřů. Z bylinného patra jsou zastoupeny spíše hajní druhy jako hrachor jarní (\"Lathyrus vernus\"), jaterník trojlaločnatý (\"Hepatica nobilis\") či svízel lesní (\"Galium sylvaticum\"). Výrazným jevem bylinného patra je tzv. jarní aspekt. Během něho zde rozkvétá dymnivka dutá (\"Corydalis cava\"), orsej jarní (\"Ficaria verna\") a kyčelnice devítilistá (\"Dentaria enneaphylla\").\n\nSměrem vzhůru ke stráním a skalním výběžkům porosty řídnou. Hrachorové doubravy jsou postupně prosvětleny a obohaceny jeřábem břekem (\"Sorbus torminalis\"). Kolem výslunných stráních se nachází šipákové doubravy. Na skaních výstupech se duby vyskytují jen zřídka a to především v zakrslých a pokřivených formách. Světliny a následné bezlesí hostí světlomilné až zcela xerotermní druhy jako kokořík vonný (\"Polygonatum officinale\"), vstavač nachový (\"Orchis purpurea)\", ostřice nízká (\"Carex humilis\"), bělozářka větevnatá (\"Anthericum ramosum\"), penízek horský (\"Thlaspi montanum\"), hrachor panonský chlumní \"(Lathyrus pannonicus\"), černýš hřebenitý (\"Melampyrum cristatum\"), hvězdnice chlumní (\"Aster amellus)\", sasanka lesní \"(Anemone sylvestris)\" a další.\n\nSkalní stepi a výstupy poskytují útočiště například včelníku rakouskému \"(Dracocephalum austriacum)\", který je stejně jako zvonovec liliolistý (\"Adenophora lilifolia)\" řazen do kategorie C1. Vyskytuje se na lokalitě Peluňková stráň. Dále jsou výslunné oblasti vhodné pro koniklec luční český (\"Pulsatilla pratensis)\", kavyl Ivanův \"(Stippa pennata)\", chrpu chlumní \"(Centaurea triumfetti)\" a prstnatec bezový \"(Dactylorhiza sambucina)\".\n\nNa skalách se dá nalézt více druhů rodu děrkavka (\"Grimmia\") a síťověnku poduškovitou (Coscinodon cribrosus). Na zastíněnějších lokalitách se vyskytují vzácné a ohrožené druhy mechorostů. Jsou to například játrovky: kýlnatka vápencová (\"Scapania calcicola\") a vápnomilka přerušovaná (\"Pedinophyllum interruptum\"). Nebo mezi mech patřící klaminka tupolistá a trněnka aksamitová (\"Eurhynchium flotowianum\"). Speciálním stanovištěm jsou výše zmíněné travertinové kaskády. Ty hostí vzácné mechorosty jako je hrubožebrec proměnlivý (\"Palustriella commutata\"), pobřežnice Fabbroniova (\"Pellia endiviifolia), prutník hvězdovitý (\"Bryum pseudotriquetrum\") či krasatka přeslenitá (\"Eucladium veriticillatum\").\n\nKarlické údolí je též mykologickou lokalitou s výskytem vzácných druhů hřibovitých hub. Jmenovat lze např. hřib Fechtnerův nebo hřib purpurový.\n\nCelkem bylo v Karlickém údolí zatím zjištěno 57 druhů měkkýšů, 37 druhů listorohých brouků, 76 druhů motýlů a 85 druhů obratlovců. Z nich 48 druhů ptáků.\n\nLokalita je velmi bohatá na bezobratlé živočichy. Dobře bylo prozkoumáno společenstvo měkkýšů. První sběry dat proběhly už v roce 1940. Vyskytují se zde od slepých, podzemních až po lesní formy. Jako příklad lze uvést měkkýše Platyla polita, Cochlicopa lubrica, Pupilla sterri, Arion silvaticus, Clausilia pumila a mnoho dalších. Z listorohých brouků jsou zde zastoupeni druhy s různou ekologickou valencí od xerotermních po horské. Například se zce vyskytuje roháček bukový (Sinodenron cylindricum), roháček Aesalus scrabaeoides, chroust mlynařík (Polyphylla fullo), listokaz kovový (Anomala dubia) nebo chrobák pečlivý (Copris lunaris). Byly zde nalezeni i chránění brouci krajník hnědý (\"Calosoma inquisitor\") a k. pižmový (\"C. Sycophanta\"), tesařík obrovský (\"Cerambyx cerdo\"), roháč obecný (\"Lucanus cervus\"), zlatohlávek skvostný (\"Cetonischema aeruginosa\") a další vzácné druhy. Pupenovka \"Tetanocentria ochraceella\" a zavíječ \"Pyrausta castalis\" jsou motýli, které se kromě této lokality v Čechách nikde jinde nevyskytují. Mají tedy až evropský význam.\n\nKarlické údolí je významné též z hlediska diversity obratlovců. Z obojživelníků lze uvést druhy skokan hnědý (\"Rana temporaria\") a s. štíhlý (\"R. Dalmatina\"), v minulosti se zde nacházela i rosnička zelená (\"Hyla arborea\"). Mezi nesporně významný patří především výskyt kriticky ohrožené ještěrky zelené (\"Lacerta viridis\"). Z ptáků byl zaznamenán přelet dudka chocholatého (\"Upupa epops\") a pravděpodobně zde hnízdí například včelojed lesní (\"Pernis apivorus\"), sluka lesní (\"Scolopax rusticola\") a výr velký (\"Bubo bubo\"). Na zamokřené nekošené louce lze nalézt hraboše mokřadního (\"Mocrotus agrestis\"). Je to jeho jediný výskyt v rámci CHKO Český kras. Také se zde vyskytuje myška drobná (\"Micromys minutus\"), psík mývalovitý (\"Nyctereustes procyonoides\") a stádo asi třičeti jedinců nepůvodního muflona (\"Ovis musimon\").\n\nNa území Karlického údolí dochází k překryvu dvou typů ochrany. Přírodní rezervace leží jednak v Chráněné krajinné oblasti Český kras a také bylo vyhlášeno Evropsky významnou lokalitou (EVL) podle kategorizace Natura 2000. Cílem ochrany je podle plánu péče vytvořit optimální podmínky pro společenstva xerotermních trávníků a utvořit stabilní lesní ekosystém bez nepůvodních dřevin. Už nyní je porost velice blízký potenciálnímu lesnímu porostu. Problém s invazními druhy zde prozatím nehrozí. Nachází se zde sice několik jedinců trnovíku akátu (Robinia pseudoakacia), ale jejich invazní potenciál na této lokalitě není vysoký. Pro zvyšování biodiversity a zachování předmětů ochrany je vhodné na lokalitě zasahovat přírodě blízkým způsobem s co největším podílem přirozené obnovy. Holosečné zásahy by mohly způsobit půdní odkryv, který by mohl zapříčinit erozi a ohrozit tak travertinové kaskády. Drobné periodické cílené zásahy by měly rozvolňovat lesní patro a umožnit tak propustnost světla pro světlo a teplomilné druhy v doubravách. Část dřevní hmoty (3-10 %) by měla být ponechána na místě jako úkryt pro xylofágní hmyz. Z důvodu zachování půdního pokryvu a jako ochrana proti půdní erozi by zásahy neměly být prováděny holosečně.\n\nNa lokalitách, kde se v současnosti nachází bezlesí, je žádoucí odstraňovat všechny zastiňující dřeviny. Rostliny jako zvonovec liliolistý (\"Campanula liliifolia\") je třeba ochránit před okusem zvěří, toho jde docílit ponecháním prořezávky na místě. Okus a případné zarůstání v důsledku nerozvážného managementu není jediné ohrožení, jemuž přírodní rezervace čelí. Na lokalitě se projevuje vandalismus přímo cílený na populaci vzácného zvonovce liliolistého. Podle plánu péče dochází k záměrnému poškozování populace zvonovce lidmi.\n\nKarlické údolí je velmi dobře přístupné. Nachází se poblíž frekventované vlakové trati Praha–Beroun a téměř bezprostředně okolo něj vedou dvě turistické stezky (červená a modrá). Kromě přírodních zajímavostí může být pro turisty lákavá zřícenina hradu Karlík, z něhož se dochovaly zbytky zdí a příkop s valem. Založil ho Karel IV. k ochraně nikdy nedobytého hradu Karlštějna.\n\nKarlík se objevil i ve známém díle Jaroslava Vrchlického. Ten se nechal inspirovat zmínkou Václava Hájka z Libočan o tom, že hrádek byl vystavěn pro císařovnu a její doprovod, protože na Karlštejn nesměla vstoupit žena. Na tento motiv pak vznikla veselohra Noc na Karlštejně a následně i stejnojmenný filmový muzikál.\n\n\n"}
{"id": "615636", "url": "https://cs.wikipedia.org/wiki?curid=615636", "title": "Brian Bromberg", "text": "Brian Bromberg\n\nBrian Bromberg (* 5. prosince 1960, Tucson, Arizona) je americký jazzový kontrabasista a také baskytarista, který byl nominován na cenu Grammy Award za své album \"Downright Upright\".\nBrian byl vychováván odmalička jako muzikant, protože jeho otec a bratr hráli na bicí nástroje. Už ve dvou letech se projevil jeho talent na hudbu, když začal bouchat do všech věcí okolo a tak ho jeho otec začal učit na bicí. Ve třinácti letech začal hrát Brian na cello. Později ho učitel vedoucí školní orchestr ve kterém Brian hrál, nasměroval ke kontrabasu. Brian začal hrát s různými skupinami a žádný koncert neodmítnul, takže vystupoval skoro každou noc. V roce 1979, Marc Johnson, basista pracující pro jazzového pianistu Bill Evans, slyšel Bromberga hrát a tak ho doporučil saxofonistovi Stan Getz, který hledal nového basáka. Když Brianovi bylo 19 let a hrál na basu šest let, jel na turné s Stan Getz. Brian začal hrát s dalšími muzikanty světové třídy a také se začal věnovat sólové kariéře.\n\n\n"}
{"id": "615638", "url": "https://cs.wikipedia.org/wiki?curid=615638", "title": "Údolí Viñales", "text": "Údolí Viñales\n\nÚdolí Viñales ( \"Valle de Viñales\") je krasové údolí na západě Kuby. Leží v provincii Pinar del Río 150 km jihozápadně od Havany. Městečko Viñales, podle kterého se údolí jmenuje, leží právě v tomto údolí. Údolí je obklopeno tzv. mogoty, které jsou nejvýraznějším charakteristickým krajinným prvkem celé oblasti. V roce 1999 bylo údolí vyhlášeno za kubánský národní park (\"Parque Nacional Viñales\") a zároveň zapsáno na seznam Světového dědictví UNESCO.\n\nÚdolí, zhruba 10 km dlouhé a 4 km široké, se rozprostírá v pohoří Sierra de los Órganos. Oblast patří ke geologicky nejstarším územím na Kubě, zdejší vápencové horniny jsou asi 170 miliónů let staré. Reliéf byl formován erozí a procesem zkrasovatění, kromě kupovitých a kuželovitých vyvýšenin ve tvaru mogotů, vysokých až 300 metrů, se zde nacházejí také četné jeskynní systémy a podzemní toky.\n\nDůvody zapsání na seznam Světového kulturního dědictví mimo jiné byly:\n\n"}
{"id": "615639", "url": "https://cs.wikipedia.org/wiki?curid=615639", "title": "The Unforgettable Fire", "text": "The Unforgettable Fire\n\nThe Unforgettable Fire je čtvrté studiové album irské rockové skupiny U2, které vyšlo v říjnu 1984. Skupina si najala Briana Ena a Daniela Lanoise jako producenty a pomocníky, protože chtěla experimentovat s více ambientním a abstraktním zvukem. Změna hudebního stylu, která díky tomu nastala, byla velmi výrazná.\n\nNahrávání začalo v květnu 1984 na hradu Slane, kde kapela žila a hledala novou inspiraci. Album bylo dokončeno ve Windmill Lane Studios. Dvě písně textem vzdávají hold Martinu Lutheru Kingovi. \"The Unforgettable Fire\" získalo dobrá hodnocení od kritiků a objevily se v něm tehdy největší hit kapely \"Pride (In the Name of Love)\" a \"Bad\", což je píseň o závislosti na heroinu.\n\nCelková délka: 42:38\n"}
{"id": "615643", "url": "https://cs.wikipedia.org/wiki?curid=615643", "title": "Parosphromenus parvulus", "text": "Parosphromenus parvulus\n\nParosphromenus parvulus je drobná sladkovodní paprskoploutvá ryba z čeledi guramovití (Osphromenidae). Pochází z černých vod Indonésie. Patří k nejmenším druhům rodu, v systému IGL je řazen do skupiny A.\n"}
{"id": "615648", "url": "https://cs.wikipedia.org/wiki?curid=615648", "title": "Bohumila Bloudilová", "text": "Bohumila Bloudilová\n\nBohumila Bloudilová (19. března 1876 České Vrbny (dnes České Vrbné) – 11. srpna 1946 Kolín) byla česká portrétní fotografka a sestřenice Josefa Sudka.\n\nJejí otec Jan se oženil s Annou Sudkovou 15. února 1873.\nOd roku 1894 pracovala v kolínském fotografickém ateliéru Františka Krátkého, kde se také vyučila. Od roku 1906, tedy od svých třiceti let, v Kolíně provozovala svůj vlastní ateliér.\n\nAteliér měl rozlohu asi šedesát metrů čtverečních, běžný dobový ateliér zařízený na fotografování při denním světle, s prosklenou stěnou obrácenou na sever.\n\nAteliér přestala provozovat 1. července 1932.\n\n"}
{"id": "615649", "url": "https://cs.wikipedia.org/wiki?curid=615649", "title": "PubChem", "text": "PubChem\n\nPubChem je databáze chemických molekul. Systém spravuje Národní centrum pro biotechnologické informace (\"National Center for Biotechnology Information\", \"NCBI\"), součást Národní lékařské knihovny, která spadá pod Národní ústavy zdraví (NIH) USA. K databázi PubChem lze přistupovat zdarma přes webové rozhraní. Miliony souborů se strukturami molekul a s popisnými daty lze též zdarma stáhnout z FTP serveru. PubChem obsahuje popisy látek s malými molekulami – s méně než 1000 atomy a 1000 vazbami. Americká chemická společnost se pokusila dosáhnout toho, aby Kongres fungování databáze PubChem omezil, protože údajně konkuruje jejich službě Chemical Abstracts Service (CAS). Do rostoucí databáze PubChem přispívá více než 80 účastníků.\n\n"}
{"id": "615651", "url": "https://cs.wikipedia.org/wiki?curid=615651", "title": "Dvořan", "text": "Dvořan\n\nDvořan (archaicky \"dvořenín\") je člen panovnického dvora, který zde často pobývá a účastní se programu společně s panovníkem. Jednotliví dvořané mohou mít různé postavení. V historii býval panovnický dvůr centrem politického a kulturního dění, často se jednalo o \"stát ve státě\".\n\nMonarchové ve většině případů očekávali, že zejména významní dvořané budou trávit u dvora většinu roku v jejich blízkosti. Ne všichni dvořané byli šlechtici, ovšem šlechtický titul mohli od panovníka získat i v průběhu života. Dalšími významnými skupinami obyvatel, kteří žili u dvora byli duchovní, vojáci (resp. důstojníci), státní tajemníci a ministři (apod.). Jako dvořané mohou být označeni také ti, kteří drželi nějaký dvorský úřad.\n\nV literatuře se objevuje mnoho dvořanů, kteří často sledují své zájmy, kterých vesměs dosahují za pomoci intrik, apod.; v různých dílech se ale vyskytují i charakterní dvořané.\n\n\n"}
{"id": "615655", "url": "https://cs.wikipedia.org/wiki?curid=615655", "title": "ChEBI", "text": "ChEBI\n\nChEBI je zkratka pro anglický název \"Chemical Entities of Biological Interest\" (česky Chemické entity biologického zájmu). Jedná se o databázi a ontologii molekulárních entit zaměřenou na „malé“ chemické sloučeniny; je součástí aktivity Open Biomedical Ontologies. Termín „molekulární entita“ je v tomto kontextu jakýkoli „konstitučně nebo izotopicky jedinečný atom, molekula, iont, iontový pár, radikál, radikálový iont, komplex, konformer apod., identifikovatelný jako samostatně rozlišitelná entita“. Tyto molekulární entity jsou přirozené nebo syntetické produkty vstupující do procesů v živých organismech. Molekuly přímo zakódované v genomu, například nukleové kyseliny, bílkoviny a peptidy odvozené od bílkovin proteolytickým štěpením, nejsou zpravidla zahrnovány do ChEBI.\n\nChEBI používá nomenklaturu, symbolismy a terminologii IUPAC a NC-IUBMB. Databáze je dostupná on-line a lze také stáhnout z FTP serveru (anonymním přístupem).\n"}
{"id": "615660", "url": "https://cs.wikipedia.org/wiki?curid=615660", "title": "Flocculus", "text": "Flocculus\n\nFlocculus (množ. č. flocculi, též auriculae laterales či česky „ouška“) je párová struktura nacházející se po stranách mozečku. Je to součást evolučně prastaré části mozečku, tzv. vestibulárního mozečku (lobus flocculonodularis, archicerebellum), jež leží na spodní straně mozečku na straně přivrácené k mozkovému kmeni. Flocculi vybíhají přibližně ze střední části mozečku (z oblasti vermis) na pravou a levou stranu podél hemisfér mozečku. Ouška vznikají v ontogenezi dříve než vlastní tělo mozečku. Mají zřejmě velký vliv na funkci motorických neuronů, které ovládají okohybné svaly v oku.\n"}
{"id": "615661", "url": "https://cs.wikipedia.org/wiki?curid=615661", "title": "Ladislav Struna", "text": "Ladislav Struna\n\nLadislav Herbert Struna (27. června 1899 v Praze – 14. února 1980 v Praze) byl český herec a malíř.\n\nBěhem svého života si za více jak 60 let zahrál zhruba v 80 českých hraných filmech, většinou se jednalo pouze o malé či vedlejší role, které ovšem byly často velmi výrazné.\n\nPocházel ze středostavovské rodiny, jeho tatínek byl majitel uhlířské firmy. Od dětství rád maloval a kreslil a díky této své celoživotní zálibě se dostal i k práci ve filmové společnosti Wetebfilm, kde pracoval jako filmový výtvarník, maskér, rekvizitář, poslíček a asistent kamery. S filmováním začal již v dětském věku v roce 1913 ve snímku \"Pražský student\" ještě před svým odjezdem na bojiště první světové války, ve filmování pokračoval i po svém návratu ze zákopů první světové války ještě hluboko v průkopnické éře němého filmu. V té době si zahrál v celé řádě němých filmů, z nichž se do dnešních dob dochovaly pouze některé. Jeho filmařská kariéra úspěšně pokračovala i v éře zvukového filmu.\n\nJeho práci u filmu na čas přerušila druhá světová válka, kdy se věnoval především práci v rodinné firmě.\n\nByl poměrně vyhledávaným hercem zejména pro svůj nestylizovaný civilní herecký projev i sytý znělý baryton, často hrál i ve studentských filmech.\n\nSvoji poslední větší filmovou roli ztvárnil ve válečném filmu \"Zbraně pro Prahu\" z roku 1974, kde si zahrál otce hlavního hrdiny, který zde byl i zbrojířem a dělostřelcem v jedné osobě.\n\n\n"}
{"id": "615664", "url": "https://cs.wikipedia.org/wiki?curid=615664", "title": "Viktor Limr", "text": "Viktor Limr\n\nViktor Limr (* 23. července 1974 Ústí nad Labem) je český filmový a divadelní herec.\n\n"}
{"id": "615665", "url": "https://cs.wikipedia.org/wiki?curid=615665", "title": "Chloë Annettová", "text": "Chloë Annettová\n\nChloë Victoria Annettová (* 25. července 1971 Londýn, Anglie) je britská herečka známá především rolí Kristiny Kochanské ve sci-fi sitcomu \"Červený trpaslík\".\n\nVyrůstala ve filmové rodině, její otec Paul Annett je režisérem, podílel se na množství epizod mýdlové opery \"EastEnders\", její matka Margo Annettová je herečkou a dabérkou, bratr Jamie rovněž režíroval některé epizody \"EastEnders\". V 90. letech hrála Chloë Annettová v různých britských televizních filmech, v letech 1997–1999 se stala známou jako Kristina Kochanská v sedmé a osmé řadě seriálu \"Červený trpaslík\". Tuto roli si zopakovala v třídílné minisérii \"Zpátky na Zemi\" v roce 2009.\n\nOd roku 1996 je vdaná za Aleca McKinlayho, bývalého manažera skupiny Oasis.\n\n"}
{"id": "615671", "url": "https://cs.wikipedia.org/wiki?curid=615671", "title": "Okénko", "text": "Okénko\n\nOkénko může být:\n\n\n\n\n"}
{"id": "615675", "url": "https://cs.wikipedia.org/wiki?curid=615675", "title": "Petr Konáš", "text": "Petr Konáš\n\nPetr Konáš (*2. dubna 1983, Žirovnice) je český filmový a divadelní herec. Vystudoval střední školu průmyslovou zeměměřickou v Praze a také vyšší odbornou školu hereckou v Praze-Michli. Má jednoho mladšího bratra Daniela. Od roku 2007 působí v Západočeském divadle v Chebu. Hrál v několika seriálech, např. \"Ordinace v růžové zahradě 2\", kde ztvárnil svůdného hazardního hráče, ale také vynikajícího lékaře MUDr. Roberta Šamberu. Dále účinkoval v seriálu TV Prima \"Cesty domů\", kde hrál MUDr. Šimona Kosíka. V seriálu TV Prima \"Modrý kód\" hrál MUDr. Filipa Kodyma.\n\n"}
{"id": "615678", "url": "https://cs.wikipedia.org/wiki?curid=615678", "title": "Sung Jing-sing", "text": "Sung Jing-sing\n\nSung Jing-sing (​​; 1587–1666), narozený v I-čchunu v provincii Ťiang-si, byl čínský vědec a encyklopedista žijící v Číně na sklonku mingské éry, autor obsáhlé technické encyklopedie \"Tchien-kung kchaj-wu\", vysoce oceňované britským sinologem a historikem čínské vědy a techniky Josephem Needhamem.\n\nSung Jing-sing používal zdvořilostní jméno Čchang-keng ().\n\nSung Jing-sing dosáhl pouze skromné kariéry. Narodil se roku 1587 v nevýznamné rodině provinční džentry. Roku 1615, v osmadvaceti letech, složil provinční úřednické zkoušky. U metropolitních zkoušek ale opakovaně propadl, neuspěl ani napopáté roku 1631. Poté působil v nižších funkcích v provinční správě a věnoval se svému vědeckému a encyklopedickému dílu. Po pádu dynastie Ming roku 1644 odešel ze státní správy.\n\nSung Jing-singovým nejznámějším dílem je encyklopedie \"Tchien-kung kchaj-wu\" (, \"Zužitkování děl přírody\") publikovaná roku 1637. Encyklopedie popisuje širokou škálu nejrůznějších mechanismů, strojů a pomůcek používaných v tehdejší Číně. Vypočítává nejrůznější mechanické a hydraulické stroje používané v zemědělství a zavlažování, plavební technologie včetně typů lodí a potápěčského vybavení, postupy výroby hedvábí a tkaní látek, stejně jako produkci cukru a soli, metalurgické znalosti, výrobu střelného prachu, používaného mimo jiné k výrobě námořních min. Nezanedbává ani popis těžby rud a výroby kovů.\n\n"}
{"id": "615682", "url": "https://cs.wikipedia.org/wiki?curid=615682", "title": "Tommy Lee Jones", "text": "Tommy Lee Jones\n\nTommy Lee Jones (* 15. září 1946, San Saba, Texas, USA) je americký herec a režisér. Je znám především pro své role ve filmech \"Uprchlík\", \"Šerifové\", \"Batman navždy\", \"Muži v černém\" (i druhý a třetí díl) a \"Tahle země není pro starý\".\n\nNarodil se v San Sabě v Texasu. Jeho matka byla policistka, učitelka a majitelka obchodu, a otec pracoval na ropném poli. Vystudoval St. Mark's School of Texas a chodil na Harvardovu univerzitu, kde byl spolubydlícím Al Gora. Zde také hrál americký fotbal. Absolvoval v roce 1969 \"cum laude\" (s pochvalou) a získal titul bakalář svobodných umění.\n\nPoté se přestěhoval do New Yorku, aby se stal hercem. Jeho první vystoupení na Broadwayi proběhlo v roce 1969. V roce 1970 zahrál svou první filmovou roli.\n\nV roce 1980 byl poprvé nominován na Zlatý glóbus za roli ve filmu \"První dáma country music\". V roce 1983 získal cenu Emmy za roli vraha Garyho Gilmora v televizní adaptaci knihy \"Katova píseň\" spisovatele Normana Mailera.\n\nV devadesátých letech se Jones výrazně prosadil díky filmům jako \"Uprchlík\", kde hrál s Harrisonem Fordem, \"Batman navždy\", kde hrál s Valem Kilmerem, a \"Muži v černém\", kde hrál s Willem Smithem. Za roli v \"Uprchlíkovi\" získal Oscara za nejlepší mužský herecký výkon ve vedlejší roli. V roce 1991 získal další nominaci na Oscara za roli ve filmu \"JFK\".\n\nJones hrál s režisérem Clintem Eastwoodem ve filmu \"Vesmírní kovbojové\" z roku 2000.\n\nV roce 2007 si zahrál ve dvou významných rolích, a to ve snímcích \"V údolí Elah\" (za kterou byl nominován na Oscara) a oscarovém \"Tahle země není pro starý\".\n\nOd roku 2006 pracuje jako mluvčí pro japonskou společnost Suntory. Objevil se také v několika japonských televizních reklamách firmy Boss Coffee.\n\n\n"}
{"id": "615684", "url": "https://cs.wikipedia.org/wiki?curid=615684", "title": "Možná že odcházíme", "text": "Možná že odcházíme\n\nMožná že odcházíme je sbírka dvaceti existenciálních povídek, které napsal Jan Balabán, poprvé kniha vyšla roku 2004 (v nakladatelství Host). Povídková sbírka byla oceněna v anketě Lidových novin roku 2004 a roku 2005 byla oceněna cenou Magnesia Litera za prózu.\n\nPovídky většinou vykreslují postavy ve zlomových okamžicích života, neboli v okamžiku životní krize.\n\nHlavní postavou je alkoholik Emil, myslí na svého bratra, který pracuje jako inženýr v továrně na parfémy, díky němu měl vždy po ruce čistý líh. Zatím co jeho bratr v opilosti sváděl laborantky, tak Emil usnul dřív, než začala zábava. Když ráno Emil trpí kocovinou, vzpomíná na svou bývalou rodinu, ale už o ní nic neví, zdá se mu, že je starým omšelým autem s novými gumami. Emil se konečně probudí úplně, zavolá své přítelkyni, zdravotní sestře, krátký rozhovor ho nezajímá, jde tedy nakoupit do nonstop obchodu, dva otrapové před ním kupují krabicové víno a Emil myslí na čistý líh.\n\nHans přijel za farářem, ten se i s manželkou stěhuje, a tak nabídl Hansovi, že si může odvézt knihy, které se povalují na půdě. Farář Hansovi vypráví, že chtěl pro ženu vybudovat na půdě ateliér, žena tak trochu maluje, ale nějak se k tomu nedostal. Poté jde Hans na půdu, při přebírání knih si vzpomněl na Dianu, ženský akt, malovaný uhlem, jež namaloval jeho bratr. Našel ji na půdě mezi knihami, přímo pod nohama měla napsáno „Velká je Diana Efeských“ (pohané v Efesu to pokřikovali na Apoštola Pavla, když zvěstoval evangelium). Hans si chtěl malbu odnést, ale nemohl to udělat a nechal ji tam. Odnáší si jen pár knih, fara zůstává opuštěná, Hans odjíždí a říká si, že příště si už Dianu vezme.\n\nChlapec Jaromír nalézá malou dubovinu, myslí si, že o ní nikdo neví, a tak se stává jeho tajemstvím.\nMagda se cítí dusivě, ve svém panelákovém bytě, šla na svůj zamřížovaný balkón, zamřížovaný je proto, že balkón v prvním patře je ve výšce jen několika metrů, kvůli tomu pro jistotu zamřížoval balkón i soused bydlící nad Magdou, a pak ten nad ním, sami si tak vyrábíme vlastní vězení. Magda si zapálí cigaretu, vzpomíná na svého chlapce, přeje si s ním zajít do dubového lesíka, doufá, že je tam nikdo nenajde.\n\nLudvíka, který pracuje v kanceláři, navštívil podomní prodejce a nabízel mu hudební CD, Ludvík obchodníka vyhodil. Ludvík dříve studoval teologii, ale skončil u rutinní počítačové práce (svou práci přirovnává k práci opisovačů not, jež kopírovaly partitury, které nikdy neslyšeli). Po práci jde sám do baru Pelikán, bar je poloprázdný, u baru sedí obchodník, kterého ráno Ludvík vyhodil, obchodník mluví s barmankou, rád by si poslechl nějaké CD, které prodává, protože je nikdy neslyšel, vypráví o své rodině, je rozvedený, jeho druhá žena mu zakázala styk s dětmi, jeho kluk začal fetovat, ale má i dceru, která podle něj má perspektivu. Barmanka spustí v přehrávači jedno CD. Ludvík, je poslouchá a pak vzpomíná, co se přihodilo u rybníka Bethezda, nějaký chromý nebožák mnoho let volal Ježíše, že nenašel nikoho, kdo by ho odnesl do vody, Ježíš ho uzdravil. Ludvík si náhle chtěl koupit CD, které obchodník prodával a obchodníkovi tak trochu pomoci, ale obchodník už odchází a hrající CD ponechá barmance jako dárek.\n\nUršula je žena v domácnosti, její manžel je lékař Roman Hradílek, se svým přítelem Wagnerem chodívá často na pivo. Uršula je nešťastná ze svého života, ubijí ji stereotyp, děti, tchyně, nákupy – každodenní stejnost. Několikrát denně se koupe, aniž je díky tomu šťastná, dříve pracovala na univerzitě, ale poté už nechtěla hledat novou práci, znechutila ji ta představa. Roman jede zítra na soustředění s ragbistkami, Uršula šla ven, šla do obchodu, i když nepotřebovala nic koupit, na benzínce potom kopila kondomy a cigarety („Jako děvka“). Kondomy přibalila Romanovi do kufru, teď už je ji všechno jedno.\n\nU nákupního střediska Rozlet jsou kolotoče, fotograf Bednář tam fotil holčičku v laminátové labuti, byl s ním jeho známí, novinář Hans. Hans jel s Bednářem do jeho domu, kde byla jeho žena, zpěvačka Alice Bednářová, mají krásný dům, ale takový dům se stává pastí pro mladé umělce. Bednář se s Alicí vlastně už rozešel, jen „na oko“ spolu nadále žijí. Bednář má před sebou první velkou výstavu, Hans o ní píše článek, dostal za svou práci od Bednáře fotku labutě. Hans posléze odjíždí, v tramvaji si prohlíží fotografii, vzpomíná, jak jako malý kluk jel na dětském kolotoči, jel sám, neměl přátele, ani teď je nemá, pozoroval starší kluky a holky a bolelo ho u srdce, stejně jako ho bolí u srdce teď.\n\nLeoš, učitel katedry historie, nalezl ve schránce dopis, nevěděl od koho je a neodhodlal se ho otevřít.\nPo práci nechtěl jít domů, šel tedy do hospody U mrtvoly, ale ta byla právě přestavována na asijské bistro, zašel tedy hospody Pub u třešní, kterému se říkalo U komunistů, protože hospoda byla majetkem strany. Popíjel a rozjímal o komunismu. Přiopilý pak šel domů, doma roztrhal a vyhodil onen neotevřený dopis. Po pár dnech ho navštívila pisatelka dopisu, jeho neznámá starší sestra, Elena. Při kávě si spolu příjemně popovídali, Elena žije sama, stejně jako Leoš, oba v sobě našili spřízněné duše, na noc Elena odešla do hotelu, Leoš ji objal a bylo mu velmi smutno, že odchází.\nHans řeční o svém teriéru podobnému psu (tvrdí, že pes nosí ve svém srdci svého pána a vždy se snaží poslechnout hlas pána), podle Anny Marie, se kterou má Hans děti, Hans mluvil skrze psa k sobě samému (psovi závidí pána a vlkovi svobodu). Teriéru podobný pes se jmenuje Tom, podle Toma Jonese z knih Henryho Fieldinga, které nalezl azyl u lehkých dívek, stejně jako pes Tom. Anna tvrdí, že je u nich Tom šťastný, neví čí je, je u nich v bezpečí, nic mu nechybí a nechce být jinde, Hans ji ale odporuje, tvrdí, že to Tom možná jen předstírá a ve skutečnosti čeká na hlas svého pravého pána.\n\nMichal s Věrou lezou po horách a povídají si spolu o ptácích. Michal Věře vypráví, že když mu bylo dvanáct, tak našel mrtvého hýla, maminka mu řekla, aby ho vyhodil, kvůli infekcím, a tak poprosil otce, který pracoval na hygienické stanici, aby mu ho vycpal. Po nekonečném několikadenním čekání mu otec přinesl jen ptačí kostru s ohavným sternem (mohutná hrudní kost, na níž jsou upnuty létací svaly), ale to už nebyl Michalův hýl, kostra se po letech někde ztratila. Michal přemýšlí, že kdyby existovali andělé a uměli by létat, tak by jejich kostra musela vypadat úplně jinak, Věra mu odpovídá otázkou, proč by bůh stvořil ptáky, kdyby uměli létat andělé.\n\nHoral Vladek žije sám na samotě za Ostrou Horou v chalupě po dědovi. Chalupa chátrá, Vladek se o ni příliš nestará, sotva obhospodaří zvířata a jiné nezbytné práce. Vladek se narodil v Havířově, vyučil se elektrikářem u Bytostavu, instaloval elektrické obvody v nově vznikajících havířovských bytech, posléze se odstěhoval na samotu, chvíli dojížděl do práce, ale posléze dojíždění vzdal, přistavil k chalupě přístavbu, ve které stejně nikdy nebydlel. V hospodě mu chlapi poradili, aby přístavbu pronajal „lufťákům“, a tak se zanedlouho k Vladkovi nastěhoval pár z Ostravy (za 10 Kč za den).\nOstraváci – Pavla a Milan (učitel) – jsou milenci, Milan má rodinu. Pavla se Vladka bojí – bojí se, že je zabije sekerou. Pavla se také bála, myslela, že viděla ducha, šlo ale o opilého Vladka a opilou Božku, kterou Vladek vezl na pohotovost. Jedné noci Vladek pozoroval Ostraváky, jak spí. Ráno nato Ostraváci nebyli doma. Vladek se o ně bál, naštěstí je ale uviděl – byli na procházce, a tak si nalil ostružinové víno, pozdravil se se svými „lufťáky“ a zvolal „Decko do chodníčka!“\n\nPár Timi (evangelík) a Gabriela (ateistka) spolu jdou na hřbitov poklidit hrob Gabrielina dědečka, Čestmíra – jako každý poslední pátek v měsíci; Gabriela chodí „za dědou“ ráda. Pro Gabrielu je velmi důvěrné, když jde Timi s ní. Timimu se nezdá, že Gabriela chce jít na hřbitov v plavkách, ona mu začne vyprávět, že děda byl na ženské, ale prý nesnášel pohled na nahé tělo, protože pracoval v koncentráku Birkenau a vyklízel plynové komory od mrtvol. Po válce si vzal Gabrielinu babičku, pil a vůči lidem se choval velmi arogantně, babičku dohnal do blázince, zesměšňoval Gabrieliny rodiče, ale Gabrielu měl rád, asi jen ji. Na hřbitově, když Gabriela poklízela dědův hrob, tak v ní Timi uviděl anděla Gabriela. Po návštěvě hřbitova plavali nazí v nedaleké štěrkovně, kde smývali svou vlastní hanbu.\n\nSestra na oddělení psychiatrie dává pacientům možnost jít si zakouřit. Do kuřárny se odebírají dva muži – Dr. Kraus, biolog (kterého opustila manželka), jenž je v léčebně kvůli pití, a Pavel Červenka zvaný Paloš, častý pacient léčebny. Primářka poprosila Krause, aby s Palošem promluvil. Paloš doktorovi vypráví o svém životě. Do léčebny se přihlásil dobrovolně, je bezdomovec, ale přebýval i v domě s rodiči. Jenže rodiče nepracovali a neplatili nájem, jeho bratři, Peťoš a Kájoš v Husákově éře seděli ve vězení za příživnictví. Kájoš nedokončil průmyslovou školu, protože se mu nechtělo učit, ale naučil se svařovat a občas si přivydělal na brigádě. Když je vystěhovali z bytu, dostali nízký výměr za byt (30 000Kč) a tak ho s bratry téměř celý propili. Poté bydleli chvíli v Kašparově chatě (Kašpar byl manžel Kájošovy sestry, posléze ji opustil a jejich dcera Eva skončila v dětském domově), pak si za poslední peníze koupili maringotku. Kájoš chtěl vykopat cedr a prodat ho, Péťoš kradl poklopy od kanálů a zuřil, když je v nemocnici vyměnili za betonové. Také Kraus si myslel, že výměna poklopů není řešení. Vykopali tedy cedr, do vzniknuvší díry pohřbili urnu s popelem své matky, za cedr dostali 400 Kč a Péťoš ještě ukradl kladivo. Svůj výdělek propili. Péťoš přesvědčil ostatní, aby s ním šli kladivem rozmlátit ty betonové poklopy u nemocnice. Kladivem v záchvatu zuřivosti rozbil i nějaká auta. Přijela policie a Peťoš asi půjde na šest let do vězení. Po kuřácké přestávce Kraus řekl primářce, že Paloš je vlastně v pořádku. Primářka poradila Krausovi, aby i on našel svůj způsob, jak být v pořádku.\n\nHans se svým patnáctiletým synem, kvůli výluce na trati skončil ve Vítkovicích, místo na hlavní nádraží, syn tam byl poprvé v životě, Hans po deseti letech. Nádraží ve Vítkovicích bývalo hlavní nádraží, nyní jde o pouhou zastávku, tramvaje na nehostinné místo téměř nejezdí, jdou tedy pěšky. Hans, nevěří svým očím, netušil, že v „periferii v centru města“ ještě někdo žije. Došli na náměstí, ze kterého už jezdí více tramvajových linek, chvíli zašli do hospody, ve které sedělo pár zamlklých tváří, Hans vyprávěl synovi, jak ve Vítkovicích dříve pracoval. Když dopili, Hans pocítil, že i on se stává periferií uprostřed synova srdce.\n\nJaromír nese domů víno a zákusky, trápí ho, že nákup nemůže uložit do aktovky a přemýšlí o své dívce Lence, před ní žil sám, cítil tehdy prázdnotu, večírky s přáteli, ani Alenka, která se s ním v opilosti vyspala, mu od prázdnoty nepomohly. Velmi se mu líbili obrazy Zdeňka Buriana, nejen ty známé obrazy pravěku, obdivovával je a utěšovali jeho srdce. Lenka, je vlastně první žena, která Jaromíra poslala do obchodu pro víno a zákusky.\nLenka byla na Jaromíra velmi zvědavá, zaujal ji, když se s ním setkala u Hanse, Jaromír si vybíral knihy k zapůjčení. Posléze ho Lenka navštívila v jeho staromládeneckém bytě, poslala ho na nákup, když čekala, až se vrátí, zjistila, že byt je udržován v relativní čistotě a v pořádku. Na balkónové zdi, pod rákosovou rohoží objevila Jaromírovu malbu pouště s ještěrem (asi triceratopsem).\n\nDívenka Katka trpěla nevyléčitelnou chorobou, ležela v nemocnici a často přemýšlela o matematice, která ji fascinovala. Zaujala ji 0, nelze jí dělit, ale lze jí násobit, znamená nic, ale při násobení spolkne jakékoliv a promění ho v „nic“. Katka není šťastná, trpí bolestmi a nespavostí.\nKatčin otec je zoufalý, den před štědrým dnem si rodiče odváží svá dítka domu, Katka ale musí zůstat. Snaží se s Katkou hrát imaginární šachy, ale po pár tazích se ztrácí. Jde i s Katčinou matkou do Katčina pokoje, vypráví ji pohádku, Katka se ho poté zeptá kolik je čísel, odpoví ji, že nekonečno (tedy za posledním číslem v řadě je vždy ještě jedno). Katka je ráda, protože ten kousek času, který jim spolu zbývá, bude stejně dlouhý, jako všechny časy na světě.\n\nRoman s Uršulou, měli syna Roberta (pojmenován kompromisem, mezi návrhy jmen obou rodičů – ROman po otci a po Uršulině otci, NorBERT). Robert se nedívá rád lidem do očí, když s nimi mluví, je velmi plachý. Roman byl s Robertem na cyklistickém výletě, po cestě narazili na „salámové koně“, když Roman Robertovi vysvětlil, že koně jsou salámoví, protože jde o herky, které brzy skončí v koňském salámu, tak byl Robert velmi nešťasten, že lidé jedí, tak krásná zvířata, jako jsou koně. Přepadalo je silné krupobití, které museli přečkat pod širým nebem, krupobití se brzy přehnalo, otec se synem zjistili, že jen pár kroků, od místa kde stáli, byla dřevěná bouda, ve které se mohly před kroupami ukrýt. Na mostě přes Odru, potkali asi sedmnáctiletou dívku, Roman se na ni usmál, ona jeho úsměv opětovala.\n\nVladimír ležel v posteli a civěl do stropu, byl vyčerpán svými dětmi, kterým připravil večeři a přečetl jim pohádku, pohádal se totiž se svou ženou Editou, ona mu vyčítala, že chodí do hospody, on ji, zase vyčítal jejího milence Karla. Edita mu v noci zavolá, Karel ji opustil, požádala ho, aby pro ni přijel do kanceláře. Vladimír pro ni přijel a trpělivě na ni čekal, než se odhodlá opustit kancelář, která ji poskytuje, jakýsi azyl. Jeli spolu domů, Edita vyčerpáním usnula v autě, Vladimír jel úmyslně okružní silnicí, chtěl si ten okamžik užít, protože ráno může být zase všechno jinak.\n\nOlda je technik a lingvista, pracuje jako technický projektant, jeho manželkou je Betyna. Olda s Betynou jdou k psychologovi Nedomovi, Olda totiž trpí ornitofóbií (fóbie z ptáků), vadí mu dokonce i ona známá metafora s penisem, jeho penis se mu proto hnusí. Skutečně první záchvat ornitofóbie ho postihl, když mu Betyna řekla, že čeká dítě, Andreu. Oldův spolužák, Míla Kučera, prozrazuje Oldovi, že jako řezník se dřív bál zabíjení zvířat, dokud si to nezkusil. Posléze Oldovi sehnal krocana, kterého Olda zabil, tato zkušenost Oldovi mírně pomohla.\n\"(název povídky, podle písně The Plastic People of the Universe)\"\n\nHans debatuje s malířem Michalem v jeho ateliéru o skutečně „nevinném obrazu“, zda opravdu takový může existovat. Hans není gay, ani transvestita, ale nosí v sobě, tak trochu ženu, třeba porno ho znechucuje. Michal, naopak často užívá pornografické náměty ve většině svých obrazů, porno na něj působí neuvěřitelně. Hans se rozčiluje, že bizarnost vládne světu.\nV novinách se objevuje zpráva, o čečenském teroristickém útoku na moskevské divadlo, policie na teroristy použila plyn, který zabil i většinu nevinných lidí uvnitř divadla.\nPři Hansově další návštěvě Michalova ateliéru ukazuje Michal Hansovi svůj nový obraz „Mrtvá teroristka“. Tvář teroristky se podobá Hansově tváři, obraz už koupil nějaký boháč, pověsil ho ve svém klubu, kam se na něj Hans bude chodit dívat.\n\nLékař Karel Chudoba je vdovec, po smrti ženy Sofie se o něj starají jeho děti, trpí totiž Alzheimerovou chorobou, svému vnukovi vypráví o skutečném významu slov pacient (z latiny, trpělivý, trpící; nyní slovo znamená, netrpělivce, který odmítá nést svůj úděl nemocného člověka) a protekce (kdysi znamenalo ochranu, slabšího silnějším; nyní jde o kšeft, ochranu, za úplatu), neměl při tom ani tušení, jestli ho vnuk poslouchá.\nTim si poté vykládal se svou matkou Emílií, její, teď už nebožtík, manžel ji bil, Timi, nechápal, proč mu to říká. Pak se ji zeptal, proč mu říká Timthy, vysvětluje mu, že jde o spojení evangelické tradice a útěku z toho místa (jde o biblické jméno, ale také jméno chlapce z povídky Raye Bradburyho, který s rodiči prchne na Mars, před atomovou válkou. Emílie, povídku četla, za studené války, když byla vážná hrozba třetí světové války).\nChudobovi se mírně navrátilo vědomí, pomalu se procházel po zahradě, mluvil o smrti, a brankou vstoupil do slunečného zářijového dne.\nVe Švandově divadle uvedli v březnu 2014 stejnojmennou divadelní hru na motivy knihy a dalších Balabánových děl \"Jsme tady\" a \"Zeptej se táty\".\n\n"}
{"id": "615687", "url": "https://cs.wikipedia.org/wiki?curid=615687", "title": "Klára Jandová", "text": "Klára Jandová\n\nKlára Jandová (* 15. listopadu 1979 v Praze) je česká herečka a dabérka.\n\n\n\n"}
