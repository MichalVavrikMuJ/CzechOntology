{"id": "690409", "url": "https://cs.wikipedia.org/wiki?curid=690409", "title": "Bouře (Fibich)", "text": "Bouře (Fibich)\n\nBouře (Op. 40) je opera (zpěvohra) o třech jednáních českého skladatele Zdeňka Fibicha na libreto českého básníka Jaroslava Vrchlického, napsané na námět stejnojmenné hry Williama Shakespeara. Poprvé byla provedena dne 1. března 1895 v Národním divadle v Praze.\n\nPo opeře \"Nevěsta messinská\" (1884), která se stala předmětem mnoha kritických polemik a u publika propadla, se Fibich na delší dobu od operního média odvrátil. V cestě za přiblížení opery dramatu započaté „Nevěstou“ pokračoval směrem k melodramu a v letech 1889-1891 vytvořil melodramatickou trilogii \"Hippodamie\". Návrat k tradičnější podobě hudebně-dramatické tvorby souvisí mimo jiné s počátkem Fibichova intenzivního milostného vztahu s Anežkou Schulzovou, který se datuje od roku 1892, s mezinárodním úspěchem, který zažil téhož roku při vídeňském provedení \"Námluv Pelopových\" a symfonie č. 2 Es dur, ale i se studiem děl Mozarta, Čajkovského a Rimského-Korsakova, jejichž vliv se v novém operním projektu odráží.\n\nSe žádostí o libreto na „světový“ (tedy i v mimočeských divadlech uplatnitelný) námět se Fibich obrátil na básníka Jaroslava Vrchlického. Skladatel již od počátku 80. let 19. století udržoval úzký styk s literáty z kruhu lumírovců a zejména s Vrchlickým. Libreto \"Bouře\" je vyvrcholením jejich dlouhodobé spolupráce, jejímiž plody byly dříve kantáta \"Jarní romance\", koncertní melodramy \"Královna Emma\" a \"Hakon\", předehra k \"Noci na Karlštejně\", klavírní cyklus \"Z hor\" a především \"Hippodamie\". Pro Vrchlického byla \"Bouře\" první operní libreto, které napsal; z hudebně-dramatických útvarů se dosud setkal jen se scénickou kantátou (\"Švanda dudák\" pro Karla Bendla) a oratoriem (\"Svatá Ludmila\" pro Antonína Dvořáka). Oba autoři měli ke shakespaerovské tematice a konkrétně k \"Bouři\" vřelý vztah. Ostatně Fibich již roku 1880 zkomponoval předehru \"Bouře\", kterou využil i při kompozici opery.\n\nV operním zpracování Shakespearovy \"Bouře\" nebyl Fibich osamocen, na stejný námět před ním i po něm napsalo svá díla téměř padesát dalších skladatelů, například Johann Rudolf Zumsteeg: \"Die Geisterinsel\" (1798), Jacques Fromental Halévy: \"La tempesta\" (1850), Frank Martin: \"Der Sturm\" (1956), Thomas Adès: \"The Tempest\" (2004).\n\nPartitura vznikala poměrně rychle v letech 1893-94 a byla ihned přijata k provozování Národním divadlem; Fibich se zmiňovanými úspěchy na počátku 90. let definitivně zařadil mezi nejvýznamnější české skladatele. Premiéra se konala 1. března 1895 v pečlivé výpravě a v režii samotného ředitele Národního divadla F. A. Šuberta. Domácí i zahraniční kritika byly vesměs příznivé a \"Bouře\" se dočkala do konce roku 13 repríz, než ji z repertoáru vytlačila Fibichova následující opera \"Hedy\".\n\n\"Bouře\" spolu se dvěma následujícími operami \"Hedy\" a \"Šárka\" jsou tradičně zařazovány do tzv. „lyrické“ nebo též „erotické trilogie“.\n\nLibreto \"Bouře\" bylo vydáni při příležitosti premiéry roku 1895, klavírní výtah vyšel o dva roky později. Celou partituru vydalo nakladatelství Dilia.\n\nV libretu \"Bouře\" se Vrchlický přidržuje Shakespearovy hry s několika odchylkami. Text je pro účely operního zpracování přirozeně značně zkrácen, pět jednání je staženo na tří, rovněž jednotlivé scény jsou sloučeny. V souladu s požadavky na zhudebnění jsou posíleny příležitosti pro nasazení sborů (duchů a lidí-trosečníků), co nejvíce je využit hudebně efektní kontrast mezi éterickým Arielem a nízce tělesným Kalibanem, v souladu s Fibichovou snahou o lyrizaci tématu je hlavní pozornost věnována milostnému vztahu Fernanda a Mirandy vystavenému řadě zkoušek. Zejména Vrchlický doplnil scénu jejich šachové partie, při které se musí oba milenci ovládat a nedat nijak fyzicky najevo svou lásku. Tato pasáž je autostylizací Fibicha jako Fernanda a Anežky Schulzové jako Mirandy v jejich tehdejší situaci. Vedle toho Vrchlický pozměnil vyznění postavy Prospera („Ne kouzelník, však člověk, král“) po vzoru zejména moudrého Sarastra z Mozartovy \"Kouzelné flétny\". Celkové pohádkové, féerické náladě odpovídá dramatická stavba spočívající v rychlém sledu poměrně krátkých, kontrastních scén.\n\n\"Bouře\" je „nejsvětlejší opera Fibichova“, jeho „jediná hudební pohádka“, totiž i jediná opera, která končí šťastně. Tím navazuje na dosud nejúsměvnější Fibichovo dílo, kantátu \"Jarní romance\" rovněž na text Vrchlického. Zejména ve scénách s Kalibanem se objevuje i humor, jinak ve Fibichových dramatických dílech chybějící, snad až na náznaky v \"Hedy\". Podobně jako v jiných Fibichových operách zde hraje velkou roli osud, v tomto případě však zosobněný Prosperem, který moudře a dobrotivě řídí kroky ostatních postav – na rozdíl od neúprosného, neosobního tragického osudu v \"Nevěstě messinské\", \"Hippodamii\" nebo v \"Pádu Arkuna\".\n\nFibich tuto operu psal ve velmi intenzivní tvůrčí etapě, v níž vznikla řada významných děl (symfonie č. 2, selanka \"V podvečer\", klavírní kvintet). Především se ale doba kompozice \"Bouře\" časově shoduje se vznikem množství drobných klavírních skladeb a náčrtů později uspořádaných do I. řady \"Nálad, dojmů a upomínek\", pro něž nalezl inspiraci ve svém vztahu s Anežkou Schulzovou. \"Bouře\" mezi Fibichovými operami vyniká četností hudebních motivů, z nichž řada byla převzata z klavírního cyklu nebo do něj našla zpětně cestu z náčrtů opery (určení jednoznačné priority nebí vzhledem k současnému vzniku vždy možné). Tak například z \"Dojmů\" věnovaných popisu Anežčiny osoby byl převzat jak nadpozemsky průzračný motiv Ariela (Dojem č. 94), tak i přízemně tělesný motiv Kalibana (Dojem č. 119). Příznačné motivy hlavních hrdinů, Fernanda a Mirandy, vznikly transformací Dojmů č. 98-100. Jeden z nejvášnivějších motivů, ozývající se v okamžik Fernandova zamilování při výkřiku „Královno má!“, odpovídá náladě č. 44 \"Anežka ve fialových šatech\". Celý soubor motivů byl přejat do předehry ke 3. jednání a do následující ústřední šachové scény, kdy duchové našeptávají Fernandovi a Mirandě erotické myšlenky: při zmínce o vlasech zní Dojem č. 51 \"Anežčiny vlasy\", o očích Dojem č. 56 \"Anežčiny oči\", při polibku Dojem č. 53 \"Anežčina ústa\".\n\nOba hlavní motivy opery, motiv bouře a motiv lásky (nejčistěji při vyznání Fernanda na počátku 2. dějství \"Však ona je tak spanilá a milá\"), mají starší historii, pocházejí totiž ze zmíněné programní ouvertury \"Bouře\" z roku 1880.\n\n\"Bouře\" je nejméně „wagnerovská“ z Fibichových oper. Skladatel sice využívá příznačných motivů, ale často spíše v náladotvorném než dramatickém duchu. V některých případech dokonce, zcela proti wagnerovským zásadám hudebního dramatu, až dodatečně podložil text hotové hudbě. Nejde ani tak o drama jako o lyrickou pohádku, „zpěvohru hýřivých náladových barev“ (J. Jiránek). Každá postava má zcela jiný hudební charakter (kouzelník Prospero, milenci Fernando a Miranda, vzdušný duch Ariel, netvor Kaliban, jeho lidští kumpáni Stefano a Trinkulo, trosečníci, duchové), k tomu přistupují zvukomalebné přírodní obrazy. Za nejlepší místa opery je považováno milostné vyznání Fernandovo ve 2. dějství, orchestrální úvod ke 3. dějství a celkově rozsáhlé dvojzpěvy ústřední milenecké dvojice.\n\nInscenační pěstování \"Bouře\" bylo především doménou pražského Národního divadla. Po prvním novém nastudování roku 1912 připraveném Karlem Kovařovicem byly další inscenace uvedeny k fibichovským výročím v letech 1920, 1925 a 1935. Ostatní česká divadla ji hrála řidčeji (Brno 1909, 1936, Moravská Ostrava 1925…).\n\nV poválečné době byla \"Bouře\" prováděna mnohem méně. Pražské Národní divadlo a Zemské divadlo Ostrava ji nastudovaly roku 1947, poté ji uvedlo ještě Divadlo Josefa Kajetána Tyla v Plzni roku 1962 a poslední českou inscenací byla inscenace Národního divadla z roku 1969 (premiéra 11. dubna, derniéra 30. října). Dosud poslední inscenaci Fibichovy \"Bouře\", a současně její první zahraniční provedení (nepočítáme-li jedinou slovenskou inscenaci, totiž ve Státním divadle Košice, premiéra 17. 12. 1961), uvedlo divadlo v německém Bielefeldu. Premiéra se konala 31. března 2007 a představení dne 21. dubna přenášela rozhlasová stanice DeutschlandRadio; z tohoto přenosu existuje i neoficiálně dostupný záznam.\nV prosinci 2016 je plánována premiéra nové inscenace opery v Ostravě.\n\nNa malém ostrově vládne Prospero, bývalý milánský vévoda. Kdysi se raději věnoval tajným vědám a vládu důvěřivě přenechal svému bratru Antoniovi, ale ten jej lstí s pomocí neapolského krále Alonsa zbavil trůnu a zanechal – i s malou dcerkou Mirandou – v malém člunu na širém moři. Jen díky dvořanu Gonzalovi, který Prosperovi a Mirandě zanechal v loďce potravu a pár nejdůležitějších knih, se oba mohli zachránit na lidmi neobydleném ostrově. Prospěro, znalý tajných věd a kouzel, přemohl dosavadního pána ostrova Kalibana, syna čarodějky Sycorax.\n\nNa moři zuří bouře. Miranda se strachuje o loď, kterou poblíž ostrova zmítají vlny, a prosí otce, aby posádku korábu zachránil. Prospero jí vysvětluje, že bouři rozpoutal on sám, neboť na lodi se nacházejí Antonio a Alonso se svými lidmi; svržený vévoda chce využít příležitosti a oba ztrestat (árie \"Let dvanáct s tebou tady přebývám\"). Miranda je otcovým vyprávěním unavena a usíná.\n\nPřilétá duch Ariel, jenž je Prosperovi poddán. Na pánův rozkaz utišil bouři a všechny trosečníky dostal ve zdraví na břeh, i loď je opět vcelku a čeká v zátoce. Propustí jej nyní Prospero ze služby (árie \"Na valném moři bez hrází mhou\")? Ale Prospero připomíná Arielovi vděčnost, kterou je mu duch povinován za osvobození z otroctví u čarodějky Sycorax, a prozatím odmítá. Nařizuje Arielovi, aby trosečníky rozptýlil a pomocí přeludů vodil bezcílně a do úmoru po ostrově. K Prosperovi nechť přivede jen Alonsova syna Fernanda, který se má stát Mirandiným manželem. Miranda procitá; otec jí do spánku přičaroval sen o krásném mladíkovi (árie \"Ach, byl to krásný sen!\").\n\nPak Prospero spílá svému sluhovi Kalibanovi a nemilostivě mu ukládá úkoly. Ten mu vyčítá, že jej vévoda zbavil vlády spočívající ve slastném lenošení, žádá po něm jako odškodnění za manželku Mirandu a nakonec mu vyhrožuje odplatou – aniž by to s Prosperem pohnulo. Ten poté chráněn neviditelným pláštěm pozoruje, jak Ariel a duchové vodí sem a tam zmatené ztroskotance (sbor se sóly \"Ostrov plný vděků luzných\").\n\nAriel přivádí Fernanda a se sborem duchů mu zpívá o domnělé otcově smrti (Fernandova árie \"Jdu za hudbou a nevím sám, kde zní… Na břehu v skalní moře zátoce\"). Při pohledu na Mirandu Fernando zapomíná na otce a je dívkou okouzlen. Miranda žasne, že se jí zjevil mladík ze snu. Ze vzájemného uchvácení je vytrhne Prospero. Nejprve Ferdinanda záměrně urazí, aby se z jeho reakce přesvědčil o mladíkově statečnosti, pak se s ním však smíří a předvede mu svou kouzelnou moc. Chce-li Fernando získat Mirandu, musí nejprve Prosperovi sloužit tuhou prací a k jeho dceři se pod trestem smrti nesmí ani přiblížit.\n\nV hlubokém tropickém pralese Ferdinand kácí stromy a štípe a rovná dříví, přitom uvažuje o vysilující práci, o ztracené vlasti i o Mirandě (árie \"Již ruka moje zemdlela\"). Miranda jej lituje a přichází mu pomoci. Oba si přísahají věčnou lásku (duet \"Mne máte rád, já se vám líbím!\"). Prospero to sleduje se zalíbením, ale když se milenci chtějí obejmout, zasáhne a rozvádí je.\n\nVplíží se Kaliban v doprovodu dvou dobrodruhů ze ztroskotané posádky, Stefana a Trinkula. Vypráví jim o tom, že to on sám je zachránil z bouře vyvolané zlým Prosperem, a o slávě své někdejší vlády, než mu ji kouzelník uchvátil. Pokud mu oba muži pomohou zabít Prospera (a to vražením hřebu do lebky ve spánku), udělá je ve svém království ministry (árie \"Tiše, hoši milí, odlehlé zde kyne místo\"). Stefano a Trinkulo jej poslouchají jen na polovic a hledí si pití, zato Ariel vše pozorně vyslechne a zpravuje o tom Prospera.\n\nArielovi duchové přivádějí na scénu vyčerpanou, hladovou a žíznivou skupinu ostatních trosečníků (Arielova árie \"Vy po lese, vy po vodách\"). Vykouzlí jim přelud prostřeného stolu s jídlem a pitím, ale kdykoli se lidé chtějí něčeho dotknout, pokrm či nápoj se zahřměním zmizí. Ariel jim pak vyčítá jejich provinění (árie \"Vy na kolena, zpupní hříšníci\"). Zjevuje se Prospero v plné čarodějnickém oděvu, na dračím voze obklopen duchy, a opakuje Arielova slova (árie \"Vy znáte všichni velkou vinu svoji\"). Pak se jim dává poznat jako někdejší milánský vévoda a zděšené trosečníky v čele s Antoniem a Alonsem zbavuje rozumu – až na věrného Gonzala, kterého odvádí s sebou. Nezapomene ani na Kalibana a žene jej opět k otrocké práci.\n\nProspero ve své alchymistické pracovně hovoří s Arielem: je třeba jen ještě podrobit Fernanda poslední zkoušce, pak se Prospero vrátí do Milána a Ariel bude propuštěn ze služby (duet \"Můj čacký hochu, dobře jsi se držel\"). Ariel varuje Prospera před Kalibanovým plánem a kouzelník mu nařizuje, aby plán překazil; trestat není třeba.\n\nKouzelník Mirandě a Fernandovi připomíná, že v lásce nemá být hlavní smyslnost (zpěv \"Pochopíte, až lásky pravý taj a cenu zvíte\"). Proto mají on i Miranda splnit ještě jeden úkol: sehrát spolu šachovou partii, aniž by se vzali za ruce nebo políbili. Mladí milenci zasedají k šachovnici (šachová scéna \"Ta zkouška bude veselá\"). Duchové je svádějí a vnukají jim erotické myšlenky, Fernando a Miranda kolísají. Naštěstí je zachrání Ariel, který mezi nimi místo milostného sblížení vyvolá hádku. Vrací se Prospero: oba ve zkoušce obstál a nyní si mohou padnout do náruče jako snoubenci s požehnáním otce.\n\nDo opuštěné laboratoře se vkrade Kaliban se Stefanem a Trinkulem. Chystají se zabít Prospera, ale nemohou najít připravený hřeb a důmyslné zásahy Ariela mezi nimi vyvolají hádku a potyčku, až je nakonec Prospero dává vyštvat pekelnými psy (scéna \"Po špičkách! Po špičkách!\"). Ariel se již těší na návrat do své nadpozemské říše (árie \"Úkol můj jest ukončen\"), zatímco Prospero se jímavě loučí s ostrovem (árie \"Tak, ostrove můj, sbohem buď\"). Mávnutím kouzelné hůlky mizí jeho obydlí a u břehu se objevuje koráb přichystaný k odplutí.\n\nAriel přivádí pomatené trosečníky, Prospero jim vrací rozum a odpouští. Všichni se objímají, Fernando představuje otci svou nevěstu. Prospero odpouští i Antoniovi a Kalibanovi, který se mu vrhá k nohám, vrací vládu nad ostrovem. Naposledy dává vroucně sbohem Arielovi (árie \"Ty duchu můj, sem vposled spěj\"). Všichni lidé vstupují na loď a vyplouvají k domovu (sbor \"Zpět ku domovu, vlasť juž čeká!\")\n\n\n\n"}
{"id": "690411", "url": "https://cs.wikipedia.org/wiki?curid=690411", "title": "Kompilace", "text": "Kompilace\n\nKompilace může označovat:\n\n"}
{"id": "690423", "url": "https://cs.wikipedia.org/wiki?curid=690423", "title": "Valdštejnův dub (Lukov)", "text": "Valdštejnův dub (Lukov)\n\nValdštejnův dub u hradu Lukov je památný strom, dub zimní (\"Quercus petraea\"), který roste v lesním porostu asi 30-40 metrů jižně od samotného hradu. Strom dosahuje výšky 30 metrů a obvodu kmene 525 cm, chráněn je od 7. května 2010. S vysokou pravděpodobností jde o nejstarší dub Zlínska.\n\nPamátný dub byl odborně ošetřen evropským arboristou Luďkem Látalem u příležitosti Dne stromů 21. května 2011. Stalo se tak na základě grantu Zdravé stromy pro zítřek (spadá pod Nadaci Partnerství a Společnost pro zahradní a krajinářskou tvorbu), který pro rok 2011 udělil bezplatné ošetření 19 významným stromům České republiky. Zároveň došlo i na ošetření nedalekého památného buku arboristy Radovanem Kučerou a Antonínem Ambrosem.\n\nStáří stromu je odhadováno na více než 300 let, pravděpodobně jde o nejstarší dub Zlínského okresu. Podle pověsti byl dub zasazen Albrechtem z Valdštejna, který se tehdy ucházel o ruku Lukrécie Nekšové z Landeka.\n\n\n"}
{"id": "690440", "url": "https://cs.wikipedia.org/wiki?curid=690440", "title": "Puyehue", "text": "Puyehue\n\nPuyehue je sopka, která se nachází v jižní části Chile v Národním parku Puyehue asi 800 km jižně od hlavního města Santiago de Chile.\n\nStratovulkán Puyehue je součástí vulkanického komplexu Puyehue-Cordón Caulle, který tvoří čtyři sopky - Puyehue, Cordón Caulle, Mencheca a Carrán.\n\nDne 3. června 2011 došlo k erupci a o den později již sloupec kouře a popela dosáhl výšky 10 km. Z okolí vulkánu bylo na chilském a argentinském území evakuováno asi 3500 osob. V oblasti jižního Chile a jihozápadní Argentiny byla dočasně pozastavena letecká doprava.\n\n"}
{"id": "690441", "url": "https://cs.wikipedia.org/wiki?curid=690441", "title": "Jiří Křižák", "text": "Jiří Křižák\n\nJiří Křižák (22. května 1924 – 5. května 1981) byl český fotbalista, československý reprezentant. Za reprezentaci odehrál v letech 1947–1955 tři zápasy. I přesto, že neměl příliš velkou důvěru reprezentačních trenérů, byl mimořádným střelcem – nastřílel 130 ligových branek (107 za Baník Ostrava, 12 za Svit Gottwaldov, 11 za Vítkovické železárny) a je tak členem Klubu ligových kanonýrů. V roce 1981 zahynul při automobilové nehodě. Ligový fotbalista byl i jeho syn Petr Křižák.\n\n"}
{"id": "690455", "url": "https://cs.wikipedia.org/wiki?curid=690455", "title": "Brichta", "text": "Brichta\n\nPříjmení Brichta/Brichtová nosí více osobností:\n\n\n"}
{"id": "690461", "url": "https://cs.wikipedia.org/wiki?curid=690461", "title": "Kakaovník", "text": "Kakaovník\n\nKakaovník (\"Theobroma\") je rod teplomilných, nevysokých, stálezelených stromů, který je tvořen asi 20 druhy.. Rod kakaovník byl v minulosti zařazován do čeledě lejnicovitých (\"Sterculiaceae\") a po jejím zrušení byl začleněn do čeledě slézovitých a podčeledě \"Byttnerioideae\".\n\nRod pochází z tropických oblastí Střední a Jižní Ameriky, odkud byly některé jeho druhy rozšířeny do jiných tropických teritorií. Kakaovníky původně rostly jako podrost pod mohutnými stromy v tropických deštných pralesích a byly rozšířené z povodí Amazonky až k jižní hranici Mexika.\n\nKakaovník pocházející ze stálezelených pralesů potřebuje ke zdárnému růstu konstantní zvýšenou vzdušnou vlhkost, vysokou a jen málo kolísající teplotu a ochranu proti přímému slunečnímu záření. Některé druhy sice rostou na březích řek a okrajích často zatápěných území, vždy však na vyvýšených a odvodněných místech. Nejlépe jim vyhovuje půda neutrální a hodně zásobena živinami. Rostou na územích od 15° jižní zeměpisné šířky po 18° severní šířky, s průměrnými teplotami 20 až 30 °C a ročními srážkami 800 až 2000 mm rovnoměrně rozdělených po celý rok. Jen některé druhy se vyskytují v nadmořské výšce až 1250 m a jsou schopné tolerovat minimální teplotu 14 °C.\n\nNeopadavé, hluboko kořenící stromy dorůstající do výše 5 až 8 m. Kmen ve výšce okolo 1 až 2 m přestává růst a z jeho vrcholu začnou nahloučeně šikmo vyrůstat asi čtyři větve. Z nich se jedna stočí kolmo vzhůru a roste jako pokračování kmene, po 1 až 2 metrech se její růst zastaví a z vrcholu opět, téměř přeslenitě, vyroste několik větví, z nich jedna vyroste vzhůru a proces se opakuje. Někdy se neprobudí správný pupen, větve nerostou stejně nebo vyrůstají mimo pořadí a strom pak mívá korunu nepravidelnou, na stranu skloněnou nebo chomáčovitou. Občas začne i z odbočné větve růst větev kolmo vzhůru.\n\nVětve jsou ve spirále porostlé řapíkatými listy, které jsou dvoutvaré. Na kolmých větvích jsou dlouze řapíkaté a symetrické, na odbočných větvích mají řapíky kratší a jsou podle střední osy nesymetrické. Listové čepele jsou tuhé, zpeřené žilnaté, s vystouplou střední žilkou ze které odbočuje pět až sedm párů bočních žilek. Tvar čepelí bývá vejčitý, eliptický nebo kopinatý, na bázi jsou zaoblené a na vrcholu protáhle špičaté, okraj mají celistvý a někdy zvlněný, na spodní straně bývají chlupaté.\n\nOboupohlavné, poměrně malé květy na dlouhých stopkách vyrůstají ve vrcholičnatých květenstvích nebo jednotlivě na krátkých, jen několik cm dlouhých větvičkách rostoucích na kmeni nebo starých větvích. Kalich má pět volných nebo až do půle srostlých lístků, které jsou celistvé nebo dělené do dvou laloků. Pětičetná koruna má pět volný lístků, které mají spodní část člunkovitou a horní plochou a nazpět ohnutou, jejich barva bývá bílá, žlutá, červená nebo purpurová. V květu jsou tyčinky ve dvou kruzích, ve vnějším je pět patyčinek a ve vnitřním pět plodných tyčinek s nitkami srostlými do trubiček a nesoucí prašníky. Přisedlý semeník je pětidílný a má v každém oddílu mnoho vajíček, vystupuje z něj pět čnělek s drobnými bliznami. Květy jsou opylovány drobným hmyzem, mouchami, třásněnkami, mravenci, komáry, mšicemi a také větrem. Na stromě vykvete asi 5000 květů a z nich se jen 5 % opylí a vytvoří plody. Květy rozkvétají v průběhu celého roku a stejně tak dozrávají plody.\n\nPlody jsou nepukavé bobule s obvykle tvrdou vnější vrstvou oplodí. Mohou být kulovité, vejčité, elipsovité, podlouhlé nebo vřetenovité, na povrchu hladké, ostnaté, bradavčité nebo s pěti až deseti hřebeny. Bývají dlouhé 6 až 35 cm, široké 5 až 12 cm a obsahují 1 až 60 semen. Semena jsou eliptická nebo vejčitá, někdy nepravidelně stlačená, 15 až 40 mm dlouhá a 10 až 22 mm široká. Jsou obalena hořkosladkou, vonnou, bílou až žlutou dužinou oblíbenou u zvířat. U mladých plodů jsou semena v pěti dutinách, které někdy při uzrávání splynou dohromady.\n\nZralá semena mohou okamžitě klíčit, někdy tak činí již uvnitř plodů. Jejich životnost však trvá jen asi 3 měsíce, snížení teploty pod 10 °C a sucho jejich životnost ještě více zkracuje. Vnější dřevnatá vrstva plodu se často rozpadne až po vypršení doby klíčivosti semen. Nejobvyklejší přirozený způsob rozšiřování kakaovníků je ten, že opice a různí hlodavci (veverky, krysy, aguti apod.) poruší tvrdý obal plodu, sežerou dužinu a semena roznesou po okolí. Dužina obsahuje alkaloid theobromin, který je toxický pro psy a kočky.\n\nMimo rozmnožování semeny, která v teplé půdě vyklíčí za asi dva týdny, lze stromy množit i vegetativně. K tomu lze však použít jen řízky se svisle rostoucích větví, z těch vznikne úhledný strom. Z větví rostoucích šikmo budou stromy skloněné, nepravidelně větvené či zakrslé.\n\nKakaovníky se využívají již od dob Mayů, kteří ze semen některých druhů připravovali obřadní nápoj pro vyvolené. Semena obsahují škrob, tuk, lepek, tanin a hodně alkaloidů, např. hořký theobromin. Po objevení Ameriky se v  Evropě rychle rozšířilo používání kakaového prášku i tuku pro výrobu kakaových nápojů a cukrovinek. K těmto účelům se nejčastěji využívá semen druhu kakaovník pravý (\"Theobroma cacao\"). Ten byl pro velkou poptávku rozšířen do tropů Afriky i Asie. V Jižní Americe se hojně využívá i dužina druhu \"Theobroma cupuacu\", ze které se připravují ovocné nápoje.\n\n"}
{"id": "690463", "url": "https://cs.wikipedia.org/wiki?curid=690463", "title": "Ellen Johnsonová-Sirleafová", "text": "Ellen Johnsonová-Sirleafová\n\nEllen Johnson Sirleaf (* 29. října 1938, Monrovia) je liberijská politička. Od 16. ledna 2006 do 22. ledna 2018 zastávala úřad prezidentky Libérie. Nastoupením do úřadu se stala první ženou v čele afrického státu vůbec. V roce 2011 získala společně s liberijskou mírovou aktivistkou Leymah Gbowee a jemenskou političkou a novinářkou Tawakkul Karman Nobelovu cenu míru.\n\nV letech 1948 až 1955 studovala ekonomii na vysoké škole v Monrovii. Ve věku 17 let se provdala za Jamese Sirleafa, s nímž později odcestovala do Spojených států. Zde v roce 1961 pokračovala ve studiu na University of Wisconsin-Madison a na University of Colorado, Boulder, kde získala titul z ekonomie. Ve studiu ekonomie a veřejné politiky později pokračovala ještě na Harvardově univerzitě.\n\nPo studiích v USA se vrátila do své rodné Libérie a v letech 1972 až 1973 byla náměstkyní ministra financí ve vládě Williama Tolberta. V letech 1979 až 1980 zastávala úřad ministryně financí.\n\n12. dubna 1980 provedl Samuel Doe v Libérii vojenský státní převrat a Tolbert byl spolu s dalšími čtyřmi ministry zavražděn. Johnsonová-Sirleafová přijala zpočátku v nové vládě místo prezidentky Liberijské banky pro rozvoj a investice, ale ještě v roce 1980 ze země uprchla. Poté pracovala v USA pro Světovou banku a v roce 1981 přijala v Nairobi vysokou funkci v regionální Citibank. Pracovala rovněž pro OSN v Programu pro rozvoj Afriky až do roku 1997. Kontroverzně působí, že ze začátku liberijské války mohutně podporovala budoucího diktátora Charlese Taylora a jeho ozbrojené povstání proti Samuel Doe financovala. Ještě v průběhu války se distancovala od způsobu, kterým Taylor válku vedl. V roce 1997 poprvé kandidovala v prezidentských volbách v Libérii proti Taylorovi, se kterým se mezitím politicky rozešla. Skončila druhá se ziskem necelých 10 % hlasů.\n\nPoté se vrátila k práci pro OSN a usilovala o sesazení Taylora. Po jeho svržení stanula v čele Strany jednoty, která ji nominovala do prezidentských voleb v roce 2005, ve kterých nečekaně zvítězila nad slavným fotbalistou Georgem Weahem. Mandátu se ujala 16. ledna 2006 jako vůbec první žena na africkém kontinentu. Během její vlády se výrazně snížil státní dluh Libérie (Sirleafová úspěšně vyjednává mazání dluhů, které vytvořili liberijští diktátoři a tudíž za ně nejsou Liberijci odpovědní), ekonomika Libérie roste v řádech několika procent ročně a bylo realizováno množství rozvojových projektů, které obnovují základní infrastruktury. Sirleafová je také mimořádně schopná vyjednávat rozvojovou pomoc. Dále prosadila zákon o svobodě informací, který Libérie přijala jako první stát v Africe a zavedla povinnou školní docházku. Jsou jí dokonce přisuzovány zásluhy za zachování míru v Libérii, ve které se ještě dlouho po skončení 24 let dlouhé války pohybovalo mnoho ozbrojených skupin. V roce 2010 byla časopisem \"Newsweek\" zařazena mezi deset nejlepších světových vládců. Časopis \"Time\" ji v témže roce zařadil mezi 10 nejvýznamnějších žen světa. V roce 2011 Libérie přijala přes 100 tisíc uprchlíků z Pobřeží slonoviny, ve kterém tou dobou probíhala občanská válka. Za největší kontroverzi ve funkci prezidentky se považuje její opakovaná obhajoba zákona proti sodomii, o němž není jasné, jestli diskriminuje homosexuály. Prohlásila o něm, že je součástí liberijské kultury.\n\nV roce 2010 prohlásila, že bude znovu kandidovat na prezidentský úřad, čímž porušila slib, který složila při svém nástupu; odůvodnila to tím, že je potřeba v Libérii udělat ještě mnoho práce a nikdo jiný ji nemůže udělat lépe. V roce 2011 byla ve volbách potvrzena ve funkci prezidentky. Jejím protikandidátem byl Winston Tubman. V prvním kole zvítězila poměrem 43,9 ku 32,7. Tubman označil volby za zmanipulované a vyzval své příznivce, aby druhé kolo bojkotovali. Mezinárodní pozorovatelé jakékoli manipulace s volbami odmítli a demokratické státy Tubmana kritizovaly, že se pokouší v zemi rozpoutat chaos a zastavit demokratizaci země. Sirleafová ve druhém kole získala přes 90 % hlasů. Další kontroverzí v souvislosti s těmito volbami bylo udělení Nobelovy ceny míru Sirleafové několik dní před volbami, což bývá označováno za manipulaci veřejným míněním.\n"}
{"id": "690470", "url": "https://cs.wikipedia.org/wiki?curid=690470", "title": "LVDT", "text": "LVDT\n\nLVDT (linear variable differential transformer) je typ elektrického transformátoru používaného k měření lineárního posuvu. \n\nTransformátor sestává ze tří cívek navinutých vedle sebe po celé délce trubice (viz obrázek). Prostřední cívka je primární, zbývající dvě jsou sekundární. Válcové feromagnetické jádro, které je při měření posunováno, prochází osou trubice.\n\nPrimární cívka je napájena střídavým proudem, který se indukuje do sekundárních cívek podle toho, v jaké poloze se zrovna jádro nachází. Při pohybu jádra se vzájemné indukčnosti cívek mění. Běžný rozsah frekvencí střídavého proudu primární cívkou je 1 až 10 kHz.\n\nJelikož jsou cívky zapojeny anti-sériově, výstupní napětí je rozdílem mezi sekundárními napětími. Je-li jádro ve středové pozici, napětí na sekundárních cívkách má stejnou velikost, avšak opačnou polaritu, což způsobuje nulové napětí na výstupu senzoru.\n\nJe-li jádro posunuto v jistém směru, napětí se na jedné cívce zvýší a na druhé sníží. Výsledné napětí vzroste z nuly na maximum. Toto napětí je ve fázi s primárním napětím. Pohne-li se jádro v opačném směru, vzroste výstupní napětí opět z nuly na maximum, ale jeho fáze bude vůči primárnímu napětí opačná. Velikost výstupního napětí je úměrná posunutí jádra. Fáze výstupního napětí udává směr pohybu.\n\nProtože se pohybující jádro nedotýká jiných vnitřních prvků, pohybuje se bez tření. Tato výhoda činí z LVDT senzoru velmi spolehlivé zařízení. Tím, že LVDT nemá žádné třecí ani otočné kontakty, je zcela chráněný proti vnějšímu prostředí.\n\nLVDT senzory jsou běžně používány u zpětnovazebního řízení polohy servomechanismů nebo jako automatické měřiče u strojů, jak průmyslových, tak vědeckých.\n\n"}
{"id": "690478", "url": "https://cs.wikipedia.org/wiki?curid=690478", "title": "Gabriela Gunčíková", "text": "Gabriela Gunčíková\n\nGabriela Gunčíková (* 27. červen 1993 Kroměříž) je česká zpěvačka známá svou účastí v televizní soutěži Česko Slovenská Superstar, objev roku 2011 v anketě Český slavík a česká reprezentantka v Eurovision Song Contest 2016, kde postoupila do finále a skončila na 25. místě.\n\nPochází z městečka Kvasice, tč. žije v Jankovicích u Holešova.\n\nV lete 2010 až 2012 spolupracovala s kapelou Mirka Sovy \"Meryland\". V 2. ročníku soutěže Česko Slovenská Superstar se probojovala do superfinále, které se konalo 5. června 2011 a ve kterém prohrála se slovenským zpěvákem Lukášem Adamcem. Před finálem byla favoritkou na celkové vítězství. V anketě Český slavík 2011 se v kategorii zpěvaček umístila na 28. místě a zároveň se stala Objevem roku.\n\nDne 28. listopadu vydala své debutové album \"Dvojí tvář\", které se stalo hned po prvním týdnu prodeje 10. nejprodávanějším albem v ČR. Začátkem roku 2012 vystupovala v muzikálu \"Kleopatra\". Dne 30. května 2013 vyšla její druhá deska \"Celkem jiná\", k níž byla sama Gunčíková autorkou některých písní.\n\nV roce 2012 vystoupila jí Karel Gott nabídl místo hosta na jeho turné(říjen-prosinec 2012).Nazpívali spolu píseň Nic nás nezastaví, která pak vyšla na jeho CD Dotek lásky ve stejném roce.Gott na koncertech uvedl, že v soutěži Superstar byla jeho favoritkou.\nV druhé polovině roku 2013 Gunčíková navázala kontakt s vokalistickým trenérem Kenem Tamplinem, jejich spolupráce zpočátku probíhala prostřednictvím Skypu. Gunčíková měla zdravotní problémy s hlasivkami, neboť neuměla hlas správně používat, s čímž jí měl Tamplin pomoci. Později ji pozval do Kalifornie. Tam nahráli společně několik videí, na kterých představovali různé žánry hudby a jakou technikou zpívat, aby si člověk zachoval zdravý silný hlas. Gabriela se stala tváří Ken Tamplin Vocal Academy. Videa na YouTube zhlédly statisíce diváků.\n\nKapela Trans-Siberian Orchestra v roce 2014 po konkurzu na Floridě přijala Gunčíkovou ke spolupráci. Ještě na konci téhož roku s ní absolvovala šňůru asi 60 koncertů po celém západním pobřeží USA.\n\nV roce 2015, už jako rodinná přítelkyně Kena Tamplina, odcestovala na krátko na Havaj, kde s ním nahrála dalších několik videí prezentuících skladby známých kapel a zpěváků z celého světa.\n\nV listopadu 2015 Gunčíková opět koncertovala s kapelou Trans-Siberian Orchestra na jejím vánočním turné 2015 po západní Americe. Do České republiky se vracela na několik týdnů v roce za svojí rodinou a přítelem, ale uvedla, že zatím neplánuje vydat v nejbližší budoucnosti další desku ani v Česku koncertovat.\n\nV období 30. března až 17. dubna 2016 zpěvačka absolvovala šnůru šestnácti koncertů Rock Meets Classic po celém Německu, Rakousku a Švýcarsku. Stanula na pódiu po boku Doro Pesch, Joeyho Tempesta, Stevea Walshe a dalších. \n\nČeská televize 10. března 2016 uvedla, že má Gunčíková reprezentovat Českou republiku na Eurovision Song Contest 2016 ve Stockholmu s písní „I Stand“. První semifinálový večer se konal 10. května 2016, Gunčíkové se v něm podařilo postoupit do finále soutěže. Jde o historický první úspěch České republiky v této soutěži. Ve finále 14. května získala Gunčíková od porotců z jednotlivých zemí celkem 41 bodů, od diváků však nezískala bod žádný, skončila tak na 25. místě před posledním Německem. Gunčíková ale získala pochvalu za to, že se skutečně jednalo o píseň vhodnou pro tento formát zábavy a při vystupování působila velmi muzikálně, čímž se odlišila od ostatních.\n\nV tomto roce Gabriela pracovala společně se švédskými autory - Sarou Biglert a Christianem Schneiderem, se kterými už spolupracovala při Eurovizi 2016, na svém třetím albu, které mělo vyjít na podzim roku 2017. Zároveň uvedla že se plánuje téhož roku ještě více zdokonalit ve zpěvu u svého havajského učitele zpěvu Kena Tamplina v Ken Tamplin vocal academy v Kalifornii a nahrát společně několik dalších promo videí s ukázkami jejího sebezdokonalování.\n\n\n\n"}
{"id": "690480", "url": "https://cs.wikipedia.org/wiki?curid=690480", "title": "Valdštejnův dub (Okrouhlá)", "text": "Valdštejnův dub (Okrouhlá)\n\nValdštejnův dub je památný strom, který roste v centru obce Okrouhlá poblíž místní komunikace. Aktuálně je nejmohutnějším stromem okresu Cheb.\n\n\nPravidelný dutý kmen se v jednom bodě rozděluje na pět kosterních větví, které vytvářejí vysokou korunu. Dutina je zastřešená, konce větví zasychají. Celkově je ale strom s ohledem na věk v dobrém zdravotním stavu.\n\n24. února 1634 zastavil pod stromem průvod, který transportoval nemocného Albrechta z Valdštejna, když prchal z Plzně do Chebu. Prchající vévoda cestoval pro těžké bolesti v nosítkách, které byly zavěšené mezi koňmi. Násedující den, 25. února 1634, byl Albrecht z Valdštejna v Chebu zavražděn. Na Valdštejnovu počest byl dub v roce 1910 pojmenován jako \"Wallensteineiche\".\n\n\n"}
{"id": "690487", "url": "https://cs.wikipedia.org/wiki?curid=690487", "title": "Mistrovství světa v ledním hokeji do 18 let 1999", "text": "Mistrovství světa v ledním hokeji do 18 let 1999\n\nMistrovství světa v ledním hokeji do 18 let 1999 se konalo ve městech Füssen a Kaufbeuren v Německu. Probíhalo mezi 8. a 18. dubnem 1999.\n\nMistrovství světa v ledním hokeji do 18 let vzniklo v návaznosti na Mistrovství Evropy juniorů v ledním hokeji, ze kterého bylo také přejato rozdělení do divizí.\n\n\" sestoupilo do úrovně B na Mistrovství světa v ledním hokeji do 18 let 2000.\"\n\nHrálo se v městech Méribel, Pralognan-la-Vanoise a Courchevel ve Francii.\n\" postoupilo do elitní skupiny na mistrovství světa v ledním hokeji do 18 let 2000.\"\n\n\"Týmy a sestoupily do divize 1 - Evropa na Mistrovství světa v ledním hokeji do 18 let 2000.\"\n\nHrálo se v Bukurešti v Rumunsku.\n\n\" postoupilo do úrovně B na Mistrovství světa v ledním hokeji do 18 let 2000, zatímco týmy a sestoupily do evropské divize 2. Sestupovaly dva týmy, protože z úrovně B do evropské divize 1 sestoupily dva týmy.\"\n\nHrálo se v Sofii v Bulharsku.\n\" posotupilo do evropské divize 1 na Mistrovství světa v ledním hokeji do 18 let 2000.\"\n\nHrálo se v Nikkó v Japonsku.\n\" postoupilo do úrovně B na Mistrovství světa v ledním hokeji do 18 let 2000. Z asijské divize nikdo nesestoupil, protože z úrovně B nebyl žádný asijský sestupující.\"\n\nHrálo se v Pchjongjangu v KLDR.\n\n\n\n\" postoupila do asijské divize 1 na Mistrovství světa v ledním hokeji do 18 let 2000.\"\n"}
{"id": "690492", "url": "https://cs.wikipedia.org/wiki?curid=690492", "title": "Třída Gwang-gaeto Veliký", "text": "Třída Gwang-gaeto Veliký\n\nTřída Gwang-gaeto Veliký (jinak též třída KD-I, nebo třída Okpo) je třída vrtulníkových torpédoborců jihokorejského námořnictva. Tři postavené jednotky představují první a nejmenší z trojice tříd domácí konstrukce, stavěných v rámci modernizačního programu \"Korean Destroyer Experimental\" (\"KDX-I\"). Ten byl důležitým krokem v přeměně jihokorejského námořnictva ze sil pobřežní obrany, do loďstva schopného provádět oceánské operace. Mezi jejich hlavní úkoly patří doprovod a protiletadlová obrana protiponorkových a vyloďovacích svazů. Celá trojice je stále v aktivní službě. Derivátem třídy \"Gwang-gaeto Veliký\" jsou thajské fregaty třídy \"Pchúmipchon Adunjadét\".\n\nVývoj třídy \"KDX-I\" byl zahájen v roce 1981. Všechny tři jednotky postavila loděnice Daewoo Shipbuilding and Marine Engineering (DSME) v Okpo. Původně plánovaný počet 10 kusů byl omezen na tři a ušetřené prostředky byly využity ve prospěch pokročilejší třídy \"KD-II\". Trojice torpédoborců \"KD-I\" ve službě nahradila dosud sloužící druhoválečné torpédoborce, získané z amerických přebytků.\n\nJednotky třídy \"Gwang-gaeto Veliký\":\n\nPlavidla jsou vybavena bojovým informačním systémem Alenia Marconi Systems SSCS Mk 7, přehledovým 2D radarem Raytheon AN/SPS-49(V), navigačními radary Daewoo SPS-95k a trupovým sonarem ATLAS DSQS-21BZ. Hlavňovou výzbroj torpédoborců tvoří jeden 127mm kanón OTO Melara (dosah 30 km) v příďové dělové věži a dva systémy blízké obrany Goalkeeper CIWS s 30mm rotačními kanóny. Před můstkem lodi je umístěno vertikální vypouštěcí silo amerického typu Mk 48 pro 16 protiletadlových řízených střel RIM-7P Sea Sparrow. Ve středu nástavby jsou dále umístěny dva čtyřnásobné vypouštěcí kontejnery protilodních střel RGM-84 Harpoon s dosahem 124 km. Protiponorkovou výzbroj představují dva trojhlavňové 324mm protiponorkové torpédomety Mk 32, ze kterých jsou vypouštěna americká torpéda Mk 46 Mod 5. Na zádi se nachází přistávací plošina a hangár uzmožňující operace dvou protiponorkových vrtulníků Super Lynx.\n\nPohon koncepce CODOG využívá dvou spalovacích turbín General Electric LM2500 a dvou dieselů MTU 20V 956 TB92. Lodní šrouby jsou dva. Lodě dosahují rychlosti 30 uzlů.\n\n"}
{"id": "690493", "url": "https://cs.wikipedia.org/wiki?curid=690493", "title": "Babyka u Vinařic", "text": "Babyka u Vinařic\n\nBabyka u Vinařic je památný strom poblíž obce Vinařice, zhruba 4 km severně od okresního města Kladna ve Středočeském kraji.\nJavor babyka (\"Acer campestre\") s rozlomeným kmenem (došlo k tomu v roce 1988) roste při severním okraji vesnice, nedaleko potoka napájeného blízkým rybníkem, mezi okrajem zahrádkářské kolonie a ulicí \"U Rybníka\", na jih od hranice přírodní památky Vinařická hora, na jejímž území patří babyky mezi dominantní druhy.\n\nStáří stromu se odhaduje na přibližně tři sta let, jeho koruna dosahuje výšky 15,5 m a měřený obvod kmene je 290 cm. Za chráněný byl vyhlášen radou Středočeského krajského národního výboru v Praze dne 25. července 1978. Zdravotní stav stromu je zhoršený, s poškozením odpovídajícím pokročilému věku. V roce 1988 došlo k odlomení poloviny původního dvojkmene, později i jedné z dalších velkých větví; patrné je napadení dřevokaznými houbami. V terénu je babyka označena tabulí „Památný strom“ s malým státním znakem, upevněnou na dřevěném sloupku v jejím jižním sousedství.\n\nKrajinu v okolí památného stromu představuje široká úžlabina, jež od Vinařic podél jižní strany Vinařické hory klesá zsz. směrem k bývalému nádraží. Babyka se nalézá v horní (počáteční) části tohoto údolí, v nadmořské výšce asi 337 m, nenápadně skrytá v hustém a nepřehledném porostu po levé straně, téměř při dně. Okolí památného stromu je neudržované – prostor jižně od javoru zaujímají zpustlé oplocené zahrady ve svahu pod silnicí do Třebichovic (ulice \"Družstevní\"), na straně severní je porost lemován otevřeným prostranstvím v dolním závěru ulice \"U Rybníka\", využívaným turisty coby parkoviště při nástupu na Vinařickou horu. Od osamoceného stavení u úvodního panelu naučné stezky je babyka vzdálena asi 75 m jjv. směrem, od sz. rohu rybníka pak takréž 75 m k západu. Navzdory ukryté poloze je strom snadno přístupný krátkým odbočením ze žlutě značené turistické trasy na neznačenou stezku (začátek pěšiny od parkoviště: ).\n\n\n\n"}
{"id": "690494", "url": "https://cs.wikipedia.org/wiki?curid=690494", "title": "Boulainvilliers (stanice RER v Paříži)", "text": "Boulainvilliers (stanice RER v Paříži)\n\nBoulainvilliers je nádraží příměstské železnice RER v Paříži, které se nachází v 16. obvodu na křižovatce ulic \"Rue de Boulainvilliers\" a \"Rue des Vignes\". Slouží pro linku RER C. Podzemním tunelem je propojeno se stanicí La Muette, kde je možné přestoupit na linku 9 pařížského metra. V roce 2004 činil počet denních pasažárů 2500-7500 a vlaků 150-250.\n\nNádraží bylo otevřeno 12. dubna 1900 při zprovoznění trati v úseku Courcelles – Champ-de-Mars. Autorem budovy byl architekt A. Barret. V roce 1919 byla trať elektrifikována. 1. června 1924 byly kvůli nízké vytíženosti trať i nádraží uzavřeny. Teprve od 25. září 1988 slouží nádraží opět veřejnosti, když byl na lince RER C otevřen úsek Montmorency – Invalides.\n\n"}
{"id": "690496", "url": "https://cs.wikipedia.org/wiki?curid=690496", "title": "Daňový poplatník", "text": "Daňový poplatník\n\nDaňový poplatník je fyzická nebo právnická osoba, jejíž příjmy, majetek nebo činnost podléhá dani. Plátcem daně je osoba ze zákona povinná daň vypočítat, vybrat nebo srazit a v určité lhůtě odnést správci daně.\n"}
{"id": "690497", "url": "https://cs.wikipedia.org/wiki?curid=690497", "title": "Klub českého pohraničí", "text": "Klub českého pohraničí\n\nKlub českého pohraničí (KČP) je zapsaný spolek (původně občanské sdružení) s celorepublikovou působností, který sdružuje zejména bývalé příslušníky, pomocníky a pracovníky československé pohraniční stráže a dalších podobných složek a jejich sympatizanty. Hlavní ideologií je vyhraněně levicový, komunistický český nacionalismus s nádechem proletářského internacionalismu. Přestože se podle svých stanov profiluje jako nepolitické občanské sdružení , je ideologicky a svými vztahy blízký zejména KSČM a nacionálně sociálním stranám. Klub českého pohraničí také vydává vlastní bulletin s názvem \"Hraničář\". Ústředním heslem klubu je „Jen zůstane-li naše pohraničí české, zůstane českou i celá naše vlast“. Symboly klubu jsou hlava chodského psa v podání Mikoláše Alše v heraldickém erbu a husitský chorál Ktož sú boží bojovníci.\n\nZa první jádro pozdějšího klubu je považován marxisticko–leninský klub 35. základní organizace KSČ v Chomutově, v jehož rámci v květnu roku 1990 vznikl první \"Klub přátel českého pohraničí\", zaměřený původně výhradně na česko–německé soužití v pohraničí a jeho interpretaci. 18. srpna 1991 vznikl vedle něj v Chomutově ještě \"Klub českého pohraničí\". V únoru 1992 byl za účasti stoupenců z okresů Děčín, Chomutov, Teplice a Ústí nad Labem ustanoven přípravný výbor Severočeské regionální rady KČP, předsedou Severočeské regionální rady byl zvolen Vladimír Šíma. Přípravný výbor vypracoval rámcový program a stanovy KČP a v červenci 1992 vydal první číslo časopisu Hraničář, v němž tyto dokumenty zveřejnil. Prvním šéfredaktorem Hraničáře byl Zdeněk Blahout. Ministerstvem vnitra byl Klub českého pohraničí zaregistrován jako občanské sdružení 22. července 1992.\n\nKČP popisuje svou činnost jako levicovou. Patří k ní úsilí o „eliminaci negativního působení sudetoněmeckých krajanských organizací a spolků“ a vystupování „proti snahám o občanskou obnovu Sudet“. Silný důraz klade na obhajobu poválečného odsunu Němců a boj proti (neo)germanizaci Sudet. Vystupuje též proti amerikanizaci kultury a životního stylu. Deklaruje však také proletářský internacionalismus a upevňování přátelských vztahů lidí žijících a pracujících v příhraničních okresech sousedících států a spolupráci s levicovými organizacemi sousedních států v postupu proti sociálním nespravedlnostem a zbídačování pracujícího lidu v příhraničních oblastech, a ve svém programu se označuje za „nezávislé, demokratické a vlastenecké sdružení občanů České republiky bez rozdílu jejich národnosti, rasy, pohlaví, politické příslušnosti\na náboženského vyznání“. Spolupracuje například s německým Revolučním svazem přátelství, polskou Vlasteneckou organizací, Slovanským výborem, snaží se navázat kontakty s národopisnými organizacemi Lužických Srbů, Společností přátel Slovenska či levicovými společenskými organizacemi v příhraničí Bavorska a Rakouska. Z českých organizací údajně spolupracuje, kromě KSČM, též například s Českým svazem bojovníků za svobodu, Vlasteneckým sdružením antifašistů, Kruhem občanů ČR vyhnaných po roce 1938 z pohraničí, Výborem národní kultury, Společností Ludvíka Svobody, Volnou myšlenkou a dalšími. Na národní sněmy KČP jsou zváni představitelé všech parlamentních stran, ale své zástupce delegovaly jen KSČM a ČSSD, na krajských a místních akcích spolupracuje zejména KSČM.\n\nPodle článku Jana Gerberta v Lidových novinách z roku 2009 klub sdružuje bývalé důstojníky, vojáky, strážce hranic, komunisty a jejich sympatizanty frustrované pádem socialismu, má kolem 6000 členů a potenciál oslovit jak stoupence krajní levice, tak pravice. Nováková v roce 2008 uvádí počet 7000 až 8000 členů, centrální evidenci členstva klub údajně nevede. Podle Novákové jsou členy Klubu a jeho sekcí převážně ti z členů pohraniční stráže, kteří měli vyšší funkce, ale také civilní obyvatelstvo příhraničních okresů, které tehdejší pohraničníky považuje za hrdiny a obránce vlasti, a drtivá většina členů je důchodového věku.\n\nV roce 1995 první vládní zpráva o extremismu v Česku zmínila klub jako bezpečnostní hrozbu pro stát, a to v kapitole levicových neobolševických uskupení. Do zorného pole Bezpečnostní informační služby se klub dostal zejména v době, kdy se stavěl proti vstupu ČR do Evropské unie. Podle Miroslava Mareše vykazuje sdružení určité extrémní rysy, ale nemá potenciál zvrátit politický režim. V 90. letech podle Gerberta s klubem kromě komunistické strany sympatizovali i Sládkovi Republikáni, v roce 2004 na setkání KČP v Chebu vystoupil předseda Dělnické strany Tomáš Vandas. Ačkoliv předseda sdružení Karel Janda je komunistou, tvrdí, že klub není jednoznačně politicky organizovaný ani orientovaný, a důvodem společné adresy s KSČM je podle něj nabídnutý nízký nájem.\n\nKlub se podrobně věnuje zejména historii pohraniční stráže socialistického Československa, ale hlásí se i k odkazu Edvarda Beneše a tradici chodského hraničářství – chodský psohlavec je také ve znaku KČP. Ve stanovách se hlásí též k dědictví husitského revolučního hnutí a národního obrození a k Masarykovým, Štefánikovým, Benešovým a dalším myšlenkám budování společného státu dvou bratrských národů Čechů a Slováků a k činnosti Stráže obrany státu, Finanční stráže, pohraničních útvarů SNB a Pohraniční stráže. Ve stanovách deklaruje podporu dobrých vztahů se všemi národy na principu rovnoprávnosti a respektování státní svrchovanosti v souladu se základními lidskými a občanskými právy.\n\nKlub klade důraz na obhajobu ochrany hranic za socialistického Československa a proti její kriminalizaci a skandalizaci. V období svého vzniku v roce 1992 klub podporoval zachování společného česko-slovenského státu.\nVystupoval proti členství České republiky v NATO i Evropské unii, proti podepsání Lisabonské smlouvy, proti vybudování americké radarové základny v Česku, proti zapojování českých vojáků do zahraničních misí (zejména Afghánistánu) bez souhlasu OSN, proti ocenění bratří Mašínů a podobných lidí, které označuje za vrahy a teroristy. Ve vztahu k současnosti se klub drží nenásilných a demokratických forem protestů. Důchodce Vladimíra Štěpánka z pražského Proseka, který položil několik bomb na železniční tratě, poškozoval pomníky česko-německého smíření či obětem komunismu a spáchal útoky ve vysočanské poliklinice v Praze či v proseckém hotelu Duo, Klub českého pohraničí pro militantní názory ze svých řad vyloučil.\n\nDůraz je kladen též na ocenění budovatelského díla lidu socialistického Československa, jehož období klub hodnotí jako kladnou epochu dějin. Klubový časopis Hraničář dal prostor výročním oslavným článkům o ruské Říjnové revoluci nebo o Klementu Gottwaldovi a československém převratu v únoru 1948. O historii česko-německých vztahů v časopise Hraničář dlouhodobě píše zejména Prof. PhDr. Jiří Frajdl, CSc. Doc. RNDr. Jana Minář, DrSc. v článku „Kým a proč je nám vnucován pocit viny?“ (Hraničář, č. 6/2000) vysvětluje zásadní rozdíl mezi dvěma druhy nacionalismu: záporným, útočným nacionalismem, který je reprezentován zejména německým nacismem, a kladným, obranným nacionalismem malých národů, které bojují o přežití. Zároveň odmítá zvýhodňování národnostních menšin na úkor státotvorného národa. Články v Hraničáři vesměs drží jednotnou a stálou ideologickou linii.\n\nV roce 2007 klub vystupoval proti vytvoření Euroregionu Krušnohoří a varoval před nakupováním pozemků německými občany a poněmčováním oblasti. V roce 2007 klub svým vlivem znemožnil uložení ostatků vojáků Wehrmachtu, nalezených v Ústí nad Labem, v Hlučíně, takže byly místo toho uloženy v Chebu. V Domažlicích se klub v roce 2010 zasazoval o obnovení sochy pohraničníka, která byla odstraněna v roce 1990.\n\nPlnoprávným členem se podle stanov může stát každý sympatizant od 15 let věku. Kromě individuálních členů stanovy připouštějí i kolektivní členství, které může získat organizační článek jiného občanského sdružení nebo politického hnutí, ale ne organizace jako celek. Základními články sdružení jsou místní, městské, střediskové a další územní kluby. V čele větších klubů stojí rady, v čele menších klubů předsedové. Základní územní kluby mohou zdola vzájemnou dohodou vytvářet vyšší koordinační rady podle státoprávního uspořádání. Takto vzniklo 14 krajských rad, zvaných někdy též oblastní, ve všech krajích České republiky. Na vrcholu sdružení je národní rada, která, stejně jako sdružení samo, sídlí v Praze v ulici Politických vězňů na téže adrese jako KSČM a Haló noviny. Národní rada zasedá nejméně třikrát ročně a v období mezi národním sněmy je nejvyšším orgánem KČP.\n\nPravidelně (původně po dvou letech, po roce 2006 po čtyřech) koná klub národní sněm, jehož delegáti volí národní radu, hodnotí činnost za uplynulé období a přijímají plán na další období. První, ustavující sněm se konal 21. května 1994 v Ústí nad Labem, do čela republikové rady byl zvolen Mojmír Svoboda. Na 22. dubna 1996 byl do Nymburka svolán druhý sněm, ale kvůli krizi ve vedení klubu byl odložen na říjen 1996 do Prahy, kde byl předsedou národní rady zvolen Robert Jehlička. Tento sněm posílil pozici národní rady. V následujícím období se rozvinula činnost sekcí ochránců hranic, což vedlo k výraznému nárůstu členstva. 23. května 1998 se v Praze konal III. národní sněm, který schválil programové prohlášení, předsedou národní rady klubu byl zvolen Josef Groušl. IV. národní sněm v roce 2000 v Hradci Králové přijal ústřední heslo klubu, v témž období byl představen i prapor KČP. Předsedou Národní rady byl zvolen Karel Janda, který většinu produktivního života byl předsedou JZD, a ve funkci předsedy NR setrvává přes deset let. V. národní sněm se konal v roce 2002 v Ostravě-Porubě a novelizoval stanovy. V říjnu 2004 se konal v Plzni VI. národní sněm. 9. a 10. září 2006 se konal v Brně VII. národní sněm (v práci Novákové označovaný jako VI.), kde byl schválen Program KČP. V srpnu 2010 ve Strakonicích VIII. národní sněm.\n\nPři klubu jsou vytvářeny komise a sekce. Nejmasovější součástí KČP jsou od roku 1999 sekce ochránců československých státních hranic, které pořádají každoroční oblastní setkání ke dni výročí přijetí zákona o ochraně státních hranic 11. července 1951 a jednou za dva roky celostátní setkání. K prvnímu setkání bývalých ochránců československých státních hranic došlo k červnu 1997 v Praze, po tomto setkání prosadil místopředseda Národní rady Milan Richter, že KČP začal zakládat sekce ochránců hranic jako své integrální místní součásti, což vedlo k velkému rozšíření členské základny KČP.\n\nNárodní rada klubu vydává časopis \"Hraničář\" (s podtitulem zpravodaj Klubů pohraničí Čech, Moravy a Slezska), jehož redakce a administrace sídlí podle některých údajů na webu klubu též v budově KSČM v Praze, podle údajů v tiráži internetové stránky časopisu sídlí redakce v Ústí nad Labem a administrace v Praze. Šéfredaktorem Hraničář je od roku 1993 RSDr. Václav Šípek, CSc. Ročník 2011 je označován jako XX. ročník časopisu. Časopis vychází jednou za dva měsíce, na počátku lichého měsíce, a v roce 2008 byl jeho náklad udáván v rozmezí 4300 až 4700 výtisků. Střídavě v něm vycházejí přílohy \"Naše české pohraničí\" a \"Československý pohraničník\". Kromě časopisu vydává klub i řadu dalších, tematických publikací, označovaných jako interní, věnujících se v rámci názorového zaměření klubu zejména historii pohraniční služby a česko-německých vztahů, bojům s banderovci atd.\n\n\n"}
{"id": "690501", "url": "https://cs.wikipedia.org/wiki?curid=690501", "title": "La Roca de la Sierra", "text": "La Roca de la Sierra\n\nLa Roca de la Sierra je španělská obec situovaná v provincii Badajoz (autonomní společenství Extremadura).\n\nObec se nachází mezi městy Puebla de Obando, Villar del Rey a Badajozem, který je vzdálený 38 km po silnici EX-100. Od Méridy je vzdálena 48 km. Je situována v okrese Tierra de Mérida - Vegas Bajas a soudním okrese Montijo.\n\nV roce 1834 se obec stává součástí soudního okresu Badajoz. V roce 1842 čítala obec 144 usedlostí a 430 obyvatel.\n"}
{"id": "690504", "url": "https://cs.wikipedia.org/wiki?curid=690504", "title": "Převorská kultura", "text": "Převorská kultura\n\nPřevorská kultura (\"Przeworská kultura\") je archeologická kultura doby železné existující od 2. století př. n. l. do počátku 5. století v dnešním centrálním a jižním Polsku. Později se rozšířila na východní Slovensko a Podkarpatskou Rus. Je pojmenována po polském městě Převorsk.\n\nČástečně navazovala na kulturu pomořanskou, patrné jsou i vlivy laténské a jastorfské. Konec převorské kultury se časově shoduje s invazí Hunů a migrací germánských kmenů na západ. Jiní badatelé zdůrazňují kontinuitu osídlení a zdůrazňují vliv společenské krize, která nadešla kvůli ukončení obchodních vztahů s Římskou říší. Na konci 5. století se na území převorské kultury usídlila slovanská kultura s keramikou pražského typu.\n\nJejí nositelé se živili zemědělstvím a obratně ovládali výrobu železa. Neopevněná sídliště stavěli na slunných svazích v blízkosti vodních toků. Obývali zpravidla domy se sloupovou konstrukcí s hliněnou pecí v jednom z rohů, ale stavěli také zahloubené domy.\n\nPohřbívali především žehem, popel byl ukládán do nádoby, jamky či byl rozptýlen. Existovali také hroby kostrové, které často obsahovali římské výrobky a jsou proto označovány jako knížecí. Na jejich existenci mohl mít vliv keltský substrát nebo Skytové. Vykazují také prvky germánské jako ukládání výzbroje a zabodávání štítu, kopí a meče do hrobu.\n\nKeramika byla zhotovována jak na kruhu, tak v ruce, část z ní, stejně jako háčkovité ostruhy, připomíná keramiku raně slovanskou.\n\nEtnicita nositelů této kultury byla na počátku 20. století předmětem nacionálních sporů, slovanští badatelé je zpravidla ztotožňovali s předky Slovanů, němečtí s východními Germány, nejčastěji Vandaly a Burgundy. Je pravděpodobné, že převorská kultura byla polyetnická a vznikla setřením lokálních rozdílů pod vlivem římské kultury. Kromě Germánů a předků Slovanů se v ní nejspíše odrážel i keltský vliv.\n\nPodle písemných záznamů na území převorské kultury žil kmen Venedů a germánský kmen Lugiů.\n"}
{"id": "690517", "url": "https://cs.wikipedia.org/wiki?curid=690517", "title": "Ha-Cvi", "text": "Ha-Cvi\n\nha-Cvi ( הצבי, doslova \"Jelen\", přepisováno též Hazewi) byl hebrejský psaný list vycházející v turecké Palestině od roku 1885 jako jedno z prvních hebrejských periodik tištěných v Palestině a jako první deník.\n\nList vznikl v roce 1885, kdy tento týdeník převzal Eliezer Ben Jehuda, hlavní postava obnovy novověké hebrejštiny. Ben Jehuda už předtím spolupracoval s listem ha-Chavacelet. V ha-Cvi se soustřeďoval spíše na zpravodajství na rozdíl od převahy komentářů a názorových článků v předchozích novinách. Sám to komentoval tak, že „\"ha-Cvi je deník, který vychází jednou za týden\".“ Z novin se rychle stal první a nejvýznamnější tiskový orgán jišuvu a sionistického tábora. Sloužil také jako zdroj šíření moderní hebrejštiny, která začínala svou obnovu coby mluvený jazyk. Poprvé se tu objevovala některá slova, která pro novodobou hebrejštinu Ben Jehuda vymyslel. Od ledna 1900 vycházel list dvakrát týdně, v úterý a pátek.\n\nV roce 1901 získal Ben Jehuda povolení od tureckých úřadů, aby mohl vydávat vlastní noviny. Tehdy přejmenoval ha-Cvi na Haškafa (השקפה, \"Pohled\"). Týdeník Haškafa pak v roce 1904 přešel na frekvenci dvou vydání týdně. V roce 1908, v souvislosti s Mladotureckou revolucí, došlo v Palestině k jistému uvolnění poměrů. Ben Jehuda toho využil. Nejprve proměnil noviny Haškafa na list vycházející několikrát týdně (s cílem zřídit z nich deník). Nakonec ale 30. září 1908 obnovil název původních novin ha-Cvi a začal je vydávat jako deník, první hebrejský deník na území Palestiny. Noviny Haškafa si ponechal jejich vydavatel Jisra'el Širizli. Vedení ha-Cvi se ujal syn Ben Jehudy Itamar Ben Avi (mimochodem první člověk v novověku, jehož mateřskou řečí byla hebrejština). V roce 1909 už deník dosahoval nákladu 1200 výtisků. Kromě toho začal Itamar Ben Avi vydávat i satirický list Chamor-Gamal (\"Osel-Velbloud\"). Od února 1910 se deník ha-Cvi přejmenoval na ha-Or (\"Světlo\"), přičemž toto jméno už bylo užíváno dočasně dříve. Vydávání listu bylo roku 1914 zrušeno rozhodnutím tureckých úřadů.\n\n"}
{"id": "690521", "url": "https://cs.wikipedia.org/wiki?curid=690521", "title": "Haškafa", "text": "Haškafa\n\nHaškafa ( השקפה, doslova \"Pohled\") byl hebrejský psaný list vycházející v turecké Palestině na počátku 20. století.\n\nZa jeho vznikem stojí Eliezer Ben Jehuda, hlavní postava obnovy novověké hebrejštiny. Ben Jehuda už předtím spolupracoval s listem ha-Chavacelet a také se podílel na činnosti listu ha-Cvi. V roce 1901 získal Ben Jehuda povolení od tureckých úřadů, aby mohl vydávat zcela vlastní noviny. Tehdy přejmenoval ha-Cvi na Haškafa. Dosavadní týdeník Haškafa pak v roce 1904 přešel na frekvenci dvou vydání týdně. V roce 1908, v souvislosti s Mladotureckou revolucí, došlo v Palestině k jistému uvolnění poměrů. Ben Jehuda toho využil. Nejprve proměnil noviny Haškafa na list vycházející několikrát týdně (s cílem zřídit z nich deník). Nakonec ale 30. září 1908 obnovil název původních novin ha-Cvi a začal je vydávat jako deník, první hebrejský deník na území Palestiny. Noviny Haškafa si ponechal jejich vydavatel Jisra'el Širizli.\n\n"}
{"id": "690524", "url": "https://cs.wikipedia.org/wiki?curid=690524", "title": "Nejvyšší soud Československa", "text": "Nejvyšší soud Československa\n\nNejvyšší soud Československa může označovat několik nejvyšších soudů, které působily v bývalém Československu. Především jde o prvorepublikový Nejvyšší soud Československé republiky, který vznikl roku 1918, také ale o stejně pojmenovaný nejvyšší soud, který byl zřízen podle tzv. Ústavy 9. května, poté též o Nejvyšší soud Československé socialistické republiky a nakonec i o Nejvyšší soud České a Slovenské Federativní Republiky.\n\nNejvyšší soud s působností pro celé území Československé republiky byl zřízen \"de iure\" v listopadu 1918 v Praze, brzy nato byl ale díky aktivitě tehdejšího prvního děkana brněnské právnické fakulty a poslance Františka Weyra přesunut do Brna (na rozdíl od Nejvyššího správního soudu, který zůstal v Praze), kde také 5. listopadu 1919 zahájil svou činnost. Umístěn byl v justičním paláci v ulici Na hradbách (dnes Rooseveltova ulice), kde však působily i další brněnské soudy, a Nejvyšší soud si proto musel kvůli značně stísněným poměrům zřídit vzdálenější detašované pracoviště v novém zemském domě.\n\nSoud se skládal z předsedy a jednoho místopředsedy, kteří se nazývali \"první\" a \"druhý president nejvyššího soudu\", dále ze sedmi předsedů senátů, tzv. \"senátních presidentů nejvyššího soudu\", a z dalších 40 soudců, nazývaných \"radové nejvyššího soudu\" (od roku 1930 se počet senátních prezidentů zvýšil na devět a ostatních soudců na 48). Působili u něj i pomocní soudní úředníci. Prvním předsedou Nejvyššího soudu se stal Augustin Popelka, kterého koncem roku 1930 vystřídal Vladimír Fajnor. Dlouholetým místopředsedou, který se zasloužil o pořádání judikatury soudu, byl František Vážný.\n\nNejvyšší soud rozhodoval jako konečná instance ve všech věcech občanskoprávních a trestních, kromě toho mu příslušelo rozhodovat i o určení příslušnosti obecných soudů, když podmínky takového určení chyběly, o delegaci určité věci na jiný než obecně příslušný soud, v kárných věcech soudců, o odvoláních proti rozhodnutím advokátních komor a o dalších věcech, které mu zákon přímo svěřoval. Mohl také podávat posudky k návrhům zákonů, které se týkaly soudnictví, a dokonce mohl i přijetí takových zákonů navrhnout ministru spravedlnosti. Rozhodoval v pětičlenných senátech. V plénu pak mj. volil ze svých soudců dva soudce tehdejšího sedmičlenného ústavního soudu. K zastupování zájmů státu u něj byla zřízena generální prokuratura v čele s generálním prokurátorem. Roku 1923 byl v jeho sídle zřízen z důvodu ochrany republiky speciální Státní soud, přičemž prvním presidentem na jeden rok vybraní soudci Nejvyššího soudu se na jeho činnosti podíleli jako tzv. soudci z povolání.\n\nNejvyšší soud působil v Brně i v letech 1939–1945, ovšem vzhledem k podmínkám se už nazýval Nejvyšší soud Protektorátu Čechy a Morava. Vedl jej tehdy Theodor Nussbaum a kromě něj zde působilo pět senátních\nprezidentů a 23 soudních radů. Sedm soudců a dalších devět zaměstnanců soudu však zahynulo při bombardování Brna 20. listopadu 1944 (pamětní deska je umístěna na budově jeho tehdejšího detašovaného pracoviště v paláci Morava na Malinovského náměstí č. 4). Po skončení druhé světové války byla obnovena kontinuita československého právního řádu a státních orgánů, v činnosti tedy nadále pokračoval Nejvyšší soud Československé republiky. V Bratislavě však ještě nějakou dobu působil relativně samostatný slovenský Nejvyšší soud, zřízený už roku 1939.\n\nAčkoli šlo po vydání komunistické ústavy v roce 1948 stále o Nejvyšší soud Československé republiky, tedy formálně navazující na předválečný nejvyšší soud, ve skutečnosti šlo již o jiné těleso. V souvislosti se zákonem o „zlidovění soudnictví“ byl navíc doplněn o tzv. soudce z lidu, přičemž ve většině jeho senátního rozhodování byli tito soudci ve většině. Sídlo soudu pak bylo k 1. lednu 1950 přesunuto do hlavního města Prahy, zde sídlil v novoklasicistním justičním paláci na náměstí Hrdinů na Pankráci.\n\nTento nejvyšší soud především rozhodoval ve druhé instanci o opravných prostředcích podaných proti nepravomocným rozhodnutím krajských a vyšších vojenských soudů jako soudů první instance, případně o stížnostech pro porušení zákona, které mohl podat generální prokurátor nebo předseda nejvyššího soudu proti už pravomocným rozhodnutím všech ostatních soudů. V plénu pak mohl rozhodnout o stížnosti pro porušení zákona, podaných proti rozhodnutím některého jeho senátu. Kromě toho také měl sledovat rozhodování soudů nižších stupňů a zajišťovat jednotnost tohoto rozhodování prostřednictvím vydávání závazných směrnic, kterými měl být zajištěn jednotný výklad právních předpisů. Oborově se dělil se na kolegia, a to občanskoprávní, trestní a vojenské. Roku 1955 bylo zřízeno i jeho předsednictvo, složené z předsedy soudu, předsedů všech tří kolegií, kteří byli zároveň náměstky předsedy soudu, a dalšího soudce, jmenovaného ministrem spravedlnosti, které připravovalo jednání pléna soudu a projednávalo otázky dozoru nad rozhodovací činností ostatních soudů.\n\nV souvislosti s přijetím nové ústavy roku 1960 se nejvyšší soud začal označovat jako Nejvyšší soud Československé socialistické republiky. Tento soud podobně jako dřívější nejvyšší soud měl také tři kolegia, občanskoprávní, trestní a vojenské, stejně jako prezidium, které dozorovalo rozhodovací činnost ostatních soudů a připravovalo jednání pléna. Plénum také kromě obdobného rozhodování o stížnostech pro porušení zákona senáty nejvyššího soudu mohlo vydávat závazné směrnice k výkladu právních předpisů. Klasická činnost soudu ovšem spočívala v rozhodování v pětičlenných senátech o opravných prostředcích proti nepravomocným rozhodnutím krajských a vyšších vojenských soudů a ve tříčlenných senátech o stížnostech pro porušení zákona podaných generálním prokurátorem nebo předsedou nejvyššího soudu proti už pravomocným rozhodnutím ostatních soudů.\n\nPůvodně šlo o jediný nejvyšší soud celého státu, ale v důsledku federalizace Československa v roce 1969 vedle něj, jakožto soudu federálního, vznikly i republikové nejvyšší soudy České socialistické republiky a Slovenské socialistické republiky. Pravomoc federálního nejvyššího soudu se tím zúžila na záležitosti týkající se celého státu. Uznával tedy rozhodnutí cizozemských soudů a rozhodoval především ve vojenské justici nebo tehdy, bylo-li nutné vyřešit spor o příslušnost mezi oběma republikami. V obecné justici rozhodoval pouze o stížnostech pro porušení zákona proti rozhodnutím republikových nejvyšších soudů. Ty se podobně jako on členily na kolegia (trestní a občanskoprávní), též mohly zaujímat v rámci své působnosti stanoviska k výkladů zákonů a bylo jim také společné, že se již nově nevytvářelo prezidium soudu a že u nich přestali působit soudci z lidu. Těžiště rozhodovací činnosti ovšem spočívalo na republikových nejvyšších soudech, v tříčlenných senátech rozhodovaly jak o odvoláních proti rozhodnutím krajských soudů jako soudů prvního stupně, tak o mimořádných opravných prostředcích, stížnostech pro porušení zákona.\n\nNa tomto základním schématu československé justice se nic zásadního nezměnilo ani v krátkém období České a Slovenské Federativní Republiky. Pouze se zavedením nových soudních agend u všech nejvyšších soudů přibylo kolegium obchodní a kolegium správní. V roce 1991 bylo nicméně na návrh moravské poslankyně Sněmovny lidu Federálního shromáždění Marty Nazari-Buřivalové rozhodnuto o vrácení sídla Nejvyššího soudu ČSFR do Brna, s účinností od 1. ledna 1993 pak byl tento federální nejvyšší soud transformován na Nejvyšší soud České republiky a dosavadní republikový Nejvyšší soud České republiky byl transformován ve Vrchní soud v Praze. Šlo o kompromis, řešící konkurenci těchto dvou vrcholných soudních institucí, navíc se dosavadní předseda federálního nejvyššího soudu Otakar Motejl stal předsedou Nejvyššího soudu a dosavadní předseda republikového nejvyššího soudu Antonín Mokrý předsedou Vrchního soudu v Praze. Původní republikový Nejvyšší soud Slovenské republiky zůstal i nadále nejvyšším soudem samostatného slovenského státu.\n\nPředsedy československého Nejvyššího soudu postupně byli:\n\n\n"}
{"id": "690527", "url": "https://cs.wikipedia.org/wiki?curid=690527", "title": "Památník Jaroslava Haška", "text": "Památník Jaroslava Haška\n\nPamátník Jaroslava Haška se nachází v Lipnici nad Sázavou, v domku, kde Jaroslav Hašek bydlel. Přišel sem s přítelem malířem Jaroslavem Panuškou v létě roku 1921. Než koupil poměrně drahý domek pod hradem, číslo popisné 185, bydlel téměř rok v hospodě U České koruny. Domek se stal později památníkem Jaroslava Haška. Domek opravil, ale obýval pouze jednu místnost se svou druhou ženou Šurou. Dlouhou dobu v domku nepobyl, 3. ledna 1923 zde zemřel. Jedno je jisté, jeho příchod na Lipnici znamenal pro toto krásné a tiché místo pozdější velkou popularitu.\n\nPamětní expozice v domku, kde Hašek diktoval text \"\"Švejka\"\" písaři K. Štěpánkovi, byla otevřena roku 1959. Roku 1983 došlo k reinstalaci expozice. Pracovníci Muzea Vysočiny v Havlíčkově Brodě expozici v minulých letech doplnili. Správcem památníku je Muzeum Vysočiny v Havlíčkově Brodě. Dům je chráněn jako kulturní památka České republiky.\n\nPři vstupu do domu se na pravé straně nachází fotografie z proslulých, komunistickým režimem podporovaných, festivalů Haškova Lipnice. Ty se v obci konaly vždy v amfiteátru pod hradem od roku 1959. Tato akce byla nazývána \"festivalem humoru a satiry\". Na Lipnici tehdy přijížděli významní herci a zpěváci. Konaly se zde výstavy, literární a hudební programy, galakoncerty, koncerty dechové hudby a promítaly filmy. Akce pokračují dodnes, ovšem již ne v tak masivní podobě.\n\nProhlídka začíná v 1. patře, ve dvou místnostech nás nově instalované panely seznamují s životem proslulého spisovatele. Dočteme se o jeho mládí, rodině. Jednotlivé panely výstižně vystihují etapy jeho života. Jsou nazvány například \"Tulák a spisovatel\", \"Redaktor a anarchista\", \"Manžel a majitel kynologického ústavu\", \"Strana mírného pokroku v mezích zákona\". Jsou zde připomenuti i jeho velcí přátelé, akademický malíř Panuška a spisovatel Zdeněk Matěj Kuděj. Vše je doplněno dobovými fotografiemi a ukázkami z jeho rukopisů. V těchto místnostech nejsou samozřejmě opomenuta Haškova díla. Hašek není jen autorem \"Osudů dobrého vojáka Švejka\", který ho díky překladu do němčiny celosvětově proslavil, ale je autorem půldruhého tisíce povídek, satir, humoresek, článků i divadelních her a humoristických románů. Největší část muzea je věnována právě postavě vojáka Švejka. Najdeme zde české vydání, hebrejské, gruzínské i holandské. V další části expozice pak překlady do dalších jazyků. Tyto místnosti doplňují dobové exponáty – deštník, klobouk, půllitr, lahev, harmonika. Nejcennějším exponátem jsou ovšem Haškovy hodinky. Zajímavá je replika rakousko-uherské uniformy a replika ženských šatů z dadaistického výletu s Kudějem. Najdeme zde i vyobrazení Josefa Lady, dalšího Haškova přítele. Dalším exponátem je i mobilní dřevěný Haškův hrob od havlíčkobrodského sochaře R. Dvořáka z roku 1983.\n\nPo schodech se dostáváme do druhé části památníku, kde jsou opět připomínány lipnické festivaly a literární postava Josef Švejk. Dále můžeme nahlédnout do místnosti, kde Hašek žil. Místnost je zařízena prostě, dobovým nábytkem. Vidíme zde stůl se sedmi židlemi, nádobí, postel, skříň, kamna.\n\nSpisovatel je pochován na místním hřbitově. Náhrobek má tvar otevřené knihy. Jeho dvě sochy, které se v Lipnici nacházejí, nalezneme naproti památníku a druhou pak u hostince U České koruny (ten v současné době vlastní Haškův vnuk Richard).\n\n\n"}
{"id": "690528", "url": "https://cs.wikipedia.org/wiki?curid=690528", "title": "Bogdan Popović", "text": "Bogdan Popović\n\nBogdan Popović (v srbské cyrilici Богдан Поповић, 20. prosince 1863 – 7. listopadu 1944) byl jedním z významných literárních kritiků srbské literatury přelomu 19. a 20. století. Jeho bratr, Pavle Popović, byl významným srbským profesorem.\n\nNarodil se v Bělehradu, kde také studoval. Podobně jako řada dalších vzdělanců své doby však nestudoval pouze v Srbsku, ale také v zahraničí (v Paříži). Po úspěšném vystudování bělehradské Veliké školy se stal jejím profesorem, když byla v roce 1905 transformována v univerzitu, tak se stal profesorem univerzitním. Přednášel řadu předmětů týkajících se literatury a její teorie. V roce 1914 se stal Popović členem SANU.\n\nDo literární tvorby vstoupil během 80. let 19. století jako současník realistické generace, nejaktivnější byl během doby, kdy vycházel tzv. Srpski književni glasnik, na jehož tvorbě se sám podílel. V roce 1911 vyšla v Záhřebu (o rok později také i v Bělehradě) jeho Antologie novější srbské lyriky, kde představil řadu děl od Branka Radičeviće až po Jovana Dučiće (od romantismu po modernu). Sestavil ji na základě přísných estetických pravidel, která již nikdo později neužil a tak vytvořil v podstatě unikát.\n\nKromě toho inicioval také i vznik srbského PEN klubu, Společnosti pro živé jazyky, Collegium musicum a jako vzdělanec s velkým zájmem o Francii a její kulturu také i Společnost přátel Francie.\n\n"}
{"id": "690530", "url": "https://cs.wikipedia.org/wiki?curid=690530", "title": "Hlavně nezávazně", "text": "Hlavně nezávazně\n\nHlavně nezávazně, anglicky \"No Strings Attached\", je americký romantický film z roku 2011.\n\nJde o romantickou komedii vyprávějící příběh dvou mladých lidí. Emma (Natalie Portman) je doktorka, která má hodně práce a nemá moc čas na vztahy. Adam (Aston Kutcher) je průměrný, velmi pohledný a žádaný mladík a má slavného a bohatého otce, kterého občas nemůže vystát i přesto, že ho má rád.\n\nVztah Emmy a Adama se vyvíjí nejprve jen nezávazným sexem, ke kterému si dají pravidla, že k sobě nikdy nebudou cítit nic víc. Adam se ale do Emmy zamiluje a to ona nemůže vystát….\n"}
{"id": "690534", "url": "https://cs.wikipedia.org/wiki?curid=690534", "title": "Děkanát Rosice", "text": "Děkanát Rosice\n\nDěkanát Rosice nebo děkanství rosické je územní část brněnské diecéze. V současné době zahrnuje 18 římskokatolických farností. Funkcí děkana vykonával od července 2004 do listopadu 2014 R. D. Mgr. Tomáš Mikula, farář farnosti Troubsko. Od prosince 2014 je děkanem Mons. František Koutný, jeho nástupce ve funkci faráře ve farnosti Troubsko. Děkanství bylo zřízeno roku 1789.\n\n"}
{"id": "690535", "url": "https://cs.wikipedia.org/wiki?curid=690535", "title": "Seznam chodníků slávy", "text": "Seznam chodníků slávy\n\nSeznam známých chodníků slávy:\n\n\n\n\n"}
{"id": "690537", "url": "https://cs.wikipedia.org/wiki?curid=690537", "title": "HiRISE", "text": "HiRISE\n\nHigh Resolution Imaging Science Experiment, většinou zkracována jako HiRISE, je polychromatická kamera pracující ve viditelné oblasti světelného spektra s vysokým rozlišením dosahující 30 až 60 cm/pixel, která se nachází na palubě americké planetární sondy Mars Reconnaissance Orbiter kroužící kolem planety Mars. Kamera váží 65 kilogramů a za cenu 40 miliónů amerických dolarů jí sestavila společnost Ball Aerospace & Technologies Corp. pod vedením Lunar and Planetary Laboratory University of Arizona. Její hlavní reflekční zrcadlo má průměr 0,5 metru, jedná se o největší zrcadlo umístěné zatím na misi do hlubokého vesmíru. Velikost zrcadla umožňuje pořizovat snímky objektů, které jsou přes 30 centimetrů velké.\n\nK roku 2010 nasnímala kamera HiRISE okolo 1 % marsovského povrchu s tímto rozlišením.\n\n"}
{"id": "690539", "url": "https://cs.wikipedia.org/wiki?curid=690539", "title": "Branko Lazarević", "text": "Branko Lazarević\n\nBranko Lazarević (v srbské cyrilici Бранко Лазаревић, 25. listopadu 1883, Vidin – 6. října 1968, Herceg Novi) byl spolu s Jovanem Skerlićem a Bogdanem Popovićem jedním z významných literárních kritiků v Srbsku na počátku 20. století.\n\nByl Popovićovým žákem. Kromě literární kritiky svoji tvorbu však rozšířil i na kritiku divadelní. V pozdějších letech se přestal své původní činnosti věnovat úplně a přestoupil na estetiku a filozofii umění. Když se po druhé světové válce dostali k moci komunisté Lazarević se ocitl v nepříliš dobré situaci, neboť se dostal s novou mocí do konfliktu. Ve svém novém poli působnosti však nedosáhl takových úspěchů, které zaznamenal jako kritik.\n"}
{"id": "690548", "url": "https://cs.wikipedia.org/wiki?curid=690548", "title": "Do'ar ha-jom", "text": "Do'ar ha-jom\n\nDo'ar ha-jom ( דואר היום, doslova \"Denní pošta\") byl hebrejský psaný deník vycházející v mandátní Palestině v letech 1919-1936.\n\nZa vznikem listu stál Eliezer Ben Jehuda, hlavní postava obnovy novověké hebrejštiny, a jeho syn Itamar Ben Avi (mimochodem první člověk v novověku, jehož mateřskou řečí byla hebrejština). Ben Jehuda stál v této době za vznikem deníku Chadašot ha-arec (předchůdce nynějšího listu Haaretz), ale názorově se neshodl s členy jeho redakce a rozhodl se proto zřídit vlastní noviny inspirované anglickým listem Daily Mail. První číslo vyšlo 8. srpna 1919. Po Haaretz šlo o druhý poválečný hebrejský deník publikovaný v Jeruzalému. V polovině 20. let 20. století patřil Do'ar ha-jom spolu s Haaretz a nově vzniklým deníkem Davar mezi nejčtenější židovské noviny v Palestině.\n\nZatímco Haaretz měl liberální orientaci, Do'ar ha-jom byl zaměřen více nacionalisticky a bojovně. V roce 1924 list obvinil předního představitele levicově sionistického tábora Arthura Ruppina ze zneužívání finančních prostředků během války. Koncem roku 1928 byl dokonce po krátkou dobu editorem novin zakladatel revizionistického sionismu Vladimír Žabotinský. Do'ar ha-jom se ovšem odlišoval od mnoha jiných tehdejších novin tím, že nebyl přímo napojen na politické strany. V září 1929 byl list mandátními úřady na několik týdnů zastaven kvůli jeho kritice chování britské správy během arabských násilností roku 1929.\n\nJeho hlavní tvůrce Itamar Ben Avi přinesl do novinářské praxe některé inovace, které pak byly inspirací pro další periodika. Prosazoval například expresivní titulky a senzacechtivý tón reportáží. V technické oblasti byl Do'ar ha-jom prvním deníkem v Palestině, který vycházel ráno. Do té doby zdejší noviny vycházely okolo poledne kvůli zpoždění při doručování zpráv ze zahraničních agentur, které byly dováženy denním vlakem. Ben Avi se rozhodl toto změnit a využít aktuální zpravodajství získávané pomocí telegrafu. V roce 1936 ovšem deník zanikl. Bývá to považováno za výraz preference dobového čtenáře pro stranický, více ideologický tisk.\n\n"}
{"id": "690554", "url": "https://cs.wikipedia.org/wiki?curid=690554", "title": "Psychiatrické centrum Praha", "text": "Psychiatrické centrum Praha\n\nPsychiatrické centrum Praha, zkráceně PCP, bylo v letech 1990–2014 zdravotnické zařízení poskytující vědeckou, výzkumnou a vysoce odbornou činnost v oboru psychiatrie. Zajišťovalo pregraduální výuku lékařské psychologie a psychiatrie v rámci 3. lékařské fakulty Univerzity Karlovy v Praze, stejně tak i postgraduální vzdělávání v klinické psychiatrii a psychologii, implementovalo vědecké poznatky do léčebné praxe a zastupovalo českou vědu v oblasti výzkumu duševních poruch v zahraničí. Od 1. 1. 2015 se Psychiatrické centrum Praha transformovalo do Národního ústavu duševního zdraví.\n\nStatut z 28. května 1993 jej definuje jako příspěvkovou organizaci ministerstva zdravotnictví České republiky se sídlem v Praze. Základnou byly pavilóny č. 19 a 23 v Psychiatrické nemocnici Bohnice.\n\nPsychiatrické centrum Praha bylo založeno v roce 1961 jako Výzkumný ústav psychiatrický (VÚPs) v Praze-Bohnicích. Prvním ředitelem se stal Lubomír Hanzlíček (1916–1984), pozdější profesor psychiatrie na Lékařské fakultě hygienické Univerzity Karlovy a autor psychiatrické encyklopedie. Univerzitní výuka psychiatrie byla s VÚPs spojena již v sedmdesátých letech s pauzou po odvolání profesora Hanzlíčka v roce 1981. K opětovnému propojení činnosti centra s výukou psychiatrie na 3. lékařské fakultě UK došlo v roce 1990, kdy byl nastupující ředitel profesor Cyril Höschl současně také zvolen děkanem fakulty.\n\nÚstav poskytl profesní zázemí řadě osobností lékařství a psychologie. Mezi jinými zde pracoval v období po emigraci v Torontu Kurt Freund (1914–1996), který přispěl k pochopení sexuálních deviací. Dále pak Jaroslav Madlafousek (1922–2008), odborník v oblasti studia nonverbálního chování. Diplomat a politik Michael Žantovský byl řadu let součástí týmu Madlafouskovy laboratoře. Z ústavu také vzešel Pavel Grof, působící jako profesor psychiatrie v Ottawě, a jeho bratr profesor Stanislav Grof, jeden ze zakladatelů transpersonální psychologie, který žije v Kalifornii.\n\nDřívější člen laboratoře EEG Miloš Matoušek je švédským odborníkem v elektroencefalografii. Jan V. Volavka je americký psychiatr a bývalý vědecký pracovník Nathan S. Kline Institute v New Yorku. Frank Engelsmann působil na McGill University v Montrealu. Pracovníky ústavu byli také surrealista a jazzman Ludvík Šváb (1924–1997), bývalí vedoucí psychiatrické katedry ILF (IPVZ) Alojz Janík (1926–2002) a Karel Chromý či psychofarmakologové Jaroslav Baštecký (1936–2007) nebo docent Oldřich Vinař (1925–2018). V Oddělení aplikované matematiky VÚPS byl zaměstnán bývalý ministr školství profesor Petr Vopěnka.\n\nOd 1. ledna 1961 zde přes 40 let (do své smrti v roce 2002) působil Zdeněk Dytrych nejprve jako vedoucí oddělení neuróz, později vedoucí laboratoře pro výzkum rodiny, dále jako vedoucí oddělení sociální psychiatrie a nakonec opět laboratoře pro výzkum rodiny. S touto laboratoří spolupracoval od roku 1970 externě dětský psycholog Zdeněk Matějček, od roku 1988 až do své smrti v roce 2004 pak byl jejím výzkumným pracovníkem. \n\nŘeditelem centra byl od roku 1990 profesor Cyril Höschl.\n\nZákladním posláním centra byla vědecká a výzkumná činnost zaměřená na zjišťování, prevenci a remediaci rizikových faktorů, jež ohrožují duševní zdraví jedince v různých stadiích jeho životního cyklu a na různých úrovních – od biochemické až po sociální. K dosažení tohoto komplexního cíle probíhá výzkum v oblasti psychiatrické demografie a epidemiologie, neuropsychologie, epidemiologie zneužívání a závislosti na návykových látkách, psychometriky, biochemie a patofyziologie mozku a psychofarmakologie.\n\nŘešeny zde byly grantové projekty domácích i zahraničních grantových agentur, probíhala spolupráce s mezinárodními organizacemi, jako jsou Světová zdravotnická organizace, UNESCO, Světová federace duševního zdraví a dalšími. Praktickými výstupy této činnosti jsou podklady pro formování zdravotní politiky v oblasti duševního zdraví, podklady pro účinnou alokaci finančních prostředků do technologií, metod a prostředků s vysokou výtěžností při detekci, predikci průběhu a terapeutické odpovědi na intervenci v oblasti duševního zdraví a podklady pro vodítka diagnostických a terapeutických postupů.\n\nV roce 2000 centrum získalo komplexní programový projekt ministerstva školství, mládeže a tělovýchovy České republiky s názvem „Centrum neuropsychiatrických studií“. Tím byli organizačně a ekonomicky soustředěni odborníci pracující na propojení neurofyziologických, neurochemických, strukturálních, kognitivních, neuroendokrinologických a klinických modelů hlavních duševních poruch. Centrum neuropsychiatrických studií tak integrovalo základní a aplikovaný výzkum v neurobehaviorálních vědách.\n\nPsychiatrická klinika centra (dnes Národní ústav duševního zdraví v Klecanech) je nespádové lůžkové zařízení poskytující psychiatrickou péči pacientům z celé České republiky. Kromě ambulantní a akutní lůžkové péče nabízí také specializované terapeutické programy v podobě uzavřených docházkových skupin v rámci denních stacionářů, program kognitivní remediace a psychoedukační programy. Součástí kliniky je laboratoř EEG se spánkovou laboratoří. Jednotlivá oddělení a denní stacionáře se specializují především na léčbu specifických poruch úzkostných, afektivních poruch, psychotických a poruch spánku.\n\nPsychiatrické centrum Praha získalo v roce 2005 jako první samostatné psychiatrické pracoviště národní akreditaci kvality od Spojené akreditační komise České republiky, kterou obhájilo v roce 2008. Kromě léčebné péče klinika organizuje a provádí výzkumné klinické studie.\n\nCentrum bylo pregraduální výukovou základnou Kliniky psychiatrie a lékařské psychologie 3. lékařské fakulty Univerzity Karlovy v Praze a poskytovalo též akreditované postgraduální vzdělávání lékařů a psychologů.\n\n\n"}
{"id": "690555", "url": "https://cs.wikipedia.org/wiki?curid=690555", "title": "Seznam zápasů československé a belgické hokejové reprezentace", "text": "Seznam zápasů československé a belgické hokejové reprezentace\n\nPoznámky k utkáním\n\n"}
{"id": "690560", "url": "https://cs.wikipedia.org/wiki?curid=690560", "title": "Mistrovství světa juniorů v ledním hokeji 1995", "text": "Mistrovství světa juniorů v ledním hokeji 1995\n\nMistrovství světa juniorů v ledním hokeji 1995 se konalo 26. prosince 1994 až 4. ledna 1995 v kanadských městech Red Deer, Calgary a Edmonton.\n\nKvůli rozšíření příštího ročníku na deset účastníků nikdo nesestupoval.\n\n26.12.1994\nKanada – Ukrajina 7:1\nŠvédsko – Německo 10:2\nČesko – Finsko 3:0\nUSA – Rusko 4:3\n27.12.1994\nKanada – Německo 9:1\nRusko – Česko 4:3\nFinsko – Ukrajina 6:2\nŠvédsko – USA 4:2\n29.12.1994\nKanada – USA 6:3\nŠvédsko – Česko 4:3\nRusko – Ukrajina 4:2\nFinsko – Německo 7:1\n30.12.1994\nKanada – Česko 7:5\nŠvédsko – Ukrajina 7:1\nRusko – Německo 8:1\nFinsko – USA 7:5\n1.1.1995\nKanada – Finsko 6:4\nRusko – Švédsko 6:4\nČesko – Ukrajina 10:1\nUSA – Německo 5:3\n2.1.1995\nKanada – Rusko 8:5\nŠvédsko – Finsko 3:3\nČesko – Německo 14:3\nUkrajina – USA 3:2\n4.1.1995\nKanada – Švédsko 4:3\nRusko – Finsko 6:2\nNěmecko – Ukrajina 6:2\nUSA – Česko 7:5\n\n Kanada\n\nBrankáři: Dan Cloutier, Jamie Storr\nObránci: Chad Allan, Nolan Baumgartner, Ed Jovanovski, Bryan McCabe, Wade Redden, Jamie Rivers, Lee Sorochan\nÚtočníci: Jason Allison, Jason Botterill, Shean Donovan, Larry Courville, Alexandre Daigle, Éric Dazé, Jeff Friesen, Todd Harvey, Marty Murray, Jeff O’Neill, Denis Pederson, Ryan Smyth, Darcy Tucker.\n\nBrankáři: Denis Kuzmenko, Jevgenij Tarasov\nObránci: Artem Anisimov, Ruslan Batyršin, Vladimir Čebaturkin, Anvar Gatijatulin, Sergej Gusev, Michail Ochotnikov, Sergej Vyšedkevič\nÚtočníci: Alexandr Bojkov, Pavel Bojčenko, Vadim Epančicev, Alexandr Charlamov, Vitalij Jachmeněv, Dmitrij Klevakin, Alexandr Koroljuk, Igor Meljakov, Sergej Morozov, Ramil Sajfulin, Vadim Šarifjanov, Ilja Vorobjev, Nikolaj Zaravuchin.\n\nBrankáři: Jonas Forsberg, Henrik Smångs\nObránci: Jonas Andersson Junkka, Anders Eriksson, Johan Finnström, Mathias Pihlström, Daniel Tjärnqvist, Dick Tärnström, Mattias Öhlund\nÚtočníci: Per-Johan Axelsson, Daniel Back, Anders Burström, Johan Davidsson, Fredrik Johansson, Andreas Karlsson, Jesper Mattsson, Peter Nylander, Kristofer Ottosson, Peter Ström, Niklas Sundström, Per Svartvadet, Anders Söderberg.\n\nBrankáři: Miikka Kiprusoff, Jussi Markkanen\nObránci: Tommi Hämäläinen, Martti Järventie, Miska Kangasniemi, Jere Karalahti, Petri Kokko, Janne Niinimaa, Tommi Rajamäki, Kimmo Timonen\nÚtočníci: Antti Aalto, Miika Elomo, Niko Halttunen, Jani Hassinen, Mikko Helisten, Tommi Miettinen, Toni Mäkiaho, Veli-Pekka Nutikka, Timo Salonen, Tommi Sova, Jussi Tarvainen, Juha Vuorivirta.\n\nBrankáři: Doug Bonner, John Grahame\nObránci: Bryan Berard, Mike Crowley, Rory Fitzpatrick, Ashlin Halfnight, Chris Kelleher, Brian LaFleur, Deron Quint\nÚtočníci: Shawn Bates, Bates Battaglia, Reg Berg, Jason Bonsignore, Adam Deadmarsh, Mike Grier, Sean Haggerty, Kevin Hilton, Jamie Langerbrunner, Jeff Mitchell, Richard Park, Dan Tompkinks, Landon Wilson.\n\nBrankáři: Michal Mařík, Pavel Nešťák, náhradník Tomáš Vokoun\nObránci: Petr Buzek, Miloslav Gureň, Marek Malík, Angel Nikolov, František Ptáček, Pavel Trnka, Marek Židlický, Vlastimil Kroupa\nÚtočníci: Václav Varaďa, Tomáš Blažek, Petr Čajánek, Milan Hejduk, Jan Hlaváč, Ladislav Kohn, Jaroslav Kudrna, Josef Marha, Zdeněk Nedvěd, Václav Prospal, Petr Sýkora, Jan Hrdina.\n\nBrankáři: Kai Fischer, Oliver Häusler, Stefan Lahn\nObránci: Lars Brüggemann, Marco Eltner, Torsten Fendt, Erich Goldmann, Stephan Retzer, Florian Schneider, Markus Wieland, Andreas Renz\nÚtočníci: Tino Boos, Hubert Buchwieser, Eric Dylla, Jochen Hecht, Stefan Mann, Florian Keller, Stefan Pape-Tillert, Matthias Sänger, Alexander Serikow, Marco Sturm, Sven Valenti, Martin Williams.\n\nBrankáři: Alexandr Fjodorov, Igor Karpenko\nObránci: Alexej Bernatskij, Igor Drifan, Jurij Ljaskovskij, Alexandr Muchanov, Vladislav Ševčenko, Igor Jankovič, Vitalij Tretjakov\nÚtočníci: Oleg Cikurov, Boris Čursin, Sergej Čubenko, Danilo Didkovskij, Alexandr Govorun, Alexej Lazarenko, Sergej Karnauch, Sergej Karčenko, Andrej Kurilko, Andrej Kuzminskij, Denis Lobanovskij, Dmitrij Moženko, Roman Salnikov.\n\nŠampionát B skupiny se odehrál ve Francii ve městech Caen, Rouen, Le Havre a Louviers, postup na MSJ 1996 si vybojovali Švýcaři a Slováci, nikdo nesestupoval.\n\n1. Švýcarsko\n2. Slovensko\n3. Polsko\n4. Francie\n5. Norsko\n6. Rakousko\n7. Japonsko\n8. Itálie\n\nPřed samotným šampionátem C skupiny se odehrála kvalifikace v Minsku v Bělorusku. Vítěz dostal právo startovat ve skupině C1.\n\n1. Bělorusko \n2. Kazachstán\n3. Slovinsko\n\nŠampionát třetí úrovně, tentokrát s názvem C1, se odehrál v Puigcerdě ve Španělsku, postup do B skupiny MSJ 1996 si vybojovali Lotyši a Maďaři. Nikdo nesestoupil.\n\n1. Lotyšsko\n2. Maďarsko\n3. Dánsko\n4. Bělorusko\n5. Španělsko\n6. Rumunsko\n7. Nizozemsko\n8. Velká Británie\n\nHrála se poprvé i čtvrtá úroveň, nazvaná pro tento ročník C2. Turnaj se hrál v Tallinnu v Estonsku a postup do C skupiny MSJ 1996 si získali Kazaši a Slovinci.\n\n1. Kazachstán\n2. Slovinsko\n3. Estonsko\n4. Litva\n5. Chorvatsko\n6. Jugoslávie\n"}
{"id": "690561", "url": "https://cs.wikipedia.org/wiki?curid=690561", "title": "Robin Hood (seriál, 1984)", "text": "Robin Hood (seriál, 1984)\n\nRobin Hood je britský seriál z roku 1984 je televizní verze příběhu Robina Hooda. \n\nSeriál, který vypráví o životě Robina z Loxley, lépe známého pod jménem Robin Hood (Robin v kapuci). Také o jeho přátelích zbojnících a o jeho milované, Marianě. Seriál se natáčel od roku 1984 do roku 1986. Režírovali ho: Robert Young, Alex Kirby, Ian Sharp. Hlavního hrdinu (Robina Hooda) hrál až do posledního dílu druhé série Michael Praed, dabovaný Markem Vašutem, pak se obsazení změnilo a nahradil ho Jason Connery.\n\nPrvní dvě série byly v Československé televizi odvysílány na přelomu let 1988/89 v hlavním vysílacím čase. Další série až po roce 1989 byly vysílány v pořadu pro děti a mládež Vega. Později koupila práva na seriál komerční televize a nechala jej předabovat.\n\n\n\nNebyla uvedena v ČST.\n"}
{"id": "690571", "url": "https://cs.wikipedia.org/wiki?curid=690571", "title": "Seznam zápasů československé a francouzské hokejové reprezentace", "text": "Seznam zápasů československé a francouzské hokejové reprezentace\n\n\nPoznámky k utkáním\n\n"}
{"id": "690572", "url": "https://cs.wikipedia.org/wiki?curid=690572", "title": "Chazit ha-am", "text": "Chazit ha-am\n\nChazit ha-am (: חזית העם, doslova \"Fronta národa\") byl hebrejský psaný deník vycházející v mandátní Palestině v letech 1931–1934.\n\nZa vznikem listu stálo hnutí revizionistického sionismu a jeho předák Vladimír Žabotinský. Ten se koncem roku 1928 krátce stal editorem listu Do'ar ha-jom, ale revizionistům se nepodařilo z tohoto deníku vytvořit svůj trvalý tiskový orgán. Proto došlo v roce 1931 k založení deníku Chazit ha-am. První číslo vyšlo 2. listopadu 1931. Mezi editory deníky patřili Uri Cvi Greenberg, Abba Achime'ir a Jehošua Jejvin. Během krátké doby bylo ale vydávání listu zastaveno mandátními britskými úřady. Revizionisté pak místo něj vydávali list ha-Jarden a od roku 1938 ha-Maškif. \n"}
{"id": "690577", "url": "https://cs.wikipedia.org/wiki?curid=690577", "title": "TAP Portugal", "text": "TAP Portugal\n\nTAP Air Portugal, známá také jako TAP Portugal je portugalská vlajková letecká společnost, sídlící na letišti Lisabon-Portela, které používá jako hlavní leteckou základnu. Létá také z letiště Porto. TAP \"(Transportes Aéreos Portugueses)\" je od roku 2005 členem letecké aliance Star Alliance, v lednu 2017 provozovala 2 500 letů týdně do 76 destinací v 29 zemích v Evropy, Afriky, Severní a Jižní Ameriky. V lednu 2017 byla společnost z 50 % vlastněna portugalským státem, z 45 % společností Atlantic Gateway Consortium a z 5 % zaměstnanci a spolupracovníky TAP. Byla založena v roce 14. března 1945 jako \"Transportes Aéreos Portugueses\", v roce 2005 byla přejmenována na TAP Portugal, s čímž se pojilo i nové zbarvení letadel. Společnost vlastní portugalskou regionální leteckou společnost TAP Express, jejíž flotila se v lednu 2017 skládala z 17 strojů a létala do 23 destinací, provozuje také nákladní lety pod značkou TAP Cargo.\n\nPodle poradenství Skytrax je TAP Portugal tří-hvězdičková letecká společnost. V roce 2008 hospodařila skupina TAP se ztrátou 286 milionů eur (7,7 miliardy korun), její závazky jsou od té doby vyšší než účetní hodnota aktiv.\n\nV roce 2018 se TAP Air Portugal stala prvním operátorem Airbusu A330neo na světě, když ke konci listopadu převzala svůj první Airbus A330-900neo. Společnost má celkem 21 objednávek na tento typ, kterým nahradí své už stárnoucí Airbusy A330-200, Airbusy A330-300 a Airbusy A340-300.\n\nTAP Portugal má v lednu 2017 codeshare dohodu s následujícími leteckými společnostmi:\nSpolečnost TAP Portugal létá z Lisabonu od 1. června 2004 pravidelně také na pražské Letiště Václava Havla, ve stejný měsíc v roce 2004 tento dopravce zahájil také linky do Benátek a Budapešti, kam ale od roku 2016 nelétá. Na linku do Prahy nasazuje Airbus A319, Airbus A320 či Airbus A321. V zimní sezóně 2016/17 do Prahy létala tato společnost 8 krát týdně, což bylo o jednu frekvenci více než předchozí zímní sezónu. Na letní sezónu 2017 TAP Portugal oznámil navýšení letů až na 10 frekvencí týdně.\n\nK únoru 2020 se flotila TAP Air Portugal skládala z následujících letadel, průměrného stáří 9,4 let:\n\nV minulosti provozovaly TAP Air Portugal následující typy letadel:\n\n\n"}
{"id": "690578", "url": "https://cs.wikipedia.org/wiki?curid=690578", "title": "Ha-Jarden", "text": "Ha-Jarden\n\nha-Jarden (: הירדן, doslova \"Jordán\") byl hebrejský psaný deník vycházející v mandátní Palestině od roku 1934.\n\nZa vznikem listu stálo hnutí revizionistického sionismu a jeho předák Vladimír Žabotinský, který sám do listu pravidelně přispíval. Mezi jeho editory byl i Bencijon Netanjahu, otec izraelského premiéra Benjamina Netanjahua. Deník navazoval na předchozí list Chazit ha-am, který byl během krátké doby své existence zakázán mandátními britskými úřady. První číslo deníku ha-Jarden vyšlo 23. dubna 1934, ve vyostřené atmosféře konfrontace mezi revizionisty a levicovými sionisty po vraždě Chajima Arlozorova. Od roku 1938 na ha-Jarden navázal nový revizionistický deník ha-Maškif.\n"}
{"id": "690582", "url": "https://cs.wikipedia.org/wiki?curid=690582", "title": "Ha-Maškif", "text": "Ha-Maškif\n\nha-Maškif ( המשקיף, doslova \"Pozorovatel\") byl hebrejský psaný deník vycházející v mandátní Palestině v letech 1938–1948.\n\nZa vznikem listu stálo hnutí revizionistického sionismu a jeho předák Vladimír Žabotinský, který sám do listu pravidelně přispíval. Mezi jeho editory byl i Bencijon Netanjahu, otec izraelského premiéra Benjamina Netanjahua. Deník navazoval na předchozí list Chazit ha-am, který byl během krátké doby své existence zakázán mandátními britskými úřady, a na list ha-Jarden vycházející od roku 1934. Ha-Maškif vycházel do roku 1948, kdy šlo stále o oficiální tiskový orgán revizionistů. Pak jej, už v samostatném státu Izrael, nahradil deník Cherut.\n\n"}
{"id": "690584", "url": "https://cs.wikipedia.org/wiki?curid=690584", "title": "Tisíciletý dub (Ahníkov)", "text": "Tisíciletý dub (Ahníkov)\n\nTisíciletý dub byl prastarý památný strom v někdejší obci Ahníkov, kterou – stejně jako dub – zničila těžba hnědého uhlí. Byl považovaný za nejstarší a nejmohutnější dub okresu Chomutov.\n\n\nDub rostl v obci Ahníkov, jejíž území dnes spadá pod obec Málkov.\n\nDub rostl u stylového hostince „Sklípek“, měl vysokou korunu a mohutné kořenové náběhy, mírně se nakláněl.\n\nDub byl opředen řadou pověstí. Podle jedné pamatoval založení Kralup v 9. století, další jej označovala jako zbytek dubového háje v místech, kde po roce 1253 postavili templáři kamenný klášter. Podle jiné měl být zasazen po dobytí kláštera husity na Květnou neděli v roce 1421.\n\nBěhem dvacátého století byl zobrazen na řadě pohlednic, jak starých lithografických z doby Rakousko-Uherska, tak i černobílých fotografiích z období první republiky a druhé světové války. Ve svých kresbách ho zachytil i akademický malíř Jaroslav Turek.\n\nPamátný strom i obec byly zničené po roce 1986 z důvodu rozšíření hnědouhelného lomu Nástup - Tušimice.\n\n\n"}
{"id": "690589", "url": "https://cs.wikipedia.org/wiki?curid=690589", "title": "Pád Arkuna", "text": "Pád Arkuna\n\nPád Arkuna je opera (zpěvohra) českého skladatele Zdeňka Fibicha na libreto české překladatelky a kritičky Anežky Schulzové. Sestává ze dvou dílů: Helga (Op. 55), jednoaktová „předehra opery \"Pád Arkuna\"“, a Dargun (Op. 60), „II. díl opery \"Pád Arkuna\"“ o třech jednáních. Poprvé byla provedena až po Fibichově smrti dne 9. listopadu 1900 v Národním divadle v Praze.\n\nV současné době se opera dočkala nového zpracování na prknech Národního divadla, kde se hraje od 9. října 2014.\n\nPo velkém úspěchu \"Šárky\" dal Fibichovi podnět k další opeře, která se nakonec stala jeho poslední, ředitel Národního divadla František Adolf Šubert. Ten v letech 1896-97 navštívil a ve svých \"Divadelních toulkách\" popsal mimo jiné pozůstatky staré slovanské svatyně boha Svantovíta na Arkoně na severoněmeckém ostrově Rujána. Tuto svatyni vyvrátil a zničil v křížové výpravě roku 1168 dánský král Valdemar I. Veliký; tažení se účastnil i jeho kancléř a biskup v Roskilde Absalon (1128-1201).\n\nZdeňka Fibicha a jeho spolupracovnici Anežku Schulzovou námět zaujal. V červnu 1898 podnikli spolu sami výlet na Rujánu, kde na ně zapůsobila chmurná, baladická atmosféra baltského pobřeží, a Schulzová poté na základě Šubertem shromážděných historických a etnografických materiálů napsala ambiciózní libreto nazvané \"Pád Arkuna\". Libretistku a skladatele nezaujal jen slovanský pohanský element, i dánské prostředí, z něhož pocházeli dobyvatelé Arkony, jim nebylo neznámé. Na skandinávské téma narazil Fibich již při melodramu \"Hakon\" (1888) a při nedokončené opeře \"Frithjof\" (1872-73), Anežka Schulzová překládala z dánštiny mj. literární studie Georga Brandese a neúspěšně žádala o povolení využít pro operní libreto hru \"Paní z námoří\" Henrika Ibsena.\n\nPrvní, komornější část opery s názvem \"Helga\" Fibich napsal v roce 1898, hlavní část opery, tříaktové drama s názvem \"Dargun\", pak v letech 1898-1899. Při instrumentaci mu pomáhal jeho žák Otakar Ostrčil.\n\nVeřejnosti byla nejprve představena rozsáhlá předehra, a to na filharmonickém koncertě z Fibichových skladeb konaném 7. března 1899. Prvního nastudování v Národním divadle se pečlivě ujali nový šéf opery a dirigent Karel Kovařovic a režisér Robert Polák (zpívající též roli Gunara), kostýmy a rekvizity byly „zhotoveny dle historických památek“. Fibich se účastnil zkoušek své opery, i když se jeho zdraví valem horšilo. 15. října 1900 zemřel. Premiéra jeho posledního velkého díla se konala tři týdny po jeho smrti. Obecenstvo i kritika přijaly operu spíše s úctou k právě zemřelému skladateli než s nadšením. Do 4. ledna 1901 se konalo šest repríz, po přestudování se v sezónách 1902/03 až 1904/05 odehrálo dalších sedm představení.\n\nLibreto bylo poprvé vydáno roku 1899 časopisecky (Helga) a roku 1901 knižně (Dargun). Klavírní výtah byl vydán roku 1899.\n\nPo „lyrické trilogii“ (\"Bouře\", \"Hedy\", \"Šárka\") znamená \"Pád Arkuna\" v operní tvorbě Zdeňka Fibicha zčásti hledání nových forem, zčásti návrat k některým rysům jeho předcházejícího období. Řadu prvků má podobných s velkou operou: i zde je námětem střet individuálních osudů a dějinných událostí, tvořící efektní napětí mezi subjektivitou a objektivitou, ve finále opery hlavní hrdina zahyne v troskách svého chrámu stejně jako Jan v Meyerbeerově \"Prorokovi\" a podobně jako hlavní hrdinové ve Wagnerově \"Rienzim\" a Saint-Saënsově \"Samsonovi a Dalile\". Některé pasáže jsou „uzavřenými čísly“. Přesto strukturou i motivickým zpracováním odpovídá základním požadavkům hudebního dramatu. Atmosféra osudové tragédie přibližuje \"Pád Arkuna\" \"Nevěstě messinské\" a \"Hippodamii\", epická rozlehlost a využití mohutných sborů připomínají \"Blaník\", ale i \"Šárku\", navíc stejně jako v „lyrické trilogii“ mají významné, i když nikoli už centrální místo milostné scény. Pro Fibicha je samozřejmá dokonalá česká deklamace.\n\n\"Pád Arkuna\" se dělí na dvě velmi odlišné části. První část, nazvané podle hlavní hrdinky \"Helga\", tvoří prolog k jádrovému ději opery, který se odehrává o řadu let později. (Tuto techniku využívá více operních děl. Například Nikolaj Andrejevič Rimskij-Korsakov k definitivní verzi opery \"Pskoviťanka\" z roku 1895 předeslal podobně samostatný prolog \"Věra Šelogová\", které stejně jako u \"Pádu Arkuna\" spojuje podoba matky z prologu s dcerou z hlavní opery.) Děj \"Helgy\" je spíše komornější, opera je psána jen pro čtyři hlasy bez sboru, odehrává se s v jediném uzavřeném prostoru, je uvozena i ukončena zvuky harfy naznačujícími, že jde o vyprávění, možná epickou píseň, předcházející vlastnímu dramatu.\n\nOproti tomu tříaktový druhý díl \"Dargun\" pojmenovaný podle hlavní mužské postavy má bohatý děj, odehrávají se v něm základní dramatické konflikty a obsahuje rozsáhlé sólové, sborové a ansámblové plochy.\n\nHlavní – v libretu, i pokud jde o hudební zpracování – dramatická postava je Dargun, potlačující v sobě lásku, aby sloužil vyššímu poslání; je to jedna z nejpozoruhodnějších Fibichových postav, připomíná \"Hakona\" ze stejnojmenného melodramu a má rysy nietzschovského nadčlověka. Erotický pól nejvíce zosobňuje Radana, nejdémoničtější z Fibichových ženských postav. Absalon má lidštější melodie v \"Helze\", kde vystupuje jako zamilovaný muž; ve své úloze světce a vojevůdce v \"Dargunovi\" si udržuje přísný tón. Lyrické postavy Jarohněva a Margit mají dostatek prostoru, ale nejsou hybateli dějů, ale jen loutkami v rukou biskupa Absalona; Margit je nejvýraznější v kontrastu s Radanou jako kontrast \"femme fragile × femme fatale\".\n\nCelková atmosféra je spíše pochmurná a tíživá, odráží se v ní jak barbarské pohanské prostředí, tak „zachmuřená poezie severského moře, baladická atmosféra drsného, skalnatého pobřeží a nezdolných vln“. Hlavní myšlenkový střet mezi dvěma světovými představami v ději končí vítězstvím křesťanství, hudba je však zjevně neztotožňuje s pozitivním východiskem (podle Anežky Schulzové se Fibich označoval za „starého pohana“, panteistu). Podle J. Jiránka v tomto svém posledním velkém díle Fibich došel „až na sám pokraj pro tuto dobu tak typické nevíry a skepse“.\n\nPřestože \"Pád Arkuna\" nikdy nedosáhl oblíbenosti některých jiných Fibichových oper a inscenační náročnost omezovala jeho uvádění, objevoval se v první, čtvrtstoletí po skladatelově smrti pravidelně na českých jevištích (pražské Národní divadlo jej uvedlo znovu v letech 1902 a 1925, české divadlo v Brně v letech 1913 a 1924, české divadlo v Moravské Ostravě v letech 1922 a 1936…): Po II. světové válce však již nikdy nebyl v úplnosti uveden. Zkratku celé opery uvedlo na dvou koncertech Národní divadlo 4. a 26. května 1989 (dirigent Petr Vronský).\n\nVětší štěstí měla „předehra“ \"Helga\" – pro své komornější pojetí a pouhé čtyři zpěvní úlohy se ukázala vhodnou pro školní představení a nastudovalo ji divadlo DISK pražské AMU roku 1957, operní studio JAMU roku 1965 a naposledy studio TON pražské AMU roku 1999.\n\nProblémem pro inscenaci tohoto díla je, vedle ryze praktických ohledů na jeho hudební náročnost a potřebu dramatických hlasů, je zejména patos jednání postav; právě kolem roku 1900, doby dokončení opery, nastává v činohře i v opeře zlom ke zcivilnění hereckého projevu, se kterým je rozmáchlost hudebních gest \"Darguna\" obtížně slučitelná.\n\nMimo české země \"Pád Arkuna\" uveden nebyl.\n\nV roce 2014 uvedlo Národní divadlo operu v rámci Roku české hudby (premiéra 9. a 10. října 2014, režie Jiří Heřman).\n\n\"Helga\"\n\"Dargun\"\n\nV domě dánského šlechtice Gunara sedí u přeslice jeho dcera Helga a poslouchá lomoz mořského příboje (árie \"Ó slyš, jak moře kvílí\"). Zvuk rohu z přijíždějící lodi jí oznamuje, že se z výpravy proti odbojnému Erikovi vítězně vrací její snoubenec, bojovník Absalon. Dříve by mu Helga radostně běžela vstříc, ale v Absalonově nepřítomnosti se zamilovala do hosta svého otce, slovanského bojovníka Darguna, a nyní s ním čeká dítě. Dargun ji však v posledních dnech zanedbává, protože se cítí mocně přitahován k poslání kněze a služebníka svého boha Svantovíta. Upadá do mystického blouznění a je si vědom, že Svantovít od svých zasvěcenců vyžaduje potlačení veškerých změkčilých citů (árie \"Srdce mé, teď hlucho buď\").\n\nPřichází Absalon. Děkuje za vítězství Hospodinu a spěchá k Helze (árie \"Na vlnách bouřných v seči krvavé\"). Zatímco Gunar radostně vítá nastávajícího zetě, snoubenka se k němu chová odmítavě a Dargun opovrhne Absalonovou nabízenou rukou. Absalon správně vytuší, že pohanský host je důvodem Helčina odcizení, a vyzývá jej k boji, ale Helga navrátilce zadržuje a přiznává se mu ke své lásce i jejím důsledkům (árie \"Já klidně zbrani hleděla jsem vstříc\"). Absalon v rozlícení chce nejprve Helgu zabít, ovládne se však, když si uvědomí, že usmrcením milované bytosti by neusmrtil svou lásku (árie \"Když pohřbíváme druha milého\"). Snaží se dokonce Darguna zadržet. Ale ten se cítí povinen obětovat svůj život Svantovítovi a odmítá zachránit Helžinu čest sňatkem (árie \"Tam v dáli nad hladinou modravou\").\n\nHelga proklíná Dargunova necitelného boha a přiznává se veřejně k svému mateřství. Její otec Gunar se vrhá na Darguna s mečem v ruce, aby pomstil Helžinu ztracenou čest. Dargun se zápasu snaží vyhnout, nakonec však starce probodne. Zatímco Svantovítův nový kněz odjíždí do své vlasti, umírající Gunar jej proklíná a svěřuje svou dceru Absalonovi. Ten se zaslibuje Kristovi a boji proti Dargunovu pohanskému bohu.\n\nUplynulo dvacet let. Absalon se stal biskupem a kancléřem dánského krále. Nyní vede výpravu Dánů proti Rujancům, kteří pořádají loupeživé výpravy na dánské území a přepadají dánské lodě. Všude jej provází jeho schovanka, Helžina dcera Margit. Ale Absalonova loď ztroskotala v bouři. – Na Rujaně mezitím spíše než Rutan a Jaroměr, synovci pohanského knížete Tetislava, fakticky vládne velekněz Svantovítova chrámu v Arkoně Dargun.\nNa rujanském pobřeží stojí ctižádostivá Radana, manželka Rutanova, která je však vášnivě zamilována do svého švagra Jaroměra (árie \"On blíží se, můj život i má smrt\"). Je odhodlána získat jej za každou cenu, i za cenu vraždy.\n\nRybáři přinášejí na břeh ztroskotance vytažené z mořských vln: Absalona a zdánlivě mrtvou Margit, již Absalon zázračně vzkřísí. Na místě je nachází Jaroměr a na první pohled se do Margit zamiluje (árie \"Proč srdce toužně bije'), \"ale i ona do něj. Kníže nabízí Absalonovi a Margit pomoc, ale biskup prozatím odmítá – nechť je znovu vyhledá, zatouží-li po pravé víře.\n\nS Jaroměrem se setkává Radana. Ponouká jej proti svému manželu Rutanovi, vytýká mu povolnost vůči veleknězi Dargunovi a nakonec mu vyznává svou lásku a vyzývá jej ke vzpouře proti svému muži. Jaroměr ji však s pohrdáním odmítá.\n\nRutan se vrací z vítězné lodní výpravy. Dargun vítá jej i jeho bojovníky v Svantovítově svatyni. Všichni vzdávají díky Svantovítovi. Velekněz rozděluje kořist mezi lid a současně ho nabádá k úctě a poslušnosti bohům. Vyzývá k další výpravě proti Dánům. Rutan slibuje svou účast, Jaroměr se však – k Radanině radosti – staví proti tomuto plánu. Dargun jej vyobcovává ze společnosti a prohlašuje za psance. Jaroměra se ujímá Absalon, protože kníže se ukázal hodným nové víry. Biskup jej hodlá obrátit na křesťanství a využít pro své záměry.\nAbsalon, Margit a Jaroměr se uchýlili do sluje v bukovém lese. Margit je šťastna (zpěv \"Již tichne les a zvolna usíná\") a pod Absalonovým dohledem si s Jaroměrem sdílejí své čisté city (duet \"Jak v moře hvězdy kanou\"). Biskup je však neklidný, protože k jeho úkrytu se již blíží Dargunovy oddíly a očekávané dánské lodě dosud nedorazily. Posílá tedy Margit, aby je se skály vyhlížela, a Jaroměra, aby u břehu připravil člun. Sám se obrací v modlitbách ke Kristu.\n\nDargun mezitím vypátral místo pobytu tajemného cizince, který šíří nepřátelskou víru. Při vstupu do jeskyně se jej zmocní hněv nad křížem, znakem „bledého mrtvého boha“, a chce jej rozbít. Absalon mu v tom zabrání a mezi oběma muži nastane prudký dialog o jejich protichůdných světonázorových představách. Když se Dargun opět vrhá se sekerou na kříž, uvidí vedle něj navrátivší e Margit. Zděšen ji považuje za přízrak mrtvé Helgy, který mu nepřátelský bůh posílá na znamení své moci, a prchá. Margit žádá po Absalonovi vysvětlení, proč divoký pohan pronesl jméno její matky, ale podle biskupa patří toto tajemství jen Bohu a zesnulým.\n\nRutan se dozvěděl o nevěrnosti své ženy Radany a v žárlivosti ji vleče na Arkonu. Radaně se však poblíž jeskyně nejen podaří Rutana úlisně ujistit o své lásce, ale svou předstíranou vášní v něm vyvolá prudkou tělesnou touhu. Odebírají se spolu do jeskyně, kde však místo milostného aktu Radana svého manžela probodne dýkou. Poté vyčkává u jeskyně na Jaroměra. Jako první se však vrací Margit a Radana se z rozhovoru s ní dozvídá, že Jaroměr je zamilován do této mladé cizinky. Ze žárlivosti ji před Rutanovými lidmi obviní z vraždy knížete a Margit je odvlečena k soudu do Arkony. Když se pak dostaví Jaroměr, Radana mu vylíčí, co pro dobytí jeho lásky učinila, a opět se mu nabízí. Jaroměr k ní ale cítí jen znechucení a opovržení. Radana si uvědomí, že jej nikdy nezíská, a rozhoduje se před soudem přiznat ke svým činům a nést důsledky.\n\nSotva odejde, přináší Absalon zprávu o tom, že dánské vojsko dorazilo. Pod Jaroměrovým vedením se vypraví dobýt a zničit Arkonu (zpěv Absalona \"Povstaň, Hospodine\").\n\nDargun v předsíni Svantovítova chrámu přemítá o spatřeném Helžině zjevení (árie \"Co nejistota nebo váhání\"). Vstupuje Radana a přiznává se mu ke svému ohavnému činu. Velekněz jí nejdříve nechce věřit, pak ale svoluje, aby podstoupila trest, který si sama vyvolila – být upálena na Rutanově pohřební hranici. Dargun dává předvolat zajatou Margit a vyptává se jí na její původ. Ta vypráví o své matce, která umírajíc žehnala jejímu otci, a o své touze otce jednou poznat a obejmout. Dargun je dojat natolik, že zapomene na přísnost, se kterou mu jeho bůh zakazuje lidský cit, a bere svou dceru do náručí (duet \"Žel, ach, drahý otec můj\").\n\nMargit Darguna varuje před blížícím se dánským vojskem a vášnivě jej přemlouvá, aby si zachránil život přijetím křesťanské víry. Tu však Dargun odmítá jako „lstivý přelud“, chápe se meče a vyzývá Svantovíta, aby mu pomohl bránit Arkonu proti Dánům. Tu se však ukazuje, že útočníci již na nestřeženém místě podpálili obranné hradby. Mezi kněžími a Rujanci vzniká panika, začíná hořet i hlavní chrám. Dargun hodlá vytrvat až do konce, ale rozlícen kácí sochu Svantovíta, který nedokázal své město a svůj lid ochránit. Z hořící svatyně vynáší Jaroměr omdlelou Margit, Darguna i Svantovítovu modlu pohřbí zříceniny.\n\nZ hrdé Arkony zbylo jen spáleniště. Zbylí Rujanci se vzdávají, přijímají od Absalona křest a podrobují se Jaroměrovi a Margit jako svým novým vládcům pod dánskou ochranou. Vítězné křesťanské vojsko zpívá \"Te Deum laudamus\".\n\nCelkovou nahrávku \"Helgy\" (dosud nevydanou) pořídil roku 1952 Československý rozhlas. Zpívají: (Gunar) Eduard Haken, (Helga) Drahomíra Tikalová, (Absalon) Václav Bednář, (Dargun) Karel Kalaš. Pražský rozhlasový orchestr řídí František Dyk. Některé scény \"Darguna\" nahrál pro rozhlas roku 1960 dirigent Václav Jiráček s účastí pěvců Jaroslava Horáčka, Jaroslavy Vymazalové, Ivo Žídka, Zdeňka Švehly a Drahomíry Tikalové.\n\n"}
{"id": "690591", "url": "https://cs.wikipedia.org/wiki?curid=690591", "title": "Seminolové", "text": "Seminolové\n\nSeminolové jsou indiánský kmen žijící v USA. V současnosti má asi 12 000 příslušníků, kteří jsou rozděleni do dvou skupin: jedna žije v Oklahomě, druhá na Floridě.\n\nSeminolové sami sebe nazývají Kaniuksalgi \"Lidé z poloostrova\". Pocházejí z části Kríků, která se v průběhu 18. století usadila na tehdy řídce zalidněném poloostrově Florida a asimilovali místní kmeny Timukuů a Kalusů. Byli řazeni mezi tzv. Pět civilizovaných kmenů, vycházeli s bělochy dobře a přejímali mnohé prvky jejich způsobu života. To se změnilo roku 1821, kdy se Florida stala součástí USA. Američané začali zabírat půdu Seminolů a nutit je k vystěhování do indiánského teritoria Oklahoma, což vedlo k sérii tzv. seminolských válek. Těch se zúčastnil také český dobrodruh Čeněk Paclt z Turnova – bojoval jako žoldnéř na straně federální vlády, ale jeho zápisky prozrazují sympatie k Indiánům.\n\nOdboj vedli náčelník Osceola (1804–1838) a medicinman Abiaka. Příslušníci kmene se před pronásledováním uchýlili do močálů Everglades (odtud jejich někdejší pojmenování \"Bažinní Indiáni\") a využívali jejich neprostupného terénu k vedení partyzánské války. Přidali se k nim také uprchlí černí otroci, jejichž potomci tvoří dodnes zvláštní etnickou skupinu Černých Seminolů. Osceola s hrstkou mužů po pět let vzdoroval americké armádě, roku 1837 byl zradou zajat a nedolouho poté zemřel ve vězení v Charlestonu, podle oficiální verze na malárii či angínu, podle Václava Šolce spáchal sebevraždu. Nedlouho před smrtí vznikl jeho nejznámější portrét od George Catlina. Ve čtyřicátých letech 19. století zůstalo na Floridě jen necelých 500 Seminolů, ale náčelník Hóláta Miko (seminolsky Silný aligátor, Američany zván Billy Bowlegs) vedl guerillovou válku proti americké armádě až do roku 1858. Seminolové si dodnes zakládají na tom, že oficiálně nepodepsali kapitulaci. Větší část kmene skončila v Oklahomě, kde se v době občanské války rozdělili na příznivce Unie a Konfederace; ti kteří zůstali na Floridě, živořili v nehostinných oblastech, americké občanství obdrželi až v roce 1934, jejich osud se začal zlepšovat až po 2. světové válce. V roce 1962 se od Seminolů oddělili Mikasukiové a byli uznáni jako samostatný kmen.\n\nSeminolové se zabývali primitivním pěstováním kukuřice, tvořící základ jejich potravy. Zemědělství doplňovali rybolovem a lovem aligátorů; vynikali v zacházení s lukem. Žili v obydlích nazývaných \"čikí\" (chickee), což byly dřevěné plošiny na kůlech kryté palmovým listím. Muži lovili, stavěli obydlí a vyráběli ze dřeva dlabané kanoe, luky, nádoby, ženskou prací bylo košíkářství a šití oděvů, v nouzi vyráběli oděvy sešíváním různobarevných hadříků, a proto bývají označováni za vynálezce patchworku.Jejich náboženství bylo animistické, důležitou roli pri rituálech hrálo pití \"černého nápoje\", což byl psychoaktivní odvar z cesmíny, ve větších dávkách vyvolávající zvracení. Zvracení však bylo indiány vítáno jako vnitřní očista těla i ducha. Jméno náčelníka Osceoly znamená \"Ten, který křičí (po požití) černého nápoje\". Nejvýznamenějším obřadem ročního cyklu byla \"Puskita\", slavnost zelené kukuřice, míru a obnovy, konaná v červnu. Dnes je hlavním zdrojem obživy Seminolů v Oklahomě provozování kasin a řetězce \"Hard Rock Café\", na Floridě pracují jako turističtí průvodci v oblasti Everglades.\n\nStatečný boj Seminolů za svobodu inspiroval filmy Budda Boettichera \"Seminolové\" (1953) či Konrada Petzolda \"Statečný Osceola\" (1971, v titulní roli Gojko Mitič) i knihu Dolores Johnsonové \"Seminolské deníky\".\n\n"}
{"id": "690592", "url": "https://cs.wikipedia.org/wiki?curid=690592", "title": "Zmanim (noviny)", "text": "Zmanim (noviny)\n\nZmanim (: זמנים, doslova \"Časy\") byl hebrejský psaný deník vycházející v mandátní Palestině a Izraeli v 40. a 50. letech 20. století.\n\nŠlo o tiskový orgán Progresivní strany. V letech 1944–1946 pracoval jako zástupce editora novin pozdější poslanec Knesetu Jicchak Arci. Deník zanikl společně z Progresivní stranou. Dle údajů k roku 1964 již nevycházel. \n"}
{"id": "690593", "url": "https://cs.wikipedia.org/wiki?curid=690593", "title": "Koncovka (hudební nástroj)", "text": "Koncovka (hudební nástroj)\n\nKoncovka je podélná flétna bez tónových otvorů. Řadí se mezi dřevěné dechové nástroje. Vzhledem ke své délce má relativně úzké vrtání a díky tomu snadno přefukuje na vyšší alikvótní tóny. S otevřeným koncem lze přefukováním zahrát všechny alikvótní tóny až zhruba do sedmého. Uzavřením konce se základní tón posune o oktávu níž (kvůli úzkému vrtání jej však nelze zahrát), přefukováním pak lze zahrát jen liché alikvótní tóny. Kombinací přefukování a uzavírání konce lze zahrát kompletní lydickou stupnici.\n\nKoncovky se podle požadovaného ladění vyrábí různě dlouhé. Vyrábí se většinou z bezového dřeva.\n\nPoužívá se v lidové hudbě na Moravě a Slovensku. Principiálně podobný nástroj je fujara.\n\n"}
{"id": "690594", "url": "https://cs.wikipedia.org/wiki?curid=690594", "title": "Ha-Jom ha-ze", "text": "Ha-Jom ha-ze\n\nha-Jom ha-ze (: היום הזה, doslova \"Tento den\") byl hebrejský psaný deník vycházející v Izraeli od roku 1976.\n\nZaložil ho Eli'ezer Zhurabin, který se inspiroval německým listem Bild. Šéfredaktorem ha-Jom ha-ze se stal politik a generál Moše Dajan. První číslo vyšlo 1. září 1976. Šlo o pokus prosadit se na mediálním trhu na úkor dominantních novin jako Jedi'ot achronot. Tento záměr ale selhal, protože listu se nepodařilo najít kvalitní novináře. Po několika měsících bylo jeho vydávání zastaveno a prvenství Jedi'ot achronot bylo zachováno.\n"}
{"id": "690598", "url": "https://cs.wikipedia.org/wiki?curid=690598", "title": "Chadašot", "text": "Chadašot\n\nChadašot (: חדשות, doslova \"Zprávy\") byl hebrejský psaný deník vycházející v Izraeli v letech 1984–1993.\n\nZaložil ho Amos Schocken, syn známého novináře Geršoma Schockena z deníku Haaretz. Jeho cílem bylo zřídit večerní list, který by se mohl prosadit na mediálním trhu na úkor dominantních novin jako Jedi'ot achronot. První číslo vyšlo 4. března 1984. Deník proslul kvalitní intelektuální žurnalistikou. Od počátku byl tištěn barevně. V polovině 80. let bylo vydávání deníku zastaveno na čtyři dny nařízením vojenského cenzora, protože noviny zveřejnily dva arabské teroristy odváděné k výslechu tajnou službou, ačkoliv oficiální verze poskytnutá médiím byla, že tito muži zemřeli na utrpěná zranění. Šéfredaktorem byl Jo'el Esteron. Deník zanikl vydáním posledního čísla 29. listopadu 1993.\n"}
{"id": "690600", "url": "https://cs.wikipedia.org/wiki?curid=690600", "title": "Koniklec otevřený", "text": "Koniklec otevřený\n\nKoniklec otevřený (\"Pulsatilla patens\") je vytrvalá, chlupatá rostlina nejčastěji s modrofialovými květy. V České republice je řazen mezi kriticky ohrožené druhy.\n\nVyskytuje se ve Střední a Východní Evropě, v Pobaltí i na jihu Skandinávie. Rozšířen je i na severozápadě Severní Ameriky. Tomuto termofytu a xerofytu nejlépe vyhovují slunné travnaté stráně, skalní louky a stepi, skalky s pískovcovým podložím, skalní štěrbiny a okraje i mýtiny řídkých prosluněných lesů. Osídluje dobře propustné humózní půdy bohaté na živiny.\n\nV České republice je nejčastěji k nalezení v českém termofytiku v severozápadních Čechách v CHKO České středohoří (NPP Borečský vrch, PR Holý vrch, Tobiášův vrch, Hradiště), v Doupovských horách (VVP Hradiště) a v okolí Mimoně (Hradčanské stěny). Vyskytuje se ve společenstvu svazu \"Koelerio-Phleion phleoidis\". České rostliny tvoří západní hranici evropské populace.\n\nZe silného, vystoupavého vícehlavého oddenku již v březnu raší přímý huňatý stvol vysoký až 15 cm. Na jeho vrcholu v přeslenu vyrůstají tři listeny, vytvořené 14 až 20 úkrojky o šíři asi 1 mm, z kterých vyrůstá na stopce jediný květ. Po jeho rozkvětu se teprve počnou vyvíjet listy, ty dorostou do plné velikosti až s uzráním semen. Z přízemní růžice vyrůstá do 5 listů které jsou v mládí chlupaté a později lysé. Spodní listy, široké 5 až 12 mm, jsou děleny do 17 až 30 laloků. Ostatní listy s dlouhými odstálými řapíky mají trojsečnou nebo trojčetnou čepel stejně širokou jako dlouhou. Lístky složených čepelí jsou přisedlé, dlanitodílné nebo dlanitosečné, bývají dlouhé okolo 8 mm a jsou rozděleny od 15 do 30 úkrojků širokých asi 7 mm. Stopka květu až do doby dozrání plodů stále přirůstá směrem vzhůru, takže stonek s květem dosahuje výšky i 40 cm. Tím se listeny, které byly původně v horní části stonku, při odkvětu nacházejí v jeho spodní části. Přes zimu listy usychají. Koniklec otevřený je diploidní druh, 2n=16.\n\nV dubnu nebo květnu počínají květy koniklece otevřeného rozkvétat, za slunečného počasí jsou otevřené a za soumraku nebo deště se uzavírají a sklápějí. Oboupohlavné květy mají průměrně 6 podlouhlých nesrostlých kališních plátků dlouhých 24 až 36 mm a širokých 8 až 12 mm, na vrcholu zakončených tupě nebo špičatě. Rozevřený květ mívá v průměru od 5,5 do 8,5 cm a jeho barva je modro fialová nebo zřídka růžová či bílá. Ve květu je 100 a více ve spirále uspořádaných tyčinek se zářivě žlutými prašníky okolo nižších pestíků s fialovými bliznami. Krajní patyčinky jsou zdrojem nektaru. Tyčinky mívají jen třetinovou délku okvětních lístků. Květy jsou protogynické, 2 až 3 mm dlouhé blizny jsou schopné opylení o několik dnů dřív než je zralý pyl v prašnících, tím se zmenšuje pravděpodobnost samoopylení, kvetou asi 2 týdny. Plody jsou nažky s chmýrovitým přívěškem dlouhým 3 až 4,5 cm.\n\nKoniklec otevřený je rostlina dlouholetá, v příznivých podmínkách se na jednom místě dožívá i 50 let a v trsu o průměru 30 cm může být i 50 květů. Nejčastěji se množí semeny, vykvétá prvně průměrně třetím rokem až po vytvoření hlubokého kořene zajišťující přežití na suchém stanovišti.\n\nListy i kořen obsahují stejně jako u ostatních druhů koniklece jedovatý glykosid ranunkulin, který působí škodlivě po požití i při styku s pokožkou. Sušením se jeho účinky vytrácejí.\n\nKoniklec otevřený patří podle \"Černého a červeného seznamu cévnatých rostlin ČR\" mezi rostliny kriticky ohrožené C1 (CR). Ve volné přírodě jsou místa výskytu ochraňována, jsou klučeny náletové dřeviny a přerůstající travní porosty jsou koseny, nebo optimálně spásány ovcemi a kozami. Přesazování rostliny je téměř nemožné, jeho dlouhé kořeny se poničí. Citlivost na změnu prostředí je u tohoto koniklece natolik výrazná, že by přemístění těžko přežil i v případě, kdyby se jej podařilo získat i s kompletním kořenem. Tato vlastnost znemožňuje jeho případnou záchranu přenesení sazenic z jiné lokality.\n\nDruh koniklec otevřený se dělí do tří poddruhů, v České republice se vyskytuje pouze nominální poddruh \"patens\".\n\n\n \n"}
{"id": "690605", "url": "https://cs.wikipedia.org/wiki?curid=690605", "title": "Vazul", "text": "Vazul\n\nVazul († po 1031), maďarsky psán také Vászoly, byl nitranský kníže z dynastie Arpádovců a kandidát na uherský trůn po smrti Imricha, syna krále Štěpána I. Aby se nemohl stát uherským králem, byl v roce 1031 oslepen. Jeho potomci však později trůnu dosáhli, a byla to právě Vazulova a nikoli Štěpánova linie, která zajistila pokračování rodu na dalších několik století.\n\nPo násilné smrti svého otce Michala, kterou měl na svědomí uherský kníže Gejza (Michalův bratr), utekl Vazul spolu se svým starším bratrem Ladislavem Lysým k Vladimíru Velikému, knížeti Kyjevské Rusi. Poté co se bratřím nepodařilo získat pomoc při návratu do Uher, pokračovali do Polska k Boleslavu Chrabrému. Vazul odtud už sám pravděpodobně pokračoval k Pečeněhům, kde se oženil s Tatun a přiklonil se k pohanství. Z tohoto manželství se narodili tři synové: Levente, a pozdější uherští králové Ondřej I. a Béla I.\n\nV roce 1029 využil uherský král Štěpán oslabení polského státu a dobyl Nitransko zbavené polské pomoci. Svého bratrance Vazula nechal uvěznit a vládu v knížectví převzal Štěpánův syn Imrich.\n\nKdyž 2. září 1031 zemřel na honu následník uherského trůnu Imrich, rozhodl se král Štěpán pominout nástupnická práva ostatních Arpádovců (podle seniorátu) a povolal z Benátek svého synovce Petra Orseola, kterého určil za svého nástupce. Jedním z důvodů mohla být podpora křesťanství, protože mnozí z jiných Štěpánových příbuzných dávali přednost starému pohanství. Aby omezil riziko toho, že by někdo mohl Petrovo nástupnictví ohrozit, nechal oslepit svého bratrance a hlavního kandidáta na uherský trůn Vazula. Vazulovi synové Levente, Ondřej a Béla raději odešli do Čech, kde nalezli azyl.\n\nVazul zemřel někdy mezi svým oslepením a Štěpánovou smrtí (1038).\n\n"}
{"id": "690608", "url": "https://cs.wikipedia.org/wiki?curid=690608", "title": "Ahmet Davutoğlu", "text": "Ahmet Davutoğlu\n\nAhmet Davutoğlu (* 26. února 1959 Taşkent, Turecko) je turecký politik, politolog, akademik a diplomat. Od 28. srpna 2014 do 24. května 2016 zastával úřad předsedy vlády Turecka. V minulosti působil jako vrchní poradce tureckého premiéra a byl také ministrem zahraničních věcí v kabinetu Recepa Tayyipa Erdoğana.\n\nV prosinci 2019 založil novou politickou stranu nazvanou Strana budoucnosti a stal se jejím prvním lídrem.\n\nJe ženatý a má čtyři děti.\n\n"}
{"id": "690613", "url": "https://cs.wikipedia.org/wiki?curid=690613", "title": "Levente", "text": "Levente\n\nLevente (asi 1012 – 1046) byl nejstarší syn nitranského knížete Vazula z rodu Arpádovců. \n\nPoté, co v roce 1031 uherský král Štěpán nechal oslepit Leventeho otce, odešel spolu s mladšími bratry Ondřejem a Bélou do Čech, kde nalezli azyl. Z pražského dvora pokračovali do Polska, kde se Béla oženil s Ryksou z dynastie Piastovců. Ondřej a Levente odešli do Kyjeva. V létě 1046 se na výzvu biskupa Gerarda Sagreda vrátili do Uher, kde vládl Petr Orseolo. Využili příležitosti a stali se vůdci živelného pohanského povstání namířeného proti cizincům a kléru. Petr Orseolo se pokusil uprchnout na dvůr císaře Jindřicha III., ale byl polapen, uvězněn, oslepen a vykastrován.\n\nLevente se nikdy nestal křesťanem, a proto jej v nástupnictví na uherském trůně přeskočili jeho mladší bratři Ondřej I. (král v letech 1046–1060/1061) a Béla I. (král v letech 1060–1063). \n\n"}
{"id": "690621", "url": "https://cs.wikipedia.org/wiki?curid=690621", "title": "Stará čistírna odpadních vod (Praha-Bubeneč)", "text": "Stará čistírna odpadních vod (Praha-Bubeneč)\n\nStará čistírna odpadních vod v Praze-Bubenči je průmyslový objekt. V roce 2010 se stará čistírna stala národní kulturní památkou. V roce 2016 byl budově udělen certifikát \"kotevní bod organizace Evropské cesty průmyslového dědictví\" (ERIH) a Stará čistírna se prosadila mezi nejvýznamnější industriální památky Evropy.\n\nStavba podle plánů Williama Heerleina Lindleye byla dokončena v roce 1906. Areál sloužil jako čistírna odpadních vod až do roku 1967, kdy začala fungovat nová ústřední čistírna odpadních vod na Císařském ostrově. Původní usazovací nádrže sloužily ještě na počátku 80. let 20. století jako manipulační jímky na kal z nové čistírny. V roce 1991 byl areál prohlášen za kulturní památku, v roce 2010 národní kulturní památku.\n\nV roce 1992 vznikla Nadace Ekotechnického musea, později transformovaná na obecně prospěšnou společnost Ekotechnické museum, která byla v roce 2011 sloučena se společností Muzeum Stará Čistírna (sic).\nV roce 2015 došlo ke změně názvu společnosti, která v současné době spravuje národní kulturní památku - Starou čistírnu odpadních vod - na Továrna o.p.s. - správa industriálních nemovitostí. Změna názvu společnosti byla schválena z hlavního důvodu - nezaměňovat národní kulturní památku za muzeum a tím nemást návštěvníky.\n\nV současnosti je budova zpřístupněna veřejnosti po celý rok. Konají se zde pravidelné prohlídky s výkladem, kde si návštěvník může prohlédnout původní proces mechanického čištění odpadních vod pro Prahu. Jsou zde také dochované původní parní stroje z roku 1903 a jiné funkční vybavení.\n\nV prostorech opuštěné čistírny (před založením muzea) se odehrává děj dobrodružného komiksu \"Tajemství staré čistírny\", který vyšel v 6. čísle 35. ročníku časopisu ABC.\n\n\n"}
{"id": "690624", "url": "https://cs.wikipedia.org/wiki?curid=690624", "title": "Papežský biblický institut", "text": "Papežský biblický institut\n\nPapežský biblický institut (latinsky Pontificium Institutum Biblicum, italsky Pontificio Istituto Biblico) je vysokoškolská instituce Svatého stolce sídlící v Římě zaměřená zejména na studium biblistiky. Byl založen 7. května 1909 konstitucí papeže Pia X. a po celou dobu své existence je veden jezuity. Studenti institutu pocházejí z několika desítek zemí, výuka probíhá v italštině nebo angličtině.\n\nVe svých počátcích neměl pravomoc udělovat akademické tituly, nýbrž jen připravoval studenty ke zkouškám před Papežskou biblickou komisí. Od roku 1916 institut uděloval licenciát jménem Papežské biblické komise a v roce 1930 se zcela osamostatnil, přičemž mu bylo současně přiznáno oprávnění udělovat doktorát. Původně se institut nečlenil na fakulty, v roce 1932 však byla založena Fakulta pro studium starověkého Blízkého východu, přičemž původní část školy se začala označovat jako Fakulta biblických studií. Velkým kancléřem institutu je prefekt Kongregace pro katolickou výchovu, vicekancléřem generální představený Tovaryšstva Ježíšova.\n\nOd roku 1927 má pobočku v Jeruzalémě, tvořenou zázemím pro ubytování vyučujících a studentů, knihovnou a muzeem. Studenti institutu zde mohou v rámci svého studia navštěvovat kurzy na Hebrejské univerzitě v Jeruzalémě, Francouzské biblické a archeologické škole v Jeruzalémě nebo institutu Studium Biblicum Franciscanum.\n\n"}
{"id": "690628", "url": "https://cs.wikipedia.org/wiki?curid=690628", "title": "Kostel svatého Jakuba (Chvojen)", "text": "Kostel svatého Jakuba (Chvojen)\n\nKostel svatého Jakuba (podle některých zdrojů Kostel svatého Jakuba a Filipa) ve Chvojně pochází ze 13. století. Je umístěný o samotě na návrší nad barokním hospodářským dvorem Chvojen v katastrálním území města Benešov u Prahy.\n\nNávrší, na kterém se kostel nachází, bylo opevněno v závěrečné fázi raného středověku, tj. zřejmě ve 2. polovině 11. století. Plocha hradiště má rozlohu přibližně 3 hektary. Fortifikace se skládala z příkopu a valu, nejlépe patrná je na západní straně lokality. Na opevněném hradišti vznikl velmožský dvorec, který se rozkládal západně od lodi dnešního kostela. Archeologický výzkum zde dosud prováděl jen Antonín Hejna.\n\nZřejmě v polovině 13. století byl v sousedství šlechtického sídla postaven románský tribunový kostel. Ten byl upravován v letech 1872 a 1904. Druhá z oprav proběhla podle projektu Josefa Mockera, který výrazně zvýšil věž a opatřil ji novorománskými sdruženými okny. Kostel obklopuje hřbitov, přístupný novogotickou brankou. Na ní jsou umístěny desky s historií objektu a připomínkou pohřbu selských rebelů z povstání roku 1775. Keltské opevnění lokality, o němž se píše na informačních tabulích u kostela, není archeologickým průzkumem prokázáno. Později se zde rozkládalo slovanské hradiště a po něm dnes již zaniklá ves. Kostel je chráněn jako kulturní památka České republiky.\n\nKostel se skládá ze tří komponent: široké krátké lodi sklenuté příčnou valenou klenbou, hranolové, v novověku zvýšené věže, a na východě čtvercového presbytáře sklenutého křížovou klenbou s hřebínky. Kružby v oknech pocházejí většinou z novodobých úprav. Nejstarší částí kostela je loď a dolní část věže, v níž se nalézá v síle zdiva schodiště. Ve zdivu kostela jsou zabudovány renesanční epitafy. Na podlaze kostela je dlažba ze 14. století.\n\nV kostele jsou vzácné nástěnné malby z poloviny 14. století. Na severní straně podvěží je votivní výjev představující dva šlechtice předávající desátek a dobytče svatým Jakubovi a Filipovi. Na severní straně vítězného oblouku je zpodobeno Peklo představované Leviathanem, což byla v gotice oblíbená divadelní kulisa. Obraz Madony korunované anděly se vrací k románskému tvarosloví.\nZvlášnost: V kostele je také obraz ukazujicí, jak si lidé představovali sluneční soustavu ve 14. století. Země je tam uprostřed a kolem obíhají měsíc i další planety, což je celkem nezvyklý motiv pro sakrální prostředí.\n\n"}
{"id": "690633", "url": "https://cs.wikipedia.org/wiki?curid=690633", "title": "Hradecký", "text": "Hradecký\n\nHradecký, v přechýlené podobě Hradecká, je příjmení více osobností:\n\n\n"}
{"id": "690645", "url": "https://cs.wikipedia.org/wiki?curid=690645", "title": "La Zarza (Badajoz)", "text": "La Zarza (Badajoz)\n\nLa Zarza je španělská obec situovaná v provincii Badajoz (autonomní společenství Extremadura).\n\nObec je obklopena pohořím Sierra del Calvario. Od Méridy je vzdálena 26 km a od Badajozu 63 km. Nachází se v okrese Tierra de Mérida - Vegas Bajas a soudním okrese Mérida.\n\nV roce 1594 tvořila obec část provincie León de la Orden de Santiago a čítala 358 obyvatel. V roce 1834 se obec stává součástí soudního okresu Mérida. V roce 1842 čítala obec 695 usedlostí a 2410 obyvatel.\n"}
{"id": "690647", "url": "https://cs.wikipedia.org/wiki?curid=690647", "title": "Přetěžování", "text": "Přetěžování\n\nPřetížení funkce či operátoru ( , operator overloading) je v programování taková metoda zápisu zdrojového kódu programu, kdy je možné definovat více funkcí (obslužných metod) se stejnými názvy, zato s různými implementacemi, a to při zachování stejného typu výsledku a i účelu. Volání přetížené metody spustí specifickou implementaci danou kontextem volání.\n\nRozhodnutí o tom, která z dostupných funkcí bude volána, provádí překladač podle toho, s jakými parametry je funkce volána (rozhoduje počet a datový typ předaných parametrů).\n\nV přetěžování funkcí je rozhodnutí o volané funkci provedeno již při překladu (tj. staticky). Nezaměňujte proto přetěžování funkcí s přepisováním funkcí (metod), kde se o volání vhodné funkce rozhoduje až za běhu programu pomocí virtuálních funkcí (tj. dynamicky).\n\nPřetěžování funkcí je v praxi často používané v objektově orientovaném programování, kde je také používáno pro přetížení konstruktorů.\n\nPříklad přetížení funkce v programovacím jazyce C++ (různé typy a počet parametrů):\nPříklad přetížení metod v programovacím jazyce C++:\n\nJazyk C a C++ obsahuje interní definice operátorů pro základní datové typy (int, float, double aj.). C++ umožňuje definovat operátory pro uživatelské typy, tj. pro objektové proměné (např. chceme-li sečíst dvě struktury typu Matice). Pokud překladač narazí v kódu na znak operátoru, analyzuje datové typy na levé a pravé straně (u binárních operátorů), pokud se jedná o základní datové typy, použije interní zpracování, pokud se jedná o uživatelské typy (tj. objektové typy), hledá operátor, jehož dva parametry odpovídají typově použitým typům.\n\nPříklad přetížení operátoru v programovacím jazyce C++:\n"}
{"id": "690650", "url": "https://cs.wikipedia.org/wiki?curid=690650", "title": "Llera (Badajoz)", "text": "Llera (Badajoz)\n\nLlera je španělská obec situovaná v provincii Badajoz (autonomní společenství Extremadura).\n\nObec se nachází na severozápadě okresu Campiña Sur a spadá do soudního okresu Llerena. Je vzdálena 105 km od města Badajoz. Krajina v okolí obce, pokrytá duby, olivovníky a vinicemi, je převážně suchá a kopcovitá. Nachází se zde barokní kostel zasvěcený Svatému Sebastianovi.\n\nV roce 1594 byla obec součástí provincie León de la Orden de Santiago a čítala 228 obyvatel. Od roku 1834 je součástí soudního okresu Llerena. V roce 1842 čítala 220 usedlostí a 840 obyvatel.\n"}
{"id": "690652", "url": "https://cs.wikipedia.org/wiki?curid=690652", "title": "Izraelská pozemková správa", "text": "Izraelská pozemková správa\n\nIzraelská pozemková správa (: מינהל מקרקעי ישראל, \"Minhal mekarkej Jisra'el\", : Israel Land Administration) je státní úřad v Izraeli, který spravuje půdu.\n\nÚřad spadá pod Ministra národní infrastruktury Izraele. Byl zřízen pro správu pozemků, které představují víc než 90 % rozlohy státu Izrael. Podle zákona z roku 1960, kterým tato instituce vznikla, nesmí být tato půda prodávána a poskytuje se zájemcům jen ve formě dlouhodobých pronájmů. Většinou jde o pronájmy na 49 nebo 98 let. Pod dohled Izraelské pozemkové správy spadá veškerá půda, kterou vlastní Židovský národní fond nebo Israel Development Authority. Celkem jde o 19 508 000 dunamů (19 508 kilometrů čtverečních). Podle izraelského práva nemůže Izraelská pozemková správa pronajímat půdu cizincům, což zahrnuje palestinské obyvatele Jeruzaléma, kteří mají sice průkazy totožnosti, ale nejsou občany Izraele. V praxi může být umožněno pronajímat půdu cizincům, pokud prokáží, že jsou Židé podle Zákona o návratu. Úřad se zabývá řízením půdní politiky, zajišťuje odvádění pozemkových daní a daní z nájmu, mapování, geografický výzkum a pozemkovou evidenci. Úřad rovněž zajišťuje územní plánování a podílí se na přípravě výstavby infrastrukturních projektů včetně řízení případného vyvlastňování a obstarávání náhradních pozemků.\n\nPozemková správa má několik odborů: městský odbor (zabývá se řízením pozemkových transakcí v městských zastavěných územích), odbor zemědělské půdy (má na starosti venkovské oblasti, včetně národních parků a přírodních rezervací), odbor nákupu, vlastnictví a registrace, odbor plánování a rozvoje a odbor informační. Územně se dělí na šest distriktů, které jsou identické s Izraelskými distrikty.\n\n"}
{"id": "690657", "url": "https://cs.wikipedia.org/wiki?curid=690657", "title": "Ženíšek", "text": "Ženíšek\n\nExistuje více nositelů příjmení Ženíšek (Ženíšková):\n\n"}
{"id": "690663", "url": "https://cs.wikipedia.org/wiki?curid=690663", "title": "Divadlo Ohel", "text": "Divadlo Ohel\n\nDivadlo Ohel nebo Divadlo ha-Ohel (: אהל nebo האהל, doslova \"Stan\") bylo divadlo v mandátní Palestině a Izraeli fungující v letech 1925-1969.\n\nBylo založeno v roce 1925 pod názvem Dělnické divadlo v Palestině (תיאטרון פועלי ארץ ישראל, \"Te'atron po'alej Erec Jisra'el\"). Založil ho Moše Halevy s cílem zřídit levicově, socialisticky orientovaný soubor, jehož členové by kombinovali divadelní práci s výkonem jiných manuálních povolání v průmyslu i zemědělství. Divadlo organizačně spadalo pod odborovou centrálu Histadrut. Po dvou letech bylo přikročeno k profesionalizaci souboru tak, aby se herci mohli soustředit výlučně na své povolání. Nelehký byl dramaturgický profil divadla, které mělo ambici hrát díla socialistické orientace. První velký úspěch zde zaznamenaly hry od Jicchoka Lejba Perece (י\"ל פרץ) z roku 1926, které byly předváděny s úspěchem zejména venkovskému publiku. Šlo o vůbec první premiéru souboru, hra zde byla poprvé uvedena 20. května 1926. V roce 1927 soubor uvedl hru \"Dajagim\" (Rybáři), která popisoval vykořisťování rybářů podnikateli. Později se ale soubor zaměřil již na tradiční témata a běžný mezinárodní repertoár. Mezi zakladateli divadla a jeho herci v letech 1925-1930 byl i pozdější významný izraelský levicový politik Šmu'el Mikunis.\n\nV roce 1934 byl Ohel na vrcholu svého rozmachu. Toho roku vyrazil na velmi úspěšný zájezd po Evropě. 22. prosince 1935 soubor uvedl zpracování románu Osudy dobrého vojáka Švejka za světové války. Na úspěchu divadla se tehdy významně podílel herec Me'ir Margalit. V roce 1958 se divadlo ocitlo v krizi, když bylo odděleno od odborové centrály Histadrut. Následoval několikaletý úpadek, který se podařilo zastavit roku 1961, kdy zde Efrajim Kišon uvedl svou komediální hru ha-Ketuba (\"Oddací list\") s Me'irem Margalitem v hlavní roli. Šlo o mimořádný divácký úspěch, který divadlu vrátil popularitu. V sezóně 1962/1963 jej navštívilo 450 000 diváků. Působil zde pak jako nový umělecký ředitel Peter Frye. Roku 1964 následoval další úspěšný divadelní kus, hra \"Amecha\" od Šolema Alejchema. Uváděly se tu hry od Eugèna Ionesca, Bertolta Brechta i od mladých zahraničních tvůrců. Vzmach divadla ovšem netrval dlouho a roku 1969 divadlo zaniklo. K uzavření došlo 1. června 1969.\n"}
{"id": "690670", "url": "https://cs.wikipedia.org/wiki?curid=690670", "title": "Divadlo v Beer Ševě", "text": "Divadlo v Beer Ševě\n\nDivadlo v Be'er Ševě (: תיאטרון באר שבע, \"Te'atron Be'er Ševa\") je divadlo ve městě Be'er Ševa v Izraeli fungující od roku 1973.\n\nZa jeho vznikem stál Geri Bilu. Jde o největší divadelní soubor v jižní části státu Izrael, v Negevské poušti. Od roku 2005 divadlo provozuje rovněž hereckou školu.\n\n"}
{"id": "690677", "url": "https://cs.wikipedia.org/wiki?curid=690677", "title": "Negevská opereta", "text": "Negevská opereta\n\nNegevská opereta (: האופרה הקלה בנגב, \"ha-Opera ha-kal be-Negev\", : LOGON - The Light Opera Group of the Negev) je divadelní (operetní) soubor ve městě Be'er Ševa v Izraeli fungující od roku 1981.\n\nVznikl okolo skupiny amatérských herců a pěvců, kteří v roce 1981 nacvičili ve městě Omer krátkou ukázku z díla Trial by Jury od Arthura Sullivana. Pro velký úspěch se soubor rozhodl nazkoušet celou operetu Ruddigore od téhož autora. V polovině 80. let 20. století již soubor vystupoval ve všech velkých izraelských městech. V roce 1990 představil poprvé jiné dílo než od Arthura Sullivana, konkrétně La belle Hélène od Offenbacha. Později následovaly další adaptace světových operet. V roce 1995 došlo také k uvedení muzikálu Šumař na střeše. Velká část souboru je tvořena Izraelci původem z anglicky mluvících zemí. Soubor si udržuje amatérský charakter a jeho členové mají civilní profese.\n\n"}
{"id": "690680", "url": "https://cs.wikipedia.org/wiki?curid=690680", "title": "Tádžická autonomní sovětská socialistická republika", "text": "Tádžická autonomní sovětská socialistická republika\n\nTádžická autonomní sovětská socialistická republika (zkráceně: Tádžická ASSR; tádžicky: \"Çumhūrijati Sūsiolistiji Şūraviji Muxtori Toçikston/Ҷумҳурияти Сӯсиолистии Шӯравии Мухтори Тоҷикистон\", rusky: \"Таджикская Автономная Социалистическая Советская Республика\") byla autonomní republikou v rámci Uzbecké sovětské socialistické republiky v Sovětském svazu. Republika se nacházela ve Střední Asii na území dnešního Tádžikistánu a východního Uzbekistánu. Hlavním městem bylo Dušanbe.\n\nV červnu 1924 bylo v Moskvě rozhodnoto o nutnosti nového uspořádání sovětské Střední Asie. Vláda tehdejší Turkestánské ASSR se v září téhož roku usnesla na rozdělení republiky na Uzbeckou SSR, Turkmenskou SSR a Tádžickou autonomní oblast. O měsíc později bylo Tádžikům uznáno právo na autonomní sovětskou socialistickou republiku, a ne pouze na autonomní oblast. Tádžická ASSR oficiálně vznikla 14. října 1924. 16. října 1929 byla z Uzbecké SSR vyjmuta a povýšena na svazovou republiku Sovětského svazu, čímž vznikla Tádžická SSR.\n\nRoku 1926 žilo na území Tádžické ASSR 827 100 obyvatel, z toho 75% tádžické, 21% uzbecké a 1,5% kyrgyzské národnosti.\n"}
{"id": "690682", "url": "https://cs.wikipedia.org/wiki?curid=690682", "title": "Jovan Dučić", "text": "Jovan Dučić\n\nJovan Dučić (v srbské cyrlici Јован Дучић; 17. února 1874 – 7. dubna 1943) byl srbský básník přelomu 19. a 20. století. \n\nPůvodem byl z Hercegoviny, z Trebinje. Stejně jako řada jeho vrstevníků studoval v zahraničí, v Ženevě. Pracoval v diplomatické službě nejprve Srbska a později Jugoslávie. Po napadení země Německem odešel do Spojených států, kde strávil zbytek života.\n\nSpolu s Aleksou Šantićem založili literární časopis Zora, který se věnoval bosenskohercegovinské společnosti v dobách okupace vojsky Rakousko-Uherska. Dučić však na rozdíl od Šantiće přesedlal k tvorbě ovlivněné západními tématy a kulturou; národní prvky byly pro jeho poezii zcela cizí. V letech 1901 a 1908 vyšly jeho celkem dvě sbírky poezie. Kromě toho ale napsal také i několik děl prozaických, která se věnovala dalším srbským spisovatelům. \n\nJako básník byl velmi ovlivněn Vojislavem Ilićem, svým předchůdcem z konce 19. století, významnou stopu v jeho tvorbě však ale také měly modernistické vlivy. Dučićova tvorba plná nového stylu přinesla do srbské a jihoslovanské literatury ve své době jisté osvěžení a změnu. Na druhou stranu však vyvolala jisté překvapení až odmítnutí, neboť se věnovala především velkým tématům - překypovala abstrakcí až nekonkrétností. Sám Dučić se vyjádřil, že básník se může stát slavným a velkým jen tehdy, když se věnuje třem hlavním tématům - o lásce, bohu a smrti.\n"}
{"id": "690688", "url": "https://cs.wikipedia.org/wiki?curid=690688", "title": "Divadlo Aspaklaria", "text": "Divadlo Aspaklaria\n\nDivadlo Aspaklaria (: תיאטרון אספקלריא, \"Te'atron Aspaklaria\", též Aspaklaria - Te'atron jehudi, Aspaklaria - Židovské divadlo, אספקלריא - תיאטרון יהודי) je divadelní soubor v Izraeli fungující od roku 1998.\n\nZaložil ho rabín Chagaj Lober jako divadlo určené pro nábožensky orientované židovské publikum. Představení jsou v hebrejštině nebo v angličtině. Soubor má na repertoáru 14 her, se kterými vystupuje po celém Izraeli. V roce 2002 při divadle vznikla i herecká škola, kterou vede Chagaj Lober. Nabízí profesionálním i amatérským hercům divadelní vzdělání. Divadlo sídlí v jeruzalémské čtvrti Giv'at Ša'ul.\n\n"}
{"id": "690689", "url": "https://cs.wikipedia.org/wiki?curid=690689", "title": "Volby do České národní rady 1986", "text": "Volby do České národní rady 1986\n\nVolby do České národní rady 1986 proběhly 23. a 24. května 1986.\n\nVe volbách mohlo volit celkem 7 404 516 oprávněných voličů. Pro kandidáty Národní fronty na poslance České národní rady hlasovalo 99,94 % z celkového počtu platných odevzdaných hlasů.\n\nZ 200 členů (poslanců) ČNR bylo:\n\npodle profese:\n\npodle let:\n\nDne 6. června 1987 se konaly doplňovací volby ve volebním obvodu 152 - Třebíč za zemřelého poslance Oldřicha Voleníka.\n\n18. prosince 1989 rezignovali předseda, místopředsedové, předsedové výborů a další členové předsednictva ČNR. Od 23. ledna do 6. února 1990 46 poslanců rezignovalo a 18 bylo odvoláno. Téhož dne bylo zvoleno nových 64 poslanců.\n\n\n"}
{"id": "690693", "url": "https://cs.wikipedia.org/wiki?curid=690693", "title": "Třída Chungmugong Yi Sun-shin", "text": "Třída Chungmugong Yi Sun-shin\n\nTřída Chungmugong Yi Sun-shin či třída KD-II je třída vrtulníkových torpédoborců jihokorejského námořnictva. Šest postavených jednotek představuje druhou z trojice tříd domácí konstrukce, postavených v rámci modernizačního programu \"Korean Destroyer Experimental\" (\"KDX-II\"). Ten byl důležitým krokem v přeměně jihokorejského námořnictva ze sil pobřežní obrany, do loďstva schopného provádět oceánské operace. Všechny torpédoborce jsou stále v aktivní službě.\n\nPůvodně objednaná trojice torpédoborců byla později rozšířena o další tři, a to díky snížení počtu postavených jednotek předcházející menší třídy \"Gwang-gaeto Veliký\". Postavily je loděnice Hyundai Heavy Industries (HHSI – sudé kusy) a Daewoo Shipbuilding & Marine Engineering (DSME – liché kusy). Mezi lety 2003–2008 byly do služby zařazovány tempem jedné lodi za rok.\n\nJednotky třídy \"Chungmugong Yi Sun-shin\":\n\nV konstrukci lodí jsou uplatněny technologie stealth. Výzbroj prvních tří jednotek je následující. V příďové dělové věži je americký 127mm kanón, který může používat naváděnou munici s prodlouženým doletem a je tak vhodný pro ničení pozemních cílů. Blízkou obranu zajišťuje jeden raketový systém RAM umístěný na střeše můstku a jeden kanónový systém Goalkeeper CIWS na střeše hangáru. Mezi můstkem a dělovou věží je umístěno 32 buněk vertikálního vypouštěcího zařízení amerického typu Mk.41. V nich se nachází stejný počet protiletadlových řízených střel typu Standard SM-2 Block IIIA. Ve středu nástavby se nacházejí dva čtyřnásobné vypouštěcí kontejnery protilodních střel Boeing Harpoon a dva trojhlavňové 324mm protiponorkové torpédomety pro domácí protiponorková torpéda K745 Chung Sang Eo. Na zádi se nachází přistávací plošina a hangár uzmožňující operace dvou protiponorkových vrtulníků Super Lynx.\n\nPočínaje čtvrtou jednotkou \"Wang Geon\" bylo vertikální vypouštěcí silo posunuto více doleva a do vzniklého prostoru bylo instalováno 8 buněk domácího vertikálního vypouštěcího zařízení K-VLS, ve kterých jsou umístěna domácí raketová torpéda Hong Sang Eo (systém může nést rovněž protizemní střely Hyunmoo III). Systémem K-VLS mají být dodatečně vybavena i starší plavidla třídy.\n\nPohon koncepce CODOG využívá dvou spalovacích turbín General Electric LM2500 a dvou dieselů. Lodní šrouby jsou dva. Lodě dosahují rychlosti 30 uzlů.\n\n"}
{"id": "690696", "url": "https://cs.wikipedia.org/wiki?curid=690696", "title": "Jan Plaček", "text": "Jan Plaček\n\nJan Plaček (5. října 1894, Karlín – 15. prosince 1957) byl český fotbalista, československý reprezentant. \n\nV československé reprezentaci nastoupil jednou, a to v roce 1920 (v semifinále olympijského turnaje roku 1920 v Antverpách, kde ČSR porazila Francii 4:1). Gól zde nevstřelil. Byl útočníkem v týmu AC Sparta Praha, s níž roku 1920 rovněž vyhrál středočeský titul (tzv. středočeskou 1. třídu, tehdy nejprestižnější ligovou soutěž v zemi). Poté však ze Sparty odešel, a tím vypadl z hledáčku asociačního kapitána Fanty, který reprezentaci v prvních letech vedl a nominoval hráče k utkáním.\n\n\n"}
{"id": "690697", "url": "https://cs.wikipedia.org/wiki?curid=690697", "title": "František Plodr", "text": "František Plodr\n\nFrantišek Plodr (28. srpna 1896, Žižkov – 1957) byl český fotbalista, československý reprezentant.\n\nV československé reprezentaci hrál v letech 1921–1926, nastoupil šestkrát zpravidla na křídle vedle Jandy a vstřelil jeden gól (v přátelském zápase s Jugoslávií roku 1922). V lize hrál v záloze za Viktorii Žižkov, Slavii Praha a Spartu Praha. Se Slavií získal i jeden mistrovský titul, roku 1925.\n\n\n"}
{"id": "690699", "url": "https://cs.wikipedia.org/wiki?curid=690699", "title": "Zora (časopis)", "text": "Zora (časopis)\n\nZora (v srbské cyrilici Зора, česky \"Záře\") byl literární časopis vycházející v Mostaru v letech 1896–1901. Na jeho tvorbě se podíleli tehdejší významní srbští básníci nastupující moderny, Aleksa Šantić a Jovan Dučić, spolu ještě s prozaikem Svetozarem Ćorovićem. Časopis se stal později velmi známý a v současné době se považuje za velmi významné pro rozvoj srbské literatury. Dalším z podobných byl např. Srpski književni glasnik.\n"}
{"id": "690701", "url": "https://cs.wikipedia.org/wiki?curid=690701", "title": "Pororoca", "text": "Pororoca\n\nPororoca je místní označení pro přílivovou vlnu (přílivový příboj), jež postupuje proti proudu Amazonky směrem do vnitrozemí. Zpočátku dosahuje výšky 4-5 metrů, ale znatelná je ještě i 800 km od ústí. Název pochází z místního indiánského jazyka, přičemž přeložit jej lze jako hřmící vody.\nVlnu využívají k zábavě surfaři, jedná se ovšem o poměrně nebezpečnou aktivitu, vzhledem k množství větví a kmenů stromů unášených proudem.\n"}
{"id": "690702", "url": "https://cs.wikipedia.org/wiki?curid=690702", "title": "Volby do Slovenské národní rady 1986", "text": "Volby do Slovenské národní rady 1986\n\nVolby do Slovenské národní rady 1986 proběhly 23. a 24. května 1986.\n\nVe volbách mohlo volit celkem 3 499 301 oprávněných vloličů. \n\n"}
{"id": "690705", "url": "https://cs.wikipedia.org/wiki?curid=690705", "title": "Josef Jelínek (fotbalista)", "text": "Josef Jelínek (fotbalista)\n\nJosef Jelínek (27. března 1902, Louny – 1973) byl český fotbalista, československý reprezentant. \n\nV československé reprezentaci hrál v letech 1921–1927, nastoupil k patnácti zápasům a vstřelil dva góly (v přátelských zápasech s Rakouskem a Švédskem). Začínal ve Slavoji Žižkov, ale do reprezentace se dostal jako hráč Viktorie Žižkov. V 60. letech 20. století působil v československé reprezentaci hráč stejného jména (ročník 1941), proto bývá v historických statistikách označován někdy jako Jelínek I.\n\n\n"}
{"id": "690706", "url": "https://cs.wikipedia.org/wiki?curid=690706", "title": "Karel Nytl", "text": "Karel Nytl\n\nKarel Nytl (18. prosince 1892 Rataje nad Sázavou – 28. prosince 1958 Duchcov ) byl český fotbalista, obránce, československý reprezentant.\n\nV československé reprezentaci odehrál jedno utkání, v roce 1921 (proti Jugoslávii). V lize hrál za Slavii Praha s níž získal roku 1925 mistrovský titul a za ČAFC Vinohrady. Celkem odehrál 6 ligových utkání.\n\n\n"}
{"id": "690707", "url": "https://cs.wikipedia.org/wiki?curid=690707", "title": "Volby do Slovenské národní rady 1976", "text": "Volby do Slovenské národní rady 1976\n\nVolby do Slovenské národní rady 1976 proběhly 22. a 23. října 1976.\n\nVe volbách mohlo volit celkem 3 230 779 oprávněných vloličů. \n\n"}
{"id": "690708", "url": "https://cs.wikipedia.org/wiki?curid=690708", "title": "Razia ad-Dín", "text": "Razia ad-Dín\n\nRazia ad-Dín (1205 – 14. října 1240), panovnickým jménem Jalâlat ud-Din Raziyâ, byla jedinou ženou, která získala v Dillíském sultanátu titul sultána a vládla v Dillí jako pátý mamlúcký sultán v letech 1236 – 1240.\nRazia ad-Dín byla dcerou mamlúckého sultána Šamsuddína Iltutmiše, který v Dillí vládl v letech 1211 – 1236. Poté, co v roce 1229 zemřel sultánův nejstarší syn a následník trůnu, rozhodl se sultán jmenovat na tento post svou dceru Razii, a to i přesto, že to u šlechty vyvolalo silný odpor. Razia byla ovšem vzdělaná žena a otec ji plně důvěřoval - v době své nepřítomnosti jí svěřoval řízení věcí v sultanátu. Cvičila se také v boji a svého otce často doprovázela do bitev.\nPo smrti otce, 29. dubna 1236 se nestala panovnicí Razia, ale její bratr Ruknuddín Fírúz, který byl na trůn dosazen svou matkou a skupinou vlivných guvernérů. Proti novému sultánovi ale záhy povstal jeho další sourozenec, bratr Ghiasuddín, guvernér Oudhu. Ruknuddín se s Ghiasuddínem utkal v bitvě, čehož využila Razia, obsadila hlavní město Dillí a zmocnila se trůnu. Svého bratra Ruknuddína i jeho matku nechala zajmout a oba popravit. Vláda sultána Ruknuddína tak po šesti měsících skončila.\nOd chvíle, kdy se Razia ujala vlády, se proti ní začalo připravovat spiknutí nespokojených guvernérů z Budaunu, Multánu, Láhauru a Hansi. Toto spiknutí bylo záhy odhaleno a potlačeno. Po dosažení křehkého míru se sultán(ka) Razia pustila do reorganizace státního systému a do zlepšení infrastruktury výstavbou silnic. Pokusila se také nastolit mír mezi muslimy a hinduisty v zemi a zrušila nespravedlivou daň uloženou nemuslimům. Tímto opatřením proti sobě popudila muslimskou šlechtu. Roku 1239 se tak musela na bojišti utkat s guvernérem Láhauru, kterého v bitvě porazila. Dalším protivníkem se jí stal bratranec Malik Ichtiaruddín Altunia, guvernér Bhatindy, který tvrdě odsoudil to, že Razia jmenovala svého etiopského otroka Džamaluddína Jaquta do vysoké funkce vrchního podkoního v královských stájích a učinila z něj svého poradce (a dle některých pomluv údajně i milence). Guvernér Altunia její vojsko porazil, Jaquta zabil a Razii uvěznil. Aby se Razia vyhnula popravě, rozhodla se provdat se za svého bratrance a věznitele Altuniu a společně pak vytáhli do boje proti dalšímu z jejích bratrů, Muizeovi ud din Bahramovi, který se mezitím zmocnil vlády v sultanátu. 14. října 1240 zahynula Razia i její manžel v bitvě.\n\n"}
{"id": "690711", "url": "https://cs.wikipedia.org/wiki?curid=690711", "title": "Volby do Slovenské národní rady 1971", "text": "Volby do Slovenské národní rady 1971\n\nVolby do Slovenské národní rady 1971 proběhly 26. a 27. listopadu 1971.\n\nVe volbách mohlo volit celkem 3 002 948 oprávněných vloličů. \n\n"}
{"id": "690713", "url": "https://cs.wikipedia.org/wiki?curid=690713", "title": "Divadlo Bejt Lesin", "text": "Divadlo Bejt Lesin\n\nDivadlo Bejt Lesin (: תיאטרון בית ליסין, \"Te'atron Bejt Lesin\") je divadlo v Izraeli fungující od roku 1980.\n\nVzniklo v Tel Avivu počátkem 80. let 20. století, původně jako skromný kulturní klub odborové centrály Histadrut. V současnosti jde o druhé největší repertoárové divadlo v Izraeli. Pojmenováno je podle méně známého autora tvořícího v jazyce jidiš Avrahama Lesina, jehož jméno připomíná komplex kulturních institucí Bejt Lesin v centru Tel Avivu, kde mělo divadlo své sídlo. V roce 2003 se soubor přestěhoval do nové budovy se sálem pro 900 diváků (původně zde sídlilo Divadlo Kameri). Kromě toho má dvě menší scény v Tel Avivu. V 1. dekádě 21. století uvedlo divadlo ročně 10 premiér a má 30 000 abonentů. Ředitelem divadla je Cipi Pines. V divadle působili známí divadelní tvůrci jako Goren Agmon, Šmu'el Hasfari, Mirjam Kajni nebo Hilel Mitelpunkt. Hry napsané pro tuto scénu jsou uváděny v divadlech v Evropě. Od roku 2000 divadlo pořádá divadelní festival.\n\nDramaturgie tohoto divadla klade důraz na původní domácí i zahraniční tvorbu, se silným politickým a společenským vyzněním. Jde o divadlo angažovaného typu.\n\n"}
{"id": "690717", "url": "https://cs.wikipedia.org/wiki?curid=690717", "title": "Funktor", "text": "Funktor\n\nFunktor je pojem z matematiky, konkrétněji z teorie kategorií. Jde o zobecnění pojmu zobrazení. Funktor přiřazuje objektům nějaké kategorie objekty jiné kategorie a morfizmům kategorie morfizmy jiné kategorie.\n\nPro kategorie \"C\" a \"D\" je funktor \"F\" z \"C\" do \"D\" zobrazení, které\n\nDefinice výše je definice kovariantního funktoru. Kontravariantní funktor je takové zobrazení \"F\", které morfizmu formula_10 kategorie \"C\" přiřadí morfizmus formula_11 v kategorii \"D\" a platí formula_12.\n"}
{"id": "690724", "url": "https://cs.wikipedia.org/wiki?curid=690724", "title": "Šagrat Al Durr", "text": "Šagrat Al Durr\n\nŠagrat Al Durr, také Šagrat Al-Durr, arabsky شجر الدر (\"Strom z perel\"), panovnické jméno al-Malikah Ismat ad-Din Umm-Khalil al-Šagrat Durr (arabsky: الملكة عصمة الدين أم خليل شجر الدر ), přezdívka أم خليل, Umm Khalil, matka Khalil, zemřela 1257 Káhira), byla manželka egyptského sultána as-Sáliha Ajjúba. Po smrti svého manžela a po zavraždění jeho syna, sultána Al-Muazzama Turanšáha, se v roce 1250 stala na necelé tři měsíce vládkyní Egypta, přičemž používala titul sultán. Od roku 1250 do roku 1257 byla spoluvládkyní svého dalšího manžela, mamlúckého egyptského sultána Mu‘izzuddína Ajbaka. Významně se zapsala do historie sedmé křižové výpravy, když se spolupodílela na porážce křižáckých vojsk.\nŠagrat Al Durr byla s největší pravděpodobností turkmenského původu a byla zakoupena jako otrokyně pro as-Sáliha Ajjúba. Stala se jeho milenkou a posléze i manželkou. V roce 1240 ho následovala do Egypta, kde se ujal trůnu. Šagrat Al Durr byla údajně velmi krásná, zbožná a inteligentní žena a když byl její manžel sultán na cestách, zastupovala ho jako regentka.\n\nV roce 1249 se křižácká armáda pod vedením francouzského krále Ludvíka IX. vylodila u Damietty v ústí Nilu. Těžce nemocný sultán Sálih Ajjúb byl v té době v Damašku a jeho manželka Šagrat Al Durr rychle zorganizovala obranu země. Sultán se nechal přepravit do Egypta, ale 22. 11. 1249 zemřel. Šagrat Al Durr jeho smrt záměrně zatajila a tvrdila, že je nemocen a upoután na lůžko. Mezitím se jí podařilo seskupit mamlúckou armádu a pod sultánovým jménem ji vést do boje. Křižáci se ale přesto dozvěděli o sultánově smrti a pod vedením Roberta z Artois, bratra krále Ludvíka IX., se vydali na Káhiru. Šagrat Al Durr se rozhodla veřejně oznámit manželovu smrt a v únoru 1250 se stal sultánem syn zemřelého as-Sáliha Ajjúba Al-Muazzam Turanšáh. Fakticky ale dál vládla vdova Šagrat Al Durr, která se po poradě s mamlúckým velitelem Bajbarsem rozhodla před křižáky bránit ze všech sil město Al-Mansurah. Bajbars lstí vlákal křižácké vojsko do tohoto města, kde nepřátelské vojáky tvrdě zmasakroval. 27. 2. 1250 dorazil do Al-Mansurah nový sultán Al-Muazzam Turanšáh a ujal se vedení armády. 6. 4. 1250 bylo křižácké vojsko sultánem Al-Muazzem Turanšáhem poraženo v bitvě u Fariskur, kde byl král Ludvík IX. zajat.\n\nMamlúčtí velitelé se v následném boji o moc v zemi postavili za Šagrat Al Durr, a tak jejího nevlastního syna, sultána Turanšáha, 2. 5. 1250 zavraždili. Al-Muazzam Turanšáh zemřel jako poslední egyptský sultán z dynastie Ajjúbovců. V tom samém dni, 2. 5. 1250, byla Šagrat Al Durr prohlášena sultánem a mamlúk Mu‘izzuddín Ajbak byl jmenován vrchním velitelem vojsk. Na počest Šagrat Al Durr byly vyraženy mince s její jméno bylo velebeno při pátečních modlitbách v mešitách. Mimo Egypt však její jmenování sultánem vyvolalo protesty a bagdádský chálifa odmítl možnost, že by žena mohla nosit titul sultán. Proti Šagrat Al Durr se postavil také emír v Damašku. Po necelých třech měsících vlády tak byla Šagrat Al Durr moci zbavena a mamlúci dosadili na uvolněný trůn muže ze svých řad – Ajbaka, který se tak stal prvním mamlúckým sultánem v Egyptě.\nŠagrat Al Durr se stala milenkou nového sultána Mu‘izzuddína Ajbaka, kterého přesvědčila, aby se rozvedl se svou předchozí ženou. Poté se za Ajbaka provdala a dalších sedm let pak spolu s ním vládla v Egyptském sultanátu. Zřejmě se však nikdy nesmířila s omezením své moci a navíc nesnesla pomyšlení, že se její manžel rozhodl vzít si další ženu za manželku. V záchvatu žárlivosti zosnovala Šagrat Al Durr Ajbakovu vraždu. Sloužící, kteří sultána zavraždili ve chvíli, kdy se koupal, byli popraveni a Šagrat Al Durr mamlúci uvěznili. Novým sultánem se stal Ajbakův syn al-Mansúr Núruddín Alí, který spolu se svou matkou, Ajbakovou předchozí manželkou, připravil pro Šagrat Al Durr krutou smrt – harémoví otroci ji utloukli svými dřeváky a její mrtvé tělo pak pohodili do vodního příkopu káhirské citadely.\n"}
{"id": "690729", "url": "https://cs.wikipedia.org/wiki?curid=690729", "title": "Anton von Gapp", "text": "Anton von Gapp\n\nAnton šlechtic von Gapp (24. března 1778 Lambach – 1. dubna 1862 Linec) byl profesor práva na fakultách v Olomouci a Vídni, direktor olomoucké fakulty a v roce 1821 rektor olomouckého lycea.\n\nPo vystudování práva se stal v roce 1806 suplantem na (standardním) lyceu v Linci, kde se stal v roce 1810 profesorem. V roce 1816 se stal profesorem na právnické fakultě (akademického) lycea v Olomouci. V letech 1826-34 zastával post direktora fakulty, v roce 1821 se stal rektorem lycea. V letech 1835-1848 působil na právnické fakultě Vídeňské univerzity v pozici profesora římského práva.\n\nJeho synem byl Wesener Gapp.\n"}
{"id": "690731", "url": "https://cs.wikipedia.org/wiki?curid=690731", "title": "Divadlo Gešer", "text": "Divadlo Gešer\n\nDivadlo Gešer (: תיאטרון גשר, \"Te'atron Gešer\", doslova \"Divadlo Most\") je divadlo v Tel Avivu v Izraeli fungující od roku 1991.\n\nBylo založeno s přispěním Ministerstva školství Izraele, Židovské agentury, města Tel Aviv, nadace The Tel Aviv Development Foundation a Sionistického fóra. Cílem bylo založit nový divadelní soubor určený a provozovaný především novými židovskými imigranty ze zemí bývalého SSSR. Zakladatelem a uměleckým ředitelem divadla je Jevgenij Arje, který měl za sebou předchozí divadelnickou zkušenost z Moskvy. Soubor patří mezi několik divadel na světě, která jsou dvojjazyčná. Většina her je ve stejném obsazení předváděna střídavě hebrejsky a rusky. Divadlo kombinuje tradiční postupy ruského divadla s moderními trendy. První hrou zde uvedenou byla Rosencrantz a Guildenstern jsou mrtvi od Toma Stopparda v dubnu 1991. Toto dílo také reprezentovalo izraelské divadelnictví v New Yorku v roce 1992 a to s velkým úspěchem. V roce 1993 byl Gešer prvním divadlem z Izraele, které se účastnilo přehlídky Festival d'Avignon ve Francii. V roce 1994 se divadlo nastěhovalo do své první stále budovy v staré Jaffě v Tel Avivu. Roku 1999 se soubor přestěhoval do trvalého sídla, rovněž v Jaffě. Roku 1998 vznikla jako druhá scéna Gešer II, určená po mladé začínající herce.\n\n"}
{"id": "690736", "url": "https://cs.wikipedia.org/wiki?curid=690736", "title": "Pavle Popović", "text": "Pavle Popović\n\nPavle Popović (v srbské cyrilici Павле Поповић, 16. dubna 1868, Bělehrad – 4. června 1939, tamtéž) byl srbský profesor a publicista. Působil jako profesor filozofie a dějin srbské literatury na Bělehradské univerzitě (dříve tzv. Veliké škole) a byl autorem jednoho z významnějších časopisů srbské modernistické literatury s názvem Srpski književni glasnik. Jako profesor ovlivnil celou řadu svých studentů, z kterých nemálo bylo literárně aktivních. Jeho bratr, Bogdan Popović byl známým srbským literárním kritikem.\n\nVe své činnosti spolupracoval s Jovanem Skerlićem. Každý z nich vydal jedno dílo, věnující se národní literatuře. Obě knihy pak dohromady tvořily komplexní celek, který zpracovával celou tvorbu od nejstarších dob až po modernu. Popovićův \"Pregled srpske kniževnosti\" (1909) se věnoval víceméně starším obdobím a Skerlićova \"Istorija nove srpske književnosti\" (1914) na něj navazuje. Byl také i autorem řady literárních studií.\n"}
{"id": "690738", "url": "https://cs.wikipedia.org/wiki?curid=690738", "title": "Antonín Ratzensberger", "text": "Antonín Ratzensberger\n\nAntonín Ratzensberger zvaný Ráca (18. června 1893 – 3. října 1963) byl český fotbalista, obránce, československý reprezentant.\n\nZa československou reprezentaci odehrál roku 1922 jedno utkání, přátelský zápas s Itálií. V letech 1915-1916 hrál za Spartu Praha, ale pak přestoupil do Slavie Praha, kde hrál v letech 1917–1923, získal zde roku 1918 titul mistra středních Čech a vysloužil si nakonec i nominaci do národního týmu. Jeho přezdívka Ráca se tak ujala, že prakticky nahradila jeho příjmení, najdeme ho pod ní i v encyklopedické literatuře (např. Slavné nohy Zdeňka Šálka).\n\n"}
{"id": "690739", "url": "https://cs.wikipedia.org/wiki?curid=690739", "title": "San Francisco (píseň, Cascada)", "text": "San Francisco (píseň, Cascada)\n\nSan Francisco je singl německé zpěvačky Natalie Horler, známé z hudební skupiny Cascada.\n\nTato píseň byla vydána na jejím čtvrtém albu \"Original me\" a uvedena 7. dubna, ale do Francie a Velké Británie se probojovala až 3. června.\n\nProducentem jsou DJ Manian a Yanou, taktéž členové skupiny Cascada.\n"}
{"id": "690740", "url": "https://cs.wikipedia.org/wiki?curid=690740", "title": "Mistrovství světa v ledním hokeji do 18 let 2003", "text": "Mistrovství světa v ledním hokeji do 18 let 2003\n\nMistrovství světa v ledním hokeji do 18 let 2003 se konalo ve městě Jaroslavl v Rusku. Probíhalo ve dnech 8. až 18. dubna 2003. Mistrem světa se stal tým Kanady.\n\n\"Týmy a sestoupily do 1. divize na Mistrovství světa v ledním hokeji do 18 let 2004.\"\n\nTurnaj se odehrál ve Ventspilsu v Lotyšsku.\n\" postoupilo mezi elitu, zatímco sestoupila do 2. divize na Mistrovství světa v ledním hokeji do 18 let 2004.\"\n\nTurnaj se odehrál v Briançonu ve Francii.\n\" postoupilo mezi elitu, zatímco sestoupila do 2. divize na Mistrovství světa v ledním hokeji do 18 let 2004.\"\n\nTurnaj se odehrál v Tallinnu v Estonsku.\n\" postoupila do 1. divize, zatímco sestoupilo do 3. divize na Mistrovství světa v ledním hokeji do 18 let 2004.\"\n\nTurnaj se odehrál v Bělehradě v Srbsku a Černé Hoře.\n\" postoupilo do 1. divize, zatímco sestoupila do 3. divize na Mistrovství světa v ledním hokeji do 18 let 2004.\"\n\nTurnaj se odehrál v Ciudad de México v Mexiku.\n\" postoupila do 2. divize na Mistrovství světa v ledním hokeji do 18 let 2004.\"\n\nTurnaj se odehrál v Sarajevu v Bosně a Hercegovině.\n\" postoupil do 2. divize na Mistrovství světa v ledním hokeji do 18 let 2004.\"\n"}
{"id": "690746", "url": "https://cs.wikipedia.org/wiki?curid=690746", "title": "Vojenské hry v Římě", "text": "Vojenské hry v Římě\n\nVojenské hry v Římě byly fotbalový turnaj, který se konal roku 1919 v hlavním městě Itálie jakožto oslava vítězství států Dohody v 1. světové válce. \n\nOficiálně mělo jít o turnaj vojenských jedenáctek, ale Československo vyslalo v podstatě regulérní reprezentační tým s nejlepšími fotbalisty země. Turnaje se účastnily ještě Itálie a Belgie. Čechoslováci skončili na 2. místě, Itálii porazili 1:0, s Belgií prohráli 2:3. Bezprostředně na Vojenské hry navazovala tzv. Pershingova olympiáda v Paříži. \n\nZápasy na Vojenských hrách v minulosti někteří publicisté a historici označovali za první oficiální utkání československé fotbalové reprezentace. Až roku 1979 kontaktoval sportovní novinář Zdeněk Šálek Ústřední výbor ČSTV s žádostí, aby oslovil partnerské organizace v Itálii a Belgii, zda jsou ochotny zápasy Vojenských her uznat za oficiální mezistátní zápas. Ty nesouhlasily s tím, že šlo jen o vojenskou soutěž. Stejné to bylo s Pershingovou olympiádou. Za první zápas československé reprezentace tak byl určen až první zápas ČSR na olympijském fotbalovém turnaji v Antverpách roku 1920.\n\n"}
{"id": "690750", "url": "https://cs.wikipedia.org/wiki?curid=690750", "title": "Babrujsk", "text": "Babrujsk\n\nBabrujsk (, ) je průmyslové centrum Mohylevské oblasti v Bělorusku s 227 tis. obyvateli.\n\nObyvatelstvo z 80 % tvoří Bělorusové, zbytek Rusové, Ukrajinci, Židé a Poláci. Jeho poloha je 110 km od Mogileva a 130 km od Minsku na dopravní tepně mezi Minskem a ukrajinským Kyjevem.\n\nBabrujsk patří k nejstarším sídlům v Bělorusku. První písemné doklady o tomto sídle se objevují kolem roku 1387. Stopy po slovanském osídlení pocházejí ale již z 5. a 6. století, jak dokládají četné archeologické průzkumy v oblasti. Město patřilo do Litevsko-ruského společenství, ale v minulosti byl často terčem různých dobyvatelů a politických změn. V roce 1917 se tam (tehdy v Bobrujsku) nacházel výcvikový tábor československých legionářů, který navštívil T. G. Masaryk. V současné době se nachází v Bělorusku.\n\nNázev města (pův. Bobrujsk) pochází patrně z běloruského slova „bobjor“ (bobr). Patrně se tak stalo podle velkého množství bobrů v řece Berezině, kteří vyhynuli koncem 19. století, z důvodu nadměrného lovu.\n\nNachází se zde podnik na výrobu automobilových pneumatik Belšina, Babrujský strojírenský podnik a oděvní závod Slavjanka (spolupracující s několika evropskými a americkými oděvními podniky ), je zde také pivovar „Sjabar“.\nVe městě se nalézá cca 45 středních škol a 3 hudební školy. Dále je zde umístěna část Běloruské státní ekonomické univerzity. K vědecké práci a edukaci slouží Babrujské krajinovědné muzeum. Ke kultuře města přispívá Babrujské dramatické divadlo. Dále je zde výtvarná škola. Jako kulturní a vzdělávací památka je ve městě vedena i Babrujská pevnost. Místní noviny se nazývají „Babrujský kurýr“. Ve městě působí také oddíl ledního hokeje s oddílem juniorů.\n\n\n"}
{"id": "690751", "url": "https://cs.wikipedia.org/wiki?curid=690751", "title": "Kurityán", "text": "Kurityán\n\nKurityán je obec na severovýchodě Maďarska v župě Borsod-Abaúj-Zemplén.\n\nRozkládá se na ploše 7,54 km² a v roce 2009 zde žilo 1 712 obyvatel.\n"}
{"id": "690755", "url": "https://cs.wikipedia.org/wiki?curid=690755", "title": "Stefan Pospichal", "text": "Stefan Pospichal\n\nStefan Pospichal, nebo také Štefan Pospíchal (17. listopadu 1910, Vídeň – 1940), byl fotbalista rakouské národnosti, který reprezentoval Československo.\n\nProšel SC Cricket-Frem Vídeň, Austrií Vídeň, v naší lize hrál za Teplitzer FK (1932–1934) a SK Židenice (1934–1939). V naší nejvyšší soutěži odehrál 119 zápasů a vstřelil 3 góly (Za SK Židenice 99 / 3, za Teplitzer FK 20 / 0). Desetkrát startoval též ve Středoevropském poháru. Hrál zpravidla na pozici středního záložníka.\n\nZa československou reprezentaci sehrál jeden zápas roku 1935 (s Jugoslávií), gól v něm nedal.\nZahynul v bojích 2. světové války v řadách wehrmachtu.\n\n"}
{"id": "690758", "url": "https://cs.wikipedia.org/wiki?curid=690758", "title": "Elena Lucrezia Cornaro Piscopia", "text": "Elena Lucrezia Cornaro Piscopia\n\nElena Lucrezia Cornaro Piscopia (5. června 1646 Benátky – 26. července 1684 Padova) byla benátská filosofka, která jako první žena v historii získala na univerzitě titul doktora. Jednalo se o titul doktora filozofie, kterého dosáhla roku 1678 na Padovské univerzitě.\n\nNarodila se v Benátkách do bohaté a urozené rodiny, jejíž členové patřili už po několik generací k mecenášům umění a věd. Jejím otcem byl Benátčan Giovanni Battista Cornaro Piscopia, matkou chudá venkovanka Zanetta Boni. Elena, třetí z pěti nemanželských dětí, byla od svých sedmi let vzdělávána v řečtině a latině a od svých dvaadvaceti let studovala klasickou a moderní řečtinu, filozofii, teologii (pod vedením profesora Carla Rinaldiho) a učila se hebrejsky. Byla také mimořádně hudebně nadaná, hrála na několik hudebních nástrojů a hudbu i skládala.\n\nV dospělém věku (roku 1665) se stala řeholnicí benediktinského řádu, ale otec ji přesvědčil, aby zároveň studovala na univerzitě, což bylo tehdy něco zcela mimořádného, jelikož žádná škola nepřijímala ženy na vyšší studia. Elena však byla přijata a na univerzitě se následně věnovala studiu filozofie a teologie. Členové univerzitní rady v roce 1677 jednomyslně doporučili, aby nakonec obdržela doktorát v obou oborech. Kardinál Řehoř Barbarigo, kancléř univerzity, ale udělení titulu doktora teologie vetoval, jelikož Elena by po získání tohoto titulu mohla teologii vyučovat, což tehdy ženám nebylo dovoleno. Elena Lucrezia Cornaro Piscopia získala 25. června 1678 na Padovské univerzitě titul doktora filozofie (jako první žena na světě) poté, co úspěšně složila ústní zkoušku na téma Aristotelových \"Druhých Analytik\" a \"Fyziky\". V následujících sedmdesáti letech padovská univerzita žádný další titul ženě neudělila.\n\nDalších šest let strávila psaním, překlady, studiem, veřejnými přednáškami a disputacemi. Od roku 1669 se stala spolupracovnicí významných akademií v Padově, Římě, Benátkách a Sieně. \n\nPiscopia zemřela ve věku 38 let na tuberkulózu. Je pohřbena v bazilice sv. Justiny v Padově. Její pozůstalost byla objevena v roce 1688 v Parmě.\n\nPo Eleně Lucrezii Cornaro Piscopii je pojmenován impaktní kráter Piscopia o průměru 26 km na planetě Venuši. \n\n\n"}
{"id": "690767", "url": "https://cs.wikipedia.org/wiki?curid=690767", "title": "Multihero", "text": "Multihero\n\nMultihero je akční plošinová hra vydaná v roce 2006. Úkolem hráče je překonat v roli vybraných komiksových postav celkem 50 úrovní.\n\nNa každou úroveň si může vybrat z 10 komiksových postav:\nPři překonávání úrovní musí projít celým kolem až do cíle. Cestou může potkat nepřátele, v 5 úrovních (8., 20., 35., 43., 50.) také tzv. bosse; úspěšném dokončení těchto kol se mu postupně odemknou postavy počínaje Mariem; Goku a Richter Belmont se odemykají po dokončení 16. kola.\n\nHra se ovládá pomocí myši v hlavním menu hry, klávesnice nebo joysticku ve hře. Ovládání je ovšem možné změnit v nastavení hry.\n\nDále je možné stisknutím dvou nebo tří kláves kombinaci útoků, kde jedna klávesa je jedna ze čtyřech kláves útoků a druhá, příp. třetí je směrová nebo klávesa obrany (viz zde).\n\nHra má dva módy: dobrodružný a versus mód. V dobrodružném musí hráč překonat všechna kola, ve versus módu si hráč zvolí z parametrů hry (zasáhni terč, CTF, hra všichni proti všem, udrž vlajku), počet hráčů (dále si zvolí, jestli bude hrát PC nebo jiný hráč, příp. k nim přiřadí tým) a arénu; maximální počet hráčů je 4.\n\nV levém horním rohu obrazovky se nachází malá ikona hráče (která v módu „všichni proti všem“ zobrazuje počet životů), zdraví a ukazatel nabití „super síly“ (viz níže). Počáteční zdraví hráče v módu dobrodružství je 100. Pokud se různými nástrahami nebo útoky nepřátel sníží na nulu nebo pod, hráč zemře. Životy se ale také dají doplnit (viz níže).\n\nJakákoliv postava ovládá všemožné chvaty; podobné se skrývají pod stejnou klávesou:\n\nVe většině úrovní jsou nepřátelé. Některé z nich není nutné zabít, některé však ano (např. jejich smrt může otevírat různé dveře apod.).\n\nVe hře jsou také předměty – hráč přijde nad předmět, stiskne danou klávesu a tím předmět vezme. Předmět poté slouží jako zbraň a lze ho odhodit klávesou „hodit“ (někdy i klávesou „útok“) vlevo, vpravo, v případě kombinace i nahoru, dolů a všemi čtyřmi šikmými směry (kombinace zde).\n\n\nVe většině úrovní se nachází jeden, maximálně dva skryté prostory. Ve skrytém prostoru se nachází předmět.\n\nOd verze 0.95 je dostupný i editor úrovní.\n\nHru doprovází hudba daná pro každou úroveň, někdy se však mění dle situace.\n\n"}
{"id": "690768", "url": "https://cs.wikipedia.org/wiki?curid=690768", "title": "Norská královská rodina", "text": "Norská královská rodina\n\nNorská královská rodina (norsky det Norske kungehuset) vznikla roku 1905, kdy Norsko získalo nezávislost, a Haakon VII. se stal norským králem. Za nacistické okupace Norska v letech 1940-1945 žila norská královská rodina v exilu ve Spojeném království. Haakon VII. zemřel roku 1957 a na jeho místo nastoupil jeho syn Olav V. Ten byl po své smrti 1991 vystřídán Haraldem V., jenž je současným králem Norska.\n\n\nOd roku 1991 je Harald V. králem. Narodil se 21. ledna 1937, jako syn krále Olava V. a korunní princezny Märthy. Harald V. se stal králem norským roku 1991, kdy mu bylo 54 let. Jeho žena, královna Sonja, se narodila 14. července 1937. Jejich sňatek, kdy si Harald ještě jako korunní princ, vzal Sonju 29. srpna 1968 v katedrále v Oslo.\nKrálovskému páru se narodil syn, korunní princ Haakon Magnus, 20. července 1973. Haakon je jako prvorozený potomek krále současným následníkem trůnu po svém otci. Ten se oženil s korunní princeznou Mette-Marit, narozenou 19. srpna 1973. Svatba se konala v Oslo v katedrále 25. srpna 2001.\nJejich děti jsou princezna Ingrid Alexandra (nar. 21. ledna 2004, druhá v pořadí následnictví trůnu po svém otci), princ Sverre Magnus (nar. 3. prosince 2005, třetí v následnictví trůnu). Mette-Marit má ještě syna z předchozího vztahu s Mortenem Borgem jménem Marius Borg Høiby (nar. 13. ledna 1997), který je tak nejstarším dítětem ze členů v královské rodiny.\nHaakon má sestru, princeznu Märthu Louise (22. září 1971), která je čtvrtou osobou v pořadí následnictví. Ta se vdala za Ari Mikaela Behna, (30. září 1972) 24. Května 2002 v katedrále v Nidaros. Mají tři děti: Maud Angelica Behn (29. dubna 2003), Leah Isadora Behn (8. dubna 2005) a Emma Tallulah Behn (29. září 2008).\n\n"}
{"id": "690779", "url": "https://cs.wikipedia.org/wiki?curid=690779", "title": "Barbora Radziwiłłovna", "text": "Barbora Radziwiłłovna\n\nBarbora Radziwiłłovna ( ; , 6. prosince 1520, Vilnius – 8. května 1551, Krakov) byla polská královna a litevská velkokněžna, manželka polského krále Zikmunda Augusta.\n\nBarbora pocházela z mocného litevského šlechtického rodu Radziwiłłů (Radvilů). Jejím otcem byl mocný magnát, kastelán, hejtman a vévoda Jerzy Radziwiłł (litevsky \"Jurgis Radvila\"), matkou polská šlechtična Barbara Koła. Měla dva starší sourozence – bratra Mikuláše Radziwiłła Rudého (Ryšavého) a sestru Onu. Do života jí významně zasahoval bratranec Mikuláš Radziwiłł Černý.\n\nNarodila se a vyrostla ve Vilniusu, kde se jí dostalo dobrého vzdělání. Kromě litevštiny a ruténštiny ovládala latinu, italštinu a polštinu. Jiné zdroje (Zbigniew Kuchowicz) její jazykové znalosti zpochybňují (přiznávají jen velmi dobrou znalost polštiny, v níž vedla korespondenci s králem). Uměla hrát šachy i lovit a krásně zpívala. Podle názorů jejích současníků to byla nejkrásnější žena své doby.\n\nV sedmnácti letech, 18. května roku 1537 byla provdána za o patnáct let staršího Stanislava Goštautase (Gaštolda), litevského šlechtice a později trakaiského vévodu. Z manželství, které trvalo jen pět let, se nenarodili žádní potomci. Stanislav Goštautas roku 1542 zemřel a po jeho smrti se Barbora spolu se svou matkou odstěhovala na hrad v Gieranjonech (dnešní západní Bělorusko). Tam se v říjnu roku 1543 seznámila s princem Zikmundem, tehdy spoluknížetem Litvy a v té době ještě manželem Alžběty Habsburské († 1545); jejich románek pokračoval ve Vilniusu, kde se po smrti Zikmundovy manželky milenci roku 1547 tajně vzali. Jejich vzájemná láska byla bezpochyby hluboká, všestranná (rozumová, citová i smyslná) a do značné míry nezištná.\n\nVelká romance Barbory a Zikmunda (od r. 1548 polského krále a litevského velkoknížete) měla své dobré i stinné stránky. Matka Zikmundova, Bona Sforza, ani polská vysoká šlechta s jejich svatbou roku 1547 nesouhlasili – žádali dokonce anulaci sňatku – a došlo tak k rozepřím mezi Zikmundem a mocnými magnáty. Radziwiłłům však svatba pomohla na výsluní politické moci v Litvě i v Polsku. Nakonec byla Barbora přece jen v prosinci roku 1550 korunována polskou královnou. Královnou však zůstala jen pět měsíců. Zemřela 8. května 1551 v Krakově (pravděpodobně na karcinom děložního hrdla), aniž by dala svému manželovi potomka. Zikmund nesl její smrt velmi těžce. Existuje i nepotvrzené obvinění, že královnu otrávila její tchyně Bona Sforza. Podobně neopodstatněná je pomluva, že zemřela na příjici (syfilis) v důsledku sexuální nevázanosti.\n\nBarbora byla podle svého přání pohřbena v Litvě; její hrobka se nachází v katedrále sv. Stanislava ve Vilniusu.\n\nAni z jednoho Barbořina manželství nevzešli potomci. Zikmund August však neměl potomka ani s její předchůdkyní Alžbětou Habsburskou, ani se svou třetí manželkou Kateřinou Habsburskou (sestrou jeho první ženy); v jeho osobě tak po meči vymřela jagellonská dynastie.\n\nBarbořin život a vřelá láska polského krále se staly inspirací pro mnohá umělecká díla. O jejím osudu se psaly legendy a dramata. Její podobu se snažili zachytit i malíři.\n\n\n Další zdroj: Zbigniew Kuchowicz – Barbara Radziwiłłówna (Wydawnictwo Łódzkie, Łódź 1978)\n"}
{"id": "690796", "url": "https://cs.wikipedia.org/wiki?curid=690796", "title": "Goodall Cup", "text": "Goodall Cup\n\nGoodall Cup je trofej pro vítěze australské ligy ledního hokeje. Hraje se o něj již od roku 1909 a je tak pátou nejstarší hokejovou trofejí na světě (po Stanley Cupu 1892, Queen's Cupu pro vítěze Ontario University Championship 1903, Boyle Cupu původně pro vítěze Newfoundlandského poháru a později středoškolského Newfoundlandského poháru 1904 a Allan Cupu pro vítěze Kanadského seniorského amatérského mistrovství, 1908). Původně byl určen pro vítěze utkání mezi reprezentacemi australských spolkových zemí. \n\nHistorie Goodall Cupu sahá do doby samotného začátku ledního hokeje v Austrálii. V roce 1908 bylo otevřeno první kluziště na kontinentu v Sydney a o rok později další v Melbourne. V Melbourne také vznikly první kluby ledního hokeje a v roce 1909 myšlenka na utkání mezi výběry státu Victoria (reprezentován hráči z Melbourne) a Nového Jižního Walesu (hokejisté ze Sydney). Trofej věnoval kapitán Victorie John Goodall a nese tak jeho jméno. \nO pohár se bojovalo každoročně s výjimkou let 1914-1920 (1. světová válka), 1940-1946 (2. světová válka), 1955-1960 (uzavřen stadión v Sydney) a 1993. S rozvojem ledního hokeje v Austrálii se později přidaly výběry dalších států - Queenslandu (poprvé zvítězil v roce 1977), Jižní Austrálie (první triumf 1986) a teritoria hlavního města Canberra (první vítězství 1998). V roce 2000 byl založena australská liga ledního hokeje a počínaje rokem 2001 je Goodall Cup udělován jejímu vítězi. Výjimkou byl ročník 2009, kdy se při příležitosti stého výročí založení poháru konal v Adelaide turnaj mezi spolkovými státy a vítězem se stal domácí výběr Jižní Austrálie. \n\n"}
{"id": "690798", "url": "https://cs.wikipedia.org/wiki?curid=690798", "title": "Gorna Kovačica", "text": "Gorna Kovačica\n\nGorna Kovačica ( Горна Ковачица) je vesnice v severozápadním Bulharsku. Nachází se v obštině Čiprovci, oblast Montana.\n\nRozkládá se v úpatí Staré Planiny, mezi městy Čiprovci a Montana. Tato pěkná bulharská vesnička si i dodnes uchovává tradice staré bulharské architektury a krásu, klid a velkolepost Balkánu. Dělí ji malá říčka vlévající se do řeky Ogosta.\n\nV dědině žije 101 stálých obyvatel a včetně přechodně hlášených obyvatel 111. Podle sčítáni 1. února 2011 bylo národnostní složení následující:\n\nTradiční vesnické shromáždění se koná pravidelně 24. května, kdy se pořádá hostina doprovázená hrami.\n\n"}
{"id": "690799", "url": "https://cs.wikipedia.org/wiki?curid=690799", "title": "Mistrovství světa v ledním hokeji do 18 let 2004", "text": "Mistrovství světa v ledním hokeji do 18 let 2004\n\nMistrovství světa v ledním hokeji do 18 let 2004 se konalo ve městě Minsk v Bělorusku. Probíhalo ve dnech 8. až 18. dubna 2004. Mistrem světa se stal tým Ruska.\n\n\"Týmy a sestoupily do 1. divize na Mistrovství světa v ledním hokeji do 18 let 2005.\"\n\nTurnaj se odehrál v Amstettenu v Rakousku.\n\" postoupilo mezi elitu, zatímco sestoupilo do 2. divize na Mistrovství světa v ledním hokeji do 18 let 2005.\"\n\nTurnaj se odehrál v Asiagu v Itálii.\n\" postoupilo mezi elitu, zatímco sestoupila do 2. divize na Mistrovství světa v ledním hokeji do 18 let 2005.\"\n\nTurnaj se odehrál v Debrecínu v Maďarsku.\n\" postoupila do 1. divize, zatímco sestoupila do 3. divize na Mistrovství světa v ledním hokeji do 18 let 2005.\"\n\nTurnaj se odehrál v Elektrėnai a v Kaunasu v Litvě.\n\" postoupila do 1. divize, zatímco sestoupila do 3. divize na Mistrovství světa v ledním hokeji do 18 let 2005.\"\n\nTurnaj se odehrál v Sofii v Bulharsku.\n\"Týmy a postoupily do 2. divize na Mistrovství světa v ledním hokeji do 18 let 2005.\"\n"}
{"id": "690808", "url": "https://cs.wikipedia.org/wiki?curid=690808", "title": "Melbourne Ice", "text": "Melbourne Ice\n\nMelbourne Ice je australský klub ledního hokeje, který hraje v Australian Ice Hockey League, nejvyšší hokejové soutěži v zemi. Své domácí zápasy hraje v hale Medibank Icehouse na melbournském předměstí Docklands.\nDo australské ligy vstoupil klub v roce 2002. V prvních dvou sezónách si připsal několik nelichotivých rekordů v počtu porážek, postupně se však kádr stabilizoval a tým se zlepšoval. V roce 2006 vyhrál základní část ligy a získal tak V.I.P. Cup, ve finále play-off však podlehl týmu Newcastle North Stars. Zatím největším úspěchem klubu je vítězství v australské lize a zisk Goodall Cupu v roce 2010.\n\n"}
{"id": "690809", "url": "https://cs.wikipedia.org/wiki?curid=690809", "title": "Road Rash", "text": "Road Rash\n\nRoad Rash je závodní simulátor, první díl ze stejnojmenné série. Poprvé byl vydán společností EA Games v roce 1991 pro Mega Drive/Genesis. Později byl portován na mnoho dalších platforem, např. na Atari ST, Game Boy a v roce 1996 i na PlayStation a OS Windows.\n\nCílem hry je absolvovat 5 úrovní závodů na motorkách.\n\nNa úplném začátku hry si hráč vybere postavu, za kterou chce hrát. Postavy se liší předmětem, který vlastní, počátečním obnosem, motorkou a tělesnými rozměry. Ve hře je 8 hratelných postav a 6 nehratelných, které mění svá jména (záleží na trati).\n\nÚrovně hry jsou číslovány 1, 2, … 5. V každé úrovni je 5 závodních tratí, které jsou sice ve všech úrovních stejné, ale s každou úrovní hry se prodlužují. Pro postup do další úrovně je nutné vyhrát všech pět map nejhůře na 3. místo.\n\nNa obrazovce vidí hráč sebe zezadu (je to tedy hra z pohledu třetí osoby). Dole na obrazovce vidí svoji výdrž, jméno závodníka, stav motorky, rychlost, pozici, vzdálenost nejbližšího motorkáře a jeho jméno. Obrazovka se dá změnit na:\n\nHráči mezi sebou mohou i bojovat pomocí pěstí, nohou nebo předmětů:\nPředměty jsou závislé na postavě, kterou si hráč vybral. V případě sebrání předmětu (viz níže) je v dalších závodech hráči navrácen.\n\nV případě používání předmětů může dojít při souboji předmět vs. pěst k sebrání. Předmět nemůže sebrat závodník, který již předmět má; předmět ani není možné odhodit. Při používání pěstí a předmětů se při zásahu snižuje výdrž. Jakmile ta klesne až za červenou hodnotu, hráč z motorky spadne. Totéž se může stát, narazili do auta apod. Jakmile spadne a zvedne se, musí se k motorce vrátit, jinak mu hrozí, že ho chytí policie; dále se může stát, že spadne z útesu do moře – v závodu končí. Jakmile dojde k motorce, může na ni nasednout a pokračovat v závodu, ovšem jen v případě, že není stav motorky pod kritickou hranicí; pro hráče poté závod končí a je pokutován. Minimálně ve verzi pro Sega Mega Drive je ovšem možné dokončit závod i s rozbitou motorkou - pokud se nevrátíte k motorce (jezdec běží k motorce automaticky a při pokusu o nasednutí se motorka rozbije a závod končí. Hráč může ovšem jezdce ovládat a nechat běžet jinam), ale doběhnete s jezdcem do cíle dříve než vás chytí policie.\n\nZávody se jezdí za okolního provozu, který v závislosti na okolním prostředí houstne.\n\nV každé úrovni je 5 tratí lišících se prostředím:\n\nHráč vyhrává za různé závody peníze a také je může ztratit – rozbitím motorky či chycením policií. Za peníze si může koupit lepší motorky.\n\nMotorky ve hře se dělí na tři skupiny:\nMotorky si hráč kupuje za peníze, které získá v závodech. Po koupi motorky se hráči změní i barva obleku.\n\nSuper motorky mají od ostatních odlišnou vlastnost – mohou použít tzv. nitro. Nitro po 5 sekund zrychluje motorku a dalších 5 sekund je nepoužitelné. Nitro lze použít pouze 10krát za závod a neplatí se za něj.\n\nBěhem závodů je možné potkat policii, která též používá motorky. Policie se snaží hráče shodit z motorky, ovšem ohrozitelná je také. V případě, že hráč spadne, bude se chtít vrátit ke své motorce a policie u něj zastaví, je zatčen, končí v závodě a je pokutován.\n\nSeznam platforem, na nichž byla hra Road Rash vydána, a společností, které se na dané verzi hry podílely.\n\n\n"}
{"id": "690810", "url": "https://cs.wikipedia.org/wiki?curid=690810", "title": "Avenue Foch (stanice RER v Paříži)", "text": "Avenue Foch (stanice RER v Paříži)\n\nAvenue Foch je nádraží příměstské železnice RER v Paříži, které se nachází v 16. obvodu na náměstí \"Place du Maréchal-de-Lattre-de-Tassigny\". Slouží pro linku RER C. Podzemním tunelem je propojeno se stanicí Porte Dauphine, kde je možné přestoupit na linku 2 pařížského metra. V roce 2004 činil počet denních pasažárů 500-2500 a vlaků 150-250. Samotná trať a nástupiště se nacházejí v podzemí.\n\nNádraží bylo otevřeno 1854 pod názvem \"Avenue du Bois\" podle tehdejšího názvu ulice a leželo na trati z nádraží Saint-Lazare do Auteuil. Trať se později stala součástí železnice Petite Ceinture. V roce 1900 bylo nádraží přestavěno do dnešní podoby ve stylu Ludvíka XV. Autorem návrhu byl architekt Jean-Juste Lisch (1828-1910). V roce 1985 byla trať kvůli rekonstrukci uzavřena a od 25. září 1988 nádraží slouží pro linku RER C.\n\n"}
{"id": "690811", "url": "https://cs.wikipedia.org/wiki?curid=690811", "title": "Coda (souborový systém)", "text": "Coda (souborový systém)\n\nCoda je v informatice název distribuovaný souborový systém, který byl vyvíjen jako výzkumný projekt na Univerzitě Carnegie Mellon od roku 1987 pod vedením Mahadeva Satyanarayanana. Coda pochází přímo ze starší verze AFS (AFS-2) a nabízí mnoho podobných funkcí. Souborový systém InterMezzo byl inspirován souborovým systémem Coda. Coda je stále ve vývoji, ale vývoj se místo výzkumu zaměřil na vytvoření robustního produktu pro komerční použití.\n\nCoda má mnoho vlastností, které jsou žádané u síťových souborových systémů a několik funkcí, které se nenacházejí nikde jinde:\n\n\nCoda používá lokální cache pro poskytnutí přístupu k serverovým datům, když je síťové spojení ztraceno. Za normálního provozu uživatel čte a zapisuje do souborového systému normálně, zatímco klient načítá („hromadí“) všechna data která uživatel uvedl jako důležitá pro případ odpojení od sítě. Pokud je připojení ztraceno, Coda klient použije data z lokální cache a zapíše si všechny změny. Tento provozní stav je nazýván jako offline provoz. Po znovupřipojení sítě se klient přesune do stavu znovuzačlenění, tzn. pošle zapsané změny na server. Poté se přepne zpět do normálního („připojeného“) stavu.\n\nOd AFS se Coda také liší metodou replikace dat. AFS pro své soubory používá pesimistickou replikační strategii. Umožňuje pouze jednomu read/write serveru přijímat změny a všechny ostatní servery se chovají jako read-only repliky. Coda umožňuje všem serverům přijímat změny, čímž umožňuje větší dostupnost serverových dat v případě rozdělení sítě. To AFS neumožňuje.\n\nTyto jedinečné vlastnosti představují možnost vzniku sémanticky odlišných kopií stejného souboru nebo adresářů, to je známé jako „konflikt“. Změny vytvořené během offline provozu mohou potenciálně kolidovat se změnami, jiných právě připojených uživatelů, na stejném objektu. Zabraňuje znovuzačlenění. Optimistická replikace může potenciálně způsobit souběžnou aktualizaci stejných souborů na různých serverech. Zabraňuje replikaci. V prvním případě se jedná o „místní/globální“ konflikt, v druhém případě se jedná o „server/server“ konflikt. Coda má rozsáhlé prostředky pro opravu, manuální i automatické, které se starají o opravy chyb obou typů.\n\nSouborový systém Coda je vyvíjen na platformě Linux. V současné době byl začleněn do Linuxového jádra 2.6. Byl také začleněn no distribuce FreeBSD. Efekty tohoto systému byly portovány do Microsoft Windows platforem, od éry Windows 95/ Windows 98, Windows NT a Windows XP díky open source projektům jako DJGCC DOS C Compiler a Cygwin.\n\n\n"}
{"id": "690818", "url": "https://cs.wikipedia.org/wiki?curid=690818", "title": "Toyota MR2", "text": "Toyota MR2\n\nToyota MR2 je malý sportovní roadster, který v letech 1984 až 2007 vyráběla japonská automobilka Toyota. Jednalo se o dvoumístný vůz s motorem uprostřed, který se vyráběl ve třech generacích.\n\nPrvní generace se vyráběla v letech 1984 až 1989. Vůz byl vybaven manuální pětistupňovou nebo automatickou čtyřstupňovou převodovkou. Při vývoji vozu pomáhala automobilka Lotus.\n\n\n\nVýroba druhé generace probíhala v letech 1990 až 1999. Design vozu vytvořil Kazutoshi Arima.\n\n\n\n\n\nTřetí generace se vyráběla od roku 2000 do roku 2007. V Japonsku se prodávala také pod názvem Toyota MR-S. K pohonu sloužil výhradně řadový čtyřválec o objemu 1,8 litru a výkonu 103 kW. Vůz byl k dispozici s pěti- nebo šestistupňovým manuálem nebo šestistupňovou sekvenční převodovkou. Vůz byl ve všech rozměrech kromě výšky menší než předchozí generace a také byl lehčí.\n\n\nVozy byly pravidelnými účastníky při závodech japonských cestovních vozů.\nJednalo se o prototyp vyvíjený automobilkou a týmem Toyota Motorsport původně pro skupinu B a později skupinu S. Vůz byl vyvíjen z důvodu, že závodní Toyota Celica TCT nebyla plně konkurenceschopná na neafrických rallyeových soutěžích. Typ 222D byl postaven na základě roadsteru MR2 první generace. Dříve než byl vývoj vozu dokončen, byla skupina B zrušena. Automobil měl vážit jen 750 kg a dosahovat výkonu 560 kW. Při vývoji byly vyrobeny prototypy s pohonem zadních i všech kol.\nPrototyp vozu se představil na festivalu rychlosti v Goodwoodu.\n"}
{"id": "690834", "url": "https://cs.wikipedia.org/wiki?curid=690834", "title": "Opalovací krém", "text": "Opalovací krém\n\nOpalovací krém je ochranný kosmetický přípravek, který chrání pokožku vystavenou slunci před ultrafialovým zářením. Celkovou míru ochrany před ultrafialovým (UV) zářením vyjadřuje číslo \"SPF\", které musí být na krému vždy uvedeno. Uvedena může být také míra ochrany před UVA zářením, která se obvykle vyjadřuje číslem \"UVA PF\".\n\nOpalovací krém může navíc obsahovat kosmetické oleje, vodě odolné složky, hydratační složky, vitamíny či ethylhexyl metoxycinamát atd. Pro dlouhodobější pobyt na otevřeném slunci se doporučuje SPF (tedy ochranný faktor) minimálně 15, při cestách k moři pak nejméně 30 spolu s UVA ochranou.\n\nKromě běžných povinných informací stanovených Nařízením č. 1223/2009 ES o kosmetických přípravcích (složení v INCI, adresa odpovědné osoby, objem, balení, návod k použití atd.) se na etiketě ochranného kosmetického prostředku při opalování setkáme s\n\nCo se týká skladování opalovacích krémů, i když se u této kosmetiky předpokládá skladování při vyšších teplotách a na přímém slunečním svitu, vždy je lepší přípravek uložit alespoň pod slunečník nebo do větší kabelky. Působením UV záření nebo vysokých teplot totiž dochází k postupné degradaci všech kosmetických přípravků.\n\nV roce 2006 vydala Evropská komise doporučení 2006/647/ES, které se týká účinnosti a značení přípravků. Doporučení není právně závazné, ale bezprostředně se dotýká ochrany lidského zdraví, a proto většina výrobců a dovozců v Evropské unii postupně dle těchto doporučení upravuje etikety.\n\nPřípravky na ochranu proti slunečnímu záření by dle tohoto doporučení neměly používat na etiketě následující slovní spojení:\n\nNaopak na etiketě by měla být například tato varování:\n\nUV filtry jsou účinnou složkou, která kůži chrání před negativními vlivy slunečního záření. Některé z nich mohou uvolňovat tzv. kyslíkové radikály a poškozovat buněčné bílkoviny, lipidy nebo DNA, jiné mohou iniciovat tzv. kontaktní fotoalergickou dermatitidu. Další mají schopnosti napodobovat funkci některých hormonů a jsou považovány za endokrinní disruptory.\n"}
{"id": "690843", "url": "https://cs.wikipedia.org/wiki?curid=690843", "title": "Ťiou-chua-šan", "text": "Ťiou-chua-šan\n\nŤiou-chua-šan nebo hora Ťiou-chua () je jedna ze čtyř svatých hor čínských buddhistů. Stojí v okresu Čching-jang v provincii An-chuej. Je známá přírodními krásami a množstvím buddhistických chrámů.\n\n"}
{"id": "690847", "url": "https://cs.wikipedia.org/wiki?curid=690847", "title": "Okres Komló", "text": "Okres Komló\n\nOkres Komló ( ) je okres v jižním Maďarsku v župě Baranya. Jeho správním centrem je město Komló.\n\nV okrese se nachází celkem 20 měst a obcí, jimiž jsou:\n\nBikal, Bodolyabér, Egyházaskozár, Hegyhátmaróc, Kárász, Komló, Köblény, Liget, Magyaregregy, Magyarhertelend, Magyarszék, Mánfa, Máza, Mecsekpölöske, Oroszló, Szalatnak, Szárász, Szászvár, Tófű, Vékény\n"}
{"id": "690848", "url": "https://cs.wikipedia.org/wiki?curid=690848", "title": "Krysa obrovská", "text": "Krysa obrovská\n\nKrysa obrovská (také jako gambijská krysa nebo křečkomyš gambijská; \"Cricetomys gambianus\") je urostlý hlodavec, který může dorůstat až velikosti kočky. Hlava s tělem měří 25 – 45 cm, ocas je dlouhý až 46 cm, samci mohou vážit až 2,5 kilogramu. Žijí téměř v celé subsaharské Africe. S krysami jsou příbuzné jen vzdáleně, neboť mají výrazné lícní torby, díky nimž byly považovány za křečky. Jsou všežravci, živí se jak rostlinami, tak drobnými živočichy (bezobratlými).\n\nNa jihu Afriky jsou konzumované chudými rodinami, používají se však také k hledání min díky jejich vytříbenému čichu. Z téhož důvodu se používají při analýze osob infikovaných TBC. K výcviku krysy obrovské k vyhledávání min a tuberkulózy byla v Tanzanii v roce 1998 založena organizace APOPO podporovaná belgickou vládou a ženevským centrem pro humanitární odminování GICHD (Geneva International Centre for Humanitarian Demining).\n\nV přírodě krom člověka nemají přirozeného nepřítele, jsou přínosné hlavně jako dopravci semen. Jejich počet klesá kvůli oblíbenosti jejich masa, díky rychlému reprodukčnímu cyklu však počet nepřesáhl hranici ohroženého druhu.\n\nTento druh patří k vzácně chovaným. V listopadu 2019 chován přibližně v deseti evropských zoo. Z českých zoo jej v září 2019 získala Zoo Praha od soukromého chovatele, a to v počtu dvou samců a dvou samic. \n"}
{"id": "690853", "url": "https://cs.wikipedia.org/wiki?curid=690853", "title": "Přírodní rovnováha", "text": "Přírodní rovnováha\n\nPřírodní rovnováha je teorie, která tvrdí, že ekologické systémy jsou obvykle ve stabilní rovnováze (tzv. homeostáza, případně klimax).\n\nPodle této teorie bude malá změna určitého parametru (například velikosti populace) korigována negativní zpětnou vazbou, která uvede parametr zpět do původního „bodu rovnováhy“ se zbytkem systému.\n\nTo může být případ vzájemně závislých populací, například systémů dravec/kořist, nebo vztahů mezi býložravci a jejich zdrojem potravy. Teorie je také někdy aplikována na vztah mezi ekosystémy Země, složením atmosféry a světovým počasím.\n\nPříkladem teorie založené na přírodní rovnováze je teorie Gaia, která předpokládá, že zemské ekosystémy regulují životní podmínky na planetě tak, aby pro ně byly přijatelné.\n"}
{"id": "690854", "url": "https://cs.wikipedia.org/wiki?curid=690854", "title": "Call of Duty: Modern Warfare 3", "text": "Call of Duty: Modern Warfare 3\n\nCall of Duty: Modern Warfare 3 (označováno také jako Modern Warfare 3, MW3 nebo COD8) je počítačová hra typu FPS, při vývoji multiplayerové části pomáhalo studio Raven Software. Hra je v pořadí již osmým dílem známé série \"Call of Duty\" a třetím dílem z její podsérie Modern Warfare.\n\nCall of Duty: Modern Warfare 3 by mělo být vyvíjeno po incidentu, kdy šéfové studia Infinity Ward Jason West a Vince Zampella dostali výpověď od společnosti Activision. Protože je několik dalších zaměstnanců studia Infinity Ward následovalo, Activision zapojil do vývoje i studia Raven Software a Sledgegammer Studios.\n\n13. května 2011 byly vypuštěny oficiální teasary na portálu YouTube, byly nazvány \"Amerika\", \"Anglie\", \"Německo\" a \"Francie\". Ve stejný den odtajnil herní portál Kotaku informace o hře, příběh, mnoho obrázků a potvrzení, že hra bude navazovat na předešlý díl.\n\n23. května 2011 společnost Activision vypustila na videoportál YouTube oficiální premiérový trailer.\n\n31. května 2011 společnost Activision představila novou sociální službu pro díly Call of Duty zvanou , jež bude podporovat a v budoucnu i další včetně tohoto. Bude umožňovat zaznamenávání a porovnávání statistik, vytváření videí apod. Služba nebude placená, ale pokud budete chtít bonusové výhody, budete si muset připlatit; kolik bude měsíční poplatek, Activision zatím neoznámil.\n\nDo hry se vrátí kapitán John \"Soap\" MacTavish, bývalý člen SAS, kapitán John Price a ruský informant Nikolai a také ruský ultranacionalista Vladimir Makarov.\nTyto postavy namluvili tito lidé.\nJohn Soap MacTavish – Kevin Mckidd\nCpt. Price – Billy Murray\nSandman – William Fichtner\nGrinch – Timothy Olyphant\nTruck – Idris Elba\nVladimir Makarov – Roman Varshavsky\nYuri – Brian Bloom\nBoris Vorshevsky – David Anthony Pizzuto\n\nHra vychází z událostí z předešlého dílu , kdy pokračuje ruská invaze do USA a také se rozšířují do Evropy včetně Německa, Francie, Velké Británie, České republiky i Afriky. Příběh začíná Soapovou blízkou smrti, kde se v první misi objeví Yuri, uprchlík z Ruska, který bojoval na straně Makarova, a nyní chce pomoct Kapitánu Priceovi v dopadení Makarova. Rusové pokračují s útokem na New York, včetně Manhattanu, kde hrajete za Dereka \"Frosta\" Westbrooka se Sandmanem, Grinchem a Truckem, členy americké vojenské speciální skupiny Delta Force. Jednotka má za úkol zničit ruskou rušičku umístěnou na budově NYSE. Po zničení ruské vzdušné převahy se boj přesune zpět na vodu. Zde Frost se Sandmanem sabotují ponorku Oscar-2, jejíž rakety odpálí na jejich vlastní flotilu. To má za následek ústup Rusů z amerického východního pobřeží. Ruský prezident Boris Vorshevsky po debaklu sjedná schůzku s americkým viceprezidentem v Hamburku. V prezidentském letadle na cestě do Hamburku se hráč ujme role agenta FSO Harkova. Letadlo je přepadeno a sestřeleno Makarovovými ultranacionalisty. Makarov Harkova po havárii osobně popraví a prezidenta zajme, ale nepodaří se mu dostat prezidentovu dceru Alenu, které se podaří utéct do Berlína.\n\nV jiné části světa se Soap již úspěšně zotavuje po útěku z Indie, společně s Pricem, Yurim a Nikolaiem. Jakmile vyjde najevo, že ruský prezident do Hamburku nedorazil, Priceovi dojde, že za zmizením stojí Makarov a za pomoci Yuriho informací objeví jeho továrnu na chemické zbraně v Sierra Leone, možné vodítko k Makarovovi a jeho plánům. Komando se tam tedy vydá, ale zásilku se jim nepodaří zastihnout včas. Objeví ji však MI5 v Londýně. Do podezřelého skladiště pošlou jednotku SAS vedenou seržantem Wallcroftem a Griffinem, bývalými členy komanda, kterému velel Price. Zde je hráč vtělí do role Marcuse Burnse. Vše přijde však vniveč, když jsou zbraně úspěšně odpáleny.\n\nRusové poté provedou sérii teroristických biologických útoků v mnoha velkých městech Evropy. Task Force 141, Soap, MacTavish, Price a Yuri jsou ve Somálsku a bojují s Africkou milicí. Nakonec chytnou jejího velitele Waraabeho, dozví od něj o Volkovi, obchodníkovi se zbraněmi a Makarovově společníkovi skrývajícího se v Paříži, a poté Price Waraabeho zastřelí. Frost se Sandmanem pokračují ve Francii, kde mají za úkol Volka dopadnout. Delta Force Volka chytí a vyslýchají. Ten jim řekne o Fregata Industries, distributorovi biologických zbraní sídlícím v Praze. Jakmile se Deltě podaří s Volkem utéct z Paříže během bitvy, při které se následkem amerického strategického bombardování zřítí Eiffelova věž, Task Force 141 se vydá do Prahy zabít Makarova během jeho schůze v Hotelu Lustig. Po krvavých bojích, bok po boku s pražskými povstalci vedenými Kamarovem, se komando probojuje na Staroměstské náměstí. Makarov se však o jejich přítomnosti dozví a podaří se mu zabít jak Kamarova, tak i Soapa. Soap jako poslední poví Priceovi, že Makarov zná Yuriho.\n\nYuri Priceovi vysvětlil svůj příběh. V roce 1995 s Makarovem zachránili Zakhaeva v Černobylu, byl spoluviníkem výbuchu atomové bomby na středním východě a byl na Zakhaeově letišti, kde Makarov a jeho společníci provedli útok, kvůli kterému Rusko napadlo USA. Tam ale Yuri Makarova zradil a neúspěšně se snažil masakr zvrátit. Tím si u Price znovu získal důvěru. Zbytek týmu se nyní přemístí do Karlštejna, ze kterého Makarov udělal svou pevnost. Zde zjistí, kde je dcera ruského prezidenta a informují Delta Force. Delta se nyní zapojuje do bitvy o Berlín s cílem dopadení Aleny ještě před Rusy. Při záchraně zemřel tým Granite a záchrana byla neúspěšná. Dceru Rusové unesli do diamantového dolu na Sibiři, kde je držen i otec prezident Vorshevsky. Záchranné operace se účastní jak Delta (s výjimkou zraněného Frosta), tak i Task Force 141. Prezident s dcerou jsou zachráněni, ale o život přišli Sandman, Grinch a Truck. Válka skončila, avšak Price a Yuri se nevzdávají a zaznamenali kontakt v hotelu na Arabském poloostrově. Price s Yurim tam vtrhnou v Juggernaut oblecích. Za asistence Nikolaie přes vysílačku lokalizují Makarova. Během boje je Yuri nabodnut trubkou při zhroucení patra hotelu. Pro Makarova se vydá na střechu Price. Makarov se snaží utéct vrtulníkem, ale Price zničí jeho ovládání a vrtulník se s oběma zřítil. Makarov poté zaútočí na Price a téměř ho zabije. V tu chvíli však na Makarova zaútočí zraněný Yuri a zaplatí za to životem. Price toho využije, skočí na Makarova a oběsí ho na laně ze zničené střechy. Na závěr si Price, sedící ve střepinách, zapálí doutník.\n"}
{"id": "690859", "url": "https://cs.wikipedia.org/wiki?curid=690859", "title": "Měcháč písečný", "text": "Měcháč písečný\n\nMěcháč písečný (\"Pisolithus arrhizus\", syn. \"Pisolithus tinctorius, P. arenarius\") je břichatkovitá houba.\n\nPlodnice je nepravidelně oválného, bramborovitého, nejčastěji hruškovitého až kyjovitého tvaru, velká 5-15 cm v průměru. Vnější povrch pokožky (okrovky) je zbarven žlutookrově, špinavě hnědožlutě a u starších plodnic až hnědě, občas s tmavšími hnědočernými skvrnami.\n\nTeřich uvnitř plodnice je tvořen nápadnými žlutavými pecičkami, propletenými černými žilkami, které uzráváním směrem od okrajů plodnice k jejímu středu tmavnou a postupně se rozpadají ve hnědý výtrusný prach. Plodnice tak na řezu vyvolává dojem nápadných různobarevných pásů zrníček.\n\nPlodnice je v mládí těžká, dozráváním se odshora rozpadá v hnědý výtrusný prach. Vůně a chuť je nápadně kořenitá. Kulovitá část plodnice přechází naspodu v třeňovitou, často kořenující, část.\n\nMěcháč písečný roste nepříliš hojně v létě a na podzim převážně v borových či jiných jehličnatých, případně smíšených lesích, převážně na písčitých půdách, často podél cest, v písčitých svazích či náspech. Vytváří mykorrhizu s borovicemi\n\nMěcháč písečný byl v mládí, dokud se plodnice nezačne rozpadat v hnědý výtrusný prach, považován za jedlý a použitelný pro svou výraznou chuť v menším množství jako koření coby náhražka lanýžů. V současnosti se ke konzumaci nedoporučuje.\n\nMěcháč písečný se také používal jako barvivo na textilie.\n\n"}
{"id": "690864", "url": "https://cs.wikipedia.org/wiki?curid=690864", "title": "Divadlo Zavit", "text": "Divadlo Zavit\n\nDivadlo Zavit (: תיאטרון זווית, \"Te'atron Zavit\", doslova \"Divadlo Úhel\") bylo divadlo v Izraeli fungující v letech 1959–1968.\n\nZaložili ho Pnina Gary, Šmu'el Acmon a Šmu'el Omer (poslední jmenovaný byl ředitelem této divadelní společnosti). Koncem roku Pnina Gary vytvořila hru \"be-Deletim sgurot\" (בדלתיים סגורות, \"Za zavřenými dveřmi\"), která měla velký ohlas a její aktéři se rozhodli založit trvalý divadelní soubor. Jméno bylo inspirováno básní Natana Altermana \"Zavit šel perur\" (זווית של פרור). Po devět let pak soubor působil samostatně. Zaměřoval se na inovativní přístupy. V roce 1968 z iniciativy Ministerstva školství Izraele bylo divadlo sloučeno s divadlem ha-Bima.\n"}
{"id": "690872", "url": "https://cs.wikipedia.org/wiki?curid=690872", "title": "Inigo Ortiz de Retez", "text": "Inigo Ortiz de Retez\n\nInigo Ortiz de Retez, také jen Ortiz de Retez (16. století) byl španělský mořeplavec, průzkumník Tichého oceánu a pobřeží Nové Guineje.\nV letech 1542–1543 se účastnil plavby Ruy Lopeze de Villalobose z Mexika na Filipíny a Moluky, kde měl za úkol nakoupit koření a pokusit se přeplout Pacifik zpět do Mexika. Dne 13. června 1545 po nákupu koření opustil na lodi \"San Juan\" ostrov Tidore na Molukách a vyplul zpět do Mexika. Zvolil stejnou cestu, jako jeho předchůdce španělský mořeplavec Álvaro de Saavedra Céron podél pobřeží země, kterou pojmenoval Nová Guinea, neboť tropický prales a domorodé obyvatelstvo, hlavně Papuánci a Melanésané mu připomínalo krajinu i obyvatelé Guineji v západní Africe. Jméno ostrova se dochovalo až do současnosti. Po proplutí kolem ostrova vyplul do Tichého oceánu, avšak pro nepříznivé větry v této části oceánu se dostal pouze k ostrovu Ninigo nedaleko Admiralitních ostrovů. Cestu Tichým oceánem ze západu na východ se podařilo zdolat až španělskému mořeplavci Alonsu de Arellanovi, zásluhy jsou však připisovány Andrésovi de Urdanetovi, který dlouhá léta studoval mořské proudy Pacifiku a tento oceán přeplul krátce po Arellanovi.\n\n"}
{"id": "690880", "url": "https://cs.wikipedia.org/wiki?curid=690880", "title": "Divadlo Chan", "text": "Divadlo Chan\n\nDivadlo Chan nebo Divadlo ha-Chan (: תיאטרון חאן, \"Te'atron Chan\", též החאן הירושלמי, \"ha-Chan ha-jerušalmi\", \"Jeruzalémský chan\") je divadlo v Jeruzalému v Izraeli fungující od roku 1967. Leží poblíž železniční stanice Jerušalajim, tedy starého městského nádraží zrušeného roku 1998.\n\nSlavnostní otevření divadla se konalo 26. října 1967 za účasti starosty Jeruzaléma Teddyho Kolleka, prezidenta Izraele Zalmana Šazara a dalších osobností. Uměleckým ředitelem byl Filip Diskin a ředitelem Jisra'el Šapira. Jde o jediné autorské divadlo v Jeruzalému. Spolupracují s ním přední umělci. V současnosti je uměleckým ředitelem Micha'el Gurevič. Divadlo je podporováno pravidelně Ministerstvem kultury a sportu Izraele, jeruzalémskou radnicí a nadací Jerusalem Foundation. Název divadla je inspirován budovou z 19. století ve čtvrti Jemin Moše, ve které sídlí. Ta totiž v minulosti fungovala jako chan, neboli karavansaraj, tedy komplex určený pro ubytování a pohoštění cestujících. Budova v 60. letech 20. století chátrala, pak byla adaptována a dostavěna pro účely divadla. Nacházejí se tu dva sály: větší pro 238 diváků a menší s kapacitou cca 70 míst.\n\n"}
{"id": "690882", "url": "https://cs.wikipedia.org/wiki?curid=690882", "title": "Jeruzalémské divadlo", "text": "Jeruzalémské divadlo\n\nJeruzalémské divadlo (: תיאטרון ירושלים, \"Te'atron Jerušalajim\") je komplex divadelních a kulturních budov v Jeruzalému v Izraeli fungující od roku 1971.\n\nJde o největší kulturní komplex v Izraeli, situovaný v centru čtvrtě Talbije, poblíž rezidence Prezidenta Izraele. Byl zbudován z iniciativy tehdejšího starosty Teddyho Kolleka a Milese a Gity Sheroverových. Objekt navrhl architekt Micha'el Nadler. V roce 1986 byla budova rozšířena o další tři sály, na jejichž výstavbu přispěla rodina Crownových z Chicaga. V komplexu se nachází pět sálů: \"Sherover Theatre\" má kapacitu 970 míst, \"Henry Crown Symphony Hall\" 760 míst, do \"Rebecca Crown Auditorium\" se vejde 452 diváků, do \"Te'atron ha-katan\" (Malé divadlo) 117 a do sálu \"ha-Ulpan\" 300. Kromě toho zde funguje restaurace, kavárna, obchod s knihami a hudebninami a výstavní prostory. Každoročně komplex navštíví víc než 600 000 lidí, včetně 30 000 stálých abonentů. Konají se zde koncerty, divadelní představení, filmová, taneční a hudební představení nebo výstavy. Pořádá se zde každoroční Izraelský festival. Svou domovskou scénu zde má Jeruzalémský symfonický orchestr.\n\n"}
{"id": "690885", "url": "https://cs.wikipedia.org/wiki?curid=690885", "title": "Georges Moustaki", "text": "Georges Moustaki\n\nGeorges Moustaki (3. května 1934, Alexandrie, Egypt – 23. května 2013, Nice, Francie) byl francouzský autor a skladatel mnoha písniček, současně i jejich interpret.\n\nVyrůstal v multikulturní rodině (mísily se zde národnosti: řecká, turecká, arabská, italská, francouzská atd.) na řeckém ostrově Korfu. Již v mládí projevoval náklonnost a vášeň k literatuře a francouzským šansonům, k hudbě vůbec. Jako vzory považoval slavnou francouzskou šansoniérku Édith Piaf a další, např. Georgese Brassense. Pro Edith Piaf dokonce zkomponoval jednu z nejznámějších písní \"Milord\".\n\nV roce 1951 odcestoval do Paříže, kde se snažil uživit mnoha způsoby. Nejdříve jako novinář, poté jako barman v piano-baru. Poté, co potkal Edith Piaf, psal texty pro slavná jména francouzské hudby, zejména pro Yvese Montanda, Barbaru a nebo Serge Reggianiho. Texty posloužily jako základ pro vznik pozdějších velkých hitů, které přežívají dodnes a jsou Moustakiho velkým úspěchem, např. \"Sarah\", \"Ma Solitude\", \"Joseph\", \"Ma liberté\" nebo \"La longue Dame Brune\".\n\n"}
{"id": "690887", "url": "https://cs.wikipedia.org/wiki?curid=690887", "title": "Vymezovací kroužky", "text": "Vymezovací kroužky\n\nVymezovací (někdy také středící nebo centrovací) kroužky zajišťují přesné upevnění hliníkového kola na náboj brzdového kotouče automobilu. Vycentrování kol je tak stabilní i v případě vyšších rozdílů mezi průměrem alu kola a nábojem brzd. Díky tomu nedochází k vibracím volantu ani při vyšších rychlostech.\n\nVymezovací kroužky se vyrábí z plastu či kovu. Plastové kroužky nepodléhají korozi, a usnadňují tak manipulaci při jejich výměně. Obvykle se vyrábí ve velikostech 60,1–80 mm (vnější průměr) a 54,1–74,1 mm (vnitřní průměr). Kroužky lze upevnit na kotoučové i bubnové brzdy.\n"}
{"id": "690888", "url": "https://cs.wikipedia.org/wiki?curid=690888", "title": "Seznam zápasů československé a norské hokejové reprezentace", "text": "Seznam zápasů československé a norské hokejové reprezentace\n\n"}
{"id": "690894", "url": "https://cs.wikipedia.org/wiki?curid=690894", "title": "Seznam zápasů československé a rumunské hokejové reprezentace", "text": "Seznam zápasů československé a rumunské hokejové reprezentace\n\n"}
{"id": "690895", "url": "https://cs.wikipedia.org/wiki?curid=690895", "title": "Vladislav Petković Dis", "text": "Vladislav Petković Dis\n\nVladislav Petković Dis (v srbské cyrilici Владислав Петковић Дис; 10. března 1880 – 16. května 1917) byl srbský básník přelomu 19. a 20. století. DIS byla jeho přezdívka, která byla původem z tří prostředních písmen v jeho křestním jméně. \n\nNebyl velmi dobrým studentem a měl neustále problémy završit svá studia. Běhems svého života pracoval jako učitel a také jako válečný dopisovatel během Balkánských válek. Účastnil se také pochodu srbské armády na ostrov Korfu, kam se vojsko poraženého státu stáhlo (Dis tam však zahynul, když byla jeho loď potopena německou ponorkou). Do dějin srbské literatury se zapsal několika pozoruhodnými básněmi, jako např. Možda spava (Možná spí), či Nirvana. V předválečném období vydal dvě sbírky básní: Utopené duše (Utopljene duše, 1911) a My čekáme cara (Mi čekamo cara, 1913)\n"}
{"id": "690896", "url": "https://cs.wikipedia.org/wiki?curid=690896", "title": "Admiralitní ostrovy", "text": "Admiralitní ostrovy\n\nAdmiralitní ostrovy ( Admiralty Islands) je skupina ostrovů v Bismarckově souostroví, severovýchodně od Nové Guineje v jižním Tichém oceánu. Tyto ostrovy jsou také někdy nazývány Manusovy ostrovy po největším ostrově souostroví. Dnes jsou nejmenší a nejméně zalidněnou provincií Nové Guineje, která nese název provincie Manus. Ostrovy z větší části pokrývá hustý deštný prales. Celková plocha asi 40 ostrovů je 2,1 tisíc km². Mnohé ostrovy jsou neobydlené atoly.\n\nVětší ostrovy v centru skupiny jsou Manus a Los Negros. Spolu s Novou Guineou, Bismarckovým souostrovím a Šalamounovými ostrovy jsou ostrovy Admirality obývány přibližně 40.000 roků. První obyvatelé přišli z jihovýchodní Asie. Prvními Evropany, kteří se do blízkosti ostrovů dostali byli španělští mořeplavci pokoušející se přeplout Tichý oceán od západu na východ, mezi něž patřili Álvaro de Saavedra Céron a Inigo Ortiz de Retez. Za objevitele ostrovů je považován holandský mořeplavec Willem Schouten v roce 1616. Název Ostrovy Admirality byl navržen anglickým mořeplavcem Philipem Carteretem v roce 1767. Od roku 1885 do 1914 byla oblast německou kolonií, součástí Německé Nové Guineje. V listopadu 1914 obsadilo ostrovy australské vojsko. Po válce ostrovy patřily do Commonwealthu a Společnost národů je svěřila jako mandátní území Austrálií. Během druhé světové války ostrovy obsadili japonští vojáci, kteří přistáli na ostrově Manus dne 7. dubna 1942. V roce 1944 zde Spojenci porazili japonské okupanty během Operace Brewer.\n\nV současnosti jsou ostrovy jednou z provincií Nové Guineje. Hlavní město je Lorengau na ostrově Manus, které je propojeno silnicí s letištěm. Jinak doprava je zde lodní. Je zde velmi malý cestovní ruch, i když okolní moře je pro potápěče atraktivní. Mořským průzkumem se zde v roce 1970 zabýval oceánolog Jacques-Yves Cousteau.\n\n \n"}
{"id": "690912", "url": "https://cs.wikipedia.org/wiki?curid=690912", "title": "Kruštík polabský", "text": "Kruštík polabský\n\nKruštík polabský (\"Epipactis albensis\") je vytrvalá bylina z rodu kruštík (\"Epipactis\"), která v České republice patří k chráněným druhům. Jedná se o malého zástupce rodu kruštík - rostlina dorůstá 9-30 cm, lodyha je světle zelená. Květy jsou poměrně málo otevřené, jsou v odstínech žlutavé a zelené barvy a objevují se v srpnu a v září.\n\nKruštík polabský preferuje lužní lesy nebo příležitostně i v příkopech a při okrajích cest. Roste od nížin po pahorkatiny. Původně byl tento druh považován za endemit, který se vyskytuje jen v České republice a na Slovensku, ale později byl nalezen i v několika dalších středoevropských zemích.\n\n"}
{"id": "690913", "url": "https://cs.wikipedia.org/wiki?curid=690913", "title": "Appenzellský salašnický pes", "text": "Appenzellský salašnický pes\n\nAppenzellský salašnický pes (anglicky: Appenzeller Sennenhund) je středně velké psí plemeno pocházející ze Švýcarska. Je jedním ze čtyř plemen, které se souhrnně nazývají švýcarští salašničtí psi. Název rasy je odvozen od původní chovatelské lokality, bývalého kantonu Appenzell.\n\nPlemeno bylo poprvé popsáno v roce 1853 v knize „Tierleben der Alpenwelt“ (česky „Život zvířat ve světě Alp“). Stejně jako zbylá tři plemena švýcarských salašnických psů pochází z původně římských honáckých psů. Roku 1906 byl založen první chovatelský klub a plemenná kniha. Výrazně se o to založil především švýcarský geolog Albert Heim, který současně o osm let později pomáhal vytvářet první standard. Jako samostatné plemeno byl appenzellský salašnický pes mezinárodně uznán roku 1989.\n\nV Česku plemeno zastřešuje Klub švýcarských salašnických psů. K dubnu 2019 zde bylo registrováno patnáct chovatelských stanic.\n\nAppenzell je nedůvěřivý vůči cizím lidem, rád o všem přemýšlí, výborně hlídá (hlasitě a jasně štěká), baví ho jakákoliv činnost. Velice důležitá je socializace štěněte již v raném věku u chovatele, která musí pokračovat i u nového majitele. Především psi (samci) mohou být dominantní k ostatním psům.\n\nHodí se i k menším či větším dětem, má je rád, jen je potřeba obě strany naučit, jak se mají k sobě správně chovat. Některé dětské hry mu ale mohou být nepříjemné, proto je nutné děti upozornit na to, co se psem smí a nesmí dělat. Toto plemeno, jakožto dobrý hlídač a ochránce, může mít tendenci chránit \"své\" děti při hře s cizími.\n\nK jiným zvířatům je toto plemeno vhodné pokud si na ně zvykne již od štěněte; dobře si rozumí i s příchozími členy, je potřeba ho vychovat a naučit, co smí a co ne. Umí rozlišit zvířata v domácí smečce od cizích, k cizím může mít nepřátelský postoj.\n\nDnes si lidé pořizují appenzella jako rodinného společníka. Výborně hlídá, oddaně plní pánovy povely, které je potřeba jej naučit. Rád aportuje, proto se výborně hodí jak k výcviku, tak na psí sporty. Výborně se hodí na dogtrekking, rád běhá agility, flyball. Ale i v dnešní době si jej stále lidé pořizují na hlídání domů a domácího zvířectva pro jeho jasný hlas a neúplatnost.\n\n\n"}
{"id": "690917", "url": "https://cs.wikipedia.org/wiki?curid=690917", "title": "Rakouská hokejová reprezentace do 20 let", "text": "Rakouská hokejová reprezentace do 20 let\n\nRakouská hokejová reprezentace do 20 let je výběrem nejlepších rakouských hráčů ledního hokeje v této věkové kategorii. Mužstvo bude v roce 2021 účastníkem elitní skupiny juniorského mistrovství světa.\n\nTřikrát v minulosti Rakušané hráli elitní skupinu MSJ, při všech třech účastech sestoupili. Naposledy se mezi nejlepšími představili v roce 2010. Šestnáct utkání z celkových sedmnácti celek prohrál, bod si připsal pouze v roce 2004 za remízu 2:2 s Ukrajinou. \n\nVzhledem k tomu, že žádný Rakušan se nezúčastnil více než jednoho šampionátu, jsou totožné rekordy celkové i za jedno mistrovství.\n\nB skupina (od roku 2001 I. divize) je druhou kategorií MS, třetí kategorií je C skupina (od roku 2000 II. divize).\n\n"}
{"id": "690918", "url": "https://cs.wikipedia.org/wiki?curid=690918", "title": "Lokomotiva Dringos", "text": "Lokomotiva Dringos\n\nLokomotiva Dringos je pravděpodobně nejstarší funkční lokomotiva, která byla poháněna leteckou vrtulí. Konstrukce této lokomotivy pochází z Německa, z roku 1919.\n\nPrincip lokomotivy si nechal patentovat Dr. Ing. Otto Steinitz a prototyp postavil pod licencí společnosti Luftfahrt v Grünewaldu na předměstí Berlína. Lokomotiva byla úspěšně vyzkoušena 11. května 1919 na trati z Grünewaldu do Beelitzu. Praktické využití lokomotivy však není známo, ředitelství železnic o tuto konstrukci neprojevilo zájem. Tato lokomotiva byla zprovozněna dříve než ruský Aerovagon (1921) a pozdější Kolejový Zeppelin (1931).\n\nPohon lokomotivy zajišťovaly 2 vrtule, každá umístěná na jednom čele lokomotivy.. Pro pohon byl použit letecký 6 válcový řadový motor, původně určený pro vojenské použití. Důvodem použití takovýchto motorů byl i fakt, že Německo po 1. světové válce mělo zničit vojenský materiál. Jako podvozek pro konstrukci prototypu byl použit starý plošinový vůz.\n\nLokomotiva byla zkoušena na trati Grünewald - Beelitz, kde dosáhla i udržela rychlost 60 km/h, pravděpodobně by dosáhla i vyšší rychlosti, ale toto nebylo zkoušeno z důvodu nedostatečného brzdového systému a nevhodného podvozku. Při zkouškách bylo na lokomotivě přepraveno asi 40 osob z řad úředníků vlády a parlamentu.\n\n"}
{"id": "690919", "url": "https://cs.wikipedia.org/wiki?curid=690919", "title": "Cameo (hudební skupina)", "text": "Cameo (hudební skupina)\n\nCameo je americká funková a R&B skupina, která byla založena v roce 1974 ve městě New York City. K jejich největším hitům patří \"Word Up\", \"Candy\" a \"Back and Forth\".\n\nPůvodní název skupiny byl New York City Players, ale kvůli obavám ze záměny se skupinou Ohio Players, s nimiž sdíleli vydavatele, si jméno změnili na Cameo.\n\nNejvětší úspěch přišel s albem \"Word Up!\", které se dostalo na #8 místo Billboard 200.. Stejnojmenný hit z tohoto alba se umístil na #6 příčce v Billboard Hot 100. \"Word Up\" mimo jiné coverali hudebníci jako Korn, Melanie B a jiní.\n\n\n"}
{"id": "690920", "url": "https://cs.wikipedia.org/wiki?curid=690920", "title": "První vláda Konrada Adenauera", "text": "První vláda Konrada Adenauera\n\nPrvní vláda Konrada Adenauera byla vláda SRN v období Západního Německa, působila od 20. září 1949 do 20. října 1953. Jednalo se o první poválečnou vládu, byla zformována po federálních volbách v roce 1949. Tvořila ji koalice liberálně konzervativní křesťanskodemokratické CDU/CSU, liberální středo-pravicové FDP a pravicové DP.\n"}
{"id": "690922", "url": "https://cs.wikipedia.org/wiki?curid=690922", "title": "Kruštík tmavočervený", "text": "Kruštík tmavočervený\n\nKruštík tmavočervený (\"Epipactis atrorubens\") je vytrvalá bylina z rodu kruštík (\"Epipactis\"), která v České republice patří k chráněným druhům. Česky se tento druh kruštíku nazývá někdy žežhulka černočervená (Sloboda, 1852).\n\nRostlina dorůstá 20-60 cm. Oddenek je krátký a silný s hojnými kořeny, z něho vyrůstá chlupatá lodyha, která má nachovou barvu. Listy jsou vejčité až vejčitě kopinaté, spodní strana listů mívá také nachový odstín. Listy jsou dlouhé 7-10 cm. Květenství je husté a kvítky jsou orientované na jednu stranu. Květy jsou velmi nápadné svou červenavou barvou, ale někdy se vyskytují i jiné barvy - žlutá (forma \"lutescens\"), bílá (forma \"albiflora\") nebo žlutozelená (forma \"viridiflora\"). Kruštík tmavočervený kvete během května a června.\n\nKruštík tmavočervený roste od nížin do subalpínského stupně především ve světlých listnatých a jehličnatých lesích, ale vyskytuje si i kolem cest a v opuštěných lomech. Vyžaduje vápnité půdy. Areál rozšíření zahrnuje celou Evropu (kromě stále zelené oblasti Středozemí) a zasahuje až na poloostrov Malá Asie a přes Kavkaz až do střední Asie. V České republice roste především na vápencích v jižních a jihozápadních Čechách (Sušicko, Strakonicko, Českokrumlovsko), méně hojně i ve východních Čechách a na Moravě.\n\n"}
{"id": "690923", "url": "https://cs.wikipedia.org/wiki?curid=690923", "title": "Juan Sebastián Cabal", "text": "Juan Sebastián Cabal\n\nJuan Sebastián Cabal Valdés (* 25. dubna 1986 Cali) je kolumbijský profesionální tenista, vítěz smíšené čtyřhry Australian Open 2017 s Abigail Spearsovou a mužských čtyřher ve Wimbledonu 2019 a na US Open 2019 v páru s Robertem Farahem. Od července 2019 do února 2020 byl spolu s Farahem světovou jedničkou ve čtyřhře, jakožto padesátý třetí, respektive padesátý čtvrtý takový tenista od zavedení klasifikace ATP v roce 1973. Oba se stali prvními Kolumbijci na vrcholu světových žebříčků. Ve své dosavadní kariéře na okruhu ATP Tour vyhrál sedmnáct deblových turnaj. Na challengerech ATP a okruhu Futures získal čtyři tituly ve dvouhře a dvacet šest ve čtyřhře. \n\nNa žebříčku ATP byl ve dvouhře nejvýše klasifikován v únoru 2011 na 184. místě a ve čtyřhře pak v červenci 2019 na 1. místě. Trénuje ho Jeff Coetzee.\n\nV kolumbijském daviscupovém týmu debutoval v roce 2008 semifinálem Americké zóny proti Brazílii, v němž prohrál dvouhry s Danielem a Belluccim. Brazilci zvítězili 4:1 na zápasy. Do roku 2020 v soutěži nastoupil k dvaceti mezistátním utkáním s bilancí 7–2 ve dvouhře a 11–8 ve čtyřhře. \n\nKolumbii reprezentoval na londýnských Letních olympijských hrách 2012. Do mužské čtyřhry nastoupil se Santiagem Giraldem. Soutěž opustili po prohře v úvodním kole od chorvatského páru Marin Čilić a Ivan Dodig. Zúčastnil se také Her XXXI. olympiády v Riu de Janeiru, do nichž v mužském deblu zasáhl po boku Roberta Faraha. Ve druhé fázi dohráli na raketách Američanů Steva Johnsona a Jacka Socka.\n\nNa Panamerických hrách 2011 v mexické Guadalajaře získal s Robertem Farahem zlatou medaili ve čtyřhře. \n\nV listopadu 2016 se oženil. Do manželství s Julianou Cabalovou se narodil syn Jacobo (nar. 2016). \n\nV rámci hlavních soutěží událostí Futures debutoval v říjnu 2001 na turnaji v Sante Fe de Bogota. První turnaj na okruhu ATP Tour odehrál na pařížském grandslamu French Open 2011, kde s Argentincem Eduardem Schwankem skončili jako poražení finalisté čtyřhry. S krajanem Robertem Farahem nastoupil do první deblové soutěže během medellínské události ITF v říjnu 2004. Vypadli ve druhém kole. Stabilní spolupráci navázali o šest sezón později. Impulzem se stal triumf na maracaibském turnaji z června 2010. \n\nDo hlavní soutěže okruhu ATP World Tour, vyjma grandslamu, premiérově zasáhl během indického Aircel Chennai Open 2012. S Farahem dohráli ve čtvrtfinále s druhou nasazenou dvojicí Scott Lipsky a Rajeev Ram. První trofej společně získali na antukovém Rio Open 2014 po finálové výhře nad párem David Marrero a Marcelo Melo. Druhý triumf v Riu přidali v roce 2016. V sérii Masters ovládli Rome Masters v letech 2018 a 2019.\n\nV boji o deblový titul Australian Open 2018 s Farahem nestačili na rakousko-chorvatskou dvojici Oliver Marach a Mate Pavić. Grandslamovou trofej vybojoval s Američankou Abigail Spearsovou ve smíšené čtyřhře Australian Open 2017, když ve finálovém duelu přehráli druhé nasazené Saniu Mirzaovou a Ivana Dodiga. Turnajem prošli bez ztráty setu.\n\nVe Wimbledonu 2019 vytvořil s Farahem druhý nasazený pár. Při 31. grandslamové účasti se ocitli na prahu vyřazení ve čtvrtfinále, v němž odvrátili pět mečbolů nizozemsko-rumunské dvojici Jean-Julien Rojer a Horia Tecău. Ve finálovém pětisetovém boji pak přehráli francouzské turnajové jedenáctky Nicolase Mahuta s Édouardem Rogerem-Vasselinem. Utkání trvalo 4.56 hodin a úvodní čtyři sady rozhodl až tiebreak. Triumfem se stali první ryze kolumbijskou dvojicí, která vyhrála grandslam a premiérově vystoupali na vrchol deblového žebříčku ATP, kde vystřídali 41letého Mika Bryana. Na US Open 2019 opět nenašli přemožitele. Ve finále, které znamenalo jubilejní 400. společnou výhru na okruhu ATP Tour, porazili španělsko-argentinské turnajové osmičky Marcela Granollerse s Horaciem Zeballosem po dvousetovém průběhu. Jako šestá dvojice otevřené éry ovládli Wimbledon i Flushing Meadows v jedné sezóně.\n\n"}
{"id": "690924", "url": "https://cs.wikipedia.org/wiki?curid=690924", "title": "Židovská bojová organizace", "text": "Židovská bojová organizace\n\nŽidovská bojová organizace (: \"Żydowska Organizacja Bojowa\", zkráceně \"ŻOB\", : ייִדישע קאַמף אָרגאַניזאַציע) bylo židovské odbojové hnutí během druhé světové války, které sehrálo klíčovou roli v povstání ve varšavském ghettu. Mimo to se zapojilo i do řady dalších odbojových aktivit. Dalším uskupením, které se znatelně zapojilo do židovského ozbrojeného boje byl Židovský vojenský svaz (\"Żydowski Związek Wojskowy\"), který tvořili bývalí důstojníci Polské armády.\n\nBojové oddíly ŻOB byly vytvořeny 28. července roku 1942 ve Varšavském ghettu ze členů Bojové organizace Antifašistického bloku vedené levicově smýšlejícími Židy, mládežnické organizace Bund (spojení 15. října 1942) a jiných sionistických organizací, jakými byly například ha-Šomer ha-ca'ir, Dror, Cukunft a Akiba. Do ŻOB se také připojili členové strany Poalej Cijon a Polské dělnické strany. Vůdcem se stal Mordechaj Anielewicz, zvaný „Andílek“, z ha-Šomer ha-ca'ir. K ŻOB se nepřipojili členové pravicové organizace Bejtar, kteří vstoupili do Židovského vojenského svazu, vytvořeného v listopadu 1939 bývalými důstojníky Polské armády a pravicovými aktivisty židovského původu.\n\nOrganizace byla vyzbrojovaná Zemskou armádou a Lidovou gardou, a politicky byla uznána jakožto bojová organizace Židů v ghettu jak Vládní delegaturou, tak i Polskou dělnickou stranou. Politicky podléhala Židovské národní komisi vytvořené 15. října 1942, a nepřímo Delegatuře vlády. Organizace se zaobírala budováním takzvaných bunkrů v ghettu, prováděla přepady za účelem získání materiálu na výrobu, koupi nebo udržování zbraní (mezi které mimo jiné patří přepadení pokladny Judenratu a bank ghetta), shromažďovala zbraně, rozšiřovala odbojovou propagandu, bojovala proti židovským kolaborantským formacím předstírajícím přináležitost k odboji („Třináctka” a organizace „Żagiew”), zabíjela konfidenty a kolaboranty odsouzené na smrt (například zástupce komandanta židovské policie Jakuba Lejkina). Zanedlouho ŻOB de facto přebrala vládu z rukou Judenratu a v lednu roku 1943 z ghetta odstranila kolaborantské formace a dokonce na nějaký čas přinutila Němce k dočasnému stažení se (na přímý rozkaz Himmlera byly přerušené všechny deportační akce.).\n\nLokální oddíly ŻOB byly vyslanci toho Varšavského vytvořeny i v Krakově, Čenstochové, Będzině a Sosnowci. Později se v těchto městech stavěli na odpor v momentu likvidaci ghett. Krakovská buňka provedla také 22. prosince 1942 spektakulární útok na krakovskou kavárnu Cyganeria (tehdy \"nur für Deutsche\"), v důsledku čehož podle různých odhadů zemřelo 7 až 10 německých důstojníků (během té samé akce byly rozvěšeny polské vlajky na mostech a položeny květiny pod Mickiewiczův pomník na krakovském náměstí, aby odvedli pozornost od ghetta, a tím i odvrátit možný hněv nacistických okupačních úřadů od tamního civilního obyvatelstva. Samotná Lidová garda prohlásila tuto a mnoho jiných diverzních a sabotážních akcí mimo ghetto za svou (mimo jiné se jednalo o akci roztažení kolejí na trase do vyhlazovacího tábora Auschwitz).\n\nV době Povstání ve varšavském ghettu, se ŻOB ve Varšavě pravděpodobně skládala z 22 bojových skupin podléhajících velení podle čtvrtí: pět skupin bylo vytvořených z organizace Dror, čtyři z ha-Šomer ha-ca'ir, čtyři z Lidové gardy Polské dělnické strany, čtyři z Bundu a uskupení Poalej Cijon-Levice, Poalej Cijon-Pravice, Akiba, Gordonia a Hangar Hacyjoni každé vytvořilo po jedné bojové skupině. Početnost se podle různých zdrojů liší od 220 do 600 \"bojovníků\"; během povstání v ghettu byl sídlem velitele kryt na ulici Miła 18. Bojovníci ŻOB během povstání vystupovali pod bílo-červenými vlajkami a část z nich dokonce pod socialistickou rudou vlajkou. Špatně vycvičení a vyzbrojení bojovníci (měli jen 1 kulomet, 1 samopal, 10-15 pušek a 70-200 pistolí a revolverů dodaných Zemskou armádou, Lidovou gardu nebo 50 pistolí dodaných Židovským vojenským svazem) vzdorovali přesile skoro měsíc.\n\nV průběhu povstání většina členů ŻOB zahynula. Část těch, kterým se z varšavského ghetta podařilo dostat utvořila v blízkých wyszkowských lesích partyzánské oddíly, bojující ve strukturách Lidové gardy pod velením Jicchaka Cukiermana, zvaného „Antek“; jiní se ukrývali na vesnicích a v lesních bunkrech. Četa ŻOB pod velením Marka Edelmana se účastnila bojů ve Varšavském starém městě během Varšavského povstání v roce 1944.\n\n\n"}
{"id": "690926", "url": "https://cs.wikipedia.org/wiki?curid=690926", "title": "Ukrajinská hokejová reprezentace do 20 let", "text": "Ukrajinská hokejová reprezentace do 20 let\n\nUkrajinská hokejová reprezentace do 20 let je výběrem nejlepších ukrajinských hráčů ledního hokeje v této věkové kategorii. Mužstvo je účastníkem skupiny B I. divize juniorského mistrovství světa (nižší skupina druhé úrovně).\n\nTým byl v roce 1993 zařazen s ostatními nově vzniklými postsovětskými zeměmi do kvalifikace o C skupinu (místo sovětského týmu v elitní skupině převzalo Rusko), kterou vyhrál a vzápětí si dvěma postupy vydobyl místo v elitní skupině MSJ. V roce 1995 skončil sice poslední, ale od sestupu jej zachránilo rozšíření šampionátu. O rok později již 10. místo znamenalo sestup. V letech 2000 a 2004 se Ukrajincům povedlo na rok se opět mezi elitu vrátit. V roce 2011 naopak přišel sestup do II. divize. \n\nNa hlavním šampionátu MSJ odehrál celek 25 utkání s bilancí tří výher (nad USA v letech 1995 a 1996 a nad Slováky v roce 2000) a jedné remízy (s Rakouskem 2004) – zbylých 21 zápasů skončilo porážkou. Brankář Igor Karpenko byl v roce 1995 novináři zařazen do All star týmu a je tak jediným Ukrajincem, který na hlavním šampionátu obdržel individuální cenu.\n\n\nB skupina (od roku 2000 I. divize) je druhou kategorií MS, třetí kategorií je C skupina (od roku 2000 II. divize).\n\n"}
{"id": "690927", "url": "https://cs.wikipedia.org/wiki?curid=690927", "title": "Karel Krejčík", "text": "Karel Krejčík\n\nKarel Krejčík (31. ledna 1857 Dobrovice – 4. ledna 1901 Praha) byl český ilustrátor.\n\nProslavil se zejména karikaturami a kreslenými vtipy, kterými přispíval do časopisů od roku 1879. Byl hlavním ilustrátorem týdeníků \"Humoristické listy\", \"Paleček\" a \"Šípy\". Politicky podporoval mladočechy. Byl oceňovaný pro svou rozsáhlou tvorbu, ale zároveň terčem ostré kritiky politických odpůrců (hlavně sociálních demokratů a Masarykových realistů).\n\nNarodil se v Dobrovici 31. ledna 1857. Od dětství měl výtvarné nadání; například jako chlapec rád pozoroval a kreslil venkovany na trhu. Absolvoval průmyslovou školu v Mladé Boleslavi, kde patřil k nejlepším žákům. V sedmnácti letech nastoupil na pražskou malířskou akademii, kde pod vedením profesora Bernarda studoval olejomalbu. Brzy se ale přeorientoval na kresbu, která lépe odpovídala jeho talentu.\n\nPrvní zaměstnání našel jako kreslič porcelánu v Dalovicích u Karlových Varů. Tvořil návrhy ozdob pro vázy, které se pak vyvážely do Orientu i jinam, a některé získaly ocenění na pařížské výstavě. Měl respekt u německých kolegů.\n\nBěhem vojenské služby začal přispívat do \"Humoristických listů\" a u ilustrací zůstal do konce života. Nejprve se zaměřil na krajiny, žánry, portréty dívek a dětí. V roce 1878 nakreslil několik vážných ilustrací pro \"Světozor\" a \"Ruch\". O rok později se stal hlavním ilustrátorem \"Humoristických listů\" (nahradil dosavadního Františka Kolára), k nimž zanedlouho přidal satirické časopisy \"Paleček\" a \"Šotek\". Roku 1887 se stal hlavním ilustrátorem mladočeského týdeníku \"Šípy\". Vedle toho externě spolupracoval s vídeňským časopisem \"Wiener Caricaturen\", s vydavateli z Německa (Lipsko, Drážďany, Mnichov), Francie a Slovinska. Ilustroval také knihy pro mládež (viz níže).\n\nByl příjemným společníkem. K jeho přátelům patřili Jakub Arbes, Josef Václav Frič, Věnceslav Černý, Rudolf Pokorný a další. Pomáhal mladým výtvarníkům a z vlasteneckých pohnutek také českým spolkům v národnostně smíšených oblastech.\n\nDlouhodobě trpěl žaludeční chorobou. Jeho zdravotní stav negativně ovlivňovalo velké pracovní vypětí (hlavní ilustrátor dvou týdeníků současně, vedle toho zakázky pro další), z něhož odmítal slevit. Počátkem roku 1901 mu už bylo tak špatně, že když se ve čtvrtek 3. ledna zúčastnil voleb, přítomný člen volební komise jej nepoznal. Následujícího dne večer zemřel ve svém bytě na Letné na zástavu srdce. Pohřben byl na Olšanech. Přežila ho manželka a šestnáctiletá dcera.\n\nJeho bratrem byl řezbář, sochař a politik Josef Krejčík.\n\nKrejčík byl ve své době jedním z mála českých humoristických ilustrátorů a politických karikaturistů. Jeho tvorba zachytila jako kronika všechny oblasti veřejného života. V mladočeských kruzích byl velmi oceňovaný, což dokládají nekrology v \"Národních listech\", \"Národní politice\" i \"Humoristických listech\". Svými ostrými politickými karikaturami si ale nadělal i řadu nepřátel. O vzájemných antipatiích Krejčíkova politického tábora a sociálních demokratů svědčí některé aforismy, které na jeho počest uveřejnili spolupracovníci \"Humoristických listů\" (například: „Krejčík byl \"pilným pracovníkem\". A pak měl být oblíben u socínů!“). Ještě horší charakteristiku si posmrtně získal od Jana Herbena a T. G. Masaryka; ti ve svém časopise v polovině ledna 1901 tvrdili, že Krejčík zavedl do české literatury sprostotu a obrázkové nadávky, kterým není rovno, a přispěl tak k již nevyhnutelnému úpadku mladočechů. Tento názor, jehož autorství bylo připisováno Herbenovi, byl v \"Národních listech\" ostře odsouzen jako hrubá neslušnost vůči zemřelému. S odstupem je však nutné dát Herbenovi s Masarykem alespoň zčásti za pravdu — některé Krejčíkovy obrázky by se daly (přinejmenším z dnešního pohledu) považovat za antisemitské a Masaryk v té době (proces s Hilsnerem) s tímto postojem právem intenzivně bojoval.\n\nKromě již zmíněných přečetných humoristických kreseb v časopisech (Humoristické listy, Paleček, Šotek, Šípy aj.) ilustroval Krejčík následující knihy pro mládež:\n"}
{"id": "690930", "url": "https://cs.wikipedia.org/wiki?curid=690930", "title": "Doctrine (PHP)", "text": "Doctrine (PHP)\n\nDoctrine je ORM framework pro jazyk PHP. Nabízí vysokou míru abstrakce databázové vrstvy použitím objektového přístupu. Umožňuje tak pracovat s daty jako s objekty. Jedna z klíčových vlastností Doctrine je psaní databázových dotazů použitím Doctrine Query Language (DQL), který vychází z ORM frameworku Hibernate určeným pro Javu. Doctrine je šířen pod licencí LGPL. \n\nFramework Doctrine je rozdělen do tří vrstev.\n\nObsahuje obecná rozhraní, třídy a knihovny (práce s kolekcemi, anotacemi, cachování). Vrstva je na ostatních dvou vrstvách nezávislá, ale Common vrstvu ostatní vrstvy používají.\n\nZajišťuje databázovou nezávislost. Definuje DQL (Doctrine Query Language). Je závislá na vrstvě \"Common\".\n\nJedná se o nejvyšší vrstvu a zajišťuje mapování objektů do relační databáze, jejich ukládání a načítání.\n\nDoctrine pro svůj běh vyžaduje minimálně PHP 5.3 (pro Doctrine 2). Podporuje tyto databáze: MySQL, PostgreSQL, Oracle a SQLite.\n\nVýhodou Doctrine je nízká náročnost na konfiguraci. Doctrine umí generovat object-class z existující databáze, programátor pak již pouze specifikuje vazby mezi entitami a další funkce. Na rozdíl od jiných ORM frameworků Doctrine nepracuje se složitým popisem databázového schématu pomocí XML, ale v případě potřeby je možno použít i XML popis.\n\nDoctrine je postavena na návrhovém vzoru Data Mapper (na rozdíl od jiných ORM frameworků, které vycházejí z návrhového vzoru Active Record). K definici databázových entit se využívá komentářové anotace. Podle návrhového vzoru Data Mapper objekt neobsahuje žádné operace. O tyto operace se stará oddělený objekt (v případě Doctrine je to třída EntityManager). Tímto přístupem je zajištěna nezávislost na databázi.\n\nDalší výhody:\n\nEntita je základní kámen Doctrine a vůbec objektového mapování. Reprezentuje objekt reálného světa. Zjednodušeně si lze entitu představit jako jeden řádek v databázové tabulce. Entitou může být např. student, učitel, předmět.\n\nPříklad definice entity:\n\nTakto jsme nadefinovali entitu \"student\" se třemi atributy: \"id, jméno a příjmení\". Při této definici jsme použili tzv. \"komentářovou anotaci\". Druhý způsob definice entity vede přes XML nebo YAML soubory. Atribut \"id\" je primární klíč a jeho hodnota se automaticky generuje. Jako název tabulky a jejich sloupců se defaultně použijí názvy entit a jejich členských proměnných. Toto chování lze změnit uvedením atributu anotace \"name\". S entitou se pak pracuje stejně jako s jakýmkoli jiným objektem. K ukládání nových entit a vyhledávání slouží třída EntityManager, jejíž instance je zavedena při startu aplikace.\nPříklad vytvoření nové entity a hledání:\nPříklad ukazuje základní vlastnosti objektového mapování, kdy s daty pracujeme jako s objektem a veškeré změny jsou přenášeny do databáze. Místo ukládání entit se v Doctrine používá výraz persistence. Důvod je spíš filozofický a vychází z významu slov, persistovat entitu můžeme jenom jednou a to po vytvoření nové instance.\n\nPříklad smazání entity:\n\nMetodě \"remove\" je předána instance entity, kterou chceme smazat.\n\nDQL (Doctrine Query Language) je dotazovací jazyk pro použití s frameworkem Doctrine. Je podobný jako SQL, ale vychází z jiných principů. Koncepčně vychází z Hibernate Query Language (HQL) a z Java Persistence Query Language (JPQL). Nejsilnější stránkou DQL je kombinace jednoduchosti SQL a nezávislosti objektové vrstvy.\n\nVýsledkem DQL dotazu není jako v případě SQL tabulka s řádky, ale načtené instance entit. Při vytváření DQL dotazu vycházíme z definovaných názvů entit a jejich členských proměnných. Takto jsme zcela oproštěni od samotné existence databázových tabulek. Tím, že při definici entit jsme popsali vazby mezi nimi, výsledkem dotazu bude odkaz na asociaci, kterou jsou entity v dotazu propojeny.\n\nS DQL je možno provádět operace \"SELECT, UPDATE, DELETE\". Příkazy \"GRANT, ALTER, CREATE, DROP\" nelze provést, protože je to v rozporu se základní myšlenkou Doctrine (tyto příkazy se týkají přímo fyzické vrstvy).Základní dotaz:V tomto dotazu jsme použili alias pro entitu Student. Cestu k entitě definuje namespace entity.\n\nDotaz s využitím spojení tabulek:\n\nPři spojování tabulek nemusíme uvádět, kterých sloupců se to týká, protože to framework rozpozná sám díky již nadefinovaným asociacím.\n\nDotaz využívající pojmenované parametry:\nKromě tohoto běžného použití DQL má programátor možnost vytvořit dotaz postupným voláním jeho metod a vytvořit tak specifický databázový dotaz. K tomu slouží třída \"Doctrine\\ORM\\QueryBuilder\". \nV konečné fázi je možno použít čisté SQL, ve všech třech případech dotazů (DQL, QueryBuilder, SQL) dojde k předání výsledné instance na entitu.\n\nOmezení vycházejí z podstaty jazyka PHP. Jedním z nich je, že PHP je typově slabý jazyk, takže nekontroluje datový typ proměnných. Programátor tak musí tuto skutečnost brát v úvahu a provádět validaci dat.\n\nDalším omezením, které ale spíše patří do kategorie programátorských zlozvyků, je definici členských proměnných jako public. V tomto případě může dojít k neočekávanému chování aplikace.\n\nProgramátor dokonce ani nemusí definovat gettery a settery, ty slouží pouze pro vnější komunikaci s entitou. Doctrine ale dokáže s entitou komunikovat i bez nich, opět to souvisí s omezeními jazyka PHP.\n\nRovněž se nedoporučuje klonování a serializace entit. Může dojít k neočekávanému chování.\n\n"}
{"id": "690935", "url": "https://cs.wikipedia.org/wiki?curid=690935", "title": "Seznam členů České národní rady po volbách v roce 1981", "text": "Seznam členů České národní rady po volbách v roce 1981\n\nToto je seznam poslanců České národní rady po volbách v roce 1981.\n\nUvedeno celé jméno, rok narození, stranická příslušnost a významnější funkce v ČNR.\n\n"}
{"id": "690939", "url": "https://cs.wikipedia.org/wiki?curid=690939", "title": "Švýcarští salašničtí psi", "text": "Švýcarští salašničtí psi\n\nŠvýcarští salašničtí psi (: \"Sennenhund\") je typ psích plemen pocházející ze Švýcarských Alp. Jde o farmářské psy molossoidního typu. Existují celkem čtyři plemena, která se řadí mezi švýcarské salašnické psy. Všechna sdílí jedinečnou trikolorní barvu srsti, silnou stavbu těla a klidný temperament. Velikost plemen se liší od středně velkých po velké. Mezi zmiňovaná čtyři plemena patří:\n\n"}
{"id": "690940", "url": "https://cs.wikipedia.org/wiki?curid=690940", "title": "Wild Dances (album)", "text": "Wild Dances (album)\n\nWild Dances je studiové album ukrajinské zpěvačky Ruslany, vítězky pěvecké soutěže Eurovision Song Contest 2004. Na Ukrajině bylo sedmkrát oceněno platinovou deskou za prodej více než 700 000 kopií. Jedná se o anglickou verzi alba \"Dyki tanci\".\n\nAlbum a projekt \"Wild Dances\" byly inspirovány huculským etnikem obývajícím ukrajinské Karpaty, z něhož pocházel i otec Ruslany, jejich kulturou a historií. Projekt odráží hutsulské tradice, motivy a další prvky podávané z generace na generaci již z předkřesťanských dob. Realizace proběhla na základě výprav Ruslany do hor společně s týmem hudebníků, etnografů, maskérů, designérů a jiných odborníků a personálu. Její obtížně definovatelný styl spojuje prvky moderní hudby a tradičních rytmů. Častými prvky jsou práskání bičem, zvolání „hej,“ etnické bubny a další.\n\nPíseň „Wild Dances,“ která celé album zosobňuje, vynesla Ruslaně vítězství v soutěži Eurovision Song Contest 2004. Získala 280 bodů, což bylo nejvíce v dosavadní historii soutěže. Získala také ocenění World Music Awards, které znamenalo celosvětový nárůst popularity a prezident Leonid Kučma ji jmenoval Národní umělkyní Ukrajiny a poradcem předsedy vlády Ukrajiny pro mladé lidi. Album získalo postupem času bezpočet platinových desek.\n\n"}
{"id": "690961", "url": "https://cs.wikipedia.org/wiki?curid=690961", "title": "Roman Makarius", "text": "Roman Makarius\n\nProf. JUDr. Ing. Roman Makarius, CSc., (* 6. srpna 1938 Brno – 3. února 2015 Praha) byl český univerzitní profesor a emeritní báňský úředník.\n\nOd roku 1961 působil v provozních funkcích v hornických organizacích, v roce 1977 se stal pracovníkem Státní báňské správy ČSR. V letech 1997–2008 stál v čele Českého báňského úřadu.\n\nPůsobil jako umělecký vedoucí \"Hornického pěveckého sboru Kladno\".\n\n"}
{"id": "690962", "url": "https://cs.wikipedia.org/wiki?curid=690962", "title": "Fotografie z výšky", "text": "Fotografie z výšky\n\nFotografie z výšky, výškové fotografování anebo výšková fotografie (angl. \"elevated photography, low-level aerial photography\") je fotografování uskutečňované z teleskopického stožáru (pole aerial photography), zdvižné plošiny, draka a podobně. Jedná se o fotografování ze vzduchu pomocí zařízení zvedajícího aparát ze země, ale se zemí spojeném.\n\nFotografie ze stožáru, fotografie z teleskopické tyče (anglicky \"Pole Aerial Photography\", \"Mast Photography\" nebo \"Telescopic Pole Photography\") je speciálním druhem fotografie ze vzduchu, který umožňuje pořizovat snímky z nadhledu. Fotograf obvykle ze země ovládá fotoaparát, který je na teleskopickém stožáru (tyči) dosahující výšky až 20 metrů.\n\nV osmdesátých letech 19. století začal pro fotografování z výšky americký fotograf a vynálezce George R. Lawrence nejprve využívat vysoké stativy (až 4,5 metru), žebříky a vysoké věže.\n\nLetecká fotografie z draků (anglicky \"Kite Aerial Photography\", zkráceně \"KAP\") je název pro specializovaný žánr z oboru fotografie.\n\nFotoaparát je vynesen do vzduchu pomocí draka a je ovládán buď dálkově nebo automaticky k tomu, aby exponoval fotografie ze vzduchu. Fotografická soustava se může pohybovat od velmi jednoduché, sestávající se ze spouštěcího mechanismu s jednorázovým fotoaparátem, až po velmi složité rádiově ovládané přístroje a digitální fotoaparáty. V některých případech se jedná o alternativu k ostatním formám snímkování ze vzduchu.\n\nV roce 1883 Archibald Douglas draky používal pro měření rozdílů rychlosti větru. Alexander McAdie zopakoval pokusy Benjamina Franklina s drakem a elektroměry. V roce 1887 zveřejnil zprávu o řiditelných dracích Woodbridge Davis. První letecké fotografie z draka pořídil Arthur Batut v Labruguière ve Francii v roce 1888.\n\nPo roce 1893 se inspiroval Malajským drakem americký vynálezce William Abner Eddy, který jej dále vylepšil a dnes je známý jako „čtyřúhelníkový drak Eddy“ (anglicky: \"diamond Eddy kite\"). Zlepšil také způsob řetězení několika draků. Dříve byl každý drak spojen s předchozím a Eddy místo toho vedl jednotlivé draky z odboček ze společné hlavní linie. Dne 30. května 1895 Eddy pořídil první fotografie ze vzduchu v Americe. Bylo to 37 let po prvních Nadarových snímcích z balónu a 7 let po prvních fotografiích z draků Arthura Batuta. Eddy Batutovu technologii vylepšil a dokonce experimentoval s telefonováním přes draky a „dračími zrcadly“. Eddy měřil teploty vzduchu, pomáhal námořnictvu ve Španělsko-americké válce a s pomocí fotografie pořízených z draka vyřešil krádež zmrzliny ze své pavlače.\n\nSlavné fotografie San Francisca po zemětřesení v roce 1906 (vpravo) pořídil pionýr KAP George R. Lawrence velkoformátovým panoramatickým fotoaparátem a stabilizační plošiny, kterou sám navrhl. Jednalo se o 160 stupňovou panoramatickou fotografii pořízenou z výšky 600 metrů, která byla vyvolána kontaktním otiskem z negativu o rozměrech 17 x 48 palců (43 x 122 cm). Každý kus se prodával za 125 USD, Lawrence získal za prodané fotografie 15000 dolarů. Fotoaparát vážil 22 kilogramů a používaly se v něm celuloidové desky.\n\n"}
{"id": "690963", "url": "https://cs.wikipedia.org/wiki?curid=690963", "title": "Dílo (rozcestník)", "text": "Dílo (rozcestník)\n\nDílo může označovat:\n"}
{"id": "690974", "url": "https://cs.wikipedia.org/wiki?curid=690974", "title": "Edmanovo odbourávání", "text": "Edmanovo odbourávání\n\nEdmanovo odbourávání je metoda sekvenování proteinů (určení sekvence aminokyselin v rámci jejich polypeptidového řetězce), vyvinutá na počátku 50. let 20. století Pehrem Edmanem. Při Edmanově odbourávání dochází ke specifické reakci fenylisothiokyanátu (PITC) s N-koncovou aminokyselinou, načež je možné tuto koncovou aminokyselinu pomocí kyseliny fluorovodíkové odštěpit v podobě cyklického thiazolinonu. Ten je možné převést na stabilnější produkt a následně tuto látku analyzovat (určit, o jakou aminokyselinu se jednalo, a to např. pomocí TLC, elektroforeticky či kombinací HPLC s hmotnostní spektrometrií).\n\nVýhodou Edmanova odbourávání (ve srovnání s jinými činidly reagujícími s N-koncem) je skutečnost, že je možné tento proces několikrát opakovat a postupně od N-konce sekvenovat poměrně dlouhý (až 60-70 aminokyselin) polypeptid.\n"}
{"id": "690985", "url": "https://cs.wikipedia.org/wiki?curid=690985", "title": "Josef Kratochvíl (fotbalista)", "text": "Josef Kratochvíl (fotbalista)\n\nJosef Kratochvíl, zvaný Kráťa, (9. února 1905 – 8. července 1984) byl český fotbalista, útočník - levé křídlo, československý reprezentant.\n\nZa československou reprezentaci odehrál v letech 1925–1930 dvacet utkání a vstřelil 4 góly. V letech 1923–1931 hrál za Slavii Praha a získal s ní tři mistrovské tituly – roku 1925, 1929 a 1930. Hrál také za Slovan Dubí a SK Kladno. V lize odehrál 77 utkání a vstřelil 27 gólů. Dvanáctkrát hrál ve Středoevropském poháru a vstřelil zde 5 gólů. Český sportovní novinář a historik Zdeněk Šálek o něm v encyklopedii Slavné nohy napsal: \"\"Rychlý, temperamentní útočník se skvělým tahem na branku. Ve Slavii, ale i v reprezentaci si nejlépe rozuměl s Pučem – z 20 utkání 16x hráli vedle sebe.\"\"\n\n"}
{"id": "690987", "url": "https://cs.wikipedia.org/wiki?curid=690987", "title": "Jindřich Šoltys", "text": "Jindřich Šoltys\n\nJindřich Šoltys (12. ledna 1902 Praha – 20. července 1970) přezdívka „Spací vagón“ byl český fotbalista, útočník hrající na pozici tzv. spojky, československý reprezentant.\n\nHrál za Slavii Praha a získal s ní čtyři mistrovské tituly – roku 1925, 1929, 1930 a 1931. Ve Slávii vyrůstal s Čapkem a zprvu ve svých 18 letech hrál za její rezervu. V prvním týmu vytvořil silnou středovou trojici ve složení Šoltys – Silný – Puč.\n\nZa československou reprezentaci odehrál v letech 1925–1931 dvanáct utkání a vstřelil 6 branek.\n\nČeský sportovní novinář a historik Zdeněk Šálek o něm v encyklopedii Slavné nohy napsal: „\"Chladnokrevný, rozvážný hráč, připravující střelecké šance, stratég, výborný technik.\"“\n\n"}
{"id": "690988", "url": "https://cs.wikipedia.org/wiki?curid=690988", "title": "Josef Sloup-Štaplík", "text": "Josef Sloup-Štaplík\n\nJosef Sloup-Štaplík (19. prosince 1897 – 1952) byl český fotbalista, brankář, československý reprezentant.\n\nZa československou reprezentaci odehrál v letech 1924–1930 šestnáct utkání, byl historicky šestým brankářem národního týmu (po Peyrovi a před Hochmannem). V letech 1923–1930 hrál za Slavii Praha a získal s ní tři mistrovské tituly – roku 1925, 1929 a 1930. Jeho bratr Rudolf Sloup-Štapl byl rovněž fotbalistou a jeho spoluhráčem ve Slavii i v reprezentaci.\n\n"}
{"id": "690989", "url": "https://cs.wikipedia.org/wiki?curid=690989", "title": "V407 Cygni", "text": "V407 Cygni\n\nV407 Cygni nebo i V 407 Cyg je symbiotická proměnná hvězda resp. dlouhoperiodická interagující dvojhvězda v souhvězdí Labutě, která byla objevena již v roce 1936.\n\nV březnu 2010 zde byl japonskými vědci zaznamenán výbuch novy .\n\nO několik dní později pak gamateleskop LAT, který je umístěn na palubě vědecké družice Fermi, zjistil, že jde i o zcela mimořádný astrofyzikální jev, neboť při vzplanutí novy ve V407 Cygni se projevilo i záření gama.\nJde o unikátní astronomické pozorování a neočekávaný objev, poprvé v historii byl zaznamenán výskyt gama záření \npři výbuchu novy.\n\n"}
{"id": "690992", "url": "https://cs.wikipedia.org/wiki?curid=690992", "title": "Karel Bejbl", "text": "Karel Bejbl\n\nKarel Bejbl (17. ledna 1906 Žižkov – 14. března 1962 ?) byl český fotbalista, útočník, československý reprezentant.\n\nHrál za AFK Vršovice (budoucí Bohemians), s výjimkou let 1926–1928, kdy si odskočil do Slavie Praha.\n\nZa československou reprezentaci odehrál v letech 1927–1931 deset utkání a vstřelil 10 branek (dosáhl tak mimořádného průměru 1 gól na zápas). \n\nČeský sportovní novinář a historik Zdeněk Šálek o něm v encyklopedii Slavné nohy napsal: \"\"Technický hráč, dirigent útoku, pohotový střelec.\"\"\n\n"}
{"id": "690997", "url": "https://cs.wikipedia.org/wiki?curid=690997", "title": "Josef Pleticha", "text": "Josef Pleticha\n\nJosef Pleticha (10. února 1902 – 6. ledna 1947 ]) byl český fotbalista, záložník, československý reprezentant.\n\nZa československou reprezentaci odehrál v letech 1924–1931 devět utkání. Hrál za Slavii Praha a získal s ní tři mistrovské tituly – roku 1925, 1929 a 1930. Český sportovní novinář a historik Zdeněk Šálek o něm v encyklopedii Slavné nohy napsal: \"\"Statný, tvrdý, s rozvahou hrající centrhalv z proslulé slavistické řady Vodička-Pleticha-Čipera\"\"\n\n"}
{"id": "690998", "url": "https://cs.wikipedia.org/wiki?curid=690998", "title": "Březen – měsíc internetu", "text": "Březen – měsíc internetu\n\nBřezen – měsíc internetu byla v letech 1998–2008 každoročně v měsíci březnu se opakující informační kampaň, jejímž záměrem bylo upozornit na význam sítě Internet pro rozvoj hospodářství a společnosti v době, kdy do nich internet teprve pronikal a nebyl ještě v České republice příliš rozšířený a známý. Organizátorem kampaně bylo sdružení BMI, které založili v červnu 1999 Jaroslav Winter, Irina Zálišová a Miroslav Forman. Sedmý ročník projektu v roce 2004 oslovil 39 % obyvatel ČR.\n\nBřezen – měsíc internetu dal vzniknout mnoha pravidelným akcím, především konferencím, z nichž některé pokračují i po ukončení kampaně v roce 2008. Patří mezi ně například:\n\n\nNa organizaci mnohých z akcí se od roku 2000 podílely knihovny, které již dříve vyhlašovaly březen za „měsíc knihy“ a od roku 2008 navázaly kampaní „Březen – měsíc čtenářů“. Od roku 1999 se také každoročně v březnu vyhlašují výsledky soutěže Biblioweb o nejlepší webové stránky českých knihoven.\n\nSdružení BMI zase v březnu předávalo cenu soutěže Zlatý erb o nejlepší webové stránky a elektronické služby měst a obcí.\n\nJedním z cílů projektu Březen – měsíc internetu a pořádaných akcí bylo také upozornit na význam internetu pro znevýhodněné skupiny obyvatel (tělesně postižení, senioři, osoby na rodičovské dovolené, nezaměstnaní či příslušníci menšin).\n\nV roce 2000 se projekt BMI probojoval do finále soutěže \"Stockholm Challenge Award\" v konkurenci 612 projektů z 80 zemí.\n\nV roce 2003 sdružení BMI obdrželo od Ministerstva informatiky České republiky na konferenci Internet ve státní správě a samosprávě zvláštní cenu ministra informatiky Vladimíra Mlynáře.\n\nOd roku 2000 bylo pro jednotlivé ročníky vyhlašováno motto, které vyjadřovalo hlavní poselství daného ročníku.\n\n"}
{"id": "691002", "url": "https://cs.wikipedia.org/wiki?curid=691002", "title": "Rudolf Sloup-Štapl", "text": "Rudolf Sloup-Štapl\n\nRudolf Sloup-Štapl, vlastním jménem Rudolf Sloup (17. listopadu 1895 Plzeň – 7. září 1936 Praha) byl český fotbalista, útočník hrající na pozici tzv. pravé spojky, československý reprezentant. Vlastním jménem byl Sloup.\n\nNarodil se v rodině nádeníka Martina Sloupa (1858–??) a jeho manželky Josefy, rozené Smetákové (1860–??). Jeho bratr Josef Sloup-Štaplík byl též fotbalový reprezentant, spoluhráč a brankář ve Slavii Praha. \n\nV Plzni pracoval Rudolf Sloup jako zámečník ve Škodových závodech. Dne 30. září 1918 se v Plzni oženil s Marií Hrochovou (1898–??). Toto manželství bylo v roce 1923 rozvedeno od stolu a lože, ale ještě téhož roku obnoveno.\n\nV Praze byl technickým úředníkem. Život ukončil sebevraždou.\n\nSkvělý střelec, přezdívaný \"tank\". Nejčastěji hrával v útoku na pravé spojce. Začínal v plzeňské Olympii, do Židenic přestoupil v roce 1919 z Viktorie Plzeň. Po třech letech odešel do Slavie, končil jako hrající trenér ČAFC Vinohrady.\nZa československou reprezentaci odehrál v letech 1922 – 1924 osm utkání a vstřelil osm branek (a dosáhl tak mimořádného průměru 1 gól na zápas). O další start se připravil v květnu 1923, když byl nominován k utkání proti Itálii v Praze, ale v den zápasu se po obědě trochu natáhl a zaspal. Na stadion dorazil pozdě, zaskočit za něj musel legendární Janda-Očko, který necelý měsíc předtím ukončil reprezentační kariéru a na utkání přišel jako divák. Vedení týmu ho přemluvilo, aby hrál, právě když před zápasem popíjel pivo v kantýně. Štapl tak Jandovi vlastně zařídil krásnou rozlučku s národním týmem, protože československé mužstvo porazilo Itálii 5:1. V letech 1921 – 1925 hrál za Slavii Praha a získal s ní jeden mistrovský titul – roku 1925. Vstřelil 28 ligových gólů (po většinu jeho kariéry ovšem neexistovala oficiální ligová soutěž – respektive taková, která by posléze za oficiální byla uznána).\n\nPrvní ligové utkání: 1.3.1925 SK Libeň-Slavia Praha 3:9\n\nPrvní ligová branka: 1.3.1925 SK Libeň-Slavia Praha 3:9 (první branka v historii ligy)\n\nPoslední ligová branka: 3.6.1928 ČAFC Vinohrady -Slavia Praha 1:2\n\nPoslední ligové utkání: 3.6.1928 ČAFC Vinohrady -Slavia Praha 1:2\n\n"}
{"id": "691004", "url": "https://cs.wikipedia.org/wiki?curid=691004", "title": "Josef Čapek (fotbalista)", "text": "Josef Čapek (fotbalista)\n\nJosef Čapek (1. srpna 1902 – 4. května 1983) byl český fotbalista, útočník hrající na pozici tzv. spojky, československý reprezentant.\n\nZa československou reprezentaci odehrál v letech 1923–1926 sedm utkání a vstřelil 8 branek (dosáhl tak zcela mimořádného průměru 1,14 branky na zápas). Hrál za Slavii Praha, kam přišel z Viktorie Žižkov jako dorostenec a získal s ní jeden mistrovský titul – 1925. Roku 1927 utrpěl v Brně vážné zranění, zlomeninu nohy, které zastavilo jeho kariéru. Český sportovní novinář a historik Zdeněk Šálek o něm v encyklopedii Slavné nohy napsal: \"\"Fotbalista s jemnou míčovou technikou. Dík dokonalému zpracování míče dosahoval velkého množství pohotových branek.\"\"\n\n"}
{"id": "691008", "url": "https://cs.wikipedia.org/wiki?curid=691008", "title": "František Hojer", "text": "František Hojer\n\nFrantišek Hojer (27. dubna 1896 – 16. prosince 1940) byl český fotbalista, obránce, československý reprezentant, účastník olympijských her v Paříži roku 1924. \n\nZa československou reprezentaci odehrál v letech 1923–1926 pět utkání. Hrál již na Vojenských hrách v Římě roku 1919, utkání zde sehraná však nebyla později uznána za oficiální mezistátní utkání. Byl dlouholetým kapitánem Viktorie Žižkov, s níž získal roku 1916 Pohár dobročinnosti, v jejímž dresu však stihl sehrát jen jednu oficiální ligovou sezónu (1925 – 5/1). Poté působil ve Slavii Praha (1925–1926 – 13/9), Čechii Karlín (1927–1928 – 10/4), SK Libeň (1928–1929 – 3/0) a ČAFC (1929–1930 – 13/3). V lize odehrál 44 utkání a dal 17 gólů. Byl bratrem fotbalisty Antonína Hojera. Český sportovní novinář a historik Zdeněk Šálek o něm v encyklopedii Slavné nohy napsal: \"\"Všestranný hráč vysoké postavy, charakterizovala jej přesná přihrávka. Ve dvojici reprezentačních obránců hrál vždy se svým starším bratrem Antonínem, při posledním startu s Ženíškem.\"\"\n\n"}
{"id": "691011", "url": "https://cs.wikipedia.org/wiki?curid=691011", "title": "Sylabus", "text": "Sylabus\n\nSylabus je stručný heslovitý přehled (myšlenkového postupu, např. přednášky), výtah. V anglosaské terminologii označuje tradičně učební osnovu nebo studijní plán zejména pro předměty, které se vyučují na vysokých školách. Sylabus popisuje cíle předmětu, jeho obsah, doporučenou či povinnou studijní literaturu. Z hlediska organizace předmětu uvádí kreditní hodnotu předmětu, hodinovou dotaci, formu výuky (přednáška, cvičení, seminář) a možné formy ukončení (ústní či písemná zkouška, seminární práce, zápočet).\n"}
{"id": "691012", "url": "https://cs.wikipedia.org/wiki?curid=691012", "title": "Otto Novák", "text": "Otto Novák\n\nOtto Novák (22. března 1902 – 15. října 1984) byl český fotbalista, útočník, československý reprezentant.\n\nByl účastník olympijských her v Paříži roku 1924. Za československou reprezentaci odehrál v letech 1924–1927 šest utkání a vstřelil tři branky (všechny tři Švédsku, ale ve dvou různých zápasech). Hrál za Viktorii Žižkov a získal s ní i historický mistrovský titul roku 1928. V lize odehrál 60 zápasů a vstřelil 49 branek. Je nejlepším ligovým střelcem Viktorie všech dob.\n\n"}
{"id": "691013", "url": "https://cs.wikipedia.org/wiki?curid=691013", "title": "Vojtěch Sýbal-Mikše", "text": "Vojtěch Sýbal-Mikše\n\nVojtěch Sýbal-Mikše (23. února 1903 – ) byl český fotbalista, záložník, československý reprezentant.\n\nZa československou reprezentaci odehrál v letech 1926–1927 čtyři utkání. Žádný gól se mu vstřelit nepodařilo.\n\nHrál za Viktorii Žižkov a získal s ní i historický mistrovský titul roku 1928, jediný titul v historii Viktorky, jenž byl zároveň jediným úspěšným pokusem prolomit hegemonii pražských \"S\" v meziválečné lize.\n\n"}
{"id": "691016", "url": "https://cs.wikipedia.org/wiki?curid=691016", "title": "360 Condominiums", "text": "360 Condominiums\n\n360 Condominiums je postmoderní mrakodrap v texaském Austinu. Má 44 podlaží a s výškou 177 metrů je druhou nejvyšší budovou ve městě. Výstavba probíhala v letech 2006–2008 podle projektu, který vypracovala firma The Preston Partnership, LLC a developery byly společnosti Novare Group a Andrews Urban LLC.\n"}
{"id": "691017", "url": "https://cs.wikipedia.org/wiki?curid=691017", "title": "Štěpán Matěj", "text": "Štěpán Matěj\n\nŠtěpán Matěj (16. května 1901–1974) byl český fotbalista, záložník, československý reprezentant.\n\nZa československou reprezentaci odehrál v letech 1922–1931 pět utkání. Krátce si zahrál i za \"železnou Spartu\", legendární neporazitelný tým pražské Sparty z první poloviny 20.let, s nímž se stal roku 1923 středočeským mistrem (vítězem tzv. středočeské ligy, tehdy nejprestižnější soutěže v zemi), ale nejvíce je spojen s Viktorií Žižkov, s níž získal historický mistrovský titul roku 1928, jediný titul v historii Viktorky, jež byl zároveň jediným úspěšným pokusem prolomit hegemonii pražských \"S\" v meziválečné lize. Český sportovní novinář a historik Zdeněk Šálek o něm v encyklopedii Slavné nohy napsal: \"\"Drobnější hráč, velký dříč.\"\"\n\n"}
{"id": "691039", "url": "https://cs.wikipedia.org/wiki?curid=691039", "title": "Pavol Bencz", "text": "Pavol Bencz\n\nPavol Bencz [pavol benc] (25. června 1936 Jelšovce − 18. dubna 2012 Trenčín) byl slovenský fotbalista, československý reprezentant.\n\nV československé reprezentaci sehrál jedno utkání (roku 1964 přátelský zápas proti Maďarsku). V letech 1960–1968 hrál za Jednotu Trenčín, na jaře 1969 za Žilinu, na podzim 1969 v Rakousku za First Vienna a poté v letech 1970–1973 v rakouském klubu WSG Radenthein. Kariéru ukončil v dresu Dubnice nad Váhom. V roce 1965 byl králem ligových střelců v československé lize.\n\n"}
{"id": "691048", "url": "https://cs.wikipedia.org/wiki?curid=691048", "title": "Multihosting", "text": "Multihosting\n\nMultihosting je webhosting několika domén 2. řádu v rámci jednoho účtu.\n\n\n\nMultihosting může nabízet omezený počet domén nebo omezení na základě diskového prostoru. K více doménám obvykle nabízí i více databází, které jsou limitovány buďto počet současných připojení k DB nebo její diskovou velikostí. Od webhostingu multihosting obvykle dědí valnou většinu parametrů vč. možnosti spravovat emailové schránky a to pro všechny hostované domény.\n\nLimitace, neomezenost a přínosy obou přístupů uživatelům je často diskutovaný problém, protože neomezenost prostředků může díky sdíleným prostředkům všech hostingů způsobovat horší dostupnost. V současné době se jako optimální řešení prosazují hardwarové limity místo softwarových (např. PHP safe_mode), které mají zajistit maximální svobodu uživatele při zachování vysoké dostupnosti služeb.\n\nToto přesunutí limitací z aplikační vrstvy na úroveň operačního systému umožňuje nasazení pokročilejších metod správy jako je třeba vzdálený přístup přes SSH a přenos souborů SFTP, který odstraňuje mnohé problémy původně používaného protokolu FTP. Mimo lepší zabezpečení je to například řádově rychlejší přenos mnoha malých souborů, ze kterých se zdrojové kódy webových aplikací obvykle skládají.\n"}
{"id": "691059", "url": "https://cs.wikipedia.org/wiki?curid=691059", "title": "Chřapáč", "text": "Chřapáč\n\nChřapáč (\"Helvella\") je rod vřeckovýtrusých hub z čeledi chřapáčovité \"(Helvellaceae)\" patřící do řádu kustřebkotvaré \"(Pezizales)\".\n\nRodu \"Helvella\" v latinské taxonomii odpovídá český rod chřapáč. Tento rod však bývá v české taxonomii často dělen do tří rodů:\n\nBěžně jsou používány jak názvy např. chřapáč obecný a chřapáč pýřitý, tak synonyma těchto názvů kališník obecný a stopečka pýřitá.\n\nV 19. století a na počátku 20. byl český název chřapáč užíván i pro současný rod ucháč. Český mykolog Jan Bezděk v roce 1901 doporučil používat označení chřapáč pouze pro rod \"Helvella\", zatímco pro rod \"Gyromitra\" zavedl název ucháč, které převzal z Krejčího spisů jakožto lidové označení. Naopak na Křivoklátsku, Karlštejnsku, Unhošťsku a na pražských trzích byly ucháče nazývány chřapáči ještě v polovině 20. století. Mykolog František Smotlacha vysvětloval souvislost názvu chřapáč s křehkostí těchto hub, které se při manipulaci snad „nachřápnou“.\n\nChřapáče jsou houby spíše středního či drobného vzrůstu, plodnice je tvořena kloboukem nesoucím na svém povrchu thecium (výtrusorodé rouško), a kratším či delším třeněm. Jednotlivé druhy se od sebe tvarem a barvou často dosti liší, i vnitrodruhová variabilita bývá vysoká.\n\nKlobouk je zpravidla nepravidelně zprohýbaný, hrbolkatý a zkroucený, většinou laločnatého, sedlovitého nebo miskovitého tvaru. Třeň je buď podélně výrazně žebrovaný a žilnatý (lacunosní), nebo je válcovitý a hladký, případně drobně chlupatý. Dužnina klobouku je velmi tenká, chrupavčitá, ale křehká a velmi lámavá.\n\nVýtrusorodé rouško na vnější straně klobouku je tvořeno protáhlými unitunikátními vřecky až 300 μm dlouhými, mezi nimi se vyskytují nitkovité parafýzy. Ve vřecku je uloženo 8 výtrusů, víceméně elipsoidních, bezbarvých.\n\nChřapáče jsou spíše nehojné až vzácné houby, ekologie se liší druh od druhu, typickými místy výskytu jsou však listnaté lesy či okraje cest.\n\nJako jedlé druhy bývají uváděny chřapáč kadeřavý, chřapáč obecný a chřapáč jamkatý.\n\n\n"}
{"id": "691070", "url": "https://cs.wikipedia.org/wiki?curid=691070", "title": "Tento měsíc menstruuji", "text": "Tento měsíc menstruuji\n\nTento měsíc menstruuji je název kampaně a výstavy organizované Gender Studies o. p. s. konané od roku 2004, která byla zaměřena proti tabuizování menstruace. Výstavu pořádala společnost Gallery Art Factory v březnu 2005 v Praze a v listopadu téhož roku v Brně.\n\n"}
{"id": "691072", "url": "https://cs.wikipedia.org/wiki?curid=691072", "title": "Václav Bouška", "text": "Václav Bouška\n\nVáclav Bouška (21. srpna 1910 – 20. září 1975) byl český fotbalista, pravý záložník, československý reprezentant.\n\nHrál za SK Kladno (1931–1934), SK Prostějov (1934–1937) a Slavii Praha (1937–1942), s níž získal tři tituly mistra v protektorátní Národní lize (1940, 1941, 1942). V lize odehrál 182 utkání a dal 3 góly. Dvanáctkrát startoval ve Středoevropském poháru.\n\nV československé reprezentaci odehrál v letech 1933–1937 sedm utkání. Do listiny střelců se nezapsal. V roce 1933 jednou startoval i za reprezentační B mužstvo.\n\n"}
{"id": "691074", "url": "https://cs.wikipedia.org/wiki?curid=691074", "title": "Trautenbergové", "text": "Trautenbergové\n\nTrauttenbergové z Trauttenbergu (neboli \"Trautenberkové\") je německý rytířský rod z Horní Falce, který sídlil na hradě Trautenberg od  13. století.\n\nPrvní zmínky o rodu Trautenbergů jsou z 10. století. Udržovali blízké vztahy s kláštery Speinshart a Valdsasy.\n\nV Čechách několik rodových větví drželo řadu statků jak na Chebsku (hrad Vildštejn a městečko Skalná) a Tachovsku (Trnová). Trauttenbergové také vlastnili statky v Podkrkonoší.\n\nV červeném poli stříbrné (bílé) břevno a na něm tři modré hroty jako Fremdárové z Pruku.\n\n\n"}
{"id": "691079", "url": "https://cs.wikipedia.org/wiki?curid=691079", "title": "Karel Hromádka (fotbalista)", "text": "Karel Hromádka (fotbalista)\n\nKarel Hromádka (20. června 1903 – 27. listopadu 1968) byl český fotbalista, útočník, československý reprezentant.\n\nHrál za Viktorii Žižkov (1927–1931), Slavii Praha (1931–1932), SK Kladno (1932–1933), Viktorii Plzeň (1933–1934) a znovu SK Kladno (1934–1935). S Viktorií Žižkov získal roku 1928 titul mistra. V lize odehrál 83 utkání a dal 50 gólů. Čtyřikrát startoval ve Středoevropském poháru a dal zde jeden gól.\n\nV československé reprezentaci odehrál jedno utkání v roce 1933 (zápas Mezinárodního poháru s Itálií).\n\n\n"}
{"id": "691081", "url": "https://cs.wikipedia.org/wiki?curid=691081", "title": "Okres Sellye", "text": "Okres Sellye\n\nOkres Sellye ( ) je okres v jižním Maďarsku v župě Baranya. Jeho správním centrem je město Sellye.\n\nV okrese se nachází celkem 38 měst a obcí.\n\nMěsta\n\nMěstyse\n\nObce\n"}
{"id": "691083", "url": "https://cs.wikipedia.org/wiki?curid=691083", "title": "Václav Hruška", "text": "Václav Hruška\n\nVáclav Hruška (12. června 1909 – ) byl český fotbalista v pražských klubech, československý reprezentant.\n\nV československé reprezentaci odehrál v letech 1932–1935 dvě utkání a dal v nich jeden gól (v přátelském zápase s Německem). Jednou hrál i za reprezentační B mužstvo a dvakrát za amatérskou reprezentaci.\n\nV lize hrál za Viktorii Žižkov (1930–1934), po sestupu Žižkova z 1. ligy přestoupil do Spartu Praha (1933–1937), s níž získal roku 1936 titul mistra. V lize odehrál 76 utkání a dal 28 gólů. Desetkrát startoval ve Středoevropském poháru a dal zde dva góly.\n\n\n"}
{"id": "691086", "url": "https://cs.wikipedia.org/wiki?curid=691086", "title": "Antonín Klicpera", "text": "Antonín Klicpera\n\nAntonín Klicpera (25. března 1901 – ) byl český fotbalista, záložník i obránce, československý reprezentant.\n\nV československé reprezentaci odehrál v letech 1924–1929 dvě utkání. V lize hrál za SK Libeň (1925/26 – 10/1) a Viktorii Žižkov (1925–1931 – 46/3), s níž získal roku 1928 titul mistra. V lize odehrál 56 utkání a dal 4 góly. Pětkrát startoval ve Středoevropském poháru.\n\n"}
{"id": "691087", "url": "https://cs.wikipedia.org/wiki?curid=691087", "title": "Reduta Jazz Club", "text": "Reduta Jazz Club\n\nReduta Jazz Club je kulturní podnik ve středu Prahy, sídlící na Národní třídě na Novém Městě v městské části Praha 1 blízko Národního divadla. Je nejstarším jazzovým klubem v Praze. Známý je především návštěvou známých osobností, Billem Clintonem, Václavem Havlem a dalšími. \n\nJako malé experimentální jeviště otevřel klub Reduta své brány poprvé koncem roku 1957, přičemž bývalou noční vinárnu díky nápadu ctižádostivých umělců a podnikavému duchu pana vedoucího brzy změnil v jednu z nejpozoruhodnějších scén, jaké tehdejší Státní divadelní studio provozovalo. A proč název Reduta? Reduty byly ve starém Řecku místa, kde se provozovala zábava, hudba. Celkové politické uvolnění podnítilo v roce 1958 snahy mnohých umělců co nejsvobodněji se vyjádřit k době, v níž žili. A právě Reduta se stala prvním z nové vlny rodících se malých jevišť, jež hluboce a významně ovlivnila divadelní a hudební vývoj nejen své doby, ale i příštích desetiletí.\n\nDivadelní představení v Redutě byly svéráznou formou moderního literárního kabaretu, nazývaly se Text-appealy a jejich snahou bylo co možná nejpříměji na diváky zapůsobit (apelovat) textem, a to vypravovaným, hraným nebo zpívaným. Tyto večery si brzy získaly velkou oblibu a jejich tvůrci – výborně improvizující herec Ivan Vyskočil a mimořádně talentovaný textař a zpívající kontrabasista Jiří Suchý – jich pro Redutu spolu se svými hosty připravili více než čtyřicet. Hudebně divadelní představení se nejednou změnila v jam session, kde se brzy začali scházet vůdčí tuzemští jazzmani. Po několika letech Reduta začíná ve svých prostorách souběžně provozovat dvě scény – jazzový klub na jedné, a kabaretně-divadelní pódium na straně druhé.\n\nPopularitu Reduty v šedesátých letech minulého století podporuje příchod nových autorů a protagonistů, rozvíjejících tradici text-apelového kabaretu. Jejich úspěšná činnost se však po okupaci sovětskými vojsky roku 1968 stále více komplikuje díky nevůli oficiálních strážců kultury. V 70. letech se Reduta stává scénou tehdy monopolní umělecké agentury Pragokoncert. Díky důsledně uplatňované normalizační kulturní politice začíná divadelní Reduta ztrácet svoji tvář a stále více se vzdaluje své původní text-appealové tradici. S nástupem osmdesátých let jsou to pak zejména jazzová vystoupení, která jsou projevem svobodné a nekonformní vůle jako předtím text-appealové kabarety. Díky jejich věhlasu se Reduta stává vyhledávaným střediskem umělecké inteligence a po dlouhou dobu hraje integrující roli v nepříliš bohatém spektru pražského kulturního života.\n\nParadoxně také především díky produkci agentury Pragokoncert, která do socialistického Československa přiváží mezinárodně proslulé osobnosti, jakými jsou či byly Wynton Marsalis, Chris Barber, Aki Takase, Albert Mangelsdorff, Cecil Taylor, Karin Krog, Tony Scott, Enrico Rava, Tomasz Stanko a jiní, zde dochází během oblíbených nočních jamm-sessions ke kontaktu avantgardní umělecké scény s intelektuálními kruhy z řad disentu, z nichž se později rodí nová politická garnitura.\nReduta se tak koncem osmdesátých let stává, a to nejen díky svému umístění na Národní třídě, jedním z center „sametové revoluce“, jedním z míst ovlivňujícím novou uměleckou i politickou kulturu. Místem, kde se v dalších letech setkávají osobnosti politické a kulturní scény, místem mnoha dalších velikánů, stejně jako amerického prezidenta Billa Clintona, který se zde v roce 1994 jako amatérský hráč na tenorsaxofon aktivně zapojil do tradičního jam session.\n\nKromě jiného zde také hrával Jiří Suchý na kontrabas a Jiří Šlitr na klavír, kteří se zde na konci 50. let vůbec poprvé seznámili a začali posléze spolupracovat a poté spoluzaložili Divadlo Semafor. Po nějakou dobu zde hrálo i Divadlo Járy Cimrmana.\n\nVelmi pestrý hudební program se mimo jiné člení na MONDAY'S NEW FACES, při kterém se mohou diváci seznámit s mladými talenty, úterní HVĚZDY A LEGENDY ČESKÉHO JAZZU, páteční BIG BANDY, sobotní TRADIČNÍ JAZZ a DIXIELAND, nedělní SUNDAY'S DELIGHT.\n\nAčkoliv je Reduta známa především obzvláště jako jazzový klub, divadelní dramaturgie divadla Reduta hraje marionetové a černé divadlo. V současnosti je na programu černo-divadelní představení Magic Trip to Prague a moderní marionetové zpracování známé opery od Wolfganga Amadea Mozarta Don Giovanni di Praga.\n\nZvláštní specialitou klubu je uvádění big bandů. Zde je divák a posluchač zcela ponořen v malém prostoru klubu do dění na pódiu. Stává se jakoby součástí orchestru.\n\n"}
{"id": "691088", "url": "https://cs.wikipedia.org/wiki?curid=691088", "title": "Always on My Mind", "text": "Always on My Mind\n\n„Always on My Mind“ je píseň, kterou napsali Mark James, Johnny Christopher a Wayne Carson Thompson. První ji nazpíval na přelomu let 1969-1970 B. J. Thomas, na desce ji ale vydal až v roce 1996. V roce 1971 píseň nazpívala Brenda Lee. První vydanou nahrávkou ale je verze zpěvačky Gwen McCrae, vyšla v květnu 1972. O několik měsíců později s ní v Británii slavil úspěch Elvis Presley. Ovšem asi její nejznámější verze vznikla v roce 1982, kdy jí natočil Willie Nelson. V Americe s ní zaznamenal úspěch na popové i country hitparádě, a dosáhl s ní milionového prodeje. V roce 1983 získala tři ceny Grammy (včetně Song of the Year). V roce 1987 s ní (zejména v Evropě) úspěšně vystupovala britská synthpopová skupina Pet Shop Boys.\n\n"}
{"id": "691091", "url": "https://cs.wikipedia.org/wiki?curid=691091", "title": "Vilém König", "text": "Vilém König\n\nVilém König, v dobovém tisku většinou zmiňován jako Vilda König, (18. září 1903 Žižkov – 5. března 1973) byl český fotbalista, záložník, československý reprezentant.\n\nV československé reprezentaci odehrál roku 1926 jedno utkání(přátelský zápas se Švédskem). Pětkrát startoval za amatérskou reprezentaci (1 gól). V lize hrál za Viktorii Žižkov (1925–1929), Slavii Praha (1930–1931) a SK Libeň (1932–1933). S Viktorií Žižkov získal roku 1928 titul mistra. V lize odehrál 48 utkání. Pětkrát startoval ve Středoevropském poháru.\n\n"}
{"id": "691095", "url": "https://cs.wikipedia.org/wiki?curid=691095", "title": "Son Doong", "text": "Son Doong\n\nSơn Đoòng je jeskyně v národním parku Phong Nha-Ke Bang v provincii Quang Binh ve středním Vietnamu. Jeskyně se nachází 50 km severně od hlavního města provincie Dong Hoi,a zhruba 450 km jižně od vietnamské metropole Hanoje. Byla objevena místním mužem a oznámena britskou skupinou v roce 2009. Britští průzkumníci prohlásili, že se jedná o největší jeskyni na světě.\n\nJeskyni objevil v roce 1991 místní obyvatel jménem Hồ-Khanh. Jeskyně, nazvaná Hang Son Doong, tj. \"Jeskyně horské řeky\", byla však podrobněji popsána až po téměř dvaceti letech, kdy ji v roce 2009 prozkoumala expedice Britské speleologické společnosti, vedená Howardem a Debem Limbertem. Průzkum byl značně komplikovaný, přičemž největší překážkou byl prudký tok podzemní řeky. Britští speleologové nakonec pronikli až do podzemních prostor neuvěřitelných rozměrů - šířka největší jeskyně byla 150 metrů, výška 200 metrů a délka více než 5 kilometrů. Jeskyně Son Doong těmito rozměry více než dvojnásobně překonala dosavadní světový rekord Jelení jeskyně (anglicky Deer Cave, malajsky Gua Rusa), která se nachází poblíž města Miri v malajském státě Sarawak na ostrově Borneo.\n\nV několika místech se strop podzemního dómu propadl a díky přístupu denního světla a přiměřené vlhkosti se lze v určitých partiích jeskyně Son Dong setkat s vegetací, odpovídající tropické džungli v okolní krajině. \n\n"}
{"id": "691112", "url": "https://cs.wikipedia.org/wiki?curid=691112", "title": "Josef Kuchynka (fotbalista)", "text": "Josef Kuchynka (fotbalista)\n\nJosef Kuchynka (4. srpna 1894 – 9. ledna 1979) byl český fotbalista, obránce a trenér, československý reprezentant. Jeho zetěm byl fotbalista Václav Kaiser.\n\nV československé reprezentaci odehrál roku 1924 jedno utkání (přátelský zápas s Jugoslávií). Dvakrát hrál za amatérskou reprezentaci. Hrál za pražský německý klub DFC Prag (1915–1935).\n\nJako trenér vedl SK Kladno, SK Židenice, Spartu Praha, Slovenu Žilina, SK Slezská Ostrava (Baník), Svit Gottwaldov, Spartak Praha Stalingrad (Bohemians) a dva polské kluby: Gwardii Krakov (Wisla) a Garbarnii Krakov. Dvakrát získal jako trenér titul mistra doma, se Spartou (1939, 1944) a dvakrát v Polsku s Gwardií Krakov (1949, 1950). \n\n"}
{"id": "691118", "url": "https://cs.wikipedia.org/wiki?curid=691118", "title": "Polská hora", "text": "Polská hora\n\nPolská hora ( , dříve nazývaná \"Červené Bahno\", ) je s výškou 1106 m třetí nejvyšší a také druhá nejprominentnější hora Rychlebských hor. Nachází se necelých 10 km severně od Starého Města, na česko-polských hranicích. Jedná se o nejsevernější bod Moravy. Patří mezi vrcholy Koruny hor Polska.\n\nVrchol je zalesněný smrkem a bez výhledu, ale ze západního úbočí se otvírají pěkné výhledy na hřeben Králického Sněžníku.\n\nNa Polskou horu nevede žádná česká turistická značka, ale vede sem polská značka od Králického Sněžníku a Kladského sedla, ze kterého je to na vrchol asi 6,5 km. Druhou možností je hraniční pěšina, na kterou se lze napojit asi 600 m SSV od rozcestí Palaš (to leží nedaleko chaty Paprsek), a dále asi 4 km po zmíněné pěšině.\n\n"}
{"id": "691119", "url": "https://cs.wikipedia.org/wiki?curid=691119", "title": "Lobón", "text": "Lobón\n\nLobón je španělská obec situovaná v provincii Badajoz (autonomní společenství Extremadura).\n\nObec se nachází v polovině cesty mezi Badajozem a Méridou na dálnici A-5. Patří do okresu Tierra de Mérida - Vegas Bajas a soudního okresu Montijo. Nachází se zde barokní kostel Nanebevzetí Panny Marie (Nuestra Señora de la Asunción).\n\nZaložení obce se datuje ještě do dob římských, kdy obec spadala pod provincii Emerita Augusta na území tehdejší Lusitánie. V roce 1834 se obec stává součástí soudního okresu Mérida. V roce 1842 čítala obec 210 usedlostí a 580 obyvatel.\n"}
{"id": "691126", "url": "https://cs.wikipedia.org/wiki?curid=691126", "title": "KCWU", "text": "KCWU\n\nKCWU (dříve KCAT), také známá jako 88.1 The 'Burg, je univerzitní rozhlasová stanice Central Washington University v Ellensburgu, v americkém státě Washington. Stanice začala v roce 1958 jako malé rádio KCAT, které se časem rozvinulo ve vyspělou stanici. Stanice nabízí různé pořady – vysílá univerzitní alternative rock, talkshow a během nočních hodin vysílá pořady specializující se na určité žánry. Univerzita ji plně financuje.\n\nKCAT začala vysílat v roce 1958 a o čtyři roky později získala univerzita licenci na vysílání univerzitního rádia, které se jmenovalo KCWS a vysílalo ze stejné budovy jako KCAT. O deset let později ale KCWS skončila, jelikož byla kvůli vysílání vážné hudby a dokumentárních pořadů mezi studenty neoblíbenou. V roce 1973 se KCAT přesunula do budovy studentského výboru, která ale o tři roky později shořela. V roce 1980 přešla stanice z AM na FM a v roce 1992 se oddělila od univerzitního oddělení komunikací kvůli nízkému financování a snižujícímu se zájmu o rozhlasové vysílání mezi studenty. V roce 1995 ji ale univerzita opět přislíbila peníze, jelikož se snažila o navrácení licence, a stanice se stala oficiální částí univerzitního oddělení pro vztah se studenty. V roce 1998 dostala stanice povolení na postavení vysílací věže na východě města a o dva měsíce později začala užívat název KCWU, jelikož existovala další stanice KCAT v Pine Bluffu.\n\nV září 1998 začala stanice nonstop živé vysílání pod vedením ředitele studentského programu Noella Trolia. První vysílání stanice z odlehlého místa proběhlo v dubnu 1999 ve vyhlídkové terase v centru města. V říjnu 2001 rádio začalo vysílat studentský chat, který řešil různé problémy studentů, jejich otázky a nápady, na které jednou za čtvrtletí odpovídal prezident univerzity. Vysílat začal také pořad \"Rock Night with the 'Burg\", který přenášel živou hudbu z místního stadionu každou středu večer.\n\nV roce 2006 stanice dočasně vyřadila živé vysílání a přesunula se do moderního formátu, začala vysílat z nového studia a vysílá online.\n"}
{"id": "691128", "url": "https://cs.wikipedia.org/wiki?curid=691128", "title": "Bismarckovo souostroví", "text": "Bismarckovo souostroví\n\nBismarckovo souostroví je skupina ostrovů ležící severovýchodně od ostrova Nová Guinea v západní části Tichého oceánu. Součástí souostroví jsou i Admiralitní ostrovy. Dnes je souostroví součástí ostrovů regionu Papuy-Nové Guineje.\n\nPrvní obyvatelé připluli k souostroví asi před 33.000 roky od Nové Guineje, pravděpodobně přes Bismarckovo moře. Prvními Evropany, kteří se v blízkosti ostrovů pohybovali, byli španělští mořeplavci pokoušející se přeplout Tichý oceán od západu na východ, mezi které patřili Álvaro de Saavedra Céron a Inigo Ortiz de Retez. Za objevitele ostrovů je považován holandský mořeplavec Willem Schouten, který do souostroví vplul v roce 1616. Ostrovy zůstaly do roku 1884 Evropany neobsazeny, poté byly připojeny k německé kolonii Německá Nová Guinea. Tato oblast byla pojmenována na počest německého kancléře Otto von Bismarcka. Po vypuknutí první světové války v roce 1914 ostrovy obsadila australská vojska. Po válce ostrovy patřily Commonwealthu a byly řízeny Austrálií v rámci Společnosti národů, od níž měli mandát. Pod správou Austrálie zůstaly až do roku 1975, pouze během druhé světové války ostrovy krátce obsadila japonská armáda. V roce 1975 ostrovy vyhlásily nezávislost a dnes jsou součásti státu Nová Guinea.\n\nBismarckovo souostroví zahrnuje většinou sopečné ostrovy s celkovou rozlohou 48.200 km². Ostrovy jsou seskupeny podle administrativních provincii:\n\n\n\n\n\n\n\n \n"}
{"id": "691137", "url": "https://cs.wikipedia.org/wiki?curid=691137", "title": "Hovasaurus", "text": "Hovasaurus\n\nHovasaurus je vyhynulý rod diapsidního plaza z řádu Eosuchia. Žil na území dnešního Madagaskaru ve svrchním permu a spodním triasu.\n\nPodobal se štíhlé ještěrce, tělo měl dlouhé zhruba 50 cm. Byl adaptován k životu ve vodě. Jeho ocas byl dvakrát delší než tělo, byl ze stran zploštělý a silný. Sloužil pohybu jako je tomu u dnešních mořských hadů. Pravděpodobně polykal kameny, aby se mohl ve vodě při pronásledování kořisti, kterou tvořily zřejmě ryby, potopit ke dnu.\n"}
{"id": "691141", "url": "https://cs.wikipedia.org/wiki?curid=691141", "title": "Jindřich V. (film, 1989)", "text": "Jindřich V. (film, 1989)\n\nJindřich V. je filmová adaptace Shakespearovy hry \"Jindřich V.\" z roku 1989. Film režíroval Kenneth Branagh, který zde hraje i titulní roli významného anglického krále Jindřicha V. a je i autorem scénáře.\n"}
{"id": "691143", "url": "https://cs.wikipedia.org/wiki?curid=691143", "title": "Hank Marvin", "text": "Hank Marvin\n\nHank Brian Marvin (* jako Brian Robson Rankin 28. října 1941, Newcastle upon Tyne, Anglie) je anglický kytarista, nejvíce známý jako člen instrumentální rockové skupiny The Shadows.\n"}
{"id": "691150", "url": "https://cs.wikipedia.org/wiki?curid=691150", "title": "Scott Columbus", "text": "Scott Columbus\n\nScott Columbus (10. listopadu 1956 - 4. dubna 2011) byl americký bubeník, nejvíce známý jako člen heavy metalové skupiny Manowar v letech 1983–1991 a znovu v letech 1996–2008.\n\nV kapele Manowar hrál od roku 1983 až 1991 kdy ji opustil, když onemocněl jeho syn (ovšem v interview v roce 2010 tuto informaci o nemocném synovi vyvrátil). Tehdy ho nahradil bubeník Kenny Earl \"Rhino\" Edwards. Vrátil se zpět v roce 1996, hrál již tedy v albu Louder Than Hell. V kapele zůstal až do roku 2008, kdy odešel po přátelské domluvě s baskytaristou Joeyem DeMaiem. Jak sám uvedl: \"\"Opustil jsem Manowar, protože jsme se s DeMaiem rozcházeli již v mnoha věcech. Nikdy jsem nelitoval skvělé kariéry s Manowar a můj odchod byl přátelský, zkrátka takový je život\".\" Hrál na speciální nerezovou sadu bicích pojmenovanou \"Drums of Doom\", protože běžné sady většinou nevydržely jeho tvrdé a drsné hraní.\n\n"}
{"id": "691152", "url": "https://cs.wikipedia.org/wiki?curid=691152", "title": "Robert Delaunay", "text": "Robert Delaunay\n\nRobert Delaunay [\"robér delóné\"] (12. dubna 1885 Paříž – 25. října 1941 Montpellier, Francie) byl francouzský kubistický malíř, představitel abstraktního malířství.\nNarodil se v zámožné rodině, rodiče se ale brzy rozvedli a Roberta vychovávala jeho teta. Už v dětství se rozhodl být malířem a ve škole ho nic jiného nezajímalo. Dva roky se učil u malíře divadelních dekorací a v roce 1904 poslal na Salon nezávislých čtyři obrazy. Na dalším salonu 1906 se setkal s Henri Rousseauem. \n\nNejdříve byl ovlivněn díly neoimpresionistů George Seurata a Henriho Edmonda Crosse, rozešel se s teorií barev Michela Chevreula. Poté následoval rozchod s dílem Paula Cézanna, což se projevilo na malbách kolem roku 1908, např. interiér kostela St. Sévérin. Následovalo krátké kubistické období, během něhož vzniklo dílo \"Laonské věže\" (Hamburk, Kunsthalle) a různé \"Eiffelovy věže\". 1908 se také setkal se Soniou Terk, která se stala jeho ženou a jako Sonia Delaunay také významnou malířkou.\n\nZpůsob práce analytického kubismu je nejzřetelnější na malbě \"Město Paříž\" z let 1910–1912 (Paříž, Musée national d'art moderne). Po výstavě jeho obrazů na Salonu nezávislých následovala v letech 1911–1912 účast na prvních dvou výstavách skupiny Der Blaue Reiter v Mnichově, kam ho pozval Vasilij Kandinskij. \n\nV této době se přiklonil k abstraktnímu malířství, podobně jako Paul Klee. Vznikl cyklus \"Okna\". Motiv otevřeného okna byl na těchto obrazech výchozím bodem pro skladbu dynamicky uspořádaných barevných ploch, které se očividně osamostatňovaly. Tato dynamika barev vedla k dílům nazvaným \"Formes Circulares\" („Kruhové formy“) a \"Disques Simultanés\" („Simultánní terče“).\n\nPobyt v Portugalsku v letech 1915–1916 jej přivedl opět blíže k přírodě. Vznikla díla \"Portugalská zátiší\" a \"Portugalka\" (Paříž, sbírka \"Lois Carré\"). Tak se ve dvacátých letech dostaly opět do středu jeho zájmu postavy. Přesto se stále vracel ke kruhovým tvarům. V roce 1937 vytvořil s mnoha pomocníky pro světovou výstavu v Paříži 2500 m velký nástěnný obraz. V roce 1939 si spolu se ženou Soniou zařídil první \"Salon des réalités nouvelles\".\n\n"}
{"id": "691156", "url": "https://cs.wikipedia.org/wiki?curid=691156", "title": "XMLBeans", "text": "XMLBeans\n\nXMLBeans je framework, který umožňuje zpracovávat XML soubory v Javě. Jedná se o součást Apache Software Foundation XML project.\nXMLBeans nabízí poměrně jednoduchou práci s XML soubory v Javě. Např. pro základní operace nastavení a získání hodnoty elementu používá metody set a get. Nabízí podporu pro většinu konstrukcí v schématu XML Schema.\nNejprve je třeba zkompilovat XML schéma do .jar archivu, na základě kterého lze načítat a vytvářet XML soubory odpovídající danému schématu. Výsledný archiv obsahuje mimo jiné package s názvem odpovídajícím jmennému prostoru použitému v XML schématu. Package obsahuje rozhraní, které odpovídají globálním elementům z XML schématu. Kompilace se provádí z příkazové řádky příkazem:\n\nLze kompilovat pouze soubory .xsd a .wsdl.\nZde je ukázka vytvoření XML dokumentu, který odpovídá schématu album.xsd. Schéma obsahuje popis hudebního alba. Je tvořeno elementem album, který obsahuje elementy obsahující jméno interpreta, název alba, typ nosiče a elementy popisující jednotlivé skladby. Element skladba je tvořen elementy obsahujícími název skladby, délku skladby a text skladby. \n\nPo zkompilování schématu je třeba vzniklý .jar archiv načíst jako knihovnu k projektu. Také je třeba přidat knihovny XMLBeans, konkrétně xbean.jar z adresáře lib. Pomocí následujícího kódu se vytvoří a zvaliduje XML soubor odpovídající tomuto schématu. \nXML soubor odpovídající danému schématu lze načíst a upravovat. Následující kód načte vytvořený soubor hudba.xml, rozdělí na jednotlivé elementy, vypíše jejich obsah a následně změní jméno interpreta. Pokud bude i nadále dokument validní tak ho uloží.\nPokud chceme zobrazit hodnoty výčtového typu, lze využít rozhraní SchemaType, které obsahuje informace o elementu. Ukázka výpisu hodnot výčtového typu pro druhy hudebních nosičů: \n\nXMLBeans umožňuje také využití dotazovacích jazyků pro XML. Pomocí těchto jazyků lze vybrat elementy podle zadaných kritérií. Je třeba použít rozhraní XMLCursor, pomocí kterého lze procházet XML dokument a měnit elementy. XMLCursor ukazuje na nějakou výchozí pozici v dokumentu. Od této výchozí pozice bude vyhledávat. Zde je ukázka, jak by mohl vypadat upravený dotaz, který vypíše počet skladeb na albu:\n"}
{"id": "691161", "url": "https://cs.wikipedia.org/wiki?curid=691161", "title": "Římskokatolická farnost Rosice u Brna", "text": "Římskokatolická farnost Rosice u Brna\n\nŘímskokatolická farnost Rosice u Brna je římských katolíků s farním kostelem svatého Martina v děkanátu Rosice. Do farnosti spadají obce Babice u Rosic, Omice, Rosice, Tetčice a Zastávka.\n\nPůvodně románský kostel pochází pravděpodobně z 12. století, počátkem 13. století již stál. Chrám byl goticky upraven a rozšířen o původně samostatnou gotickou severní kapli. Upraven byl také renesančně, tehdy byl rozšířen o jižní kapli. Barokní úpravy přinesly změnu přístupu do kostela ze západní strany přes věž a výměnu oken. V 18.století dostaly vnitřní prostory kostela nynější podobu – hlavní a boční oltáře, kazatelnu a ostatní výzdobu.\nPrvním známým duchovním správcem byl roku 1378 farář Bernuš, který byl tohoto roku svědkem na kupní listině oslavanského kláštera. V druhé polovině 16. století a v prvních letech století sedmnáctého zde působili nekatoličtí duchovní. Katolická duchovní správa v Rosicích byla obnovena roku 1628. V následujících desetiletích spadaly pod rosickou farnost neobsazené fary v okolí (Veverská Bítýška, Omice, Říčany, Troubsko, Popovice, Lukovany). Dochované matriky byly vedeny od roku 1644, kostelní účty od roku 1708. Současná fara je na svém místě od roku 1632. Rosické děkanství bylo ustanoveno roku 1789.\n\nSoučasným farářem je od 1. října 2010 R. D. Mgr. Ing. Jan Klíma.\n\nNa 17. listopad připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 7. prosince.\n\nVe farnosti se konají pravidelné biblické hodiny, funguje farní filmový klub. Konají se rovněž biblické hodiny, setkávání manželských párů, Modlitby matek i nedělní kavárnička. Farnost se pravidelně účastní akce Tříkrálová sbírka, v roce 2015 se při ní ve farnosti vybralo 70 154 korun. V roce 2014 se farnost zúčastnila projektu Noc kostelů. Při farnosti působí místní sdružení 15 ministrantů.\n\n"}
{"id": "691162", "url": "https://cs.wikipedia.org/wiki?curid=691162", "title": "Ratt", "text": "Ratt\n\nRatt byla americká heavy metalová skupina, která dosáhla svého největšího úspěchu v 80. letech 20. století. V roce 2002 zemřel kytarista Robbin Crosby ve věku 42. let. Ve skupině hrál také Michael Schenker, člen skupin Scorpions a UFO. Jake E. Lee také spolupracoval s Ronnie Jamesem Diem ve skupině Dio a byl také členem doprovodné skupiny Ozzy Osbournea.\n\n\n"}
{"id": "691164", "url": "https://cs.wikipedia.org/wiki?curid=691164", "title": "Profesionálové (slovenský seriál)", "text": "Profesionálové (slovenský seriál)\n\nProfesionálové (ve slovenském originále Profesionáli) je komediální televizní seriál TV JOJ od tvůrců seriálu \"Mafstory\". Na obrazovkách se poprvé objevil 1. září 2008. Seriál je natáčen v prostorách TV JOJ na bratislavské Kolibě, scéna je na rozdíl od jiných seriálů vybavena starými rekvizitami. Seriálu to však na kvalitě neubírá, spíš přidává retro vzhled. V několika epizodách dokonce hlavní postavy měly na uniformách umístěny odznaky bývalé ČSSR, momentálně mají socialistické odznaky už jen na čepicích.\n\nÚspěchem bylo to, že jeho českou adaptaci si objednala nově vznikající TV Barrandov. Čeští \"Profesionálové\" byli natáčeni na mírně pozměněné scéně pocházející ze slovenské verze. Příběhy české verze seriálu byly totožné se slovenskými. Pro neúspěch seriál přestali natáčet. Po úspěšné repríze české verze během léta 2010 se TV Barrandov rozhodla opět natáčet komediální seriál v českém znění.\n\n7. března 2011 odstartovala šestá série tohoto úspěšného seriálu. 8. března 2012 odstartovala 7. série tohoto úspěšného seriálu.\n\n23. ledna 2014 startuje již 8. řada úspěšného slovenského seriálu, s původní hereckou sestavou vč. Skarlet Balažikové. Novou postavou je R. Luknár (bratr Miňa Demoviče), který dočasně nahrazuje herce J. Kronera. Ten má ještě stále nespecifikované zdravotní problémy.\n\nKde jsou ty časy, kdy ji každé ráno vítalo moře, slunce a příjemné teplo! Práce na luxusní lodi je však pro Kajlu momentálně pasé, neboť její pracovní pozice šla ke dnu i s lodí. Než se sexy krásce opět podaří dostat se na moře, musí čekat. Jelikož nic vhodnější nenašla, vzala Miňovu nabídku a pracuje v jeho baru. A všichni chlapi na ní můžou oči nechat!\n\nKromě standardního hereckého obsazení se v seriálu objevily i epizodní postavy. Ve více jak jedné epizodě se objevili Zuzana Fialová (jako bulvární novinářka Iris Kovačiková), Richard Stanke (jako tajný agent Mosadu), Diana Mórová (jako současná poslankyně, bývalá striptérka a Miňova milenka) a Oľga Belešová (jako paní Bežná). Postavu matky nadporučice Balážikové ztvárňuje Jana Oľhová. V seriálu se dále objevili Marián Geišberg, Petra Polnišová, Róbert Jakab, Gabriela Dzuríková, Marián Geišberg, Tomáš Maštalír, rapper Opak, Eva Rysová, Peter Petrus, Zuzana Kocúriková, Monika Hilmerová či Jozef Vajda.\n\n\n\n\n\n\n\n\n\n"}
{"id": "691170", "url": "https://cs.wikipedia.org/wiki?curid=691170", "title": "Artur Nikodem", "text": "Artur Nikodem\n\nArtur Nikodem (6. února 1870 Trent – 10. února 1940 Innsbruck) byl rakouský malíř a fotograf.\n\nNarodil se jako syn rakouského vojáka a benátské šlechtické matky. Do školy chodil v Innsbrucku a studoval na Akademii výtvarných umění v Mnichově. Později také studoval umění v Miláně a Neapoli. V roce 1892 odešel do Paříže, kde přišel do kontaktu s moderním uměním. V roce 1893 se usadil jako umělec v Meranu v Jižním Tyrolsku. V roce 1908 se vrátil s rodinou zpět do Innsbrucku, kde zůstal až do konce svého života.\n\nV Innsbrucku pracoval po svém předčasném odchodu do důchodu v roce 1920 jako umělec na volné noze. Zejména v období po svém návratu do Rakouska se z něho stal jeden z nejznámějších rakouských malířů, s velkým úspěchem vystavoval doma i v zahraničí. Namaloval mnoho scén z tyrolské krajiny, často v impresionistickém stylu, objevil se u něj i díla s erotickým nádechem. Následovala řada úspěšných výstav doma i v zahraničí. V době nacismu byl vyloučen z několika uměleckých sdružení, 14 jeho děl ze sbírek v Norimberku bylo zabaveno jako \"Zvrhlé umění\", část jeho díla byla v Norimberku zničena.\n\nV innsbrucké čtvrti Arzl je po něm pojmenovaná ulice. Jeho práce lze najít v téměř všech významných rakouských muzeích a galeriích.\n\nNikodem se kromě svého zaměření na malbu věnoval práci uměleckého fotografa a vystavoval své díla na významných výstavách v mnoha evropských městech a také ve Spojených státech. Pravděpodobně nejvíce známý je portréty různých žen, se kterými se potkal ve svém životě, byly to většinou jeho milenky.\n\nNikodem pořídil řadu snímků krajin, zejména z okolí Tyrolska, jejich součástí je mnoho horských krajin, ale i zátiší a architektury. Speciální série v jeho fotografickém díle jsou cykly pořízené v zoo v Mnichově a série 'orientálních' fotografií pořízených během výletu v roce 1914 do Bulharska a Turecka.\n\nV roce 2002 měla jeho retrospektivní výstava v galerii Roberta Manna v New York velký úspěch. Jeho obrazy byly zvláště chváleny za intenzitu a intimitu, kterou vydávají.\n\n"}
{"id": "691176", "url": "https://cs.wikipedia.org/wiki?curid=691176", "title": "Krejčík", "text": "Krejčík\n\nKrejčík může znamenat:\n\n\n"}
{"id": "691186", "url": "https://cs.wikipedia.org/wiki?curid=691186", "title": "Ryan Sittler", "text": "Ryan Sittler\n\nRyan Sittler (* 28. ledna 1974 v Londonu, Ontario, Kanada) je bývalý mládežnický americký reprezentant v ledním hokeji a syn hokejové legendy Darryla Sittlera. Sestra Meaghan je bývalou úspěšnou hokejovou reprezentantkou USA.\n\nV dresu americké juniorské reprezentace nastoupil na mistrovství světa do 20 let v letech 1992 (bronz), 1993 a 1994. Na svém třetím šampionátu v roce 1994 byl kapitánem mužstva, ale hned v prvním utkání si poranil koleno a turnaj pro něj skončil.\n\nSittler byl v roce 1992 draftován na celkové sedmé pozici klubem NHL Philadelphia Flyers. Stal se tak spolu s otcem první dvojicí otec - syn, draftovanou v první desítce (Darryl byl v roce 1970 vybrán jako osmý). Ryan ještě dvě sezony po draftu odehrál za celek michiganské univerzity. Profesionální kariéru začal v roce 1994, ale vinou mnoha zranění (mimo jiné zranění oka) pentloval pouze mezi AHL a ECHL. Kariéru ukončil v roce 1999 ve věku 25 let, přičemž poslední dvě sezony strávil až v ECHL - tedy méně kvalitní farmářské soutěži. V NHL nikdy nenastoupil. Web nhl.com jej v jednom článku označil za nejhorší volbu, která kdy byla vybrána na sedmé pozici draftu\n\nDnes žije se svojí rodinou na Floridě. Na otázku, jaké to je o sobě číst vždy v období draftu, že byl jedním z největších krachů v jeho historii, odpověděl v roce 2008 - \"It´s cool\" (fráze ve smyslu - je to skvělé).\n\n"}
{"id": "691191", "url": "https://cs.wikipedia.org/wiki?curid=691191", "title": "Musée de Radio France", "text": "Musée de Radio France\n\nMusée de Radio France (česky \"Muzeum Francouzského rozhlasu\") je muzeum věnované dějinám rozhlasu a televize. Nachází se v sídle Francouzského rozhlasu Maison de Radio France na \"Avenue du Président-Kennedy\" v 16. obvodu.\n\nMuzeum bylo pro veřejnost otevřeno v roce 1966. Od roku 2007 je uzavřeno kvůli rekonstrukci budovy rozhlasu.\n\nMuzeum uchovává předměty vztahující se k rozhlasu a rovněž předměty dokumentující vývoj televize. Je zde rovněž sbírka plakátů.\n\n\n"}
{"id": "691194", "url": "https://cs.wikipedia.org/wiki?curid=691194", "title": "Miguel López de Legazpi", "text": "Miguel López de Legazpi\n\nMiguel López de Legazpi y Gurruchátegui, také známý jako El Adelantado a El Viejo (1502, Zumárraga, Gipuzkoa, Španělsko - 20. srpna 1572, Manila, Filipíny) byl španělský mořeplavec, conquistador, první generální guvernér na Filipínách a v roce 1565 zakladatel jedné z prvních evropských osad v západním Tichomoří. Po jednání s domorodými kmeny filipínských ostrovů, ostrovy prohlásil za území španělské Koruny. Byl nejmladší syn \"Don Juana Martíneze Lópeze de Legazpi a Dony Elviry de Gurruchátegui\". V letech 1526 a 1527 pracoval jako radní v městské radě svého rodného města. \nV roce 1528 Hernán Cortés započal zakládat osady v Severní Americe a tak se rozhodl cestovat do Nového Španělska na území dnešního Mexika začít nový život. Pro cestu se rozhodl kvůli smrti svých rodičů a jeho nespokojenost s jeho nejstarším sourozencem, který zdědil rodinný majetek. Oženil se s \"Isabel Garcés\" s kterou měl devět děti. V roce 1550 jeho Isabel zemřela. V roce 1564 byl králem Filipem II. Španělským pověřen místokrál Nového Španělska Luis de Velasco organizací výpravy do Tichého oceánu hledat ostrovy koření, o nichž zanechali zprávy mořeplavci Ferdinand Magellan z roku 1521 a Ruy Lopez de Villalobos z roku 1543. Luis de Velasco pověřil právě Lópeze de Legazpiho vedením výpravy s příkazem, že nalezené ostrovy budou pojmenovány po španělském králi Filipu II. Filipínami. Místokrál Luis de Velasco zemřel v červenci roku 1564, ale Audiencie a López de Legazpi přesto dokončili přípravy na výpravu napříč Tichým oceánem. Dne 21. listopadu 1564 pět lodí a 500 vojáků vypluli z přístavu Barra de Navidad v mexickém státě Jalisco v Novém Španělsku na západ do Tichého oceánu. \nVýprava se plavila Tichým oceánem 93 dní. V roce 1565 přistáli v souostroví Mariany, kde nakrátko zakotvili, aby doplnili zásoby. Při doplňování zásob, však došlo k bojům s domorodými kmeny Chamorro, kterým Španělé vypalovali jejich obydlí. Dne 13. února 1565 výprava doplula na Filipíny k ostrovu Cebu. Po krátkém boji s nepřátelskými domorodci opustili ostrov a vydali se hledat potravu, vodu, zásoby a další zdroje. Dne 22. února 1565 se dostali k ostrovu Samar, poté jejich lodě pluly k pobřeží ostrova Bohol, kam dorazili 16. března 1565. Zde domorodé obyvatelstvo bylo přátelské a tak s náčelníkem Datu Sikatunou připil z poháru krve, jako znamení přátelství mezi dvěma národy. Poté, co Španělé přesvědčili domorodce, že nejsou Portugalci získali koření a zlato. Dne 27. dubna 1565 se Španělé plavili zpátky na znepřátelený ostrov Cebu, kde zaútočili na vesnice náčelníka Rajaha Tupase, který nakonec kapituloval. Španělé zde založili kolonie, které pojmenovali \"\"Villa del Santisimo Nombre de Jesús\"\" a \"\"Villa de San Miguel\"\". V roce 1568 poslal jednoho z jeho mužů zpět do Španělska, aby španělského krále informoval o jeho úspěších. On sám zůstal v Cebu a nedoprovázel ani svou výpravu během kolonizace Manily, kvůli svému zdravotním problémům a pokročilému věku. Na přání španělského krále v roce 1567 dorazilo na ostrov Cebu asi 2100 dalších Španělů a Mexičanů, kteří založili město a vybudovali přístav s pevností \"Fuerza de San Pedro\", která se stala základnou pro obchod s Mexikem a ochranou před vzpourami domorodých obyvatel. V roce 1569 Španělé objevili ostrovy Panay a Mindoro, kde se setkali s čínskými piráty, kteří v této oblasti přepadávali lodě.\nDomorodé kmeny na Filipínách praktikovali náboženství svých předků, hlavně v uctívání přírody. Úkolem Španělů bylo převést domorodé obyvatelé k náboženství římsko-katolickému. Kromě křtění domorodců, kterým dávali křesťanská jména přejmenovali ostrovy na \"\"Filipinas\"\" - Filipíny na počest Filipa II. Španělského. Dne 8. května 1570 dorazili do Manila Bay. Tam byli vítáni domorodci. Vojáci se zde utábořili na několik týdnů, do doby než uzavřou dohodu s muslimským kmenovým náčelníkem Rajahem Sulaimanem III. Jednání nebyla úspěšná a dne 24. května 1570 co Španělé obsadili vesnice Tondo a Manila vypukla mezi těmito dvěma skupinami bitva. Ve stejném roce dorazili na Filipíny další Španělé. López de Legazpi rekrutoval 250 španělských vojáků a 600 domorodých bojovníků s kterými prozkoumal regiony Leyte a Panay, které si poté podmanil. \n\nDne 24. června 1571 v Manile uzavřel mír s kmenovými náčelníky Rajahem Sulaimanem III., Rajahem Sulaimanem II. a Rajahem Lakanem Dulou. Obě skupiny se dohodly na uspořádání městské rady, skládající se ze dvou starostů, dvanáct radních a sekretáře. Poté založil osadu a opevněné město Intramuros. Toto město prohlásil za sídlo španělské vlády ve východních nezávislých územích. S pomocí augustiniánů a františkánských mnichů založil vládu a stal se prvním španělským guvernérem na Filipínách. Jeho snahou bylo převést domorodé obyvatelé k křesťanskému náboženství.\n\nZemřel na srdeční selhání v Manile v roce 1572. Pohřben je v \"kostele San Agustin\" v Manile. Manila byla poctěna v roce 1574, kdy město získalo od španělského krále titul \"\"Vážené, a stále věrné město Španělska\" (y Siempre Leal insigne Ciudad de España)\". \n\nBěhem posledních roků svého života psal několik dopisů Filipovi II. o jeho cestě do Východní Indie, dobývání a svých úspěších. Tyto dopisy byly známé jako \"\"Cartas al Rey Don Felipe II: sobre la expedicion, conquistas y de las Islas progresos Felipinas\" (Dopisy pro krále Filipa II: o expedici, dobytí a pokroku na filipínských ostrovech)\". Dopisy se dochovaly dodnes v archivu Indie v Seville ve Španělsku.\n\n"}
{"id": "691197", "url": "https://cs.wikipedia.org/wiki?curid=691197", "title": "28. pěší pluk", "text": "28. pěší pluk\n\nInfanterieregiment Ritter Ludwig von Benedeck Nr. 28 byl pěchotním plukem armády Rakousko-Uherska.\nCísařský pěší pluk č. 28 byl založen 29. 5. 1698 patentem císaře Leopolda I.. V roce založení se pluk účastnil války proti Turkům a při podpisu mírové smlouvy působil jako čestná stráž.\n\nV roce 1767 si pluk vylosoval egalizační barvu – trávově zelené límce a manžety s bílými knoflíky. Tuto barvu si pluk podržel až do zániku Rakousko-Uherska.\n\nV roce 1748 byl pluku určen verbovací (doplňovací) obvod Kolín nad Rýnem a Cáchy. V roce 1766 byl pluku určen nový verbovací obvod Morava a od roku 1771 Kutná Hora.\n\nZa první světové války tvořili pluk z více než 90 % odvedenci z Prahy a okolí. O Velikonocích v dubnu 1915, kdy působil na karpatské frontě, údajně přešla většina jeho příslušníků na ruskou stranu za zvuků plukovní kapely. Toto je rozšířená fáma, kterou uvedl v život tehdejší dočasný velitel pluku Florian Schaumeier a rovněž pozdější generál čs.armády Klecanda. V důsledku zhoršující se situace v prostoru nedaleko Zborova (Zboró) byly I. a III. prapor nasazeny společně s 47. plukem tyrolských císařských myslivců, aby stabilisovaly přední okraj obrany po předchozím útoku Rusů. Vojáci pluku, kteří přežili strašné boje u Se(n)kowe sotva týden před tím, se společně s nevycvičenými nováčky a \"zázračně\" uzdravenými rekonvalescenty ocitli 26. března po vyčerpávajícím pochodu v improvizovaných postaveních doslova vyhrabaných v mokrém těžkém sněhu. Lékařská péče byla nedostatečná, zásobování představovalo zmrzlé jídlo nebo vůbec nic. Útok ze 27. března na ruské pozice u Stebnícké Hutě (Esztebnekhuta) velmi rychle uvázl kvůli výše zmíněným podmínkám a ruské přesile v nevýhodné nekryté pozici pod nepřátelskými pozicemi. Vyčerpané jednotky bylo nutno buď stáhnout do příznivějších pozic nebo vystřídat, což však velení 28.divize neučinilo, ačkoli o to plukovník Schaumeier velitelství divize nakonec požádal. Vojáky doslova ležící ve sněhu víc než nepřítel trápil hlad, omrzliny a průjmy. Lékař I.praporu dr.Greif se rozhodl zřídit ošetřovnu ve škole ve Stebnícké Huti, která ležela v \"území nikoho\" a chodili si sem pro vodu, ohřát se a najíst vojáci obou stran. Při svých návštěvách udržovali vojáci nepsané příměří a vzájemně se nenapadali. Součástí ruských vojsk však byli i Češi usedlí na Rusi, kteří pro carskou armádu konali rozvědnou službu v rámci tzv.České družiny. U ruské 49. divize, která stála v Karpatech proti 28. divizi, to byla polorota pod vedením V. V. Klecandy, on a jeho muži se snažili již před tím přesvědčit k přechodu příslušníky rakousko-uherských jednotek složené z etnických Němců, Chorvatů, Slovinců a Italů, ale bez úspěchu. Aby se vykázali alespoň nějakým úspěchem, porušili nepsané příměří ve Stebnícké Huti a 29. března zajali skupinu nemocných z místní školy, kromě dr. Grifa. To byl pro ruskou stranu cenný zdroj informací o zoufalém stavu rakouských jednotek. Ve vzduchu visel rozsáhlý útok ruských vojsk od Zborova až po údolí Laborce, na toto nebezpečí bohužel rakouské velení adekvátně neodpovědělo a jen pasivně očekávalo vývoj dalších událostí. Tento fakt vyvrací pověsti Klecandy o tom, že se jednalo o fingovaný útok s cílem uskutečnit předem vyjednaný přechod pluku. Příslušníci Klecandovy poloroty byli během útoku staženi cca 4 km dozadu k velitelství divize, akce se neměli účastnit a dokonce ji ani nemohli sledovat. Ráno 3. dubna na Bílou Sobotu zahájila vojska ruské 49. divize mohutný útok na pozice I. a III. praporu 28. pluku a rovněž na součásti 47. pluku. První prapor je zatlačen po prudkém boji ruskou přesilou a zajat poté, co Rusové odřízli ústupovou cestu k zadním rakouským pozicím. Třetí se rychle stahuje z neudržitelného postavení na nové u Hutiska, kde je však stejně obklíčen, z části zlikvidován a z části zajat. Plukovník Schaumeier nebyl schopen na vzniklou krizi adekvátně reagovat a tím, že nenasadil zálohy, zejména III. prapor 87. pluku, který disponoval i oddílem strojních pušek, de facto nechává 28. pluk svému osudu. Zbytky obou praporů pak vedou s Rusy ústupové boje, k večeru se protiztečí částí 47. a 27. pluku podaří Rusy zastavit a linii ustálit. Nutno zdůraznit, že takových a podobných bojů bylo svedeno za Světové války mnoho, před tím i potom, na všech frontách, ve všech časech. Pokud se skutečně některý z příslušníků pluku dobrovolně vzdal Rusům, pak se jednalo o jednotlivce, kteří tak učinili z vlastní vůle a nikoliv organisovaně na základě agitace Klecandových mužů. Je třeba mít na paměti, co všechno měli mnozí vojáci za sebou a že byli v tomto případě špatně nasazeni. Motivací těch, kteří se vzdali dobrovolně nebyla nejspíš politika, ale prostá vyčerpanost, zima, hlad, omrzliny, nemoci, strach… Pokud by se mezi nimi skutečně našel takový idealista, pak musel být trpce zklamán přístupem Rusů k zajatcům, mnozí byli okradeni a všichni nahnáni do zajateckého tábora. O nějaké bojovém nasazení proti Rakousku-Uhersku nemohlo být v té době ani řeči, lze navíc předpokládat, že by většina zajatých bojovat proti vlastní zemi odmítla, jak to učinili později, když jim tato možnost byla nabídnuta. Proč se tedy zrovna tato událost a její protagonisté stali součástí pověsti o zradě 28. pluku?\n\nPověst se údajně zrodila přímo ve velení rakouské armády. Její představitelé pod vedením Franze Conrada von Höttzendorf soustředění na zámku v Těšíně hledali příčinu neúspěchu předchozích karpatských ofensiv a naopak úspěchu postupu Rusů přes karpatský oblouk. Zjistili, že na vině není jejich chybné plánování a vedení armády, ale malá bojechtivost jednotek z \"neněmeckých\" oblastí Předlitavska. Hlášení pplk. Schaumeiera o přechodu \"pražského\" pluku do zajetí se tedy velice hodilo k zakrytí vlastních chyb. Přikročilo tedy k mimořádnému opatření, tedy k rozpuštění pluku, které bylo 11. dubna stvrzeno rozkazem Arcivévody Friedricha:\n\nAno, stalo se to 3. dubna a boje byly těžké, ale to je vše. O nepoužití zbraní netřeba hovořit, 73. pluk (chebský) byl v té době asi 100 kilometrů východněji, říšsko-německé jednotky do bojů rovněž nezasáhly. S jedním jediným praporem by Rusové asi rovněž nevystačili. Rakouskem i Uherskem se následně přehnala šovinistická tisková kampaň v silně protičeském duchu, která otrávila ovzduší monarchie víc, než by si mohli její nepřátelé za hranicemi přát. Nicméně se v rozkaze nehovoří o aktivním přechodu k nepříteli, ale o tom, že se vojáci vzdali, na tomto aspektu pověsti bude již muset zapracovat propaganda československá.\n\n(…) Na základě hlášení velitele pluku o tom, že pluk přešel do zajetí, byl pluk zrušen a po soudním prošetření byl opět ustaven. IV. batalion příkladně sloužil na frontě v Montenegru – zde byl až do roku 1918.\n\n\n\n\n\n"}
{"id": "691200", "url": "https://cs.wikipedia.org/wiki?curid=691200", "title": "Seznam zápasů československé a britské hokejové reprezentace", "text": "Seznam zápasů československé a britské hokejové reprezentace\n\nPoznámky k utkáním\n\n"}
{"id": "691201", "url": "https://cs.wikipedia.org/wiki?curid=691201", "title": "Sens", "text": "Sens\n\nSens [\"sa\"] je malé historické město v severním Burgundsku, département Yonne, asi 100 km jihovýchodně od Paříže. Leží na řece Yonne, je sídlem arcibiskupství Sens a místem slavné gotické katedrály sv. Štěpána, jedné z nejstarších vůbec.\n\nV římské době se zmiňuje \"Agedincum\" jako středisko Sennonů, kde roku 53 př. n. l. přezimoval César se svým vojskem. Později bylo město opevněno a část hradeb se zachovala. Jižně od města byly zbytky pevnosti patrné ještě v 19. století, ve svatyni byly objeveny mozaiky a různé předměty, dnes v muzeu. Podle legendy zde byla ve 3. století popravena svatá Colomba, protože se odmítla provdat za syna císaře Aureliána.\n\nPočátkem 6. století zde založila Theudechild, dcera krále Theudericha I. ženský klášter, který roku 999 převzali benediktinští mniši. Roku 732 vyplenili město Maurové, kteří přitáhli údolím Rhony až do Sens. Roku 1135 začalo město stavět novou katedrálu sv. Štěpána, jednu z prvních v gotickém slohu. V letech 1162-1165 zde žil v azylu papež Alexandr III. a několik let vyhnanství zde strávil také Tomáš Becket. Roku 1234 se v Sens konala svatba krále Ludvíka IX. Svatého, oddávajícím byl místní arcibiskup Gautier Cornut.\n\nZa náboženských válek v 16. století město silně utrpělo a začalo ztrácet význam, hlavně vzhledem k rostoucímu vlivu Paříže. Za revoluce byl zbořen středověký klášter i s kostelem.\n\n\nSens má velmi dobré pravidelné vlakové spojení s Paříží (doba jízdy asi 50 min.), vlaky TGV je spojují s Marseille a s Melunem. Městskou dopravu obstarává 9 autobusových linek.\n\n\n\n\n\n"}
{"id": "691212", "url": "https://cs.wikipedia.org/wiki?curid=691212", "title": "Kadiš a jiné básně", "text": "Kadiš a jiné básně\n\nKadiš a jiné básně (anglicky \"Kaddish and Other Poems\") je útlá sbírka básní amerického básníka Allena Ginsberga, představitele Beat generation, vydaná v roce 1961. Kniha je psána volným veršem.\n\nSbírka Kadiš je žalozpěvem o šílenství Ginsbergovy matky Naomi. Naomi se narodila v roce 1894 v carském Rusku, v roce 1905 odcestovala s rodiči do Ameriky, avšak celý život trpěla paranoidní schizofrenií. Často byla internována v různých psychiatrických zařízeních.\nGinsbergovo dětství tak bylo velmi těžce poznamenáno tímto matčiným stavem a Ginsberg v básni vzpomíná, jak ji musel vézt do blázince, vzpomíná, jak se mu nahá nabízela, její pokusy o sebevraždu... V tomto díle se autor vyrovnává s bolestnou zkušeností a vyjadřuje i soucit, lítost a dokáže dát najevo synovskou lásku.\n\nNa Ginsbergova otce Louise (mimochodem také básníka) báseň silně zapůsobila, shledal ji \"\"srdcervoucí a úchvatnou\"\", avšak byl znepokojen její otevřenou sexualitou. Požadoval po synovi vypuštění některých pasáží, s čímž Allen nesouhlasil a zamítl otcův požadavek. Byla to klasická ukázka generačních rozdílů .\n\n"}
{"id": "691221", "url": "https://cs.wikipedia.org/wiki?curid=691221", "title": "Twink (hudebník)", "text": "Twink (hudebník)\n\nTwink, vlastním jménem John Charles Alder, (* 29. listopadu 1944) je anglický rockový bubeník, skladatel a herec.\n\nNarodil se do hudební rodiny v anglickém Colchesteru. Svou kariéru zahájil v roce 1963 ve skupině . Následujícího roku skupina začala vystupovat pod názvem The Fairies. Twink skupinu opustil v roce 1966. V srpnu 1966 se stal členem kapely , jež si zanedlouho změnila název na Tomorrow. Kapela se však rozpadla po vydání svého první, eponymního alba v roce 1968. Ještě roku 1967 nahrával se skupinou nazvanou Santa Barbera Machine Head. Později krátce hrál s kapelou The Pretty Things (hrál v několika písních z alba \"S.F. Sorrow\") a v roce 1970 vydal své první sólové album s názvem \"Think Pink\". Později byl členem kapely Pink Fairies, kterou však zanedlouho opustil (znovu byl jejím členem koncem osmdesátých let). V roce 1972 byl členem skupiny Stars, kterou vedl Syd Barrett z kapely Pink Floyd. Později působil v několika dalších kapelách.\n\n"}
{"id": "691225", "url": "https://cs.wikipedia.org/wiki?curid=691225", "title": "Key derivation function", "text": "Key derivation function\n\nKey derivation function (funkce pro odvození klíče, zkratka KDF) je v kryptografii označení funkce, která odvozuje (vytvoří) jeden nebo více šifrovacích klíčů z nějakého tajemství (hlavní klíč, heslo, heslová fráze), typicky za použití kryptografické hašovací funkce (obecně lze použít jakýkoliv generátor pseudonáhodných čísel). KDF zajišťuje kryptografickou bezpečnost odvození klíče.\n\nKDF je často použita, ve spojení s veřejnými parametry, k odvození jednoho nebo více klíčů ze společných tajných hodnot (někdy označováno jako „diverzifikace klíčů“, ). Takové použití může zabránit útočníkovi, který získal odvozený klíč, zjistit užitečné informace buď o vstupní tajné hodnotě nebo o kterémkoli odvozeném klíči. KDF může být také použita k zajištění toho, aby odvozené klíče měly požadované vlastnosti, například mohou být vyloučeny slabé klíče v některých specifických šifrovacích systémech.\n\nFunkce pro odvození klíče jsou často používány jako součásti v tzv. pluralitních key-agreement protokolech. Příkladem takové funkce pro odvozování klíčů je KDF1, která je definovaná v IEEE Std 1363-2000, a podobné funkce v ANSI X9.42.\n\nFunkce pro odvození klíče je používána pro odvození klíče ze známého tajemství. Je-li například potřeba předsdílený klíč ( ), používá se často heslová fráze, ze které je šifrovací klíč generován právě pomocí funkce pro odvození klíče. Odvozený klíč je pak možné použít pro symetrickou šifru.\n\nFunkce pro odvození klíče slouží společně s kryptografickou solí k bezpečnému uložení hesel na pevném disku počítače, protože pak z uloženého tvaru nelze zpětně získat hesla pomocí slovníkového útoku nebo pomocí duhové tabulky.\n\nFunkce pro odvození klíčů jsou také použity v aplikacích k odvození klíčů z tajných hesel a heslových frází, které obvykle nemají takové požadované vlastnosti aby byly použity přímo jako šifrovací klíč. V takových aplikacích se obecně doporučuje, aby funkce pro odvození klíčů byly záměrně pomalé a tím znemožnily útok hrubou silou nebo slovníkový útok na vstupní hodnotu hesla nebo přístupového hesla.\n\nTakové použití může být vyjádřeno jako formula_1, kde formula_2 je Odvozený Klíč, formula_3 je funkce pro odvození klíče, formula_4 je originální klíč nebo heslo, formula_5 je náhodné číslo které slouží jako kryptografická sůl a formula_6 vyjadřuje počet opakování (iterací) sub-funkce. Odvozený klíč je použit namísto původního klíče nebo hesla jako klíč do systému. Hodnoty Soli a počtu iterací (pokud není tento počet stanoven pevně) jsou uloženy spolu s hašem hesla nebo poslány jako prostý text se zašifrovanou zprávou.\n\nObtížnost útoku hrubou silou se zvyšuje s počtem iterací. Praktickým limitem počtu iterací je neochota uživatelů tolerovat znatelné zpoždění při přihlášení k počítači nebo doba zobrazení zprávy o dešifrování zprávy. Použití soli brání útočníkům v použití před počítaných slovníků odvozených klíčů.\n\nAlternativním přístupem je tzv. \"posilování klíče\" ( ). Takováto funkce rozšiřuje klíč o náhodnou sůl, ale potom (na rozdíl od „natažení“ klíče) sůl bezpečně maže. To nutí jak útočníka tak i legitimního uživatele provádět hledání hodnoty soli hrubou silou. Ačkoliv pojednání které představuje funkci „natahování“ klíčů odkazuje na dřívější metodu (posilování klíčů) a záměrně bylo zvoleno jiné jméno, je výraz „posilování klíčů“ často (pravděpodobně nesprávně) spojován s výrazem „natahování“ klíčů.\n\nPrvní záměrně pomalou (klíč „natahující“) funkcí pro odvození klíče založenou na bázi hesla byla funkce nazývaná „crypt“ (nebo „crypt(3)“ podle její manuálové stránky). Tuto funkci vynalezl Robert Morris v roce 1978 k zašifrování Unixových hesel. I když to byl v té době velký pokrok, zvyšující se rychlosti procesorů od dob PDP-11 zapříčinily proveditelnost útoku hrubou silou proti šifře crypt a neadekvátnost 12bitové soli. Návrh funkce crypt také omezoval délku hesla pouze na 8 znaků, což znemožnilo používání silných hesel.\n\nModerní heslově-založené funkce na odvození hesel, jako je PBKDF2 (specifikovaná v ), používá kryptografický hash, jako je MD5 nebo SHA1, více soli (např. 64 bitů) a vysoký počet iterací (často 1000 a více). Objevily se návrhy aby byly použity algoritmy, které vyžadují velké množství paměti a jiných počítačových zdrojů, aby byly útoky více náročné (konkrétně custom hardware attacks). Jedním konkrétním příkladem takovéhoto algoritmu je funkce codice_1, založená na koncepci \"sekvenčních funkcích s pevnou pamětí\", které jsou použity pro dodatečné zabezpečení soukromých klíčů a přístupových hesel.\n"}
{"id": "691226", "url": "https://cs.wikipedia.org/wiki?curid=691226", "title": "Talbot Horizon", "text": "Talbot Horizon\n\nTalbot Horizon byl automobil nižší střední třídy, který v letech 1977 až 1986 vyráběla francouzská automobilka Talbot. Jeho předchůdcem byl vůz Simca 1100. Někde byl prodáván pod názvy Simca Horizon nebo Chrysler Horizon. V USA se prodával pod názvy Plymouth Horizon nebo Dodge Omni. Jeho nástupcem byl vůz Peugeot 309. \n\nJednalo se o pětidveřový hatchback s řadovým čtyřválcovým motorem vpředu a pohonem předních kol. Americké verze používaly jiné větší motory. Vůz byl navrhován jak pro evropský, tak pro americký trh. Vůz zvítězil v anketě Evropský automobil roku 1979. V roce 1981 a 1985 prošel vůz drobnými facelifty.\n\n\nKoncern PSA připravoval i speciál pro vstup do skupiny B. Vůz Talbot Horizon měl nahradit úspěšný Talbot Sunbeam Lotus. Také na vývoji tohoto typu se podílela automobilka Lotus, která měla i dodat pro vůz motor. Ten měl být umístěn za předními sedadly. Byly postaveny pouze dva prototypy, než byl projekt zastaven v roce 1981. Tehdy se na scéně objevilo Audi Quattro, které mělo pohon všech kol a tak se koncern rozhodl projekt tohoto typu zastavit a začít pracovat na vozu stejné koncepce s pohonem 4x4.\n"}
{"id": "691228", "url": "https://cs.wikipedia.org/wiki?curid=691228", "title": "Zrnitost zemin", "text": "Zrnitost zemin\n\nZrnitost zemin je základním parametrem pro pojmenování minerálních zemin a zrnitostní meze nám umožňují stanovit mechanické chování zemin. Základními zeminami jsou stejnozrnné zeminy, které se skládají z částic pouze jedné velikost, či úzké frakce zrnitosti. Pro stanovení zrnitosti se nejčastěji používají zkoušky prosévací a hustoměrná.\n\nSítový rozbor používáme pro zeminy, které mají 90 % nebo více procent zrn zeminy větší než 0,063 mm. Vysušenou zeminu v množství 1 až 5 kg (podle velikosti zrn) přesejeme sadou sít. Zbytky na jednotlivých sítech i přepad přes nejjemnější síto pečlivě odvážíme a jejich podíl vyjádříme v procentech původní navážky. Když jsou zrna slepena, např. jemnými částicemi, v třecí misce je před rozborem pečlivě rozmělníme, popř. jemné částice odmočíme ve vodě, necháme usadit a přesejeme zvlášť. Když je podíl propadu skrz nejjemnější síto větší než 10 %, provedeme analýzu na základě rychlosti usazování ve vodě.\n\nHustoměrná zkouška zrnitosti se použije, jestliže více než 10 % zrn zeminy jsou menšího průměru než 0,063 mm. Zkouška je založena na volné sedimentaci (Stokesův zákon) suspenze ve skleněném válci, jestliže částice jsou vystaveny pouze gravitačnímu poli. Sedimentační rychlost za předpokladu stejné hustoty pevných částic (a některých dalších předpokladů) je v daném prostředí funkcí jejich velikosti. Za určitý čas nastane v sedimentačním válci rozdělení částic podle jejich velikosti a změní se i hustota suspenze, která se měří hustoměrem ve známé hloubce v určitých časových intervalech (např. 15s, 30s, 1, 2, 3, 4, 8, 15, 30 minut a 1, 2, 4, 8 a 24 hodin).\n\nZnačka frakce vychází z anglického pojmenování frakce. Například jemnozrnný štěrk v angl. fine gravel, proto FGr. Následující tabulka odpovídá ČSN EN 14688-1. Existují i jiné, starší, ale světově rozšířenější systémy pro názvy zemin jako např. USCS, kde pro klasifikaci nestačí velikost zrn, ale je nutné uplatnit i plasticitu.\n\nKřivka zrnitosti je součtová křivka, která vyjadřuje kumulativní relativní četnost jednotlivých zrnitostních frakcí, daných jejich podílem na celkové hmotnosti zeminy. Rozměry zrn zemin se pohybují ve velmi širokém rozpětí, od tisícin až po desítky i stovky milimetrů. Obsah jemných částic ovlivňuje přitom vlastnosti zemin obecně větší měrou než hrubší zrna. Proto se křivky zrnitosti znázorňují zásadně v semilogaritmických souřadnicích. Logaritmické vyjádření průměrů umožňuje dostatečně přesné znázornění podílu všech průměrů až do nejmenších.\n\nd je průměr stejně velkých kulovitých zrn myšlené ideální zeminy, která má v určitém ohledu (např. z hlediska propustnosti pro vodu), stejné vlastnosti jako skutečná zemina. Účinný průměr d se pohybuje v oblasti malých zrn, jejichž podíl na hmotnosti je v rozpětí 10 až 20 % formula_1. Nejčastěji se udává přímo formula_2.\n\nC charakterizuje sklon střední části křivky zrnitosti a je definováno jako poměr průměrů zrn formula_3 Podle hodnoty čísla nestejnozrnnosti dělíme zeminy na \"stejnozrnné\" formula_4, \"středně zrněné\" formula_5 a na \"dobře zrněné\" formula_6. Stejnozrnné zeminy mívají v přírodě obvykle vyšší pórovitost, jsou propustnější, mají menší smykovou pevnost a horší zhutnitelnost jako zeminy dobře zrněné. Ty jsou výborným materiálem na budování zemních těles násypů, hrází a přehrad, zejména tehdy, mají-li plynule stoupající křivky zrnitosti (podobné křivkám optimální skladby kameniva pro betony).\n\nC charakterizuje přibližně tvar křivky zrnitosti. Určuje se jako poměr průměrů zrn formula_7.\nČíslo křivosti je pomocná hodnota v klasifikaci zemin. Zeminy s hodnotami formula_8 považujeme za dobře zrněné, tj. mají plynulé křivky zrnitosti. Hodnoty nižší a vyšší patří zeminám s chybějícími frakcemi, které mají stupňovité křivky s vodorovnými nebo málo stoupajícími úseky. Leží-li takový úsek v oblasti zrn < d, platí formula_9, leží-li v oblasti zrn > d, platí formula_10. Zeminy s chybějícími frakcemi mohou mít nepříznivé vlastnosti. Například v dunajských písčitých štěrcích chybějí zrna průměru 0,5 až 2 mm. Proudící voda může zrnka písku v pórech štěrku bez těžkostí přemísťovat a vyplavovat.\n"}
{"id": "691232", "url": "https://cs.wikipedia.org/wiki?curid=691232", "title": "Pedobear", "text": "Pedobear\n\nPedobear je internetový mem, který se stal známým díky internetovému portálu 4chan. Jak už samotný název napovídá („pedo“ naznačuje pedofilii a anglické „bear“ znamená medvěd), hlavní ikonou je pedofilní medvěd. Jedná se o zlého medvěda, který rád útočí na nezletilé dívky. Líbí se mu především takové, které ještě nedosáhly pohlavní dospělosti. Obrázkem Pedobear se nechal inspirovat i Zdeněk Škromach při svém souboji s Facebookem o tlačítko „toto jsem přečetl“.\n\nOriginální charakter medvěda pochází z populárního systému BBS, internetové stránky 2channel v Japonsku, kde byl představen jako クマー (Kumā), což je prohození slova くま (Kuma) znamenající medvěd v Japonštině. I přes mylný dojem mnoha Evropanů a Američanů, Kumā (Pedobear) není spojován s žádnými sexuálními věcmi jako je pedofilie. Pedobear je populární vtip na webových stránkách 4chan, který přijal svůj charakter především jako způsob, jak zesměšnit uživatele požadující nebo publikující sexuálně laděné obrázky dětí. Pedobear (také nazývaný PeĎobear) však v dnešní době je spojován více s erotikou. Jedná se o velice známou postavu a v žebříčku oblíbenosti facebookových fotek je na druhém místě za meme komiksy.\n\nPedobear se posléze stal známým i mimo 4chan, jak bylo napsáno v novinách, a na mnohých významných webových stránkách. Pedobear byl spojován s pedofilními přečiny kněží, znak byl použit ve videu CollegeHumor. Dne 3. července 2009, kanadský umělec Machael R. Barrick vytvořil dvě kompozice obrázků znázorňující Pedobeara seskupeného společně s maskoty zimních olympijských a paralympijských her 2010. Jedna je založena na oficiálním umění a ta druhá na umění fanartu. Tento obraz byl pak mylně použit jinými médii, především polského deníku Gazeta Olsztńska, pro titulní stranu o olympijských hrách ve Vancouveru. Dne 24. července 2009 napsal konzervativní komentátor Pat Buchanan sloupek o prvních měsících vlády Baracka Obamy obsahující obrázek Pedobeara, který vzbudil značnou reakci od nepolitických komentátorů. V červnu 2010 se Pedobear stal koláží zachycující ikony z videoher a internetové kultury, která byly prezentována na Brooklyn’s Renegade Craft Fair. Jiná využití Pedobeara zahrnují Pedobear iStockphoto tapety, leták obchodu s konfekcí v Portlandu v Oregonu a přední stranu časopisu Import Tune, který náhodně uvedl Pedobear jako číslo. Toto číslo později přenesly místní zpravodajské stanice včetně detailní historie Pedobeara, vysvětlení problematiky a dokonce i rozhovoru s Cheezburger Network’s CEO Ben Huh o kulturním významu Pedobeara.\n\n"}
{"id": "691238", "url": "https://cs.wikipedia.org/wiki?curid=691238", "title": "Fokker G.I", "text": "Fokker G.I\n\nFokker G.I byl nizozemský těžký stíhací letoun z doby druhé světové války vyvinutý tamním leteckým výrobcem Fokker.\n\nNa začátku druhé světové války patřil Fokker G.I mezi modernější stroje. V roce 1934 začala firma Fokker s vývojem moderní nové stíhačky pro nizozemskou armádu. Z tohoto návrhu se stal těžký stíhací letoun s novým poněkud revolučním konceptem ocasních ploch uchycených na dvou ramenech a jedné centrální gondoly trupu. Toto uspořádání bylo později s úspěchem použito například u amerického stroje P-38 Lightning a nebo na německém Fw 189. Stroj kombinoval roli těžkého stíhače, stíhacího bombardéru a průzkumného letadla.\nPrototyp (pozn. značka X-2, později s trupovým číslem 341) vzlétl, pilotován československým zkušebním pilotem Karlem Marešem, 16. března 1937 z letiště Welschap, poháněný dvěma hvězdicovými motory Hispano-Suiza 14Ab-80-02 o výkonu po 500 kW, ty však musely být pro jejich nespolehlivost, zejména po incidentu kdy jeden zcela selhal při zkouškách letu střemhlav, přičemž z něj vymrštěné součásti poškodily ocasní plochy, nahrazeny motory Pratt & Whitney SB-4G Twin Wasp Junior po 550 kW. \nDisponoval dvěma kanóny Madsen ráže 23 mm, dvěma kulomety Madsen ráže 7,9 mm v přídi a jedním pohyblivým kulometem Madsen v zádi trupové gondoly, což byla v té době ohromná výzbroj. Prototyp byl odepsán po havárii v únoru 1940.\n\nSériové stroje varianty objednané Nizozemským armádním letectvem v počtu 36 kusů a nesoucí označení G.IA měly mírně zvětšené rozměry umožňující instalaci dvojice britských motorů Bristol Mercury VIII o výkonu po 588 kW, vybranými z důvodu sjednocení se standardním nizozemským stíhacím typem Fokker D.XXI. Jejich výzbroj tvořilo osm pevných kulometů FN-Browning M36 v přídi a jeden pohyblivý v zádi, ráže 7,9 mm s 500 náboji na zbraň u pevných, a 600 u pohyblivého. Dvoumístné letouny obdržely trupová čísla 300 až 335, přičemž jako první vzlétl stroj č. 301 9. listopadu 1938, následovaný č. 300 v listopadu. Stroj č. 302 sloužil jako předváděcí s hydraulicky ovládanými aerodynamickými brzdami pod křídlem, ve zvažované roli střemhlavého bombardéru, nabízeného Švédskému letectvu. Č. 304 byl nejprve dodán jako průzkumný s tříčlennou osádkou a prosklenou gondolou pod trupem, později byl přepracován na standard.\n\nLetoun byl předváděn i zástupcům leteckých sil Finska, Turecka, Švédska a Dánska, které navíc projevilo i zájem o licenční výrobu typu.\nŠpanělsko objednalo 24 kusů v původní menší verzi označené G.IB s pohonnými jednotkami Twin Wasp, ale zakázku se nepodařilo splnit před porážkou republikánské strany v občanské válce ve Španělsku. O 18 z rozpracovaných letounů projevilo zájem Finsko, ale brzy po nacistickém útoku na Polsko a začátku druhé světové války v Evropě nizozemská vláda zakázala vývoz vojenských letadel ze země a v prosinci 1939 se se společností Fokker oficiálně dohodla na převzetí všech strojů pro vlastní potřebu. Dvojice 20mm kanónů Hispano-Suiza jejich pevně lafetované výzbroje měla být nahrazena dvěma kanóny Oerlikon stejné ráže, dva kulomety Browning ráže 7,9 mm zůstaly zachovány.\n\nVšechny Fokkery G.I si tak nakonec vyžádalo nizozemské letectvo (\"Luchtvaartafdeeling\"), když 10. května 1940 do Nizozemska vpadly německé ozbrojené síly. Během krátké války létalo v LVA 12 G.IA u 4. JaVA v Bergenu a 11 kusů u 3. JaVA ve Walhavenu. Zde byly tři G.I zničeny Němci na zemi, ostatní v leteckých bojích sestřelily 7 strojů Heinkel He 111, 2 Ju 52/3m, 1 Junkers Ju 87, 1 Dornier Do 215 a 3 nespecifikované Messerschmitty.\n\nZe strojů G.IB, jimž byla přidělena evidenční čísla 340 až 365, bylo k 10. květnu dohotoveno 12 kusů, které však byly pro opožděnou dodávku kanónů neozbrojeny, pouze tři se podařilo improvizovaně vyzbrojit čtveřicí kulometů.\nPo obsazení země převzala zbývající stroje, i exempláře dokončované v továrně Fokker již za okupace, \"Luftwaffe\" a používala je jako zkušební a výcvikové letouny, například pro piloty těžkých stíhačů Bf 110.\n\n5. května 1941 se podařilo továrnímu zalétávači Leegstrovi a ing. Voosovi ulétnout na jednom G.IB do Velké Británie, kde byl jejich stroj podroben zkouškám u Royal Aircraft Establishment a později předán firmě Phillips and Povis Aircraft, v té době pracující na projektu celodřevěného stíhacího bombardéru, která drak použila ke zkoumání vlivu počasí na dřevěné části konstrukce. Po válce byl tento stroj zrušen.\n\n\nÚdaje platí pro G.IA\n\n"}
{"id": "691240", "url": "https://cs.wikipedia.org/wiki?curid=691240", "title": "Druhá vláda Konrada Adenauera", "text": "Druhá vláda Konrada Adenauera\n\nDruhá vláda Konrada Adenauera byla vláda SRN v období Západního Německa, působila od 20. října 1953 do 29. října 1957. Byla zformována po federálních volbách v roce 1953. Tvořila ji koalice liberálně konzervativní křesťanskodemokratické CDU/CSU, liberální středo-pravicové FDP (jejíž ministři se později stali členy FVP, která se z FDP odštěpila) a pravicové DP. Ve vládě byli původně i členové strany odsunutých Němců BHE, kteří následně přešli k CDU.\n"}
{"id": "691241", "url": "https://cs.wikipedia.org/wiki?curid=691241", "title": "Ben Jonson", "text": "Ben Jonson\n\nBenjamin Jonson (asi 11. června 1572, Westminster, Londýn – 6. srpna 1637, Londýn) byl anglický dramatik pozdní renesance (období tzv. alžbětinského divadla), jehož hry předjímají poetiku klasicistního dramatu.\n\nBen Jonson se narodil dva měsíce po smrti svého otce, který byl duchovním. Navštěvoval sice jednu z nejlepších středních škol v Londýně \"Westminster School\", které bylo střediskem humanistické vzdělanosti., ale studium nedokončil, protože ho jeho nevlastní otec, který byl zedníkem, ze školy vzal a dal učit také na zedníka. Jonson však brzy vstoupil do armády a bojoval ve Flandrech. Po návratu do Anglie se stal potulným hercem a nakonec začal sám psát divadelní hry, od roku 1597 pro divadelní společnost \"Služebníci lorda admirála\" (Lord Admiral's Men).\n\nBen Jonson měl výbušnou povahu a jeho život byl plný konfliktů, soubojů a bitek, které ho dokonce roku 1598 přivedly do vězení a hrozil mu trest smrti, jenž byl změněn na vypálení cejchu a zabavení majetku. Po roce 1599 se začal věnovat tvorbě pro soukromá šlechtická divadla a podporoval je i v tzv. válce divadel (nebo také válce básníků), která probíhala v letech 1599-1602 právě mezi šlechtickými (soukromými) a veřejnými divadly. Svá nejlepší díla pak napsal v letech 1605 a 1614 a položil v nich základy techniky dramatické charakterizace, používané později za anglického klasicismu. Roku 1616 se stal profesorem rétoriky na \"Gresham College\" v Londýně a téhož roku obdržel od krále Jakuba I., pro jehož dvorní divadlo psal od roku 1603 tzv. \"masky\", pravidelný důchod. Poté se začal u něho projevovat částečný pokles tvořivé aktivity, a jako dramatik se na deset let odmlčel. Roku 1619 obdržel v Oxfordu titul mistra svobodných umění honoris causa.\n\nKonec jeho života byl poznamenán nepříjemnými a později i tragickými událostmi. Při požáru jeho knihovny v roce 1623 mu shořela řada jeho rozpracovaných děl. Pak se začal postupně dostávat do finančních problémů, protože po jeho \"maskách\" nebyla již na dvoře Karla I. poptávka a hry určené pro divadla veřejná neměly potřebný úspěch. Roku 1628 ochrnul po záchvatu mrtvice. Obdržel sice úřad kronikáře města Londýna a později penzi, přesto umřel téměř v bídě.\n\n\nTzv. \"masky\", tj. krátké, zpravidla veršované, divadelní hry zahrnující hudbu, zpěv, tanec a bohatou výpravu s kostýmy, psal Jonson pro dvorní divadlo anglického krále Jakuba I. od roku 1603 a dosáhl v tomto žánru ve spolupráci s nejvýznamnějším představitelem alžbětinské architektury Inigem Jonesem (1572 - 1651), který působil také jako scénograf a kostýmní výtvarník, velkého mistrovství. Z Jonsonových masek vynikají zejména:\n\nJonson byl rovněž významný básník. Je autorem celé řady lyrických písní, které jsou součástí jeho divadelních her a z nichž mnoho zlidovělo. Dále psal lyrické básně, epigramy, elegie a ódy. Tato jeho díla jsou obsažena ve sbírkách:\n\n\n"}
{"id": "691242", "url": "https://cs.wikipedia.org/wiki?curid=691242", "title": "Lombe's Mill", "text": "Lombe's Mill\n\nLombe's Mill byla první úspěšná továrna na skaní hedvábí v Anglii. Byla vybudována na ostrově na řece Derwent v Derby. Roku 1717 ji založil John Lombe, který se vrátil z Piemontu, odkud si přivezl detaily o strojích na tkaní hedvábí a také několik italských řemeslníků.\n\nLombe's Mill byl postaven jižně od továrny Thomase Cotchetta z roku 1704 na západním břehu řeky Derwent v Derby. Na řece byl vybudován jez a níže po proudu se na ostrově, který odděluje řeku a odpadní koryto tří mlýnů, nachází Lombe's Mill. Pro továrnu to byla výhodná pozice, protože řeka tu měla rychlý spád a místo bylo na cestě z Londýna do Carlisle.\n\nLombe's Mill je významný tím, že šlo o první úspěšnou továrnu na skaní hedvábí v Anglii a pravděpodobně i první plně mechanizovanou továrnou na světě. První továrnu v Derby založil v roce 1704 Thomas Cotchett, ale nebyl úspěšný. John Lombe však roku 1716 navštívil úspěšný podnik na skaní hedvábí v italském Piemontu. Je to jeden ze starších příkladů průmyslové špionáže. Do Derby se vrátil s užitečnými znalostmi a skupinou Italů. Spolu se svým nevlastním bratrem Thomasem Lombem najal architekta George Sorocolda, aby postavil továrnu, kterou poté vybavili novými stroji. Thomas Lombe získal čtrnáctiletý patent na stroje, které používali. Král Sardinie však zastavil dovoz surového hedvábí, a podle některých stál i za záhadnou smrtí John Lomba v roce 1722. Jeho starší bratr poté podnikání vzdal. Po vypršení patentů roku 1732 vznikly další podobné továrny v Stockportu a Macclesfieldu. O sedm let později byla budova továrny prodána Thomasu Wilsonovi, který si ponechal i inventář, jenž se zachoval až dodnes.\n\nZ původní továrny se dodnes dochovala jen malá část. Ze záznamů však víme, že budova měla pět podlaží a pravoúhlý půdorys. Postavena byla ve vlámském stylu z cihel a měřila 33,5 metrů na délku a 12 metrů na šířku. Stála na kamenných klenbách tak, aby mohla řeka Derwent protékat skrze. Továrna byla vysoká 17 metrů a měla sklonitou střechu. Stroje na skaní hedvábí byly vysoké jako dvě patra budovy, takže pronikaly prvním podlažím. Navíjecí stroje se nacházely ve vyšších patrech. Všechny přístroje pohánělo vně umístěné vodní kolo na spodní vodu, které mělo 7 metrů v průměru a 2 metry do šířky. Jeho náprava pronikala do budovy dírou v prvním podlaží a poháněla vertikální hřídel. Ta pohybovala horizontální hřídelí umístěnou napříč továrnou. Díky té získávalo potřebnou energii osm kolovratů a čtyři skací stroje. Vertikální hřídel byla kovovým čepem spojena s další takovou hřídelí, která poháněla navíjecí stroje ve vyšších patrech. Továrna potřebovala být také vyhřívána, a pro tento účel měla parní stroj, jenž rozháněl horký vzduch po budově. Sloup se schodištěm byl vysoký 19,5 metrů, jeho přesná podoba však není známa a není ani jasné, jak byly balíky mezi poschodími vytahovány.\n\nV první polovině 18. století byli Italové technologicky nejvyspělejší ve skaní hedvábí. Vyvinuli skací stroj, italsky \"filatoio\", a kolovrat, italsky \"torcitoio\". Nejstarší ilustrace externě poháněného skacího stroje pochází někdy z roku 1500. Pro správný proces skaní hedvábí je nutná také vysoká teplota a vlhkost, které v továrně v Derby muselo zajišťovat topení.\n\nBudova továrny byla po přestavbách a vystřídání několika majitelů zrestaurována a stala se domovem Derbského průmyslového muzea. Na blízkém mostu Exeter se nachází polovypouklá socha Johna Lomba.\n"}
{"id": "691247", "url": "https://cs.wikipedia.org/wiki?curid=691247", "title": "Myslivna", "text": "Myslivna\n\nNázev Myslivna může označovat:\n"}
{"id": "691254", "url": "https://cs.wikipedia.org/wiki?curid=691254", "title": "Botanica Vidoule", "text": "Botanica Vidoule\n\nRezidenční čtvrť Botanica Vidoule je projekt stavební společnosti Skanska. Původně jej navrhovala TCP-Vidoule a.s. a investor Crest invest a.s. pod názvem \"Rezidenční čtvrť Nad zámečkem\". \n\nVýstavba bytových komplexů byla rozdělena do několika etap (I.-IV.), postupovalo se od východu k západu. Ještě před samotnou výstavbou vyvolával projekt vlnu nevole - ačkoliv se stavělo na několik let neobdělávaných polích, nové sídliště leží v bezprostřední blízkosti Přírodní památky Vidoule.\n\nI. etapa se budovala v letech 2003-2006. Jedná se o bytové domy, řadové domy a dvojdomy. Každý byt má zpravidla balkon nebo terasu, někteří majitelé mohou využívat i předzahrádky. Bytové komplexy sousedí s jinonickým \"zámečkem\" a původní vilovou zástavbou. Došlo i k úpravě okolního terénu, který byl koncipován jako park s potůčkem (dosud však nebyl zprovozněn nebo se jedná pouze o jeho náznak). Nad čtvrtí byla navíc postavena česko-německá škola (Deutsche Schule Prag).\n\nII. etapa vyrostla na severní straně ulice Pekařská mezi lety 2006 a 2008. Jedná se o dvoupodlažní rodinné domy a dvojdomy. Charakteristickým prvkem je kombinace zdiva a dřevěných obkladů. Vzhledem k strmějšímu terénu zde bylo použito mezi uličkami zdivo z gabionů. Součástí této etapy jsou i čtyřpodlažní bytové domy, jejichž interiér je navržený velkoryse a splňují tak současné požadavky na moderní bydlení. K bytům také náleží balkon nebo terasa, v posledním patře jsou terasy umístěny na střeše. Samozřejmostí jsou garáže, které jednotlivé bloky propojují.\n\nV roce 2009 byla dokončena výstavba předposlední III. etapy. Budovy jsou navrženy převážně jako rodinné domy s dvěma patry. Jedná se o dvojdomy, atriové domy a řadové rodinné domy.\n\nIV. etapa je koncipována jako komplex bytových a rodinných domů. Jednotlivé bloky bytových domů jsou vzájemně propojeny odpočinkovým vnitroblokem. Součástí bytů jsou balkony, lodžie nebo terasy. K přízemním bytům náleží předzahrádky. Rodinné domy jsou budované jako dvoupatrové. V přízemních patrech jsou společenské místnosti, druhé patro pak tvoří převážně ložnice a pokoje. Součástí každého domu je také pozemek.\n\n"}
{"id": "691257", "url": "https://cs.wikipedia.org/wiki?curid=691257", "title": "Hořec hořepník", "text": "Hořec hořepník\n\nHořec hořepník (\"Gentiana pneumonanthe\") je druh hořce s lodyhou vysokou až 60 cm a květy tmavě modrými. Lodyh je obvykle několik. Květenství je nevětvené, víceméně chudokvěté. Prašníky jsou spojené v trubičku.\n\nHořec hořepník se vyskytuje na střídavě vlhčích, na živiny bohatých a minerálními látkami dobře zásobených stanovištích, Severní hranice rozšíření dosahuje 60. rovnoběžky, prochází od Britských ostrovů přes jižní Skandinávií, Pobaltí, Karélií, Ural až na Kamčatku. Jižní hranice v Evropě je dána Pyrenejským, Apeninským a Balkánským poloostrovem, dále pokračuje přes Kavkaz, pohoří Střední Asie, okolí Bajkalu až po východní oblasti Sibiře. Vyskytuje se od hladiny moře až po nadmořská výšku okolo 1200 m.\n\nV České republice roste v teplejších oblastech okolo větších řek a v rybničních zónách na pastvinných loukách, lesních světlinách a pasekách. Kdysi byl místy i hojný, nyní s likvidaci jeho přirozených biotopů se v ČR i celé Střední Evropě stává v posledních 30 létech poměrně vzácným. Škodí mu meliorace stanovišť (pokles spodní vody), ukončení kosení nebo spásání trávy a případné zarůstání keřovým patrem. Úspěšnost klíčení a přežívání juvenilních rostlin v hustém travním porostu nebo na zastíněném stanovišti je minimální, největší je v lokalitách s narušeným drnovým pokryvem (například pastvou). Vhodným biotopem jsou v našich podmínkách podmáčené louky svazu \"Molinion\", slatiny, okraje rašelinišť a pastviny svazu \"Vilion caninae\".\n\nVytrvalá bylina s přímou až krátce vystoupavou nevětvenou rýhovanou lodyhou dorůstající do výšky 10 až 60 cm. Je to hemikryptofyt, pupeny na tlustém, světle šedém šupinatém oddenku jsou těsně nad zemí a v zimním období jsou chráněny odumřelými listy. U starší rostliny vyrůstá lodyh několik. Jsou porostlé vstřícnými, přisedlými 1 až 3žilnými čárkovitými až čárkovitě kopinatými, po okrajích mírně podvinutými listy o délce 2,5 až 5 cm a šířce 0,2 až 1,2 cm, ve spodní části lodyhy jsou listy kratší.\n\nKvěty přisedlé vyrůstají jednotlivě na vrcholku lodyhy a květy na stopkách 3 až 6 mm dlouhých z paždí horních listů. Pod kalichem jsou dva listence. Květů nebývá na lodyze obvykle více než pět. Zvonkovitý kalich válcovitého tvaru je rozeklán asi do poloviny v pět čárkovitě kopinatých cípů. Kuželovitě srostlá nálevkovitá koruna dlouhá 2,5 až 5 cm, převážně tmavomodré barvy se zelenými skvrnkami a světlejšími pruhy, má také pět cípů prostřídaných malými zoubky. Bílé prašníky, otvírající se na straně přilehlé ke koruně, nesené pěti tyčinkami jsou v květu umístěny níže než přisedlá blizna na vrcholu pestíku dlouhého 15 mm.\n\nVe středoevropských podmínkách hořec hořepník kvete od konce června do počátku září. Jeho protoandrické květy, pyl uzrává o 2 až 3 dny dříve než je blizna schopná se opylit (nejsou ještě zralá vajíčka v semeníku), opylují převážně čmeláci, včely a můry vysávající ze dna květů nektar. Hmyz se přitom pylem sice zapráší, ale opylit jim může jen jiný, starší květ s již rozvitou bliznou. S dozráváním blizny povyroste v květu i koruna hustě pokrytá lepkavým pylem z vlastních prašníků a pyl se tak dostane se na stejnou úroveň s bliznou. Když se na večer koruna zavírá dosedne na bliznu, pokud tato nebyla dosud opylena cizím pylem opylí se vlastním. V září až říjnu dozrávají v jednopouzdrých tobolkách, 15 až 20 mm dlouhých a 3 až 4 mm širokých se stopkou do 2 cm, zploštělá bezkřídlá semena. Jsou velmi malá, 300 až 700 v jedné tobolce a roznáší je vítr na nepříliš velké vzdálenosti. Poprvé vykvétá až 5letá rostlina.Druh zaměnitelný snad jedině za hořec tolitovitý (\"Gentiana asclepiadea\"), od kterého jej odlišují užší listy s nezřetelnými žilkami a krátce stopkaté květy.\n\nKořen hořce hořepníku, stejně jako ostatní hořce, obsahuje hořké glykosidy Gentiin a Gentiamarin. Pro jeho zřídkavý výskyt již není obvyklé využívat jeho kořene a listů k léčebným účelům jako u jiných hořců (např. při nemoci zažívacího ústrojí a plic, jako antiseptika nebo pro ochucování alkoholických nápojů).\n\nHořec hořepník patří podle \"Černého a červeného seznamu cévnatých rostlin ČR\" mezi rostliny silně ohrožené C2 (EN). Ve volné přírodě je přísně ochraňován, v zahradách bývá občas pěstován jako skalnička. Ve větším množství se vyskytuje v několika málo lokalitách, např. v CHKO Slavkovský les (PP Hořečková louka na Pile), v CHKO Bílé Karpaty (NPR Čertoryje, NPR Jazevčí, NPR Porážky) a v oblasti Českých Budějovic (PP Ohrazení, PP Kaliště) a u Blatné (PR Kovašínské louky).\n\nHořec hořepník je v Česku jedinou živnou rostlinou housenek ohroženého motýla monofága modráska hořcového (\"Maculinea (Phengaris) alcon\"), který se stává v celé Evropě stále vzácnějším. Samičky modráska nakladou vajíčka na poupata květů. Vylíhlé larvy až do posledního instaru žijí v semeníku který vyžírají. Pak ho prokoušou, vypadnou na zem a dále používají kukaččí strategií. Mravenci rodu \"Myrmica\" je považují za mravenčí larvy a donesou je do mraveniště. Tam larvy modráska krmí asi 11 měsíců, pak se larvy zakuklí a po měsíci se vylíhnou motýli, kteří mraveniště urychleně opustí.\n\n\n \n"}
{"id": "691259", "url": "https://cs.wikipedia.org/wiki?curid=691259", "title": "Romové v Česku", "text": "Romové v Česku\n\nRomové (včetně početně malé skupiny Sintů) představují nejpočetnější etnickou menšinu v České republice, a to přesto, že se k romské národnosti při sčítání lidu 2011 přihlásilo pouze 13 150 obyvatel. Na základě odhadů koordinátorů pro záležitosti romské menšiny pracuje Úřad vlády ČR s odhadem  240 300  etnických Romů, což jsou asi 2,2 % obyvatel České republiky. Romštinu jako svůj rodný jazyk (nebo jeden z rodných jazyků) uvedlo celkem 40 370 obyvatel. Podle odhadů Evropského centra pro práva Romů z roku 2003 je Romů v České republice mezi 250 000 a 300 000.\n\nDo střední Evropy a na území dnešní České republiky Romové přicházeli asi od konce 14. století. V současnosti zde žije několik větví romského národa. Romové v ČR patří mezi skupiny, které jsou nejvíce postižené sociálním vyloučením, a to se všemi negativními důsledky tohoto jevu. Konkrétně to jsou: nízká úroveň dosaženého vzdělání, vysoká nezaměstnanost a kriminalita. V postojích české veřejnosti se také projevuje silné protiromské naladění.\n\nNejvýznamnější a nejpočetnější skupinou (asi 75–85 %) jsou „Slovenští Romové“ (Olašskými Romy hanlivě nazývaní „Rumungři, Rumungro“, což vzniklo z \"Rom ungro\", tedy Rom uherský,) kteří na území Čech a Moravy přišli po druhé světové válce, během níž byla značná část původních českých Romů vyhlazena. Další významnou větví romského národa jsou Olašští Romové (asi 10 %), kteří začali přicházet z uherského Valašska v druhé polovině 19. století, a zbývající část tvoří původně maďarští Romové a v nepatrném počtu také němečtí Sinti (Sintové).\n\nPrvní zpráva z našeho území, kterou lze pravděpodobně vztáhnout na Romy, pochází z Dalimilovy kroniky. Její autor se zmiňuje o potulných Kartasech, kteří přišli do Českých zemí roku 1239 nebo 1240, žebrali slovy \"Kartam bóh\" (romsky \"Mám hlad\"), byli podivně oblečení. Údajně vyzvídali pro Mongoly, kteří roku 1241 vpadli do Evropy. Z počátku 15. století pochází zmínka o \"černém Cikánovi\" v popravčí knize Rožmberků. Autor \"Jna.\" (farář Josef Ješina) v Ottově naučném slovníku popisuje, že za husitských dob česká snášenlivost lákala do země ještě větší počet Cikánů, kteří se po Čechách rozšiřovali „valně a volně“, přičemž v jižních Čechách a v Praze pokojně žili i ve 2. polovině 15. století, a v dobách pronásledování v západní Evropě nacházeli v Čechách útočiště. Byli však podezírání ze spolčování s Turky a paličství v jejich prospěch. 21. dubna 1688 vydal císař Leopold I. dekret o vypovězení Cikánů z české země, avšak ten se ukázal neúčinným a do Čech přibývali další Cikáni z Moravy a Slezska.\n\nReskript z 2. července 1697 prohlásil Cikány za psance, každý dopadený muž mohl být beztrestně zabit. Následovala rozsáhlá krvavá štvanice proti romskému obyvatelstvu, avšak přesto ještě další uherští Cikáni pronikali do lesů jižních Čech. Za Josefa I. z Uher a Moravy pronikaly další skupiny, které byly státem stíhány a jejichž členové byli při dopadení věšeni a mrzačeni, vojenským zákrokem byli pak Cikáni vyhnáni. Karel VI. vydal 20. června 1721 další dekret, v němž prohlásil cikány za psance i včetně žen, vraždění se nyní rozšířilo i na ženy. Marie Terezie represe zmírnila; dekretem z roku 1749 nařizovala vypovídání dopadených Cikánů ze země, při návratu mrskání a ocejchování, trest smrti byl až za třetí návrat, přičemž v Moravském markrabství bylo od roku 1751 zmrskání stanoveno už při prvním dopadení. Císařské výnosy zmocnily jednotlivé země, aby krajským hejtmanům umožnily s pomocí vojska a místního obyvatelstva provádět tzv. vizitace, tedy prohledávat těžko přístupné oblasti a vyhledávat v nich Cikány.\n\nRoku 1751 vydala Marie Terezie nový dekret, který umožňoval vyhošťovat již pouze cizí Cikány, zatímco domácí měli být odesíláni do svých rodišť, která měla povinnost se o ně postarat. Od počátku 60. let 18. století zahájila císařovna systematický projekt usazování a asimilace Cikánů k rolnickému životu, zejména v Sedmihradsku a v Uhrách. Součásti asimilačních opatření bylo i nahrazení slova „cikán“ výrazy Novomaďar, novorolník či novoosadník a nahrazování cikánských příjmení necikánskými, zákaz používání cikánského jazyka i specifických cikánských oděvů, zákaz působení cikánských starostů (vajdů) a povinné přijetí katolické víry. Za konkubinát (za nějž bylo považované jakékoliv soužití neuzavřené podle státních standardů, tedy církevním sňatkem – tradiční cikánský obřad stát neuznával) byly stanoveny fyzické tresty a nemanželské děti mohly být rodičům odebírány a předávány k výchově do řádných rodin. Důraz byl kladen i na povinnou školní docházku a dodržování hygienických zásad. Josef II. v programu asimilace pokračoval, na Moravě k usazování Cikánů využil pozemků zabavených rušeným církevním řádům a klášterům. Například roku 1784 rozhodl císař o usazení cikánských rodin v 18 moravských a 2 slezských obcích; dlouhodobě přetrvaly takto založené osady jen v 5 z nich, přičemž nejvýznamnější, Bohosudov u Jihlavy a Oslavany u Brna, zanikly až v rámci romského holokaustu za druhé světové války. Českou zemi asimilační program vůbec nezasáhl.\n\nOjediněle však docházelo i v době osvícenství k brutálním proticikánským akcím, například ve vykonstruovaném Hontianském procesu v roce 1782 bylo 173 Cikánů obviněno a 40 popraveno kvůli domnělému kanibalismu, ač přiznání byla vynucena mučením a dodatečně se domnělé oběti našly živé a zdravé.\n\nPozdější policejní opatření proti Cikánům splývala s opatřeními proti tulákům. 14. července 1927 vydala československá vláda Zákon o potulných cikánech (117/1927 Sb. n. a z.), který umožňoval pořizovat zvláštní policejní soupisy kočovného a do jisté míry i usedlého cikánského obyvatelstva a upravoval vydávání cikánských legitimací a kočovnických licencí (kočovnických živnostenských listů). Československý zákon byl inspirován francouzským zákonem o kočovnících z roku 1912 a bavorským zákonem „o cikánech a zahalečích“ z roku 1926. Tento zákon se ale netýkal ani tak etnických Romů, jako spíše osob s tuláckým způsobem života; postihováni byli dle něj „nejen Cikáni z místa na místo se toulající, nýbrž i jiní tuláci po cikánsku žijící, a to v obojím případě i tehdy, mají-li po část roku – hlavně v zimě – stálé bydliště“ (§ 1).\n\n14. prosince 1937 vydal říšský vůdce SS a šéf německé policie Heinrich Himmler výnos o preventivním potírání zločinnosti, který mezi asociály jmenoval cikány, cikánské míšence a cikánským způsobem kočující osoby, které řádně nepracovaly a prováděly trestnou činnost. V červenci 1938 začali být Romové v Říši hromadně vězněni a deportování do koncentračních táborů. 8. prosince 1938 vydal říšský vůdce SS a šéf německé policie Výnos o potírání cikánského zlořádu, který nařídil podchycení všech Romů, romských míšenců a romským způsobem kočujících osob. V říjnu 1939 provedla říšská kriminální policie soupis všech Romů starších 6 let a zakázala jim volný pohyb. 10. července 1942 vydal obdobné nařízení o soupisu Romů i velitel protektorátní neuniformované policie. Dosavadní kárné pracovní tábory byly změněny na romské sběrné tábory.\n\nKrátce po válce se počet Romů v českých zemích odhadoval mezi 600 až 1000 osobami. První oficiální poválečný soupis cikánské národnosti z roku 1947 však již hovoří o 101 190 lidech romského etnika na území celého Československa, z toho 16 752 připadalo na české země a 84 438 na Slovensko. Prudký nárůst romské populace v české části Československa byl zapříčiněn masovou migrací z bezútěšného prostředí romských osad na území Slovenska a potřebou dosídlit české pohraničí po odsunu Sudetských Němců. Většina Romů ale nechávala své příbuzenstvo na Slovensku, zasílala jim peníze a příležitostně je navštěvovala.\n\nV říjnu roku 1958 nabyl platnost zákon č. 74 o „trvalém usídlení kočujících osob“. V paragrafu 1 se hovoří o tom, že „Národní výbory poskytují osobám, které vedou kočovný způsob života, všestrannou pomoc, aby mohly přejít k usedlému způsobu života; zejména jsou povinny těmto osobám pomáhat při opatřování vhodného zaměstnání a ubytování a působit vhodnými výchovnými prostředky soustavně k tomu, aby se stali řádnými pracujícími občany“. Třetí paragraf vyjmenovává sankce: „Kdo setrvá při kočovném způsobu života, přestože mu byla poskytnuta pomoc k trvalému usídlení, bude potrestán pro trestný čin odnětím svobody na 6 měsíců až 3 léta.“\n\nAčkoliv zákon byl formulován obecně vůči všem osobám bez trvalého bydliště, byl používán a často zneužíván zejména proti romskému etniku. Často byla úřední „pomoc“ vnucena Romům, kteří byli v Čechách a na Moravě za prací a své trvalé bydliště měli v některé východoslovenské osadě. Byli přinuceni se s celou svou rodinou přestěhovat do místa výkonu svého zaměstnání.\n\nJak píše Rudolf Dzurko ve své vzpomínkové knize: „V roce 1959 udělali komunisti oficiální soupis kočujících cikánů a já jsem do toho taky tenkrát spadnul, i když jsem nekočoval a ani nikdy jsem neseděl v cikánským voze s plachtou. Koho tenkrát chytli na ulici, toho sebrali a odvedli na národní výbor. Slibovali, že budou dávat cikánům nový byty. Brali nám otisky prstů, fotografovali nás jako zločince a do občanky jsme dostali razítko: Vzati do celostátní evidence.\"\n\nJ. Červeňák zase uvedl: „Jedenkrát jsme dostali policejní přípis, že za námi v určitý den přijedou na statek a že nemáme nikam chodit. (...) Posadili nás a pak jednoho po druhém volali dovnitř. Namáčeli nám prsty do jakési barvy a dělali nám otisky na papír. Nikdo nám nevysvětlil, proč to s náma provádějí. Vzali si od nás občanky (...) a zapsali: „Byl vzat do cikánského soupisu“.\n\nV případě opravdu kočovných Romů, ponejvíce těch olašských, probíhalo usazování radikálními metodami, policie během nočních razií prořezávala kola maringotkám, a odváděla nebo střílela koně. Během šedesátých let drtivá většina Romů podlehla tlakům a usadila se v přidělených bytech. V časopise Demografie z roku 1962 vyšel článek o tom, že „Otázkou není, zda cikáni tvoří národ (...) otázkou je, jak je asimilovat.“\n\n„Cikánská otázka“ pronikla také do budovatelské literatury. V knize \"Děti kapitána Kohla\" se cikáni sbližují s policejními důstojníky, od kterých se učí „pravým hodnotám“ a civilizovanosti.\nV roce 1965 byl usnesením ÚV KSČ a vlády Československa zřízen Vládní výbor pro cikánské obyvatelstvo, jehož hlavním úkolem byla tzv. politika odsunu a rozptylu. To znamenalo zapojit do pracovního procesu všechno Romy, zničit jejich osady a populaci rovnoměrně rozptýlit po celém Československu, přičemž byl kladen důraz na to, aby jejich koncentrace nikde nepřesáhla pět procent. Tradiční romské velkorodiny tak byly naprosto rozvráceny a romští jedinci si často ani nemohli vybrat, do které části Československa jít – byli bez konzultací přemístěni.\nS příchodem Pražského jara v roce 1968 došlo k emancipaci romského hnutí, přičemž v listopadu schválilo ministerstvo vnitra stanovy celorepublikového Svazu Cikánů-Romů, jehož hlavní činností byl boj za uznání romského etnika jako oficiální státní menšiny. V roce 1973 byl Svaz donucen svou činnost ukončit, aniž by svého hlavního cíle dosáhl.\n\nV roce 1970 byla politika odsunu a rozptylu odvolána na území ČSR, na území SSR se tak stalo o dva roky později. Usnesením vlády byla přijata koncepce společensko-kulturní integrace. Přes vstřícný název této koncepce Romové začali být de facto segregováni.\n\nCharta 77 snahu vládních struktur reflektovala v jednom svém dokumentu: „Takzvaná řešení cikánské otázky se převážně omezují na represivní opatření, která mají často ráz celostátních kampaní, o nichž se většinová populace nedozví“.\n\nRomové začali být odsouváni do ghett na okrajích měst (např. sídliště Chanov, kde byly koncentrováni Romové z Mostu.) Romské děti byly na základě tendenčních testů přesouvány do zvláštních škol a zároveň ve velkém rozsahu odebírány rodinám do dětských domovů. Vyhlášky ministerstva zdravotnictví pak umožnily sterilizaci romských žen bez jejich souhlasu a vědomí.\n\nPodobný přístup přetrvával i v osmdesátých letech. Přístup státu se však stal nekonzistentním. Romové stále nebyli registrovanou státní menšinou, avšak policie a místní národní výbory si jejich etnicitu poznamenávali. Rozhodující přitom nebyla sebeidentifikace zúčastněného, ale názor zapisujícího.\n\nPo pádu komunistických režimů se vyhrotil kontrast mezi částmi společnosti vyžadujícími tvrdší represi a kritizujícími neúčinnost sociálního systému a jeho zneužívání ze strany Romů a částmi společnosti usilujícími o integraci Romů a kompenzaci jejich sociálního znevýhodnění. Jako cesta k řešení začalo být vedle asimilace a dorovnávání šancí považováno také kultivování specifické romské identity a kultury; tyto snahy však měly omezený dopad a nestačily čelit prohlubování problémů ve společnosti.\n\nNa přelomu 20. a 21. století začaly zájem Romů přitahovat například Spojené království a Kanada. Zpočátku některým motivovaným Romům umožnily tyto země úspěšnou asimilaci, avšak pod náporem větších skupin, které začaly neúměrně zatěžovat štědré sociální systémy těchto zemí, se tyto státy začaly dalšímu přílivu romských přistěhovalců z Česka bránit. Etnické souvislosti těchto opatření však kvůli politické korektnosti nemohou být oficiálně přiznávány, byť fakticky mohou hrát roli například v metodice rozhodování o žádostech o víza. Kvůli hromadným exodům českých Romů do Kanady obnovila Kanada v červenci 2009 pro Českou republiku všeobecnou vízovou povinnost, podobně dlouhodobě přistupuje Kanada i k Bulharsku a Rumunsku.\n\nMedializován byl v letech 1998–2000 například spor o zděný plot, který měl oddělovat holobyty u Matiční ulice v Ústí nad Labem od běžné obytné zástavby na druhé straně ulice. Po dlouhá léta se táhne politický spor o budoucnost vepřína v Letech u Písku, který se nachází v blízkosti někdejšího českého internačního tábora pro Romy z doby nacismu. Mezi typické představitele protiromských extremistických uskupení patří zakázaná Dělnická strana, jejíž demonstrace v Litvínově a následný pokus proniknout na sídliště Janov ukončil policejní zásah.\n\nV dubnu 2009 provedla skupina neonacistů žhářský útok na dům ve Vítkově, obydlený romskou rodinou. Následkem útoku byli popáleni tři lidé; nejvážněji byla popálena dvouletá holčička.\n\nZ výzkumu organizace CVVM v roce 2019 vyplynulo, že vztah Romů a Čechů je v současnosti nejlepší za posledních 20 let. Pozitivně soužití Čechů a Romů dotazníku vnímalo 23 % lidí, což je historicky nejlepší výsledek. Za příčinu toho se považuje větší zájem médií, která se romské problematice věnují. Podle některých se na tom podepsal i populární seriál Most! odvysílaný na začátku roku 2019 Českou televizí, jenž se kolem romské tematiky točil. Nadále mají problematický vliv na vnímání Romů politikové, například prezident Miloš Zeman v roce 2018 pronesl: „\"Rozhodně nejsem přítelem komunismu, ale za komunismu Romové museli pracovat\".\"\n\nAž 57 % Romů žijících v Česku a nacházejících se v produktivním věku bylo v roce 2009 nezaměstnaných. To bylo způsobeno zejména jejich nízkou kvalifikací a s ní spojeným odmítáním, často také neochotou zaměstnavatelů přijímat je do pracovního poměru. Dalším důvodem bylo také nevhodné nastavení sociálního systému, neboť pro některé lidí je výhodnější pobírat sociální dávky než pracovat. Nezaměstnanost a chudoba části romské populace vede k vytváření romských ghett a zvýšené kriminalitě. Mnoho Romů se stávalo obětí lichvy.\n\nProblémy mezi Romy a většinovou populací byly zjištěny dotazníkovým průzkumem mezi romskými poradci a asistenty. Tento průzkum byl proveden Institutem pro kriminologii a sociální prevenci Ministerstva spravedlnosti České republiky. Zjištěné problémy byly rozděleny do následujících skupin:\n\n\nDůsledkem problémů soužití s Romy je mj. i silně protiromské naladění velké části českého obyvatelstva. To vyúsťuje i v protiromské pochody, které ale bývají odsuzovány za nacistický charakter. Pokud se z domu činžovního vystěhují Romové, získávají byty v něm výrazně na ceně. Romy za sousedy nechce většina obyvatel České republiky. Jednotlivé průzkumy se liší, ale Romy za sousedy nechce cca 75–80 % lidí. Za zcela nepřijatelné by to pokládalo 40 procent dotázaných, dalších 26 procent by to neslo těžce a 24 procentům by to nebylo příjemné.\n\nJosef Wolf ve své knize z roku 2000 uvádí, že až 30 % Romů v České republice je negramotných. Jen 4 % mají dokončené středoškolské vzdělání. Romské děti jsou častěji než děti většinové populace umísťovány do praktických základních škol (jde o bývalé zvláštní školy). Např. v 60. letech 20. století bylo v Praze-Nuslích prakticky 100 % romských dětí zařazeno do zvláštní školy. Odhady počtu romských dětí na základních školách praktických se liší. Pohybují se však v rozmezí cca 30 až 80 % z romských žáků. Podle výzkumu kanceláře ombudsmana je ve speciálních školách 32–35 % romských žáků.\n\nTento stav byl opakovaně kritizován ze strany organizací jako Český helsinský výbor či Amnesty International a označován za segregační. Ve svém rozsudku se proti této praxi vyslovil i Evropský soud pro lidská práva (jeho prvoinstanční rozhodnutí bylo však opačné).\n\nVysvětlení vysokého počtu Romů na zvláštních školách jsou různá. Některá hovoří o jazykové bariéře, hodnotovém systému a sociálně-kulturním handicapu. Jiné vysvětlení nabízí například psycholog Petr Bakalář, který jako příčinu tohoto stavu uvádí nižší geneticky vrozenou inteligenci Romů oproti většinové populaci. Ze strany některých autorů a sdružení je teze o tom, že mají základní školy praktické segregační charakter, odmítána. Poukazují zejména na skutečnost, že do nich nemůže být žák zařazen bez souhlasu svého zákonného zástupce.\n\nV současnosti policie nevede evidenci trestných činů a přestupků, ve které by sledovala etnický původ pachatelů. Podle československých údajů z roku 1992 byl podíl Romů na trestné činnosti v ČR 16 %, tj. třikrát až pětkrát vyšší než jejich podíl v populaci, pokud se přihlédne k věku pachatelů (nejčastěji do 30 let), v absolutním srovnání byl podíl Romů zhruba osmkrát vyšší. Říčan (1998) uvádí, že 20–30 % ekonomicky aktivní romské populace získává prostředky k obživě nelegálně (prostitucí, překupnictvím a jinou majetkovou trestnou činností). Podíl recidivistů je u Romů vyšší. Podle Říčana se Romové dopouštějí velkého množství trestných činů a přestupků, jež se nestíhají pro liknavost policie a mezery v zákonech řešit. Na počátku 90. let byly pro Romy charakteristické následující typy trestné činnosti: mravnostní (podíl na celkové kriminalitě v ČSFR 25 %, ČR 20 %), násilná (ČSFR 17 %, ČR 13 %), krádež vloupáním (ČSFR 27 %, ČR 22 %) a krádež prostá (ČSFR 24 %, ČR 19 %).\n\nKvůli nedostatku písemných pramenů není zcela jasné, jak vypadala religiozita Romů v dřívější době. Již brzy po příchodu do Evropy se Romové hlásili k náboženství majoritní společnosti, tedy ke křesťanství, zároveň si uchovávali určité vlastní náboženské představy a praktiky. Jedná se například o revenantismus (vracení se mrtvých, tzv. mulů), osobitá funkce kleteb a přísah, mimořádný význam obrazů a soch světců nebo představy o výsadním právu Romů dostat se po smrti do nebe. Mnohé tyto démonologické či magické představy ale nemusí být nutně specificky romské, mohly vycházet i z dřívější venkovské lidové zbožnosti majoritních obyvatel.\n\nV posledních dvaceti letech probíhá mezi Romy v České republice a na Slovensku výrazná evangelizační vlna nových náboženských hnutí (Letniční hnutí, Slovo života, Svědkové Jehovovi) a dalších tradičních církví.\n\nOd roku 2005 se Romům v oblasti Frýdlantského výběžku ne severu České republiky věnuje Jednota bratrská, která pro ně v roce 2011 založila samostatný sbor nazvaný \"Nevo Dživipen\", což v překladu z romštiny znamená „Nový život“.\n\nMezi české romské osobnosti patří například:\n\n\n\n"}
{"id": "691261", "url": "https://cs.wikipedia.org/wiki?curid=691261", "title": "Světový den IPv6", "text": "Světový den IPv6\n\nSvětový den IPv6 je událost podporovaná a organizovaná společností Internet Society a některými velkými poskytovateli internetové obsahu, jejímž smyslem je otestovat veřejné nasazení protokolu IPv6, který je plánovaný jako nástupce v současnosti dominantního IPv4. Proběhla 8. června 2011 od půlnoci do půlnoci UTC. \n\n"}
{"id": "691263", "url": "https://cs.wikipedia.org/wiki?curid=691263", "title": "Thomas Menamparampil", "text": "Thomas Menamparampil\n\nThomas Menamparampil SDB (* 22. října 1936, Palai) je indický římskokatolický kněz a od roku 1995 arcibiskup v Guwahati. Narodil se ve městě Palai v indickém spolkovém státě Kérala. V roce 1981 se stal biskupem v ásámském Dibrugarh, jímž zůstal až do roku 1992, kdy byl ustanoven biskupem nově zřízené diecéze Guwahati (rovněž ve spolkovém státě Ásám). Ta byla v roce 1995 povýšena na arcidiecézi a Menamparampil se stal jejím prvním arcibiskupem.\n\nV roce 2011 byl pro své zásluhy při urovnávání etnických konfliktů v severovýchodní Indii navržen na Nobelovu cenu míru.\n"}
{"id": "691264", "url": "https://cs.wikipedia.org/wiki?curid=691264", "title": "Velmistři Řádu svatého Lazara", "text": "Velmistři Řádu svatého Lazara\n\nV čele rytířského Řádu svatého Lazara stál vždy velmistr, buď volený doživotně Generální kapitulou nebo jmenovaný králem Francie. Z tohoto pravidla lze uvést následující výjimky:\n\n\n\n\n\n\n\n\n\n\n\n\n"}
{"id": "691271", "url": "https://cs.wikipedia.org/wiki?curid=691271", "title": "Rozum (rozcestník)", "text": "Rozum (rozcestník)\n\nRozum může označovat:\n\n\n\n"}
{"id": "691274", "url": "https://cs.wikipedia.org/wiki?curid=691274", "title": "Newcastle North Stars", "text": "Newcastle North Stars\n\nNewcastle North Stars je australský klub ledního hokeje, který hraje australskou nejvyšší hokejovou soutěž - AIHL. Jedná se o poloprofesionální klub.\n\nPůsobí ve Warners Bay, což je předměstí Lake Macquarie, které je vzdáleno asi 15 km od města Newcastle ve státě Nový Jižní Wales. Domácím arénou je Hunter Ice Skating Stadium.\n\nKlub byl založen v roce 1981, jeho předchůdcem byli Newcastle Red Wings. Začátkem osmdesátých let však bylo uzavřeno původní kluziště v Newcastlu a hrál se jen inline hokej. Část hráčů se přesunula do Sydney, někteří ukončili kariéru. Lední hokej se začal v oblasti Newcastlu hrát opět až v roce 2000, kdy byl otevřen nový stadión v Lake Macquarie. V australské lize působí klub od roku 2002. Jde o historicky nejúspěšnější tým v lize, celkem čtyřikrát získal australský titul a tím i Goodall Cup.\n\n"}
{"id": "691277", "url": "https://cs.wikipedia.org/wiki?curid=691277", "title": "The Luyas", "text": "The Luyas\n\nThe Luyas je americko-kanadská hudební skupina pocházející z Montrealu. Kapelu založili v roce 2006 manželé Jessie Stein, Pietro Amato (Arcade Fire) a Stefan Schneider (Bell Orchestra).\n\n\n\n\n"}
{"id": "691291", "url": "https://cs.wikipedia.org/wiki?curid=691291", "title": "Okres Pécsvárad", "text": "Okres Pécsvárad\n\nOkres Pécsvárad ( ) je okres v jižním Maďarsku v župě Baranya. Jeho správním centrem je město Pécsvárad.\n\nV okrese se nachází celkem 17 měst a obcí.\n\nMěsta\n\nObce\n"}
{"id": "691298", "url": "https://cs.wikipedia.org/wiki?curid=691298", "title": "Pickett County", "text": "Pickett County\n\nPickett County je okres amerického státu Tennessee založený v roce 1879. Správním střediskem je město Byrdstown. Leží u hranic se státem Kentucky.\n\n"}
{"id": "691300", "url": "https://cs.wikipedia.org/wiki?curid=691300", "title": "William B. Post", "text": "William B. Post\n\nWilliam Boyd Post (26. prosince 1857 New York City – 12. června 1921 Fryeburg, Maine) byl americký průkopník výtvarné fotografie. Je považován za jednoho z raných piktorialistů.\n\nByl jedním z prvních fotografů v Americe, kteří se zaměřili na fotografování jako uměleckou formu vyjádření.\n\nNarodil se v New Yorku, ale nakonec se usadil v Maine. Tam se do hloubky věnoval krajině, což se odrazilo v jeho fotografické tvorbě. Pomocí změkčující techniky zhotovil řadu platinotisků rozkvetlých jabloní, luk a polí během sklizně, scény s lekníny, scény se sněhem a podobně. Jeho práce jsou ceněny obzvláště za bohaté tóny, rozjímavý charakter a jemnou citlivost.\n\nByl členem spolku Camera Club of New York a publikoval v jejich časopisu \"Camera Notes\". Jeho díla obdivoval a uznával Alfred Stieglitz, se kterým spoluzaložil slavný klub \"Fotosecese\" v roce 1903.\n\nJeho díla jsou ve sbírkách v Minneapoliského institutu umění, amerického Art Muzea ve Washingtonu a v J. Paul Getty Museu v Los Angeles.\n\n\n"}
{"id": "691310", "url": "https://cs.wikipedia.org/wiki?curid=691310", "title": "Prague (Oklahoma)", "text": "Prague (Oklahoma)\n\nPrague je město v okrese Lincoln v centrální části amerického státu Oklahoma. V roce 2000 mělo 2138 obyvatel. Rozloha je 4,6 km², vše z toho souš.\n\nPrague byl založen českými přistěhovalci, kteří město pojmenovali po Praze. Každou první květnovou sobotu se zde koná \"Kolache Festival\", při kterém se oslavuje kultura přivezená ze staré vlasti. Více se o městu můžete dozvědět v Pragueském historickém muzeu na Jim Thorpe Boulevard. Jim Thorpe je olympijský vítěz a tedy nejslavnější obyvatel města. Díky katolickému charakteru města je Prague domovem turisticky populární Národní svatyně Jezulátka.\n\nV roce 2013 zde došlo k zemětřesení stupně 5,7 Richterovy stupnice. Obešlo se bez obětí na životech (pouze 2 ranění), ale poškodilo značnou část infrastruktury města a zcela zničilo 14 domů. Příčina zemětřesení nebyla dosud jednoznačně určena. Oklahomská geologická služba oznámila, že zemětřesení bylo způsobené přirozenými geologickými příčinami. Seismoložka Katie Karanen z Oklahomské univerzity označila za příčinu zemětřesení těžbu ropy metodou hydraulického štěpení (tzv. frakování) z nedalekého ložiska.\n\nPodle sčítání lidu z roku 2000 zde žilo 2138 obyvatel, 567 rodin a bylo zde 864 domácností. Celkový počet domů 177. Hustota osídlení byla 464,8 ob./km².\nRasové rozdělení bylo následující:\nHispánců bez ohledu na rasu bylo 1,12 % populace.\nZ celkového počtu 864 domácností jich 31,9 % mělo dítě mladší 18 let, 49,9 % byly páry žijící spolu, 11,6 % domácností bylo s ženskou hlavou rodiny bez přítomnosti manžela a 34,3 % domácností nebylo obýváno rodinami. 30,9 % všech domácností tvořili jednotlivci a 17,0 % lidé starší 65 let, kteří žili sami. Na průměrnou domácnost vycházelo 2,34 členů a na průměrnou rodinu 2,91 členů. 25,3 % populace mělo méně než 18 let, 55,3 % bylo ve věku 18-64, 19,4 % bylo 65 let a více. Průměrný věk 39 let.\n\n"}
{"id": "691314", "url": "https://cs.wikipedia.org/wiki?curid=691314", "title": "Okres Pécs", "text": "Okres Pécs\n\nOkres Pécs ( ) je okres v jižním Maďarsku v župě Baranya. Jeho správním centrem je město Pécs.\n\nV okrese se nachází celkem 40 měst a obcí.\n\nMěsta\n\nObce\n"}
{"id": "691318", "url": "https://cs.wikipedia.org/wiki?curid=691318", "title": "Akumulační kamna", "text": "Akumulační kamna\n\nElektrická akumulační kamna jsou zvláštní typ elektrického topného tělesa akumulujícího tepelnou energii v době výhodné ceny elektřiny (nízký tarif nočního proudu), aby mohla být využita později.\n\nZákladem zařízení jsou topné články umístěné v materiálu akumulujícím teplo. Původně šamotové, nyní feolitové cihly se nahřívají (nabíjejí) a pak dlouho vydávají sálavé teplo. Někdy se akumulační kamna vybavují ventilátorem, který urychluje předání tepla. Kvůli nízké povrchové teplotě zde může být instalována další izolace, např. vermikulitem a skelnou vatou. Teplotu řídí termostat.\n\nV porovnání s přímotopy a elektrokotly mají akumulační kamna vyšší pořizovací náklady a nevyhovující regulaci. Akumulační kamna jsou též těžká (100–500 kg podle velikosti), velká a mnohdy překračují možné zatížení na m² plochy. Dalším důvodem pro častější užití přímotopů a elektrokotlů je nastavení cen u distributorů energie.\n"}
{"id": "691321", "url": "https://cs.wikipedia.org/wiki?curid=691321", "title": "Listennn... the Album", "text": "Listennn... the Album\n\nListennn... the Album je debutové hudební album DJ Khaleda, vydané v roce 2006. Album debutovalo v první dvacítce Billboard 200.\n\nDj Khaled je zodpovědný za produkci tří skladeb: \"Intro\", \"Problem\" feat. Beanie Sigel a Jadakiss a \"Where You At\" feat. Freeway a The Clipse. Zbytek produkovali jiní producenti. Na albu se objevili hosti jako Fat Joe, Young Jeezy, Kanye West, Bun B, Trick Daddy, Rick Ross, Lil Wayne, Birdman, Juelz Santana, Slim Thug, Krayzie Bone, Chamillionaire, Trina, Twista, Freeway, T.I., John Legend, Akon, Jadakiss, Beanie Sigel, Styles P, Dre, Paul Wall, Pitbull a Brisco. Album debutovalo už na čísle # 12, v prvním týdnu se prodalo 44 000 kopií. Celkem se prodalo přes 230 000 kopií.\n\nPrvním oficiálním singlem byl track s názvem \"Holla at Me\", feat. Lil Wayne, Paul Wall, Fat Joe, Rick Ross a Pitbull. Druhý singl se jmenoval \"Grammy Family\", featuring Kanye West, John Legend a Consequence. Třetí oficiální singl byl \"Born-N-Raised\" feat. Trick Daddy, Pitbull a Rick Ross. Tento track má na albu \"El Mariel\" i rapper Pitbull.\n\n"}
{"id": "691323", "url": "https://cs.wikipedia.org/wiki?curid=691323", "title": "Gavin McCann", "text": "Gavin McCann\n\nGavin Peter McCann (* 10. ledna 1978, Blackpool) je bývalý anglický fotbalista. Hrál na postu středního záložníka. Během své kariéry působil v anglických klubech Evertonu, Sunderlandu, Aston Ville či Boltonu. V roce 2001 si připsal jediný start za anglickou reprezentaci. Kariéru ukončil v roce 2011.\n\nFotbalově vyrůstal v Evertonu, ten s ním podepsal i profesionální smlouvu a zde absolvoval 10 ligových startů. V roce 1998 se přesunul do Sunderlandu, se kterým s 105 body na kontě vyhrál anglickou Division One a postoupil do Premiership.\n\nS Aston Villou podepsal během roku 2003. Zde ho trápila četná zranění. V roce 2007 již neměl jistou základní sestavu a tak se rozhodl vyměnit prostředí.\n\nV roce 2008 podepsal pětiletou smlouvu s Boltonem. První gól si připsal proti Crvene Zvezdě ve skupině Poháru UEFA. Gól vstřelil i v osmifinále proti Sportingu CP, kde Bolton vypadl. Celkem si připsal za Bolton 75 startů.\n\nPoslední zápas odehrál v lednu 2010, poté ho trápila vleklá zranění, až po sezóně 2010–11 ukončil kariéru. Nyní se McCann věnuje v Boltonu mládeži.\n\n28. února 2001 si připsal jeden start v přátelském utkání ve Villa Parku proti Španělsku za anglickou reprezentaci, kdy Anglie zvítězila 3:0. Odehrál v něm 2. poločas.\n"}
{"id": "691333", "url": "https://cs.wikipedia.org/wiki?curid=691333", "title": "We the Best", "text": "We the Best\n\nWe the Best je druhé studiové hudební album člena skupiny Terror Squad, DJ Khaleda. Album vyšlo 12. června 2007.\n\nAlbum debutovalo na čísle #8 na prodejním žebříčku Billboard 200. V prvním týdnu se ho prodalo 79 000 kopií. Do ledna 2008 se prodalo 440 000 kopií. Jako hosti se na albu objevili Fat Joe, Rick Ross, Lil Wayne, Birdman, T.I., Akon, Bone Thugs-n-Harmony, T-Pain, Dre, Game, Trick Daddy, Young Jeezy, Plies, Juelz Santana, Jadakiss, Ja Rule, Styles P, Trina, Flo Rida, Paul Wall, Bun B a C-Ride.\n\n"}
{"id": "691336", "url": "https://cs.wikipedia.org/wiki?curid=691336", "title": "Calico Jack", "text": "Calico Jack\n\nJack Rackham, také známý jako Calico Jack, (21. prosince 1682, Bristol, Anglie – 18. listopadu 1720, Port Royal, Jamajka) byl anglický pirátský kapitán, který působil na Bahamách a na Kubě v letech 1718–1720 ke konci zlatého věku pirátů. V říjnu 1720 byl dopaden lovcem pirátů Jonathanem Barnetem, spolu s posádkou souzen ve Spanish Townu na Jamajce a odsouzen k smrti. Dne 18. listopadu byl oběšen v Port Royal.\n\nJeho přezdívka byla odvozena od tkaniny kaliko, jež rád nosil. Je mu též připisováno autorství charakteristického pirátského motivu černé vlajky s lebkou, takzvaného Jolly Roger. V posádce měl jediné dvě ženy, které kdy působily jako pirátky: Anne Bonny, jež byla zároveň jeho milenkou, a Mary Readovou. \n\nRackham se narodil v roce 1682 v Anglii a o jeho mládí neexistují další záznamy. První písemná zmínka o Rackhamovi pochází z roku 1718, kdy působil jako důstojník na lodi \"Ranger\" pod kapitánem Charlesem Vanem. Jeho základnou byl nechvalně proslulý pirátský přístav New Providence na Bahamách,\n\nNejčastějším cílem pirátů pod Rackhamovým velením byly menší lodě v pobřežních vodách, za oběť jim padlo také několik větších lodí v souostroví Západní Indie a u Bermudských ostrovů. Jedním z přepadených plavidel byla i jamajská loď \"Kingston\", z níž následně Rackham učinil svou vlajkovou loď. Útok na \"Kingston\" však proběhl na dohled od přístavu Port Royal a za Rackhamem byli okradenými obchodníky vysláni lovci pirátů. Dostihli jej v únoru roku 1719, když \"Kingston\" kotvil u ostrova Isla de los Pinos nedaleko Kuby. Rackham byl nucen ukrýt se ve vnitrozemí a přišel o svou vlajkovou loď i kořist.\nO Rackhamově další kariéře píše Charles Johnson ve své knize \"A General History of the Robberies and Murders of the most notorious Pyrates\" z roku 1724. Podle ní Rackhamova posádka prováděla opravy na svém plavidle zakotveném na Kubě, když k přístavišti připlula španělská válečná loď spolu se zajatou anglickou šalupou. Kvůli odlivu nemohli Španělé do přístavu vplout, zakotvili tedy před ním a vyčkávali. Avšak Rackham se svými muži v noci přepadl anglickou loď a přemohl její španělskou stráž. Když pak ráno válečná loď zahájila palbu na Rackhamovo původní plavidlo, piráti odpluli v nově ukořistěné lodi.\n\nNásledně Rackham zamířil do bahamského přístavu Nassau, aby využil Brity nabízenou amnestii a stal se korzárem ve službách britského guvernéra Woodese Rogerse. Ten byl na Bahamy vyslán, aby skoncoval s útoky pirátů na britské lodě v oblasti. Rackham prohlásil, že ho i s posádkou k pirátství donutil bývalý kapitán Charles Vane, jehož byl guvernér Rogers zapřísáhlým nepřítelem. Zřejmě i proto se Rogers rozhodl Rackhamovi uvěřit a udělit v rámci vyhlášené amnestie milost. Počestný způsob života však Rackhamovi ani jeho posádce dlouho nevydržel.\n\nNa Bahamách začal Rackhamův milostný vztah s Anne Bonny. Ta byla manželkou Jamese Bonnyho, námořníka pod Rogersovým velením. James se o jejich vztahu dozvěděl a informoval o něm guvernéra, jenž Anne za cizoložství nařídil zbičovat. Rackham Jamesovi nabídl za jeho manželku peníze, sama Anne však toto gesto odmítla, neboť prý nechtěla být prodána jako zvíře. Rackham s Anne a novou posádkou poté ukradli další loď a z Nassau utekli, čímž Rackham porušil podmínky udelěné milosti. Následující dva měsíce přepadávali v Karibiku další pirátské lodě a zároveň verbovali jejich posádky do své flotily. Tehdy také Anne otěhotněla a vrátila se na Kubu.\n\nV září 1720 bahamský guvernér Rogers prohlásil Rackhama za piráta a následující měsíc vydal příkaz k jeho zatčení. V té době Rackham přepadával rybářské lodě u severního pobřeží Jamajky, kde jej ještě v říjnu dopadl lovec pirátů Jonathan Barnet. Rackham při své plavbě údajně potkal menší pirátskou loď a obě posádky byly po prohýřené noci ještě pod vlivem alkoholu, když na ně u Bry Harbour Bay Barnet zaútočil. Zajal Rackhamovu loď i s celou posádkou a odvezl je do Spanish Townu, kde byli odsouzeni k smrti oběšením. 18. listopadu 1720 byl Rackham popraven a jeho ostatky vystaveny jako varování na malém ostrově v přístavu Port Royal.\n\nDeset dní po Rackhamově popravě začal soud s Anne Bonny a Mary Readovou. Během něj obě tvrdily, že jsou těhotné. Neboť tehdejší zákony neumožňovaly popravu těhotné ženy, bylo vykonání rozsudku odloženo. Mary zemřela v dubnu následujícího roku, pravděpodobně na horečku vyvolanou porodem. O osudu Anne se nedochovaly žádné záznamy.\n\nDalší členové posádky, George Fetherston, Richard Corner, John Davis a John Howell, byli popraveni spolu s Rackhamem v Port Royal. Patrick Carty, Thomas Earl, James Dobbin a Noah Harwood byli popraveni o den později v Kingstonu.\n\nUž následující den po soudu s Rackhamem byli k smrti odsouzeni bývalí členové jeho posádky John \"Old Dad the Cooper\", \"Fenis\" Fenwick a Thomas Bourn (alias Brown) za účast na vzpouře nedaleko Hispanioly v polovině června 1720.\n\nDevatero pirátů, jenž slavilo s Rackhamem v době jeho dopadení (John Eaton, Edward Warner, Thomas Baker, Thomas Quick, John Cole, Benjamin Palmer, Walter Rouse, John Hanson, a John Howard), bylo odsouzeno 24. ledna 1721. 17. února byli v Port Royal oběšeni John Eaton, Thomas Quick a Thomas Baker, druhý den byli v Kingstonu popraveni John Cole, John Howard a Benjamin Palmer. Osud zbývajících tří je neznámý.\n\nV televizním seriálu \"Black Sails\" stanice Starz ztvárnil Rackhama Toby Schmitz. Rackham také vystupuje v titulu \"\" z herní série \"Assassin's Creed\" od společnosti Ubisoft.\n"}
{"id": "691341", "url": "https://cs.wikipedia.org/wiki?curid=691341", "title": "PZL Kania", "text": "PZL Kania\n\nPZL Kania ( ) je lehký dvoumotorový víceúčelový vrtulník s třílistým nosným a dvoulistým tlačným vyrovnávacím rotorem. Jedná se o nástupce sovětského vrtulníku Mil Mi-2. Model Kania byl vyvinut a vyráběn polskou společností PZL-Świdnik.\n\nV roce 1964 byla podepsána dohoda mezi Polskem a Sovětským svazem o výrobě lehkého sovětského vrtulníku Mil Mi-2 v polském závodě PZL-Świdnik. I přesto, že se jednalo o vrtulník vyvinutý v Sovětském svazu, byl vyráběn výhradně v Polsku. Vývoj moderznizované verze Mi-2 započal v roce 1977. Společnost PZL-Świdnik se rozhodla vyvinout ve spolupráci s americkým výrobcem leteckých motorů, společností Allison, nový vrtulník, který bude vycházet z Mi-2, ale bude určen pro export na západní trhy. S tím souvisely úpravy Mi-2. Nejdůležitějšími změnami byly nové výkonnější turbohřídelové motory Rolls-Royce Allison 250-C20B, každý o výkonu 313 kW, úpravy trupu, nové kompozitní listy rotoru a západní avionika. První prototyp využívající modifikovaný drak Mi-2 vzlétnul 3. června 1979. Zkoušky provedené v první polovině 80. let vedly k ceritifikaci vrtulníku 29. února 1986. Vrtulník byl vyroben pouze v počtu několika kusů, stejně jako modernizované verze Mi-2. Od roku 2006 se již nevyrábí.\n\nPrototyp vrtulníku s imatrikulací \"SP-SSC\" se v roce 1986 účastnil 5. mistrovství světa vrtulníků v Castle Ashby. Výroba započala rovněž v tomto roce. Vrtulník byl úspornější a nabízel vyšší výkon, a to i ve srovnání s některými západními vrtulníky. Měl být určen pro obměnu starších Mi-2 a rovněž prodáván na západním trhu. Kvůli problémům s certifikací se vrtulník nestal populární. Řada zemí také odmítala dovážet díly z východního bloku kvůli problémům s měnou. Do roku 2006 bylo postaveno pouze 14 kusů, včetně prototypů. Hlavním uživatelem je polská pohraniční stráž, která provozovala sedm strojů. Dva využívala i polská policie. V letech 1987-1990 létaly tři vrtulníky Kania v Sierra Leone. Čtyři se objevily i v Česku, kde byly nasazovány pro potřeby letecké záchranné služby, a jeden létal na Slovensku.\n\nV Česku se objevily od roku 1993 celkem čtyři vrtulníky Kania. Polský vrtulník PZL Kania (imatrikulace \"SP-SSE\") byl předváděn v Československu v roce 1992. Tento stroj si pronajala Letecká služba Federálního policejního sboru. Pod záštitou československého policejního letectva létal s imatrikulací \"B-3211\". Od 13. dubna 1992 byl prověřován na stanici letecké záchranné služby v Praze (Kryštof 01). Od 1. září 1992 do 1. srpna 1993 byl pro potřeby letecké záchranné služby nasazen trvale. Poté byl vyměněn za nový vrtulník střední váhové kategorie Bell 412 a vrátil se zpět výrobci. Odtamtud jej odkoupila slovenská společnost Bel-Air. Vrtulník se později dostal do služby společnosti ATE, kde létal pod imatrikulací \"OM-TFA\" a později byl vyřazen z provozu.\n\nKromě Letecké služby Federálního policejního sboru a Letecké služby Policie ČR (po roce 1993) létaly tři vrtulníky Kania ve službách soukromé společnosti Helicopter. Ta provozovala od roku 1995 do roku 2003 leteckou záchrannou službu na stanici Kryštof 13 v Hosíně u Českých Budějovic. V tomto období byly pro LZS nasazovány vrtulníky Kania (imatrikulace \"OK-WIM\", \"OK-VIL\", \"OK-MIK\"). Vrtulník s imatrikulací \"OK-WIM\" havaroval 30. září 1997 a do služby se již nevrátil. Stroj s imatrikulací \"OK-MIK\" byl v roce 2004 vrácen výrobci. Důvodem byla změna provozovatele letecké záchranné služby v Českých Budějovicích. Vrtulník tak již nebyl potřebný. V roce 2006 byl odprodán jinému soukromému dopravci také třetí vrtulník PZL Kania s imatrikulací \"OK-VIL\".\n\n\n\"Data podle: Jane's All The World's Aircraft 1988-89\"\n\n\n\n"}
{"id": "691350", "url": "https://cs.wikipedia.org/wiki?curid=691350", "title": "We Global", "text": "We Global\n\nWe Global je třetí studiové hudební album miamského DJ Khaleda, které vyšlo 16. září 2008.\n\nJe to poslední album u vydavatelství Koch Records. Na tomto CD hostují: Pooh Bear, Kanye West, T-Pain, Akon, Rick Ross, Plies, Lil Boosie, Ace Hood, Trick Daddy, Fabolous, Fat Joe, Lloyd, Flo Rida, Nas, Cool, The Game, Trey Songz, Ray J, Sean Paul, Missy Elliott, Busta Rhymes, Rock City, Bun B, Blood Raw, Brisco, Bali, Lil' Scrappy, Shawty Lo, The Dunk Ryders, Baby Cham, Birdman, Pitbull, Casely.\nAlba se prodalo v prvním týdnu 59 573 kopií. Do června 2009 se prodalo 294 000 kopií alba.\n\nPrvní singl \"Out Here Grindin\" unikl na internet 5. května 2008, v té verzi hostoval Lil Wayne a Young Jeezy. Tuto verzi má Young Jezzy na svém mixtapu, ale na albu se v tracku objevili Akon, Rick Ross, Plies, Lil Boosie, Ace Hood a Trick Daddy – tento singl debutoval na 38. místě Billboard 100.\n\nDruhý singl \"Go Hard\", featuring Kanye West a T-Pain debutoval na 69. místě Billboard 100.\n\n"}
{"id": "691351", "url": "https://cs.wikipedia.org/wiki?curid=691351", "title": "Schiedel", "text": "Schiedel\n\nSchiedel je mezinárodní dodavatel komínových systémů a větrání se sídlem ve Vídni v Rakousku. K roku 2011 byl považován za největšího výrobce komínových systému na světě. \n\n\nS 26 výrobními lokacemi (7 centrálních výrobních míst a 19 lokálních) v 26 zemích světa a s personálem čítajícím přibližně 1 500 zaměstnanců může firma Schiedel nabízet přístup ke svým výrobkům v rámci místního regionu zákazníkům po celém světě.\nV roce 2009 dosáhl \"'Schiedel\" ročního obratu přibližně 200 milionů eur. \n\nPodnik byl založen roku 1946 Friedrichem Schiedelem v Erbachu poblíž Ulmu v Německu. Od té doby prošla společnost mnoha změnami a několikrát změnila vlastníky. Roku 1967 byla založena skupina Schiedel, kterou převzal v roce 1990 BRAAS/Redland. V roce 1998 byla skupina Schiedel prodána společnosti Lafarge Roofing, významnému dodavateli střešních komponent. V roce 2006, po 15 letech růstu v Evropě, Schiedel začal expandovat do Severní Ameriky. \n\nDnes je Schiedel AG součástí mezinárodního koncernu Monier Group (dříve známý jako Lafarge), největšího výrobce stavebních materiálů pro šikmé střechy na světě, stejně jako inovativních střech, komínových a ventilačních systémů, působícího v 42 zemích na čtyřech kontinentech.\n\nPŘEHLED VÝROBKŮ PRO STAVBU NOVÝCH KOMÍNŮ\nPŘEHLED VÝROBKŮ PRO DODATEČNOU MONTÁŽ KOMÍNA\n\nPŘEHLED VÝROBKŮ PRO REKONSTRUKCE KOMÍNŮ\n\n\n"}
{"id": "691352", "url": "https://cs.wikipedia.org/wiki?curid=691352", "title": "Intercontinental Rally Challenge 2010", "text": "Intercontinental Rally Challenge 2010\n\nIntercontinental Rally Challenge 2010 je název šampionátu, který byl pořádán v roce 2010. Vítězem se stal Juho Hänninen s vozem Škoda Fabia S2000. Tým Škoda Motorsport vyhrál i mezi týmy.\n\n\n\n\n\n\n\n\n\n\n\n\n\n"}
{"id": "691358", "url": "https://cs.wikipedia.org/wiki?curid=691358", "title": "Územní prelatura", "text": "Územní prelatura\n\nÚzemní prelatura je forma územní jurisdikce katolické církve. Jedná se o územně vymezenou část církve, která nepatří k žádné diecézi a má jurisdikční samostatnost místní církve, tedy podobnou jako diecéze. V jejím čele stojí územní prelát, někdy nazývaný \"prelát nullius\" (z lat. \"nullius dioecesis\" nebo \"nullius dioeceseos\", tj. nepatřící k žádné diecézi). \n\nKodex kanonického práva z roku 1983 definuje územní prelaturu jako \"určitou územně ohraničenou část božího lidu, kterou vzhledem ke zvláštním okolnostem řídí prelát jako vlastní pastýř obdobně jako vlastní biskup\" (kán. 370). Územní prelát tedy má postavení podobné diecéznímu biskupovi. \nV současné době (červen 2011) existuje 46 územních prelatur: \n\nAsie\n\nEvropa\n\nLatinská Amerika\n\nBananal (Brazílie), São José de Alto Tocantins (Brazílie)\n\n\n"}
{"id": "691362", "url": "https://cs.wikipedia.org/wiki?curid=691362", "title": "Pavel Mahrer", "text": "Pavel Mahrer\n\nPavel Mahrer, německy Paul Mahrer, (23. května 1900 Teplice – 18. prosince 1985 New York) byl fotbalista, záložník židovského původu hrající v německých klubech v meziválečném Československu, československý reprezentant.\n\nByl účastníkem olympijských her v Paříži roku 1924. V československé reprezentaci odehrál v letech 1923–1926 šest utkání. Za amatérskou reprezentaci nastoupil v letech 1926–1928 ve 3 utkáních. V československé lize za pražský německý klub DFC Prag a za Teplitzer FK, nastoupil v 55 ligových utkáních a dal 1 gól.\n\nMahrer byl po okupaci českých zemí nacisty zavlečen do koncentračního tábora Terezín, kde se podílel na tzv. terezínské lize.\nPodle www.nemeckyfotbal.cz:\n\n\n"}
{"id": "691368", "url": "https://cs.wikipedia.org/wiki?curid=691368", "title": "Mathias Hain", "text": "Mathias Hain\n\nMathias Hain (* 31. prosince 1972, Goslar, NSR) je bývalý německý fotbalový brankář.\nCelkem 243 ligových utkání odchytal v německém týmu Arminia Bielefeld. Kariéru ukončil v červnu 2011. Naposledy působil v německém klubu FC St. Pauli, kde po ukončení kariéry začal trénovat brankáře.\n"}
{"id": "691371", "url": "https://cs.wikipedia.org/wiki?curid=691371", "title": "Histadrut ha-ovdim ha-le'umit", "text": "Histadrut ha-ovdim ha-le'umit\n\nHistadrut ha-ovdim ha-le'umit (: הסתדרות העובדים הלאומיתהאהל, doslova \"Národní federace pracujících\") je odborový svaz v Izraeli. \n\nByl založen v roce 1934 revizionistickým hnutím jako protiváha centristicky a levicově orientované odborové centrály Histadrut. K vzniku odborového svazu došlo v době zostřené rivality mezi revizionisty a levicí v tehdejší mandátní Palestině a v celém sionistickém hnutí, která se zostřila na 17. sionistickém kongresu. \n\nK roku 1964 měl 70 000 členů. Fungovala při něm mládežnická dělnická organizace No'ar oved le'umi a stavební podnik Sela. Spadalo pod něj 15 zemědělských vesnic zřízených organizací Miškej Cherut Betar. Histadrut ha-ovdim ha-le'umit provozoval také sociální služby a kulturní organizace. Kromě toho při něm fungovala druhá největší zdravotní pojišťovna v Izraeli Kupat cholim le'umit, s 180 000 klienty a 97 zdravotnickými zařízeními. V současnosti rovněž Histadrut ha-ovdim ha-le'umit provozuje síť mateřských školek Emili.\n\nMezi principy této odborové organizace je zajišťovat zprostředkování mezi zaměstnanci a zaměstnavateli, obhajoba práv pracujících a jejich nároku na spravedlivé pracovní podmínky, včetně poskytování dovolených a pracovního volna o svátcích a během šabatu. V současnosti je předsedou odborové organizace Jo'av Simchi. Generálním manažerem je Ja'ir Šalem. V roce 2004 došlo k podepsání dohody s odborovou centrálou Histadrut, čímž se otevřela cesta k větší spolupráci těchto dosud rivalizujících odborů.\n\n\n"}
{"id": "691381", "url": "https://cs.wikipedia.org/wiki?curid=691381", "title": "Jaroslav Poláček", "text": "Jaroslav Poláček\n\nJaroslav Poláček (5. dubna 1905, Plzeň – 5. ledna 1927, Plzeň) byl český fotbalista, útočník, československý reprezentant, předčasně zesnulý talent.\n\nZa československou reprezentaci odehrál jedno utkání, roku 1925 (přátelský zápas s Maďarskem). V lize hrál za Spartu Praha (1925–1926), získal s ní jeden mistrovský titul, v roce 1926. Nastoupil za ní k 80 zápasům (20 ligovým) a vstřelil 74 branek (21 ligových), absolvoval též slavný zájezd Sparty do USA roku 1926. Další úspěchy si již připsat nestihl, zemřel ve 22 letech na selhání ledvin. Na jeho přání ho pochovali v rudém dresu a s fotografií mužstva AC Sparty v rukou.\n\n"}
{"id": "691382", "url": "https://cs.wikipedia.org/wiki?curid=691382", "title": "No'ar oved le'umi", "text": "No'ar oved le'umi\n\nNo'ar oved le'umi též ha-No'ar ha-oved ha-le'umi (: הנוער העובד הלאומי, doslova \"Národní pracující mládí\", zkráceně jen הנוער הלאומי, \"ha-No'ar ha-le'umi\", \"Národní mládí\", oficiálně ha-No'ar ha-le'umi ha-oved ve-ha-lomed, הנוער הלאומי העובד והלומד, doslova \"Národní pracující a studující mládí\") je sionistická, pravicově orientovaná mládežnická organizace v Izraeli. \n\nVznikla roku 1949 jako satelitní organizace napojená na revizionistickou odborovou centrálu Histadrut ha-ovdim ha-le'umit. V současnosti má cca 80 000 členů. Její levicovou protiváhou byla a z velké části je mládežnická organizace ha-No'ar ha-oved ve-ha-lomed.\n\nPostupně se hnutí organizačně oddělilo od odborové centrály Histadrut ha-ovdim ha-le'umit. Organizace je inspirována ideologií revizionismu, zejména jeho zakladatele Vladimíra Žabotinského. V socioekonomických otázkách se hlásí k liberalismu a volnému trhu. Věří v rovnost příležitostí a nutnost podporovat rozvoj individuálního talentu. Hymnou hnutí je \"Chad nes\". Vedení hnutí je voleno v demokratických volbách. V 90. letech 20. století hnutí zahájilo programy pro integraci nových židovských imigrantů, angažuje se v sociálních programech na pomoc chudým a rizikovým skupinám mládeže.\n\n\n"}
{"id": "691385", "url": "https://cs.wikipedia.org/wiki?curid=691385", "title": "Mladost - Radost...", "text": "Mladost - Radost...\n\nMladost – Radost… (podtitul Vybrané juvenilie z let 1978-1981) je sbírka raných básní z let 1978 až 1981 českého básníka J. H. Krchovského.\nVyšla v brněnském vydavatelství Větrné mlýny v roce 2005 .\n\nAutorem ilustrací je sám básník J. H. Krchovský.\n\nJ. H. Krchovský v doslovu uvádí, že k vydání této sbírky vedla poptávka po starší, dosud nepublikované tvorbě ze strany převážně mladších čtenářů. Samotná sbírka je pouze doplňkem k řadovým sbírkám, jakousi raritou vydanou v malém nákladu. Při výběru básní přihlížel k hodnocení svého literárního rádce Egona Bondyho, jenž juvenilie dříve \"oznámkoval\". Do textu však zasahoval pouze minimálně, mimo několika škrtů, úprav slovosledu či rytmu odstranil pouze pravopisné chyby a zjevné nesmysly.\nPřiznává, že pocitům odcizení a osamělosti v davu nelze v pouti životem snadno uniknout, pakliže vůbec.\n\nTato básnická sbírka sice neoplývá dokonalým rýmem či rytmem, ale přesto je hodnotná, neboť představuje chybějící střípek v mozaice díla nevšedního autora, jehož tvorba čerpá z témat, která mohou někomu připadat zneklidňující, přestože jsou stejně reálná jako oba elementy v názvu sbírky.\n\n\n\n"}
{"id": "691387", "url": "https://cs.wikipedia.org/wiki?curid=691387", "title": "Villa Park", "text": "Villa Park\n\nVilla Park je fotbalový stadion ležící v anglickém Birminghamu. Je domácím stadiónem anglického klubu Aston Villa. Stadión se nachází vedle parku Aston. Byl otevřen v roce 1897 jako Aston Lower Grounds. Odehrála se zde 3 utkání Mistrovstvím světa 1966 a 4 utkání Mistrovství Evropy v roce 1996. Celkem hostil Villa Park 17 mezinárodních utkání.\n"}
{"id": "691392", "url": "https://cs.wikipedia.org/wiki?curid=691392", "title": "Acter World", "text": "Acter World\n\nActer World je japonská hra vydaná roku 2007. Ve hře hráč ovládá princezničku Linu a má ji dostat přes všech 32 úrovní.\n\nNa začátku úrovně se princeznička Lina nachází v malém prostoru v levém dolním rohu. Může se pohybovat do stran a skákat na vyšší plošinky.\n\nNa každé úrovni je určitý počet nepřátel. Když se jich princeznička dotkne, ztratí život a úroveň se opakuje. Dále princeznička Lina vlastní bublifuk. Po stisknutí příslušné klávesy bublifuk vypustí bublinu, bublina může být vypuštěna však jen jedna (dvě jen v případě sebrání určitého bonusu). V případě, že se nepřítel do bubliny chytí, nemůže se pohybovat a princeznička ho může zabít tím, že do bubliny strčí – bublina klesá směrem dolů z obrazovky a do kohokoliv na úrovni narazí, „vezme ho sebou“ a hráč dostane prémii; v případě, že nepřítel zůstane v bublině delší dobu (různé u různých postav), samovolně se z ní uvolni. Když zabije všechny nepřátele na úrovni, postupuje do dalšího kola.\n\nDále je úroveň omezena časem, ale ten není na obrazovce zobrazený; pouze se před vypršením časového limitu několikrát ukáže nápis \"Hurry Up!\"\n\nVe hře se nachází 8 druhů nepřátel:\n\nPo určitém čase úrovně se objeví předmět (většinou uprostřed patra):\n\n\nMezihry mezi úrovněmi a úrovně samotné jsou doprovázeny hudbou pro danou sekvenci či kolo.\n"}
{"id": "691394", "url": "https://cs.wikipedia.org/wiki?curid=691394", "title": "Sela", "text": "Sela\n\nSela (: סלע, doslova \"Skála\", celým jménem Sela chevrat le-šikun, סלע חברה לשיכון, doslova \"Stavební společnost Sela\") je stavební firma v Izraeli. \n\nVznikla jako satelitní organizace při odborové centrále Histadrut ha-ovdim ha-le'umit napojené na pravicové revizionistické hnutí. Byla založena roku 1945, kdy se odborový svaz Histadrut ha-ovdim ha-le'umit rozhodl zřídit stavební podnik pro zajištění bydlení pro své členy. Firma se podílela od té doby na vzniku desítek bytových souborů pro desítky tisíc lidí v celém Izraeli. Celkem postavila 1382 bytů na soukromých a 3185 bytů na veřejných pozemcích. Obytné soubory zbudovala ve městech Tel Aviv, Rišon le-Cijon, Nes Cijona, Rechovot, Bat Jam, Kirjat Ono, Cholon, Bnej Brak, Ramat Gan, Petach Tikva, Herzlija, Netanja, Chadera, Jeruzalém a Akko. Další byty vyrostly v rozptýlených lokalitách na jihu státu.\n\nProtiváhou a konkurentem stavební společnosti Sela je podnik Solel bone, zřízený levicové a centristicky orientovanou odborovou centrálou Histadrut.\n\n\n"}
{"id": "691398", "url": "https://cs.wikipedia.org/wiki?curid=691398", "title": "Victory (album, Khaled)", "text": "Victory (album, Khaled)\n\nVictory je čtvrté studiové hudební album člena skupiny Terror Squad, DJ Khaleda.\n\nAlbum vyšlo 2. března 2010 pod labelem \"We the Best Music Group\" a \"E1 Music\".\n\nV albu vystupují tito hosté: Diddy, Busta Rhymes, T-Pain, Ludacris, Rick Ross, Snoop Dogg, Young Jeezy, Plies, Schife, Usher, Drake, Lil´ Wayne, Nas, John Legend, Jim Jones, Bun B, Soulja Boy, Birdman, Buju Banton, Bounty Killer, Pitbull, Jarvis, Kevin Cossom, Bali, Ace Hood, BallGreezy, Ice Berg, Desloc, Gunplay, Rum, Young Cash, Nelly,\n\n\n"}
{"id": "691400", "url": "https://cs.wikipedia.org/wiki?curid=691400", "title": "Victory", "text": "Victory\n\nVictory může být:\n\n\n"}
{"id": "691403", "url": "https://cs.wikipedia.org/wiki?curid=691403", "title": "K745 Chung Sang Eo", "text": "K745 Chung Sang Eo\n\nK745 Chung Sang Eo (\"Blue Shark\") je lehké 324mm protiponorkové torpédo vyvinuté pro námořnictvo Korejské republiky. Torpédo může být vypouštěno z hladinových lodí, vrtulníků a letadel. Typ K745 je rovněž využit v konstrukci vertikálně vypouštěného raketového torpéda Hong Sang Eo.\n\nVývoj torpéda probíhal v letech 1995–2004 ve spolupráci agentury Naval Center a společnosti LG Innotek. Sériově je vyráběno od roku 2005. Torpédo konstrukčně vychází z domácího typu KT-44. Samonavádění probíhá akusticky, přičemž torpédo nese kumulativní bojovou hlavici.\n\n"}
{"id": "691404", "url": "https://cs.wikipedia.org/wiki?curid=691404", "title": "Vladislav Bílý", "text": "Vladislav Bílý\n\nVladislav Bílý (polsky \"Władysław Biały\", 1327 nebo 1333 – 29. února 1388 Štrasburk) byl vévoda Gniewkowa (1347/1350-1363/1364) a poslední zástupce Kujavska.\n\nVladislav byl synem Kazimíra II. Kujavského, jméno jeho matky je neznámé. Kolem let 1357–1360 zdědil velkovévodství Gniewkowo - malé vévodství vytvořené v roce 1314 jeho dědečkem, Ziemomysłem Kujavským.\n\nV roce 1359 se oženil s Eliškou, dcerou vévody Alberta Strzelce. Po smrti jeho manželky (asi 1360) jej zasáhl žal a rozhodl prodat své pozemky. Poté odešel na dlouhou pouť do Svaté země. Setkal se i s papežem Urbanem V., a v roce 1366 vstoupil do cisterciáckého kláštera v Cîteaux, ale po roce se přestěhoval do kláštera v Dijonu.\n\nRoku 1370 se rozhodl vrátit do své země. Nový král Ludvík I. Veliký jej však odmítl přijmout. Vladislav tedy prohlásil polský trůn za svůj a vyhlásil válku Ludvíkovi. Válku nakonec prohrál a zemřel ve Štrasburku. Byl pohřben v kostele sv. Benigna v Dijonu.\n\n"}
{"id": "691406", "url": "https://cs.wikipedia.org/wiki?curid=691406", "title": "Hong Sang Eo", "text": "Hong Sang Eo\n\nHong Sang Eo (\"Red Shark\") je raketové torpédo vyvinuté pro námořnictvo Korejské republiky. Střela byla vyvíjena v letech 1999–2009. Svou koncepcí, i způsobem nasazení, odpovídá americkému typu RUM-139 VL-ASROC. Hong Sang Eo je odpalována z vertikálního vypouštěcího sila K–VLS korejské konstrukce. Start střely zajišťuje booster s měnitelným vektorem tahu, letový stupeň poté pokračuje v letu po balistické dráze. Usměrňují jej čtyři nosné a čtyři řídící plochy. Nad cílem vypustí lehké protiponorké torpédo K745A1 Chung Sang Eo, které při dopadu brzdí a stabilizuje padák. Torpédo již po dopadu pracuje samostatně. Tento typ používají korejské torpédoborce tříd \"KDX-II\" a \"KDX-III\".\n\n"}
{"id": "691407", "url": "https://cs.wikipedia.org/wiki?curid=691407", "title": "Henri II. de Rohan", "text": "Henri II. de Rohan\n\nHenri II. de Rohan (25. srpna 1578 Blain – 13. dubna 1638 Königsfeld) byl francouzský vojevůdce, přední vůdce hugenotů, později i v královských službách, známý je též jeho literární odkaz.\n\nJeho strýc Henri I. a otec René II. konvertovali ke kalvinismu. Svoji vojenskou kariéru začal 1597 při obléhání Amiens, poté cestoval po Německu, Nizozemsku, Itálii a Anglii. V roce 1603 byl králem Jindřichem IV. jmenován vévodou (\"duc de Rohan\") a francouzským pairem. Stal se také plukovníkem Švýcarů a Grisonů. Spojil se s nespokojenci pod vedením Jindřicha II. Condé, byl sice nucen se v roce 1616 nedlouho po Jindřichovi vzdát, ale posléze pokračoval s odbojem až do pádu La Rochelle v roce 1628, kdy se odebral do Benátek. V roce 1635 byl povolán do Francie, kde mu byl svěřen jeden sbor, s kterým úspěšně působil v Elsasku. Po vzpouře Grisonů znovu upadl v nemilost a při návratu do Benátek se spojil s Bernardem Sasko-Výmarský v bitvě u Rheinfeldenu, kde byl smrtelně raněn.\n\nPocházel z linie Rohanů s titulem vikomtů, od roku 1603 vévodů Rohan, dále titulem kníže (\"prince\") de Léon. Po Henriho smrti přešli tituly přes jeho jedinou dospělou dceru Marguerite na rodinu Chabot.\n\n"}
{"id": "691412", "url": "https://cs.wikipedia.org/wiki?curid=691412", "title": "We the Best Forever", "text": "We the Best Forever\n\nWe the Best Forever je páté studiové hudební album DJ Khaleda. Bylo vydáno 19. července 2011 pod labely \"We the Best Music Group\", \"Terror Squad Entertainment\", \"Cash Money Records\" a \"Universal Motown\". Jde o jeho první album vydané u major labelu.\n\nKhaled potvrdil v září 2010, že na albu chce spolupracovat s lidmi, s kterými spolupracoval v minulosti – Kanye West, Jay-Z, Birdman, Lil Wayne, T.I. a Akon. Chtěl, aby se Eminem objevil v jedné z jeho písní. Nakonec se na albu objevilo celkem třicet čtyři hostů. Mezi nejslavnější z nich patří Lil Wayne, Drake, Akon, Ne-Yo, Chris Brown, Rick Ross, Busta Rhymes, B.o.B nebo Ludacris.\n\n18. ledna 2011 byl vypuštěn singl s názvem \"Welcome to My Hood\" (ft. Rick Ross, Plies, Lil Wayne a T-Pain). Umístil se na 79. místě Billboard Hot 100. 20. května měl premiéru druhý singl \"I'm on One\" (ft. Drake, Rick Ross a Lil Wayne). Produkovali ho T-Minus a Noah \"40\" Shebib, singl debutoval na 78. místě Billboard Hot 100, od té doby se vyšplhal na 10. místo, čímž se stal Khaledovým nejúspěšnějším singlem.\n\nAlbum debutovalo na 5. příčce žebříčku Billboard 200 s 53 000 prodanými kusy v první týden prodeje v USA. Pro DJ Khaleda je toto umístění zatím jeho nejlepším. Celkem se alba v USA prodalo 129 000 kusů.\n\n"}
{"id": "691413", "url": "https://cs.wikipedia.org/wiki?curid=691413", "title": "Sterilace", "text": "Sterilace\n\nSterilace je metoda konzervace potravin.\n\nV dřívějších dobách lidé řešili problém, jak své jídlo uchovat na delší dobu. Na přelomu 18. a 19. století byla ve Francii vyhlášena odměna tomu, kdo to dokáže. Úkolu se chopil kuchař a cukrář Nicolas Appert, který experimentoval se skleněnými lahvemi s korkovou zátkou, které byly navíc vyztuženy drátem a pečetním voskem a následně byly vkládány do horké lázně na různě dlouhé časové úseky. Jeho experiment trval celých 14 let a za tu dobu se mu podařilo sterilovat ovoce, zeleninu, marmeládu či polévky. V r. 1810 o tom vydal knihu pod názvem \"L’Art de conserver, pendant plusieurs années, toutes les substances animales et végétales.\"\n\nHlavním účelem sterilace (neboli procesu konzervace teplem ) je teplotní destrukce zdraví škodlivých mikroorganismů, které se docílí působením vyšších teplot než 100 °C. Zároveň se tím zajistí zdravotní nezávadnost a delší trvanlivost potravin.\n\nSterilace potravin se provádí šetrnějšími postupy než např. sterilace ve zdravotnictví, kde jsou kladeny vyšší nároky na usmrcení škodlivých mikroorganismů. Při sterilaci potravin je důležité, aby se pokrm zbavil již zmíněných škodlivin a zároveň si uchoval své výživové vlastnosti. Při výběru způsobu sterilace se zohledňují především vlastnosti potravin, které ovlivňují intenzitu růstu mikroorganismů (např. kyselost) a tepelnou odolnost mikroorganismů. Suroviny by měly být před sterilací čisté a čerstvé, což celou sterilaci zefektivní a činí ji úspěšnou.\n\nNejčastějším způsobem sterilace je sterilace teplem, kterou můžeme rozdělit na dva druhy. Za prvé je to známé \"zavařování do sklenic či plechovek\" neboli sterilace nepřímým ohřevem v hermeticky uzavřených obalech. Druhým způsobem je tzv. sterilace \" mimo obal \", při které se tekuté potraviny či potraviny obsahující drobnější kousky, poté co projdou průtokovými výměníky, plní do sterilních obalů z plastu nebo kartonu. Platí zde zásada, že na potraviny s vyšší kyselostí (např. ovoce, zelenina v kyselém nálevu) stačí teplota do 100 °C, zatímco na nekyselé potraviny (např. mléko, maso, zelenina) musíme vyvíjet teplotu nad 100 °C. \n\nNovým druhem obalu při sterilování je vícevrstvý bariérový sáček. Tento sáček má stejné vlastnosti jako sklo nebo konzerva, ale manipulace se sáčky je velmi praktická a rychlá, odpad ze sáčků je mnohem menší než odpad z konzerv a jídlo si díky speciálnímu procesu zpracování uchová svoji chuť i nutriční hodnoty.\n\nSterilované jídlo se vyznačuje především svou dlouhou trvanlivostí a odolností vůči vnějším vlivům, které je v dnešní době dosaženo pomocí moderních technologií. Zachována je původní chuť i kvalita potraviny bez přidání konzervačních látek a barviv.\n\nPříprava, přeprava a uchování sterilováním je méně energeticky náročné a tak i ekologicky šetrnější než druhý nejznámější způsob - mražení. Moderní sterilizační technologie spočívá v rychlém zahřátí a zchlazení pokrmu tak, aby se v jídle zachovalo co největší množství vitamínů a minerálů. \n\nSterilované pokrmy mohou být uchovány ve sklenicích, ve kterých se uchovává především zelenina nebo ovoce v podobě kompotu. Sterilovanou zeleninu i masové pokrmy pak lze nalézt v plechovkách a především pro hotová jídla se nově využívají vícevrstvé sáčky.\n\n"}
{"id": "691414", "url": "https://cs.wikipedia.org/wiki?curid=691414", "title": "Kupat cholim le'umit", "text": "Kupat cholim le'umit\n\nKupat cholim le'umit (: קופת חולים לאומית, doslova \"Národní nemocenská pokladna\", zkráceně jen לאומית, Le'umit) je zdravotní pojišťovna v Izraeli. \n\nVznikla roku 1933 jako satelitní organizace při odborovém svazu Histadrut ha-ovdim ha-le'umit napojeném na revizionistické hnutí. Myšlenku na zřízení této samostatné nemocenské pojišťovny zformuloval lékař Ja'akov Vinšal z Tel Avivu, se kterým rozvázala smlouvu nemocenská pojišťovna Kupat cholim, napojená na levicově a centristicky orientovaný odborový svaz Histadrut, v důsledku tehdejší zostřené rivality mezi revizionisty a levicí v mandátní Palestině a v celém sionistickém hnutí po vraždě Chajima Arlozorova. Klinika doktora Vinšala se pak jako první zapojila do nové sítě. Na rozdíl od Kupat cholim měla nová pojišťovna ambici umožnit svým klientům si vybrat lékaře a zdravotní služby podle svého přání. \n\nK roku 1964 šlo o druhou největší zdravotní pojišťovnu v Izraeli s 180 000 klienty a 97 zdravotnickými zařízeními. Od roku 1996 byl předsedou pojišťovny Avraham Hirschson. V současnosti tuto funkci zastává Micha'el Zoller.\n\nHlavní levicovou protiváhou Kupat cholim le'umit je pojišťovna Kupat cholim, kterou založil odborový svaz Histadrut.\n\n\n"}
{"id": "691421", "url": "https://cs.wikipedia.org/wiki?curid=691421", "title": "Jebúsejci", "text": "Jebúsejci\n\nJebúsejci je etnické jméno národa, který sídlil v horách kolem Jeruzaléma ke konci 2. tisíciletí př. n. l. (Nu 13,29; Joz 11,3; Joz 15,8; 18,16). Jejich praotcem byl Jebúsejec, třetí syn Kenaana (Gn 10,16; 1 Pa 1,14). Bible o nich mluví jako o odlišné a menšinové skupině vedle Emorejců a Chetejců. Nejdůležitějším městem jejich území byl Jebús, dnešní Jeruzalém (Sd 19,10n; 1 Pa 11,4n), jehož obyvatelům se říkalo \"Jebúsejci\" (Gn 15,21; Ex 3,8). Později se tohoto výrazu užívá o jeho původních obyvatelích.\n\nNejstarším králem (pokud jím nebyl Malkísedek) byl podle knihy Jozue (10,1) Adonísedek, jenž si na pomoc před izraelskou invazí pozval své emorejské spojence. Když Judejci Jebús dobyli, vypálili ho (Sd 1,8), ale teprve David ho ovládl definitivně (2 S 5,6). \n"}
{"id": "691424", "url": "https://cs.wikipedia.org/wiki?curid=691424", "title": "Jindřich Hartl", "text": "Jindřich Hartl\n\nJindřich Hartl, v zahraničí přijal jméno Dobromil Tvrdovič, (30. dubna 1856, Stará Paka – 11. září 1900, Kikinda, Srbsko) byl český varhaník, hudební skladatel a dirigent.\n\nPo studiích na gymnáziu v Liberci byl přijat na Pražskou varhanickou školu. Po absolvování školy byl varhaníkem v Praze v kostele svatého Františka z Assisi (u křižovníků), v kostele sv. Vojtěcha na Novém Městě a v Konventu u svatých Janů (Křtitele a Evangelisty) v Brně.\n\nOd roku 1878 byl kapelníkem Pištěkovy a Švandovy divadelní společnosti. Vystřídal ještě místa varhaníka a ředitele kůru ve Dvoře Králové nad Labem, v Karlových Varech a ve Velvarech. V letech 1884–1885 byl divadelním kapelníkem v Chebu.\n\nV roce 1890 odešel do Srbska. Stal se ředitelem chrámu ve Velké Kikindě a přijal jméno Dobromil Tvrdovič. Byl rovněž sbormistrem pěveckého spolku \"Gusle\". \n\nJako varhaník a ředitel kůru zkomponoval velké množství chrámové hudby: mše, graduale, ofertoria aj.\n\n\n\n\n\n\n"}
{"id": "691426", "url": "https://cs.wikipedia.org/wiki?curid=691426", "title": "Flubendazol", "text": "Flubendazol\n\nFlubendazol (INN), systematický název methyl-N-[6-(4-fluorbenzoyl)-1H-benzimidazol-2-yl]karbamát, je organická sloučenina používaná jako anthelmintikum. Je znám například pod obchodním názvem Flutelmium (výrobce Janssen Pharmaceutica) jako veterinární léčivo proti vnitřním parazitům u psů a koček. Mezi další obchodní názvy patří Flubenol, Biovermin nebo Flumoxal.\n"}
{"id": "691428", "url": "https://cs.wikipedia.org/wiki?curid=691428", "title": "Bromid vápenatý", "text": "Bromid vápenatý\n\nBromid vápenatý je vápenatá sůl kyseliny bromovodíkové, chemický vzorec má CaBr. V tuhém stavu se jedná o bílé, silně hygroskopické krystalky. Je velmi dobře rozpustná ve vodě a o hodně lépe je rozpustný její hexahydrát. Dobře rozpustná je také v methanolu a poměrně málo i v acetonu.\n\nPoužívá se v řezných kapalinách, léčivech, mrazicích směsích, potravinářských konzervantech, ve zpomalovačích hoření a v oblasti fotografie.\n\nCaBr lze připravit například reakcí oxidu vápenatého s kyselinou bromovodíkovou nebo reakcí kovového vápníku s elementárním bromem.\n\nPři silném zahřívání CaBr na vzduchu vzniká oxid vápenatý a brom:\n\nV této reakci dochází k oxidaci bromidu na brom.\n\n"}
{"id": "691431", "url": "https://cs.wikipedia.org/wiki?curid=691431", "title": "Argonaut (ponorka 1897)", "text": "Argonaut (ponorka 1897)\n\nArgonaut byla americká ponorka, sestrojená (i financovaná) vynálezcem Simonem Lakem. Nebyla určena přímo k plavbě ale k jízdě pod vodou na mělčinách. K tomu byla vybavena trojkolovým podvozkem, měla ale i lodní šroub, obojí poháněné benzinovým motorem. Ponorka byla postavena v roce 1897, v roce 1899 byla kompletně přestavěna na ponorku Argonaut 2 a byla schopna plavby na hladině do vzdálenosti 1725 mil.\n\nPonorka Argonaut 1 o výtlaku 60t (pod vodou) byla 11 metrů dlouhá, 2,7 m vysoká a 4,5 m široká. Posádku tvořilo 5 mužů. Sama ponorka byla neozbrojená. Byla vybavena přechodovou komorou, která umožňovala výstup potápěčů.\n\npopis ponorek Argonaut\n"}
{"id": "691433", "url": "https://cs.wikipedia.org/wiki?curid=691433", "title": "Klalit", "text": "Klalit\n\nKlalit ( ), oficiální název Šerutej bri'ut Klalit (: , doslova \"Zdravotní služby Klalit\", dříve Kupat cholim Klalit, , \"Nemocenská pokladna Klalit\") je zdravotní pojišťovna v Izraeli.\n\nVznikla jako satelitní organizace při odborovém svazu Histadrut. Počátky pojišťovny ale sahají až do prosince 1911, kdy se skupina 150 židovských přistěhovalců rozhodla zřídit vzájemnou zdravotní službu. V rámci organizace \"Histadrut ha-po'alim ha-chakla'im be-Jehuda\" (, \"Federace zemědělských dělníků v Judeji\") dobrovolně odkládali část svých příjmů pro případ nemoci. Prvními zdravotnickými středisky napojenými na tento systém byly ošetřovny pro zemědělské pracovníky. 29. dubna 1930 byla otevřena první skutečná nemocnice, Nemocnice ha-Emek v Afule (v roce 1932 ovšem musela být dočasně uzavřena pro nedostatek financí). Výrazný rozmach prodělala Klalit po vzniku státu Izrael v roce 1948, kdy hrála klíčovou roli při zajišťování zdravotní péče pro rychle rostoucí populaci a nové vlny přistěhovalců.\n\nK roku 1964 šlo o největší zdravotní pojišťovnu v Izraeli, která provozovala 964 zdravotnických zařízení, 10 všeobecných nemocnic a porodnic s více než 2200 lůžky (30 % celostátního lůžkového fondu), pět specializovaných nemocnic s 540 lůžky, 18 rehabilitačních středisek, 60 rentgenových a fyzioterapeutických institutů, 114 laboratoří, 168 klinik pro péči o matku a dítě, institut lékařského výzkumu a další pracoviště. Měla téměř 1 170 000 klientů (70 % populace Izraele). Počátkem 21. století Klalit provozovala osm vlastních nemocnic. V současnosti již má 3 800 000 klientů, 14 nemocnic (z toho osm všeobecných s 4400 lůžky a dvou psychiatrických léčeben) a víc než 1200 zdravotních středisek. Zaměstnává 7500 lékařů, 11 500 zdravotních sester, 1300 lékárníků, 4400 paramediků a 9400 administrativních zaměstnanců. Mezi pracovišti začleněnými do sítě Kupa cholim jsou i špičková zdravotnická zařízení jako Rabinova nemocnice v Petach Tikva, Lady Davis Hospital v Haifě nebo Nemocnice ha-Emek v Afule, která je nejstarší nemocnicí této sítě. Ve městě Kfar Saba je k dispozici Nemocnice Me'ir otevřená roku 1962, nyní začleněná do Sapir Medical Center. V Rechovotu funguje od roku 1953 Kaplanova nemocnice. Ve městě Beerševa je k dispozici Lékařské centrum Soroka, v Ejlatu Joseftalova nemocnice.\n\nV roce 1994 se pojišťovna Klalit nacházela v těžké ekonomické situaci a byla blízko bankrotu. Nový ministr zdravotnictví Efrajim Sne tehdy řešení její existence definoval jako svůj hlavní krok v ministerské funkci. V lednu 1995 vstoupil v Izraeli v platnost zákon o všeobecném zdravotním pojištění, který vztáhl pojištění na celou populaci při zachování původních samostatných pojišťoven. Klalit zůstává největší nemocenskou pojišťovnou v zemi, pokrývá svými službami cca 60 % obyvatelstva. Pro svůj chod získává od státu poměrnou část vybraného zdravotního pojištění.\n\nHlavní protiváhou Klalit je pojišťovna Kupat cholim le'umit, kterou založil pravicový odborový svaz Histadrut ha-ovdim ha-le'umit.\n\n\n"}
{"id": "691437", "url": "https://cs.wikipedia.org/wiki?curid=691437", "title": "CouchDB", "text": "CouchDB\n\nApache CouchDB, (dále pouze CouchDB) je open source dokumentově orientovaný databázový systém napsaný v programovacím jazyku Erlang a navržený pro místní replikaci a snadnou horizontální škálovatelnost napříč rozmanitými zařízeními. CouchDB je podporována komerčními subjekty CouchBase a Cloudant.\n\nV dubnu 2005, Damien Katz (bývalý vývojář Lotus Notes v IBM; současně zakladatel a CTO CouchBase) zaslal na svůj blog zprávu o novém databázovém systému, na kterém v té době pracoval. Na detaily byl příspěvek o projektu v jeho rané fázi skoupý, nicméně z příspěvku bylo jisté, že se jedná o úložný systém pro objemné objektové databáze nazývaný CouchDB (Couch – pohovka – je akronymem pro cluster nespolehlivého spotřebitelského hardware). Jeho cílem bylo vytvořit databázi určenou pro Internet a od základu ji navrhnout pro služby web aplikací. CouchDB byla původně napsána v C++, později byl však projekt přepsán pro Erlang OTP platformu vybranou pro její toleranci k chybám. Vývoj projektu po téměř dva roky sám sponzoroval a uvolnil jako open source projekt pod GNU GPL.\n\nV únoru 2008 se projekt stal součástí Apache Incubator a byl přelicencován pod Apache Licence. V listopadu 2008 se stal plnohodnotným Apache projektem podobně jako Apache HTTP Server, Apache Tomcat a Apache Ant.\n\nV současnosti je CouchDB spravována Apache Software Foundation s podporou ze strany IBM. Katz na projektu pracuje na plný úvazek jako vedoucí vývojář.\n\nCouchDB je v mnohém podobná jiným dokumentovým úložištím jako jsou MongoDB a Lotus Notes. Namísto ukládání dat v řádcích a sloupcích tak, jak to dělají relační databázové systémy, CouchDB spravuje kolekce JSON dokumentů. Dokumenty v rámci kolekce nesdílejí společné schéma, přičemž nabízejí dotazovací kapacity prostřednictvím pohledů. Pohledy jsou definovány agregačními funkcemi a souběžně s tím filtrovány obdobně jako v MapReduce přístupu.\n\nPohledy jsou většinou ukládány v databázi a jejich indexy plynule obnovovány, nicméně dotazy mohou vyústit i v pouze dočasné pohledy. CouchDB podporuje systém zprostředkovávající pohledy prostřednictvím externích socket serverů a na JSONu založeném protokolu. Díky tomu takové servery mohly být a také byly vytvořeny v mnoha různých jazycích.\n\nCouchDB nabízí RESTful HTTP API spolu s množstvím volně dostupných klientů. Dodatečně, plugin architektura dovoluje užití různých počítačových jazyků pro pohledové servery, za všechny například JavaScript (výchozí), Perl, Ruby, Python, PHP či Erlang. Podpora ostatních jazyků může být snadno doplněna. Návrh CouchDB a její filosofie naplno čerpá z Web architektury, z jeho konceptu, zdrojů a metod a zjednodušeně může být popsána následujícím:\n\nCouchDB je užívána mnoha softwarovými projekty a webovými stránkami. Například v distribuci Ubuntu od její verze 9.10 slouží k ukládání a synchronizaci adresářů, Tomboy poznámek či Firefox záložek se službou one.ubuntu.com. Od verze 0.11 CouchDB podporuje CommonJS' Module specifikaci.\n\n\nCouchDB nabízí množinu RESTful HTTP metod (POST, GET, PUT, DELETE) za pomoci cURL nástroje příkazové řádky pro komunikaci s CouchDB serverem na výchozím portu 5984:\nCouchDB server zpracuje HTTP požadavek a vrátí následující odpověď formátovanou jako JSON řetězec:\nPro vytvoření nové databáze 'couch' stačí vykonat následující příkaz:\nV případě, že databáze ještě neexistuje je vytvořena a dostanete následující odpověď:\nnebo tuto odpověď v případě, že databáze již existuje:\nTento příkaz slouží k získání informace o databázi:\nPři úspěšném zpracování server vrátí odpověď:\nA databázi včetně veškerého jejího obsahu můžeme samozřejmě i smazat:\nProběhlo-li vše v pořádku, obdržíme kladnou odpověď:\nči odpověď zápornou v případě, že databáze neexistuje:\n\nCouchDB zahrnuje množství jiného open source softwaru jako součást své základní distribuce.\n\n\n\n"}
{"id": "691438", "url": "https://cs.wikipedia.org/wiki?curid=691438", "title": "Michal Šeps", "text": "Michal Šeps\n\nMichal Šeps (* 4. prosinec 1994 v Trutnově) je český zpěvák známý svou účastí v televizní soutěži Česko Slovenská Superstar. V této soutěži se probojoval až do finále, které se konalo 30. května 2011, a ve kterém prohrál se slovenským zpěvákem Lukášem Adamcem a Gabrielou Gunčíkovou. Mezi jeho oblíbený hudební žánr patří styl reggae.\n\nOd podzimu roku 2011 je zakladatelem a frontmanem skupiny Zimmer Frei (for Almighty).\n\nV roce 2014 vydal svůj první singl Kréta a natočil k němu i klip.\n\nOd roku 2014 vystupuje s kapelou Tewahedo MoM, jejímiž členy jsou Petr Kumandžas (basová kytara), Jiří Egrt (kytara) a Ondřej Moravec (bicí).\n\n"}
{"id": "691454", "url": "https://cs.wikipedia.org/wiki?curid=691454", "title": "Kulturní geografie", "text": "Kulturní geografie\n\nKulturní geografie, nebo též geografie kultury, je vědní obor spadající pod socioekonomickou geografii, který zkoumá prostorovou diferenciaci kulturních znaků společnosti (jazyk, náboženství, kulturní dědictví) a příčiny této diferenciace. V důsledku různých definicí je do objektu zkoumání kulturní geografie někdy též zařazován i proces domestikace, morálka i právo. Zakladatelem oboru je americký geograf Carl O. Sauer.\n\n\n"}
{"id": "691458", "url": "https://cs.wikipedia.org/wiki?curid=691458", "title": "Mistrovství světa juniorů v ledním hokeji 1976", "text": "Mistrovství světa juniorů v ledním hokeji 1976\n\nMistrovství světa juniorů v ledním hokeji 1976 se konalo 27. prosince 1975 až 1. ledna 1976 ve finských městech Tampere, Turku, Pori a Rauma.\n\nJednalo se o třetí ročník zvacího turnaje reprezentací do 20 let, v dalším roce se již poprvé hrálo oficiální mistrovství.\n\n26.12.1975\nKanada – Finsko 4:1\nSSSR – ČSSR 3:2\n28.12.1975\nŠvédsko – Kanada 17:1\n29.12.1975\nSSSR – Švédsko 5:2\nČSSR – Finsko 2:0\n30.12.1975\nSSSR – Finsko 6:4\nKanada – ČSSR 5:4\n31.12.1975\nČSSR – Švédsko 4:2\n1.1.1976\nFinsko – Švédsko 7:2\nSSSR – Kanada 5:2\n\n SSSR\n\nBrankáři: Sergej Babariko, Jurij Šundrov\nObránci: Gennadij Ikonikov, Vasilij Pěrvuchin, Irek Gimajev, Eugen Novičenko, Basil Pajusov, Vjačeslav Fetisov\nÚtočníci: Valerij Bragin, Sergej Podporcev, Valerij Jestifejev, Alex Frolikov, Sergej Abramov, Alexander Kabanov, Nikolaj Drozděckij, Michail Šostak, Dmitrij Fedin, Viktor Žukov, Sergej Lantratov\n\nKanadu reprezentoval klub Sherbrooke Beavers (QMJHL)\n\nBrankáři: Benoit Perreault, Richard Sévigny\nObránci: Mario Claude, Robert Desormeaux, Ken Johnstone, Floyd Lahache, Normand Lefebvre, Robert Simpson\nÚtočníci: Alain Belanger, Joseph Carlevale, Daniel Chicoine, Jere Gillis, Mark Green, Denis Halle, Bernard Harbec, Brendan Lowe, Fernand LeBlanc, Peter Marsh, Regis Vallieires.\n\nBrankáři: Pavol Švárny, Petr Brokeš\nObránci: Jaroslav Januš, Marián Brúsil, Zdeněk Venera, František Větrovec, Marián Repaský, Jiří Heinz, Zdeněk Hňup\nÚtočníci: Karel Holý, Peter Šťastný, Jozef Lukáč, Tomáš Netík st., Jiří Jána, Jaroslav Stix, Ladislav Vošta, Jindřich Kokrment, Norbert Král, Luboš Kšica, Miloš Jelínek.\n\nBrankáři: Hannu Kamppuri, Jan Koskinen\nObránci: Kari Eloranta, Hannu Helander, Hannu Jortikka, Hannu Niemi, Harry Nikander, Jukka Peitsoma, Jarmo Tolvanen\nÚtočníci: Matti Forss, Jarmo Huhtala, Keijo Kivelä, Jari Laiho, Pekka Laine, Jari Rastio, Jouni Rinne, Pekka Saikkonen, Tomi Taimio, Auvo Väänänen, Juhani Wallenius.\n\nBrankáři: Mats Abrahamsson, Åke Andersson\nObránci: Torbjörn Andersson, Jan Asplund, Anders Hansson, Björn Johansson, Göran Lindblom, Göran Nilsson, Magnus Olsson\nÚtočníci: Rolf Ericsson, Jan Eriksson, Thomas Gradin, Bengt-Åke Gustafsson, Anders Håkansson, Harald Lückner, Lars Molin, Kent Nilsson, Tommy Persson, Jörgen Pettersson, Hans Särkijärvi.\n"}
{"id": "691459", "url": "https://cs.wikipedia.org/wiki?curid=691459", "title": "Institut komunikace mezi šimpanzi a lidmi", "text": "Institut komunikace mezi šimpanzi a lidmi\n\nInstitut komunikace mezi šimpanzi a lidmi (\"Chimpanzee and Human Communication Institute\") se nachází na kampusu Central Washington University v Ellensburgu, v americkém státě Washington. Bydlí zde tři šimpanzi, kteří se naučili komunikovat s lidmi a mezi sebou americkou znakovou řečí. Řediteli jsou Roger a Deborah Foutsovi, Mary Lee Jensvold jim asistuje. Roger Fouts je také ředitelem výzkumu na univerzitě.\n\n\nV září 1980 se na univerzitu přestěhovali Washoe, Loulis a Moja, zatímco Tatu a Dar přišli o rok později. Původně byli ubytováni ve třetím patře univerzitního psychologického komplexu. Roger a Deborah Foutsovi spolu se svými studenty přesvědčili vedení školy a státní legislaturu, aby bylo postaveno specializované centrum pro šimpanzy, které bylo otevřeno v roce 1993.\n\nCentrum se snaží o ochranu šimpanzů v jejich přirozeném prostředí a o podporu a reklamu inteligence primátů. Konají se zde veřejné přednášky, tzv. \"Šimposia\", která umožňují veřejnosti vidět šimpanze v akci naživo. Přednášky obsahují vyučovací část, ve které se návštěvníci dozvídají o situacích, do kterých se dostávají jak šimpanzi v divočině, tak v zajetí, po čemž následuje sekce, ve které lidé šimpanze pozorují a komunikují s nimi. Z bezpečnostních důvodů nikdo, ani zaměstnanci, nesmějí mít fyzický kontakt se zvířaty.\n\nInstitut momentálně neplánuje přivedení nových šimpanzů, jelikož nechce porušit fungující rodinnou atmosféru. Poté, co ale zůstane už jen jediný šimpanz, tak je šance, že se o to institut pokusí.\n\nTyto možnosti mají studenti univerzity, někteří z nich pracují dobrovolně jako průvodci nebo asistenti, zatímco ostatní provádí výzkumy chování šimpanzů. Jakýkoli výzkum, jehož postup by ale šimpanzům vadil, nesmí být proveden. Většinou se ale jedná o pozorování.\n"}
{"id": "691460", "url": "https://cs.wikipedia.org/wiki?curid=691460", "title": "Jimramov (tvrz)", "text": "Jimramov (tvrz)\n\nTvrz Jimramov stávala na blíže neznámém místě v městysi Jimramov.\n\nTvrz vznikla pravděpodobně krátce po přesídlení stařechovické větve pánů z Kunštátu na Vysočinu. První písemná zmínka pochází z 1392, kdy už ovšem stála. Podle historika Ludvíka Belcrediho došlo k výstavbě tvrze někdy mezi lety 1380–1390 za Erharta ze Skal (o něco přesněji mezi lety 1384–1391). Majitelé Jimramova však v této době sídlili na nedalekém hradě Štarkov a tvrz následně chátrala. Přesný rok zániku však není znám. Na listině Žofie, manželky Jana Tovačovského z Cimburka, z roku 1464 se uvádí její zděděná zboží – městečko Jimramov se dvorem, pobořený hrad Skály, Javorek, Ubušín, Sulkovec, Unčín a dále majetky v Pavlovicích a Pičulíně (zv. Lhota). Jelikož chybí zmínka o tvrzi, dá se usuzovat, že v té době již nestála. Další zmínka o tvrzi pochází až z roku 1588, kdy Pavel Katharyn z Katharu nechal na místě dnešního zámku vybudovat renesanční tvrz.\n\nOttův slovník naučný u Jimramova mimo jiné zmiňuje: „\"Roku 1350 jmenuje se J. městečkem s farním kostelem a tvrzí (hrad Jimramův), ku které náležel tehdy dvůr se mlýnem.\"“\n\nLokace tvrze není dodnes přesně známá. Nejpravděpodobněji se jeví dvě místa. První z nich je místo dnešního zámku (pravděpodobně někde v místech hospodářských budov). Tou druhou je ostrožna nad dnešním soutokem Svratky a Fryšávky (za rodným domem Viléma Mrštíka a Aloise Mrštíka). Ani u jedné z lokalit dosud nebyl proveden archeologický průzkum, tudíž se nedá přesné místo určit.\n\n"}
{"id": "691464", "url": "https://cs.wikipedia.org/wiki?curid=691464", "title": "Uralská fonetická abeceda", "text": "Uralská fonetická abeceda\n\nUralská fonetická abeceda ( , UPA; , SUT) je systém fonetické transkripce vyvinutý převážně pro fonetický přepis uralských jazyků. Poprvé byla zveřejněna v roce 1901 finským lingvistou Eemilem Nestorem Setäläm. Její základní znaky jsou odvozené od finské abecedy, některé však byly také přejaty z alfabety, cyrilice a pravopisů polštiny (\"ł\"), islandštiny (\"ð\"), francouzštiny (\"œ\") a norštiny či dánštiny (\"æ\", \"ø\"). \n\nSamohláska nacházející se vlevo od tečky je nezaokrouhlená, napravo je zaokrouhlená.\n\nDlouhé samohlásky se mohou zapsat buď pomocí vodorovné čárky (\"ā\") nebo zdvojením (\"aa\").\n\nUPA nerolišuje znělé frikativy od aproximant a neobsahuje mnoho znaků z mezinárodní fonetické abecedy.\n\nPokud jsou ve sloupci dvě nebo více souhlásek, souhláska umístěná nejvíce vpravo je znělá. Pokud se zde vyskytují souhlásky tři, prostřední je částečně zbavena znělosti.\n\n"}
{"id": "691466", "url": "https://cs.wikipedia.org/wiki?curid=691466", "title": "SUT", "text": "SUT\n\nZkratka SUT má více významů:\n\n"}
{"id": "691468", "url": "https://cs.wikipedia.org/wiki?curid=691468", "title": "Volby prezidenta Francie 2002", "text": "Volby prezidenta Francie 2002\n\nFrancouzské prezidentské volby se konaly 21. dubna 2002 (první kolo) a 5. května 2002 (druhé kolo). Tyto volby přilákaly hodně mezinárodní pozornosti protože Jean-Marie Le Pen, kandidát Národní fronty, obdržel více hlasů než favorizovaný socialista Lionel Jospin. Ve druhém kole jej však po silné antikampani porazil Jacques Chirac.\n\n"}
{"id": "691469", "url": "https://cs.wikipedia.org/wiki?curid=691469", "title": "Seznam zápasů československé a rakouské hokejové reprezentace", "text": "Seznam zápasů československé a rakouské hokejové reprezentace\n\nPoznámky k utkáním:\n"}
{"id": "691484", "url": "https://cs.wikipedia.org/wiki?curid=691484", "title": "Makabi šerutej bri'ut", "text": "Makabi šerutej bri'ut\n\nMakabi šerutej bri'ut (: מכבי שירותי בריאות, doslova \"Zdravotní služby Makabi\", dříve Kupat cholim Makabi, קופת חולים מכבי, \"Nemocenská pokladna Makabi\", zkráceně jen מכבי, Makabi) je zdravotní pojišťovna v Izraeli.\n\nVznikla v září 1940 a začala fakticky působit v srpnu 1941. Za jejím vznikem stáli četní lékaři většinou původem ze střední Evropy, kteří tehdy přišli do mandátní Palestiny jako Jona Hirschler, Ernst Freudenthal a Felix Theilhaber. Poslední jmenovaný působil v čele pojišťovny až do své smrti roku 1956. Ernst Freudenthal zastával posty ve vedení společnosti až do roku 1982. Na činnosti pojišťovny se rovněž významně podílela pozdější poslankyně Knesetu Sara Doron, která byla v roce 2010 jmenována čestnou prezidentkou podniku.\n\nV lednu 1995 vstoupil v Izraeli v platnost zákon o všeobecném zdravotním pojištění, který vztáhl pojištění na celou populaci při zachování původních samostatných pojišťoven. Makabi šerutej bri'ut pro svůj chod získává od státu poměrnou část vybraného zdravotního pojištění. V současnosti jde o jednu ze čtyř zdravotních pojišťoven v Izraeli. S 1 870 000 klienty jde o druhou největší pojišťovnu v zemi (největší zůstává Kupat cholim). Funkci ředitele zastává Ehud Kokia. Provozuje síť nemocnic Assuta soustředěných okolo Nemocnice Asuta Tel Aviv.\n\n\n"}
{"id": "691493", "url": "https://cs.wikipedia.org/wiki?curid=691493", "title": "Lokomotiva Ee 3/3", "text": "Lokomotiva Ee 3/3\n\nEe 3/3 je řada elektrických posunovacích lokomotiv Švýcarských spolkových drah (SBB). Jedná se o třínápravové lokomotivy se spojnicovým pohonem náprav, stanoviště strojvedoucího se s výjimkou několika prvních kusů nachází uprostřed.\n\nPro nasazení na tratích s odlišnými napájecími systémy byly později vyráběny dvousystémové lokomotivy SBB Ee 3/3 (15kV, 16 2/3 Hz (Švýcarsko); 25kV, 50 Hz (Francie)) a čtyřsystémové lokomotivy SBB Ee 3/3 (15kV, 16 2/3 Hz; 25kV, 50Hz; 1500 a 3000V stejnosměrný proud (Itálie, jižní Francie)).\n\n"}
{"id": "691494", "url": "https://cs.wikipedia.org/wiki?curid=691494", "title": "Gorodky", "text": "Gorodky\n\nGorodky (, švédsky ', litevsky ') je tradiční ruská společenská hra, známá mj. z animovaného seriálu \"Jen počkej, zajíci!\".\n\nKe hře je potřeba pět dřevěných (zpravidla březových) válečků dlouhých 20 cm a o průměru 5 cm. Z těch se postupně skládá patnáct figur: dělo, šíp, letadlo, vidlice, studna, artilérie, hvězda, strážní, rak, kulometné hnízdo, srp, střelnice, kliková hřídel, raketa, dopis. Sestavy jsou umístěny na přední straně čtverce 2×2 metry zvaného \"gorod\" (město). Hráči ze dvou stanovišť (vzdálených 13 m a 6,5 m) házejí asi metr dlouhou dřevěnou palici (někdy opatřenou kovovými objímkami) na válečky tak, aby je vyrazili z \"gorodu\". Hra končí, když jsou všechny figury shozeny, vítězem se stává hráč, který k tomu potřeboval nejméně hodů. Gorodky mohou hrát jednotlivci i družstva.\n\nPůvodně se hrálo na holé hlíně, ve 20. století ji nahradil asfalt. Ten však snadno praskal, tak ho vystřídal plech, který vydával charakteristický hluk – proto se dnes používá speciální umělá hmota.\n\nGorodky údajně hráli staří Slované už ve středověku. První písemné záznamy pocházejí z doby Petra I. Hra se stala velmi populární, provozovaly ji významné osobnosti jako Lev Nikolajevič Tolstoj, Fjodor Ivanovič Šaljapin nebo Vladimir Iljič Lenin. V roce 1923 byla vydána první pravidla sportovních gorodků, od roku 1936 se pořádalo mistrovství SSSR. V sedmdesátých letech bylo registrováno 350 000 hráčů, od té doby popularita gorodek poněkud upadá v konkurenci nových sportovních odvětví. Kromě Ruska jsou gorodky populární také ve Skandinávii a Pobaltí.\n\n"}
{"id": "691497", "url": "https://cs.wikipedia.org/wiki?curid=691497", "title": "Kupat cholim me'uchedet", "text": "Kupat cholim me'uchedet\n\nKupat cholim me'uchedet (: קופת חולים מאוחדת, doslova \"Sjednocená nemocenská pokladna\", zkráceně jen מאוחדת, Me'uchedet) je zdravotní pojišťovna v Izraeli.\n\nVznikla roku 1974 spojením dvou dosavadních pojišťoven: Kupat cholim amamit a Kupat cholim šel ha-cijonim ha-klalim. První z nich byla založena roku 1931 pro potřeby zemědělských vesnic napojených na organizaci Hitachdut ha-ikarim, druhá vznikla roku 1936 jako satelitní organizace při politické straně Všeobecní sionisté a měla záběr orientovaný více na městskou populaci. Spojením vznikla pojišťovna, která je v současnosti třetí největší v Izraeli. Patří mezi čtyři zdravotní pojišťovny v zemi.\n\nMá přes 1 000 000 klientů. Zaměstnává přes 3500 lékařů. Do sítě pojišťovny spadá přes 250 zdravotnických zařízení. Provozuje síť domovů pro seniory Neve amit a dva hotely (Tiberias Bali Hotel v Tiberiasu a Canaan Spa Hotel v Safedu). Předsedou správní rady a úřadujícím ředitelem je rabín Jerachmi'el Bojer, bývalý starosta města Bnej Brak.\n\n\n"}
{"id": "691502", "url": "https://cs.wikipedia.org/wiki?curid=691502", "title": "Kupat cholim amamit", "text": "Kupat cholim amamit\n\nKupat cholim amamit (: קופת חולים עממית, doslova \"Národní nemocenská pokladna\", zkráceně jen עממית, Amamit) byla zdravotní pojišťovna v mandátní Palestině a Izraeli. \n\nVznikla roku 1931 pro potřeby zemědělských vesnic napojených na organizaci Hitachdut ha-ikarim. Založení pojišťovny rovněž iniciovala sionistická organizace Hadasa. V roce 1974 se sloučila s pojišťovnou Kupat cholim šel ha-cijonim ha-klalim, čímž vznikla nynější třetí největší izraelská pojišťovna Kupat cholim me'uchedet. \n\n"}
{"id": "691504", "url": "https://cs.wikipedia.org/wiki?curid=691504", "title": "Kupat cholim šel ha-Cijonim ha-klalijim", "text": "Kupat cholim šel ha-Cijonim ha-klalijim\n\nKupat cholim šel ha-Cijonim ha-klalijim (: , doslova \"Nemocenská pokladna Všeobecných sionistů\") byla zdravotní pojišťovna v mandátní Palestině a Izraeli. \n\nVznikla roku 1936 pro potřeby členů napojených na politickou stranu Všeobecní sionisté. Šlo zejména o osoby samostatně výdělečné činné a zaměstnance, převážně žijící ve městech. Později pojišťovna zahrnula do své klientely i příslušníky svobodných povolání. V roce 1974 se sloučila s pojišťovnou Kupat cholim amamit, čímž vznikla nynější třetí největší izraelská pojišťovna Kupat cholim me'uchedet.\n\n"}
{"id": "691509", "url": "https://cs.wikipedia.org/wiki?curid=691509", "title": "Synagoga v Jihlavě", "text": "Synagoga v Jihlavě\n\nSynagoga v Jihlavě je zaniklá židovská modlitebna postavená v letech , která stávala na rohu Benešovy ulice a Věžní ulice v centru města. Nyní se zde nachází park Gustava Mahlera.\n\nPrvní židovská synagoga v Jihlavě stávala uprostřed ulice na severovýchodním rohu dnešní křižovatky Židovské ulice a Mrštíkovy ulice. Její součástí byla i židovská škola. V blízkosti těchto budova se začali usazovat příchozí Židé. Byla postavena v 1. polovině 14. století a fungovala do roku 1426, kdy byli Židé z Jihlavy vyhnáni a synagoga spolu s dalšími objekty zanikla. V místě potom býval špitál a později kaple. V nedávné době se zde objevila provizorní oplocená tržnice, kterou pak nahradila zahrádka nedaleké restaurace.\n\nŽidé v Jihlavě jsou znovu zmiňováni až v roce 1837. Na počátku 19. století sloužila jako malá modlitebna místnost v soukromém domě na Panenském předměstí. Nová modlitebna na tzv. Holubníku v dnešní Žižkově ulici čp. 18 vznikla v roce 1756, stála naproti bývalému hotelu Jihlavský dvůr (dnes Dělnický dům). Ovšem ani tyto prostory nestačily. S přibývajícím počtem židovských obyvatel ve městě bylo nutno vybudovat novou synagogu.\n\nStavba byla zahájena na rohu dnešní Benešovy ulice na místě domu čp. 44 (v té době se jmenovala Nová) a Věžní ulice v roce 1862, dne 9. září 1863 v 16:30 byla jihlavským rabínem PhDr. Joachimem Jakobem Ungerem zasvěcena. Vystavěna byla podle návrhu Eduarda Rathauského a Alexandra Theunera v historizujícím románsko-maurském stylu. Maurský styl patřil v 19. století ve stavbě synagog k velmi oblíbeným a měl symbolizovat jejich orientální původ a odlišovat je od křesťanských kostelů. Náklady na stavbu činily 48 000 zlatých.\n\nDíky hospodářskému rozvoji místní židovské komunity došlo v roce 1896 k rozsáhlé renovaci synagogy. Interiér byl dekoraktivně vymalován a bylo zavedeno plynové osvětlení. Rovněž byly instalovány nové varhany od firmy Bratří Riegerů z Krnova. 3. října 1896 došlo k novému vysvěcení synagogy. V roce 1921 synagogu čekala další velká oprava. Došlo ke zpevnění konstrukce krovu pomocí mohutných táhel, což odlehčilo přetíženým stěnám. Rovněž byla zavedena elektřina a renovovány byly i fasády.\n\nDne 30. března 1939 kolem druhé hodiny ranní byla synagoga vypálena jihlavskými německými nacisty. Jako organizátor byl označen Emanuel Sladek, který byl na konci války jako jeden z mála pachatelů Američany zatčen, předán československým úřadům, postaven před mimořádný lidový soud a v roce 1947 popraven. Jako provizorní modlitebna po zničení synagogy sloužila jedna místnost v nadačním domě, dům byl však zanedlouho předán jako skladiště německé firmě Politzer.\n\nZbytky bývalé synagogy byly po v roce 1950 srovnány se zemí a zdejší prostor poté dlouhá léta sloužil jako tržiště. Na slavnosti 9. dubna 1992 byla odhalena pamětní deska, která je umístěna na blízkých hradbách. Stalo se tak u příležitosti 50. výročí deportace jihlavských Židů. Desku věnovala jihlavská rodačka Ester Poratová, která žije v Izraeli.\n\nV roce 2008 se začalo s úpravou prostranství, při kterém byly odhaleny základy synagogy. Dnes se zde nachází park Gustava Mahlera se sochou tohoto hudebního skladatele a se zakonzervovanými základy synagogy. Park se v roce 2010 stal Stavbou Vysočiny.\n\n\n\n"}
{"id": "691511", "url": "https://cs.wikipedia.org/wiki?curid=691511", "title": "Hürth", "text": "Hürth\n\nHürth je německé město blízko Kolína nad Rýnem v Severním Porýní-Vestfálsku. V roce 2009 zde bylo registrováno 57 501 obyvatel a současným starostou je Dirk Breuer.\n\nHürth se nachází asi 9 kilometrů jihozápadně od Kolína nad Rýnem na severovýchodním svahu přírodní rezervace Kottenforst-Ville.\n\nMěsto, skládající se z 13 formálně nezávislých vesnic, je v podstatě tvořeno mnoha menšími útvary a obchodními centry rozloženými na poměrně rozsáhlé ploše, a také s hojným množstvím jezer a úseků lesa.\n\n1. dubna 1930 byla menší sídla Hürth (s Alstädtenem a Knapsackem), Berrenrath, Fischenich, Gleuel (s Sielsdorfem a Burbachem), Hermülheim a Kendenich (s Kalscheurenem) spojena do jednoho města, nazvaného \"Hürth\". Ve stejném roce se nezdařila snaha tehdejšího primátora Kolína nad Rýnem, Konrada Adenauera o připojení Efferenu, který byl v roce 1933 připojen k Hürthu společně s Stotzheimem. Díky tomuto spojení se Hürth stal největší venkovskou komunitou v Německu do roku 1978, kdy Hürth přestal být venkovským společenství.\n\nAlstädten: První písemná zmínka pochází z roku 1185.\n\nBurbach: První písemná zmínka pochází z roku 1233.\n\nBerrenrath: První písemná zmínka pochází z roku 922.\n\nEfferen: První písemná zmínka pochází z roku 1189.\n\nFischenich: První písemná zmínka pochází z roku 1189.\n\nGleuel: První písemná zmínka pochází z roku 898.\n\nHermülheim: První písemná zmínka pochází z roku 943.\n\nHürth (Alt-Hürth): První písemná zmínka pochází z roku 1185.\n\nHürth-Mitte\n\nKalscheuren: První písemná zmínka pochází z roku 1305.\n\nKendenich: První písemná zmínka pochází z roku 941.\n\nKnapsack: První písemná zmínka pochází z roku 1566.\n\nSielsdorf: První písemná zmínka pochází z roku 898.\n\nStotzheim: První písemná zmínka pochází z roku 1223.\n\n\n\n"}
{"id": "691512", "url": "https://cs.wikipedia.org/wiki?curid=691512", "title": "Denaturace", "text": "Denaturace\n\nDenaturace je v biochemii vratný nebo nevratný proces, při němž účinkem jistých fyzikálních či chemických změn dochází k změnám prostorové struktury některých biomolekul z původního přirozeného (nativního) stavu. Denaturovat mohou bílkoviny, ale i dvouvláknové nukleové kyseliny (zejména DNA), přičemž oba tyto procesy se fundamentálně liší. Denaturace bílkovin je provázena ztrátou jejich prostorové sekundární struktury, přičemž často dochází ke ztrátě rozpustnosti (k precipitaci). U dvouvláknové DNA se denaturace projevuje jako oddělení komplementárních vláken v dvoušroubovici.\n\nPokud je proces denaturace vratný (reverzibilní), může dojít k tzv. renaturaci.\n\nPři denaturaci proteinů dochází k rozpadu jejich nativní prostorové struktury a vzniká neuspořádané polypeptidové klubko. Denaturaci bílkovin může vyvolat např. vysoká teplota - tzv. střední teplota tání (T) proteinů se obvykle pohybuje pod 100 °C, výjimkou jsou bílkoviny některých termofilních či hypertermofilních organismů. Denaturační účinek má na bílkoviny dále i vysoké či nízké pH (změnou náboje proteinu), přítomnost detergentů (interakcí s nepolárními zbytky) nebo některých dalších chemikálií, jako jsou některé alifatické alkoholy. Konečně mohou denaturaci způsobit i koncentrované roztoky některých solí, tento sklon mají tzv. chaotropní ionty – jodidy, chloristany, thiokyanatany ale i některé kationty kovů alkalických zemin atp.\n\nTaké dvouvláknové nukleové kyseliny, jako je typicky DNA, ale celá řada dvouvláknových RNA, mohou podléhat za určitých podmínek denaturaci. Při tom dochází k oddělení obou vláken od sebe a tedy ztrátě jejich typické nativní dvoušroubovicové struktury – vznikají jednovláknová náhodná klubka. Denaturaci DNA obvykle vyvoláváme zvýšením teploty.\n\nDenaturace DNA se dá experimentálně pozorovat jako tzv. hyperchromní efekt, tedy vzrůst UV absorpce roztoku DNA v širokém poli vlnových délek. Právě pomocí této vlastnosti je velmi snadné vynášet denaturační křivky různých vzorků DNA a navzájem je z různých hledisek porovnávat. Stabilita DNA totiž závisí na celé řadě faktorů, jako je např. povaha rozpouštědla, iontová síla roztoku či obsah GC párů v DNA.\n"}
{"id": "691517", "url": "https://cs.wikipedia.org/wiki?curid=691517", "title": "Hitachdut ha-ikarim", "text": "Hitachdut ha-ikarim\n\nHitachdut ha-ikarim (: התאחדות האיכרים, doslova \"Jednota zemědělců\") je zemědělská a osadnická organizace sdružující soukromě hospodařící zemědělce Izraeli. \n\nVznikla roku 1920 v dobách mandátní Palestiny pod jménem Hitachdut ha-mošavot be-Jehuda ve-Šomron (התאחדות המושבות ביהודה ושומרון, \"Jednota mošav v Judeji a Samařsku\"). Tehdy do ní patřilo sedm vesnic typu mošava. V červenci 1923 se v Petach Tikva sešla první konference této organizace. Šlo o jednoho z nejsilnějších reprezentantů soukromého sektoru v tehdejším jišuvu. V roce 1927 se Hitachdut ha-ikarim podílela na organizování sjezdu podobně orientovaných pravicových sdružení, který se konal v Tel Avivu s cílem ustavit střechový koordinační orgán. V roce 1931 byla při ní jako satelitní organizace zřízena zdravotní pojišťovna Kupat cholim amamit. V té době se rovněž Hitachdut ha-ikarim spolupodílela na vzniku židovských polovojenských sil Hagana.\n\nPodle údajů k roku 1964 sdružovala organizace 7000 samostatně hospodařících farmářů a pěstitelů citrusů v cca 100 osadách. Výměra pozemků obhospodařovaných členy dosahovala 250 000 akrů (1000 kilometrů čtverečních), z toho 50 000 akrů (200 kilometrů čtverečních citrusových sadů). V roce 1970 měla Hitachdut ha-ikarim za členy 42 obcí a poskytovala služby přímo nebo nepřímo obyvatelům 60 vesnic. Členstvo čítalo přes 8000 rodin. Organizace má na starosti ekonomické, sociální a kulturní otázky související s životem členských vesnic. Součástí organizace bylo 14 specializovaných poboček a 80 zemědělských, 10 citrusářských 11 přepravních družstev. Dále asociace pěstitelů citrusů a producentů vína v Rišon le-Cijon a Zichron Ja'akov. Financovala zemědělskou střední školu v Pardes Chana a četné mládežnické a sportovní oddíly. Podílela se na rozšiřování existujících a zakládání nových vesnic typu mošav. \n\nPředsedou organizace je Dovi Amitaj (דובי אמיתי), výkonným ředitelem Moše Šim'oni (משה שמעוני). Pobočky Hitachdut ha-ikarim jsou v následujících sídlech: Zichron Ja'akov, Binjamina, Giv'at Ada, Hod ha-Šaron, Chadera, Javne'el, Jesud ha-Ma'ala, Metula, Karmej Josef, Kfar Tavor, Mazkeret Batja, Nes Cijona, Atlit, Petach Tikva, Pardes Chana, Rechovot, Roš Pina, Rišon le-Cijon, Ramat ha-Šaron, Ra'anana, Ramot ha-Šavim, Gedera a Migdal. Velká část z nich historicky vznikla jako zemědělské osady, ale proměnila se v současnosti na ryze městská, někdy i velkoměstská sídla. Kromě toho jsou členy další menší sídla ryze vesnického charakteru.\n\n\n"}
{"id": "691521", "url": "https://cs.wikipedia.org/wiki?curid=691521", "title": "Los Santos de Maimona", "text": "Los Santos de Maimona\n\nLos Santos de Maimona je španělská obec situovaná v provincii Badajoz (autonomní společenství Extremadura).\n\nObec se nachází 74 km od Badajozu. Patří do okresu Zafra - Río Bodión a soudního okresu Zafra. Městem prochází poutní cesta Camino de Santiago de Compostela - Vía de la Plata.\n\nOdhaduje se, že obec existovala již za doby měděné (asi 2500 př. n. l.). Během doby římské kolem roku 50 př. n. l. stavěli Římané cestu ze Sevilly do Méridy (Vía de la Plata), která vedla právě přes dnešní Los Santos de Maimonu. V roce 712 padla do rukou muslimům a v roce 1240 byla získána zpět do rukou křesťanům při reconquistě za vlády Ferdinanda III. Kastilského. V roce 1834 byla obec připojena k soudnímu okresu Zafra. V roce 1842 čítala obec 1 080 usedlostí a 4 150 obyvatel.\n"}
{"id": "691522", "url": "https://cs.wikipedia.org/wiki?curid=691522", "title": "Denisa Dvořáková", "text": "Denisa Dvořáková\n\nDenisa Dvořáková (* 28. května 1991, Praha) je česká topmodelka, která v roce 2006 vyhrála soutěž Elite Model Look.\n\nNarodila se v květnu 1989 v Praze. Má dva bratry. Na předváděcích molech a fotografiích působí apatickým, klidným a jízlivým výrazem.\n\nV roce 2005 absolvovala základní školu. Poté studovala první ročník střední ekonomické školy. Po vítězství v Elite Model Look školu přerušila. V září 2010 nastoupila do druhého ročníku dálkové formy. Školu úspěšně dokončila.\nPo soutěži Elite Model Look, kterou v roce 2006 vyhrála, se objevila na titulních stránkách módních časopisů \"Vogue Italia\" a \"Dazed & Confused\". Jako modelka předvádí modely od řady světových návrhářů včetně Versaceho, Chanel, Karla Lagerfelda, Fendi, Christiana Diora, Johna Galliana a Valentina.\n\nStala se tváří firemních kampaní Dolce & Gabbana, Versace Jeans a Chloé.\n\n"}
{"id": "691524", "url": "https://cs.wikipedia.org/wiki?curid=691524", "title": "Île-à-la-Crosse (Saskatchewan)", "text": "Île-à-la-Crosse (Saskatchewan)\n\nÎle-à-la-Crosse je druhou nejstarší obcí v Saskatchewanu, v Kanadě. Jako obec vesnického typu byla založena římskokatolickou misií roku 1846 Alexandrem-Antonínem Taché, ale jako stanice obchodu kožešinami již v roce 1779 Společností Hudsonova zálivu. Má bohatou historii spojenou s řekou Churchill, říčními systémy řek Beaver a Canoe. Proto téměř každý průzkumník západní Kanady prošel někdy pevnůstkou Île-à-la-Crosse. Kríjské jméno vesnice Île-à-la-Crosse je \"Sakittawak\", což značí „místo, kudy řeka odtéká“. Sestra Louise Riela, Marguerite Marie Riel, je pohřbena v této oblasti. Obyvatelstvo této severské vesnice čítá asi 1600 osob, většinou osadníci národnosti Métis, Francouzi, skotského, skandinávského a kríjského původu.\n\n"}
{"id": "691527", "url": "https://cs.wikipedia.org/wiki?curid=691527", "title": "Nevěsta messinská (Fibich)", "text": "Nevěsta messinská (Fibich)\n\nNevěsta messinská (též hráno jako Messinská nevěsta, Op. 18) je tragická opera (zpěvohra) o třech jednáních českého skladatele Zdeňka Fibicha na libreto českého spisovatele a hudebního kritika Otakara Hostinského, napsané na námět stejnojmenné tragédie Friedricha Schillera. Poprvé byla provedena dne 28. března 1884 v Národním divadle v Praze.\n\nBrzy po dokončení opery \"Blaník\" (1877, inscenováno 1881) uvažoval Fibich o nové opeře. Podnětem mu byly spisy Richarda Wagnera o teorii hudebního dramatu a zejména teoretické diskuse vedené na téma Wagnera a Smetany s přítelem Otakarem Hostinským, hudebním teoretikem a kritikem, jenž od roku 1877 působil jako docent estetiky na Karlově univerzitě a s Fibichem spolupracoval mj. na cyklu historických koncertů. Ten ve svém bádání rozvíjel a propagoval Wagnerovy myšlenky o vztahu dramatu a hudby a pokoušel se o aplikaci jeho zásad na české podmínky. V tomto kontextu se Hostinský zabýval vedle Wagnerových teorií také zásadami české deklamace, ke kterým vydal v roce 1882 studii v časopise \"Dalibor\", ze které vznikla kniha \"O české deklamaci hudební\" (1886), jakož i starším úsilím Ch. W. Glucka o reformu opery (kniha \"Krištof Vilibald Gluck\", 1884).\n\nFibich se s Hostinským shodoval v názoru, že opera je především drama, proto požádal Hostinského o libreto, na němž by mohly být tyto teorie potvrzeny v praxi a vytvořena opera nového typu, slovy Hostinského „bez všech koncesí operní tradici“. Hostinský již se skladatelem dříve literárně spolupracoval, upravil před uvedením libreto Fibichovy prvotiny \"Bukovín\" (1874), ale nepovažoval se za spisovatele. Proto se zrodil nápad napsat libreto v podstatě na hotový text tragédie německého dramatika Friedricha Schillera \"Nevěsta messinská\". Ta Fibicha přitahovala již dříve a v roce 1873 nejprve žádal Elišku Krásnohorskou o libreto na toto téma, než se rozhodli pro \"Blaník\". Hostinského zpracování, spočívající především v překladu a nejnutnější dramatické úpravě původního činoherního dramatu, činí z Fibichovy \"Nevěsty messinské\" prvního zástupce typu „literární opery“ v české hudbě a jednu z prvních takových oper vůbec.\n\nPráce na opeře trvala skladateli něco přes rok; podle vlastních záznamů ji zahájil na Nový rok 1882 a instrumentace byla dokončena v únoru 1883. Fibich zadal operu do soutěže Sboru pro postavení Národního divadla, konané ke druhému otevření Národního divadla po požáru roku 1881. Získal první cenu v hodnotě 1000 zlatých v oboru vážné opery (v oboru komické opery zvítězil Bendlův \"Karel Škréta\" a Kovařovicovi \"Ženichové\") a záruku uvedení opery. Premiéra opery konaná dne 28. března 1884 byla slibná, ohlas u obecenstva byl velmi příznivý. Zato kritický ohlas byl smíšený a intenzitou v něm převažovaly odsudky díla jako „wagneriánského“ a „germánského“. Podle názoru některých kritiků „pro samou deklamaci se zapomnělo na zpěv“, důsledný tragický tón působil jako „šedá kresba na černém pozadí“. Prakticky jen Emanuel Chvála považoval \"Nevěstu messinskou\" za zásadní umělecký čin. Opera se stala terčem nevybíravé satiry: \"Šotek\", příloha časopisu \"Paleček\", ji označoval jako „Malér messinský“ a publikum ji posměšně nazývalo „Mosazná nevěsta“ (z německého Messing = mosaz).\n\nPod vlivem těchto polemik opera nakonec propadla. V pozdější hudební historii se tímto neúspěchem dokládal obraz Fibicha jako nepochopeného reformátora, jehož „nekompromisně pokroková orientace narazila na vkus rozhodující buržoazní skupiny“, v kontextu skladatelova díla se však jednalo o ojedinělý případ. \"Nevěsta messinská\" byla v podstatě jediné jeho významnější dílo, která za jeho života nebylo přijato příznivě. V sezóně 1884/85 se konalo celkem pět představení, k tomu přistupují dvě pak v říjnu 1885 a ojedinělé představení v roce 1888, což nebylo mnoho vzhledem k tomu, za jak vážný umělecký čin \"Nevěstu messinskou\" její autoři považovali. Fibich se snažil vyvodit teoretické poučení z jejího neúspěchu a v cestě za osvobozením slova v hudebním dramatu od konvenčních zpěvních požadavků došel až k melodramu v trilogii \"Hippodamie\" (1889-91), aby se pak v devadesátých letech 19. století obrátil k lyričtější opeře s nadvládou melodie, avšak se zachováním poučení o dramatické deklamací získaných v \"Nevěstě messinské\".\n\nKlavírní výtah s textem vydala Hudební matice roku 1884, celou partituru s hlasy později Dilia.\n\nSchillerova „truchlohra se sbory“ vznikla v letech 1802-03. Byl to z básníkovy strany pokus o návrat k formám i látkám antického dramatu, čehož nejvýraznějším dokladem bylo zapojení chóru komentujícího děj; rovněž téma bezohledného a drtícího osudu lze nalézt u antických tragédů. Mezi Schillerovými dramatickými pracemi nebyla \"Nevěsta messinská\" řazena k nejpovedenějším, rozsáhlé monology, dramatická stavba i zapojení chóru ji však činí vhodnou pro operní zpracování. Před Fibichem zhudebnil \"Nevěstu messinskou\" jen italský skladatel Nicola Vaccai roku 1839 (\"La sposa di Messina\"). Jeden z Fibichových raných idolů, Robert Schumann, napsal ke hře stejnojmennou ouverturu, Op. 100 (1850-51).\n\nOtakar Hostinský tragédii přeložil na svou dobu dosti moderním a neliterárním jazykem. Přitom v souladu se svými zásadami přeložil většinu veršů nerýmovaně, aby tím uvolnil prostor pro nepravidelné, přirozené řečové úseky. Jen ve vypjatě lyrických momentech rým ponechal. Při zpracování činohry provedl nutné dramaturgické zásahy spočívající především v krácení. Méně důležité výstupy byly vypuštěny, děj zpřehledněn, obě poslední dějství byla spojena do jednoho a většina jejich textu (630 veršů z 807) byla vyškrtnuta s cílem urychlit spád děje. Zásahy do stavby děje i charakteristik postav vede toho směřovaly k větší lyrizaci díla. Důležitá byla změna úlohy sboru (jehož text podlehl značné redukci) z pouhého komentátora podle antické tradice na aktivního činitele děje.\n\nZdeněk Fibich se při práci důsledně držel Hostinského teoretických východisek: v opeře není zjevný rozdíl mezi árií a recitativem, ale plynulá oscilace mezi těmito dvěma póly, celkové zhudebnění odpovídá wagnerovskému požadavku plynulého proudu hudby, avšak oproti přísnému wagnerianismu se nevyhýbá sborům a ansámblům. Proklamovaným vzorem obou autorů byl ostatně Gluckův doprovázený recitativ. Jak lyričtější monology, tak plynulé dialogy se však vyznačují bezchybnou českou deklamací, jaká byla u českých skladatelů výjimkou; i sám Fibich v předchozích operách proti jejím zásadám zhusta hřešil. Fibich si však údajně stěžoval na to, že při kompozici v sobě musel potlačovat „ducha hudebního“, který chtěl „prolomit pouta slohu chladně deklamatorního“. Přesto některá místa partitury vynikají a bývají interpretována i samostatně: Manuelovo vyznání \"Bílé lani vzápětí\", árie Beatrice \"Ó, proč jsem opustila celu svou\", milostný zpěv dona Césara \"Kde dlela jsi tak dlouho v úkrytu\", tercet \"Ó, lásko božská, všemohoucí\", Isabelino uvítání dcery \"Mé sladké dítě! Mám tě opět, mám\", tragický sbor \"V roucho smutku\" a ovšem nejznámější úsek partitury, smuteční pochod za dona Manuela ze III. jednání, funkčně upomínající na Siegfriedův smuteční pochod ze \"Soumraku bohů\".\n\nFibich po vzoru Wagnera bohatě pracuje s příznačnými motivy, které mají jak jednotlivé postavy (Isabela, Beatrice, Manuel, César, Diego), tak i charakteristické dějové momenty (láska, lov, smíření).(Jiránek57) Fibicha však navracející se motivy používá více pro účely hudební stavby a méně jako pamětné. Zvláštní význam má téma osudu. Jeho interpretace není jednotná: zatímco jedni považují osud v \"Nevěstě messinské\" nikoli za nadpřirozenou moc, ale za výslednici dějů, tedy logické vyústění okolností a povah aktérů, podle jiných v této opeře „člověk je pouhou hříčkou vyšší moci, zmítaje se bezbranně v jejích osidlech“.\n\nZda je \"Nevěsta messinská\" celkově mezi Fibichovými operami „nejwagnerovštější“ (tuto dobovou charakteristiku přebírá např. Kaminsky), je pochybné; spíše nejlépe specifické Hostinského interpretaci Wagnera. Již pro Jiránka je skladatelova „jistě nejwagnerovštější opera“ \"Šárka\", která byla v dobovém kontextu konce 19. století naopak považována za „nejčeštější“.\n\nCílem obou autorů byla „velká tragická opera“, jež by velikostí a vznešeností námětu kontrastovala s malostí a ubohostí současných jedinců, zejména soudobých politických dějů. S tím souvisejí hlavní charakteristiky díla, stylová přísnost a strohá stavba. V oboru tragické opery má \"Nevěsta messinská\" v české hudbě nepopiratelné (a ani ve své době nepopírané) prvenství a stejně tak přetrvává přesvědčení, že se jedná o mezník českého operního divadla. Tato důsledná forma „tragedie bez katarze“, která nepřipouští „žádné světlo, žádný svit“, vzbuzovala u jedněch obdiv pro „uměleckou nesmlouvavost a neohroženost v boji o vysoké cíle“, jiní \"Nevěstě messinské\" naopak „jednostrunnou tragičnost“ vyčítali a obecenstvo jim obvykle dávalo za pravdu. Podle Jiřího Kopeckého „\"Nevěstu messinskou\" publikum dodnes nepřijalo“, Piotr Kaminski se naopak domnívá, že „její tragická moc s léty nic neztratila a dílo na scéně obdivuhodně funguje“. Platnost obou výroků je v době, kdy od posledního nastudování uplynulo třicet let, obtížné posoudit.\n\nHudebně náročná \"Nevěsta messinská\" se nikdy netěšila zvláštní přízni obecenstva, přesto bývala uváděna poměrně hojně z důvodu svého historického významu pro vývoj české opery. Pěstovalo ji zejména domovské pražské Národní divadlo. Po premiéře a šesti reprízách roku 1884 následovalo ojedinělé představení v roce 1888. Zásadní význam pro docenění a další šíření díla měla inscenace Karla Kovařovice v roce 1909. Další premiéry na této scéně proběhly v letech 1920, 1938, 1945, 1963 a naposledy roku 1979.\n\nOstatní české operní scény ji uvedly až po první světové válce (Brno 1919 a 1937, Moravská Ostrava 1921 a 1930, Olomouc 1929…) Ani v poválečném období nebyla \"Nevěsta messinská\" inscenována často. Vedle Národního divadla ji uvedlo Severočeské divadlo v Liberci roku 1950, Státní divadlo Zdeňka Nejedlého v Opavě a Státní divadlo Brno roku 1960, Divadlo Oldřicha Stibora Olomouc roku 1971, Divadlo Josefa Kajetána Tyla Plzeň roku 1976 a Státní divadlo Ostrava roku 1981.\n\nNa dlouhou dobu jedinou inscenací \"Nevěsty messinské\" mimo české země byla inscenace Slovenského národního divadla v Bratislavě roku 1928 (premiéra 4. února). Dne 15. března 2015 operu v německé premiéře uvedlo divadlo v Magdeburgu; jedná se též o první nastudování \"Nevěsty messinské\" po 34 letech po dosud poslední (ostravské) inscenaci.\n\n(Prostranná síň v paláci knížecím) Obklopena messinskými staršími vysvětluje kněžna Isabela, proč opustila vdovské ústraní (árie \"S tichým vdovy útulkem rozloučila jsem se již\"). Od smrti jejího manžela, knížete messinského, uplynuly tři měsíce a její synové, starší don Manuel a mladší don César, je strávili ve vzájemných sporech a šarvátkách; i otcovský palác již byl poskvrněn krví. Isabela je proto oba pozvala k sobě a chce je usmířit. Po straně pak vybízí starého sluhu Diega, aby pospíchal do kláštera a přinesl jí odtud „poklad nejdražší“, jejž tam dala do úschovy.\n\nU vchodu do síně se střetnou družiny obou znepřátelených knížat, Manuelova vedená Kajetánem a Césarova vedená Bohemundem (sborová scéna \"Vítej mi, pyšná ty síni knížecí\"). Po chvíli rozpaků uzavírají prozatímní příměří – pokud se pánům líbí mír, budou v míru i oni, pokud osud bude chtít jinak, zůstávají připraveni k boji. Obě družiny vítají Isabelu (sbor \"Sláva tobě, vznešená matko\") přicházející s Manuelem a Césarem. Isabel přesvědčuje bratry ke smíru a shromážděné oddíly jí přitakají (árie \"Ó shlédni na mne, nebes královno\"), ale zaražená knížata stojí beze slov a bez pohnutí, vyhýbajíce se vzájemnému pohledu. Zklamaná Isabela odchází. Bratři rozpačitě začínají hovor a postupně se smíří a obejmou (duet – scéna smíru \"Ty starší jsi, nuž promluv směle dřív!… Nevýslovné kouzlo duši náhle jímá\").\n\nPanoš přináší Césarovi zprávu, že neznámí, kterou jeho pán hledal, byla vypátrána. César se kvapně loučí s Manuelem a odchází za galantním dobrodružstvím. Kajetán se vyptává Manuela na příčinu jeho nezvyklé roztržitosti a mírnosti. Manuel vypráví o tom, jak se před pěti měsíci při lovu setkal s krásnou jeptiškou a ihned se zamiloval (árie – Manuelovo vyprávění \"Pět měsíců již tomu\"). Naštěstí ona dívka nesložila řeholní sliby, pouze byla v klášteře vychovávána a neví nic o svých rodičích. Nedávno však dostala zprávu, že se má brzy vrátit do rodičovského domu. Manuel se bál, že by tím o ni přišel, a dal ji unést. Dívka je prozatím v úkrytu v Messině a neví nic o svém únosci, ale Manuel dává připravit slavnostní průvod, který ji má uvítat jako novou messinskou kněžnu.\n(Zahrada v Messině u domu, ve kterém přebývá Beatrice) Beatrice neklidná a rozechvělá čeká na svého únosce, o němž zná jen jeho jméno – Manuel. Trápí ji výčitky, že svolila opustit klášter, a svou nepřítomnou a téměř neznámou matku prosí o odpuštění, že „svou kráčí cestou“ (árie \"Zda on to? Slyš! – Ach, opět pouhý klam!\"). Vzpomene si též na cizího muže, který na ni vášnivě pohlížel, když ji potkal na pohřbu starého knížete. Tehdy se jí zmocnila neblahá předtucha…\n\nBeatrice slyší kroky a běží domnělému Manuelovi vstříc. Zarazí se však leknutím, když namísto něj vidí onoho neznámého mladíka. Je to don César, který si pro ni přišel se svou družinou. Don César dívce vypravuje, jak se do ní nad rakví knížete zamiloval (árie \"V chrámu Páně staroslavném\") a jak se mu ji podařilo vypátrat. Beatricino zděšení a nemluvnost si vykládá jako pouhý panenský stud a oznamuje jí, že pro ni brzy přijde slavnostní průvod a odvede ji jako nevěstu mladšího messinského knížete. Beatrice si o samotě zoufá, že upadla do moci rodu, „na němž spočívá kletba zášti bratrské“.\n\n(Proměna. Komnata v paláci před ložnicí kněžninou) Kněžna Isabela blahořečí smíření svých synů (arioso \"Již nadešel mi krásný, slavný den\"). Vypráví jim, že jim brzy přivede i sestru, která dosud vyrůstala v ústraní a o niž bratři nevěděli. Messinskému knížeti se totiž kdysi zdál sen, podle kterého měla být dcera záhubou obou svých bratrů, a kázal ji zahubit. Ale králově se zdál naopak sen, ve kterém tato dcera spojila srdce obou bratrů v horoucí lásce, a proto ji jen ukryla v klášteře svaté Cecílie (vyprávění Isabely \"Dvé ratolestí laurových\"). Nyní, když je její manžel mrtev a oba synové jsou smířeni, může ji povolat zpět. Don Manuel se připojuje s tím, že ještě dnes přivede matce představit svou nevěstu, a don César slibuje totéž. Isabela je nadšena představou, že náhle získá hned tři dcery (tercet \"Ó, lásko božská, všemohoucí\").\n\nAvšak přichází Diego a vypráví, že ona dívka – Beatrice – byla z kláštera unesena „maurskou lodí“. Zoufalá kněžna Isabela vysílá syny, aby co nejrychleji vyrazili najít a přivést zpět znovu ztracenou sestru. Don Manuel je zaražen shodou jména i okolností a spěchá nejdříve za svou nevěstou. Rovněž don César odchází nejprve ke své nevěstě, kterou hodlá na dobu své nepřítomnosti svěřit matčině péči, a pak se vydá zachránit svou sestru.\n\n(Zahrada jako ve 2. dějství) Před domem, kde pobývá Beatrice, narazí Kajetánova družina dona Manuela na Bohemundovu družinu, kterou tam zanechal na stráži don César. Nevraživost mezi nimi brzy přeroste v bitku, kterou zastaví až don Manuel. Jen s váháním a neochotně ustupují Césarovi muži rozkazu knížete a pouštějí ho dovnitř.\n\nBeatrice běží Manuelovi vstříc a zapřísahá jej, aby ihned uprchli před hrozícím nebezpečím. Don Manuel se jí dává poznat jako messinský kníže. Beatrice je zděšena. Manuel se jí vyptává na podrobnosti a jejím původu a potvrzuje se jeho podezření, že milovaná dívka je jeho sestra. Ale v průběhu jejich rozhovoru se objeví don César. Rozezlen tím, že vidí svou nevěstu v bratrově náručí, dona Manuela probodne. Omdlelou Beatrici dává odnést do domu své matky. (Následuje smuteční pochod.)\n\n(Proměna. Síň jako v 1. dějství) Isabela a Diego netrpělivě čekají na zprávy o unesené princezně. Tu jim přináší Césarova družina polomrtvou Beatrici v nosítkách. Beatrice se probere a poznává svou matku; současně v ní nalézá matku obou mužů, kteří se o ni ucházeli. Není žalem schopna slova, z jejího chování však Isabela vytuší nejhorší. Smuteční průvod přináší mrtvolu dona Manuela (smuteční scéna \"V roucho smutku, Messino, se hal\"). Zoufalá kněžna se obrací na vcházejícího dona Césara a zapřísahá jej, aby bratrovu smrt pomstil „touž rukou statnou, která vrátila mi drahou dceru“. Teď se teprve don César dozvídá, že milovaná žena je jeho sestra a že bratra zabil bez důvodu. Plní tedy matčinu neuváženě vyřčenou žádost – přes prosby všech včetně Beatrice – a vlastní rukou ztrestá na životě Manuelova vraha, tedy sebe sama.\n\n\n\n"}
{"id": "691529", "url": "https://cs.wikipedia.org/wiki?curid=691529", "title": "Pivovar Jimramov", "text": "Pivovar Jimramov\n\nBývalý pivovar Jimramov se nacházel v hospodářských budovách zámku Jimramov.\n\nPivovar v Jimramově vznikl v 15. století, v roce 1500 získala obec od Viléma z Pernštejna výsadu svobodného šenku piva. V roce 1564 je spolu lázněmi a mlýnem doložen v obecních účtech. V roce 1589 pivovar vyhořel a v následujícím roce jej obec spolu s várečným právem prodala Pavlu Katharynovi z Katharu. Oplátkou byli obci odpuštěny dluhy a Pavel Katharyn poskytl prostředky na obnovu vyhořelých domů a radnice. Zároveň také osvobodil Jimramov od roboty.\n\nOd té doby zůstal pivovar (stejně jako palírna kořalky a vína) v majetku vrchnosti, která od 16. století sídlila v Jimramově. V 17. století se v obci také objevují první cechy (kovář, zámečník, kolář, bednář). V polovině 18. století byl sládkem František Štaud. Nápoje se prodávaly v panském hostinci, kde podle zprávy z roku 1728 byl nájemcem Ignát Libra. Kromě pivovaru a hostinci vlastnila vrchnost také sýpky \"U Floriána\" (součástí byly pivovarské sklepy a domek bednáře).\n\nOd 19. století byl pivovar pronajímán. V letech 1882–1888 byl nájemcem František Fröhlich. V roce 1890 pivovar vyhořel (nájemcem byl do roku 1899 Bohdan Polz). Dalšími nájemci byli František Langer (1900–1905) a Alfred Öhler (1905–1906). V roce 1906 pivovar získalo měšťanstvo (s právem várečným) v Poličce.\n\nPivovar v Jimramově fungoval až do požáru v roce 1928. Poté byl zrekonstruován a přeměněn na sklad, stáčírnu poličského piva a sýpku. V roce 1941 pivovar znovu vyhořel. Tentokrát však již obnoven nebyl a hlavní budova se využívala jako sýpka.\n\nPo roce 1948 se majitelem bývalého pivovaru stal státní statek, který se o něj nestaral. Později se dostal do majetku JZD, které tu mělo kanceláře a budovy nechalo zrekonstruovat. V opravených budovách byla vytvořena výstavní síň. V současné době je hlavní budova (čp. 59) nevyužitá. Bývalé panské sklepy (čp. 303) byly přestavěny na obytný dům.\n\n"}
{"id": "691530", "url": "https://cs.wikipedia.org/wiki?curid=691530", "title": "Messinská nevěsta", "text": "Messinská nevěsta\n\nMessinská nevěsta aneb znepřátelení bratři (též jen Messinská nevěsta nebo Nevěsta messinská, v německém originále Die Braut von Messina oder die feindlichen Brüder) je drama německého básníka Friedricha Schillera. Autor jej žánrově označil jako „Truchlohra se sbory“. Světová premiéra se konala dne 19. března 1803 v dvorském divadle ve Výmaru (Weimarer Hoftheater). Po nepříznivých reakcích na první inscenaci byla dlouho považována za méně hodnotnou než jiné Schillerovy divadelní hry a odsouvána do pozadí. Ještě dnes je jedním z méně známých Schillerových dramat.\n\n\nSchiller se v \"Messinské nevěstě\" pokoušel skloubit antické a moderní divadlo. Látka hry, se základním tématem nevyhnutelnosti osudu, zjevně navazuje na tradici velké řecké tragédie, jak ji představují Eurípidés nebo Sofoklés. Jako jeho antické vzory končí toto drama zánikem celého rodu.\nPoužití sborů (chórů) mělo tento antický rys ještě zdůraznit. Jako místo děje zvolil Schiller Sicílii, místo, kde se setkávají starověk a novověk, křesťanství a pohanství.\n\nSvému dramatu Schiller předesílá předmluvu „O využití sboru v tragédii“, v níž odůvodňuje a ospravedlňuje jeho zavedení. Úkolem sboru je vnášet život do řeči a uklidnění do děje a sloužit jako pojítko mezi smyslovými a ideovými vjemy, čímž lze docílit vzniku pravé poezie. Strnulost sborů se skutečně stala jedním z kritérií, které vedly k zápornému hodnocení hry. Clemens Brentano se roku 1803 v dopise Achimu von Arnimovi vyjádřil takto: „\"Nadmíru strnulý sbor vyvolává týž dojem, jako když v katolických kostelech obec věřící opakuje polovici Otčenáše.\"“ Historie recepce této hry ukazuje obtíže, které její inscenace přináší. Neboť roku 1814 Brentano již svůj názor zcela změnil: „\"Celek je téměř architektonický a kamenný, ale jsou to zvučící kamenné obrazy, Memnonovy sloupy starověkého světa, které znějí, protož je (...) čarodějně oživuje (...) zázračná Jitřenka moderního (...) umění.\"“\n\nSbor je rozdělen mezi příznivce obou znesvářených bratří a zasahuje do děje zčásti aktivně, slovem nebo vědomým mlčením. Tím se odlišuje od svého antického předobrazu. A Brentano „\"ukázal, že je možné nejen vysledovat záměry básníka, ale i vzdát nejvyšší úctu jejich uskutečnění.\"“\n\nMessinská nevěsta byla v Praze poprvé uvedena za ředitele Johanna Carla Liebicha (1806–1816). 7. listopadu 1816 ji poprvé uvedlo brněnské městské divadlo. V češtině se objevila s velkým zpožděním, jako vůbec poslední ze Schillerových dramat. Teprve z roku 1942 se datuje první a dosud jediný překlad do češtiny od Františka Vrby. Ve stejném roce byla hra také poprvé hrána v češtině, a to v Praze v Městském divadle Na Poříčí (dnes Divadlo Archa) v režii Františka Salzera. Roli Isabely hrála Anna Iblová. Žádná pozdější profesionální inscenace v českých zemích není evidována. Jedním z důvodů, proč zde není běžně uváděna, je i konkurence s Fibichovou operou.\n\nRoku 1839 napsal na námět Schillerovy tragédie operu (\"La sposa di Messina\") italský skladatel Nicola Vaccai. Ve 30. nebo 40. letech 19. století zpracoval závěr hry jako dramatickou scénu pro sóla, sbor a orchestr český skladatel Václav Jan Tomášek. V letech 1850–1851 zkomponoval předehru \"Die Braut von Mesina\" německý skladatel Robert Schumann jako svůj Op. 100.\n\nNejznámějším hudebním zpracováním je opera \"Nevěsta messinská\" Zdeňka Fibicha na slova Otakara Hostinského z roku 1884.\n\nHra začíná v paláci v Messině, kde nedávno ovdovělá kněžna Isabella po dlouhém boji znovu smiřuje své znepřátelené syny, dona Manuela a dona Cesara.\nPo ukončení sporu Isabella oběma vyjeví, že mají ještě sestru, která až dosud vyrůstala ukryta v jistém klášteře, ale nyní ji kněžna hodlá přivést zpět do paláce.\n\nIsabella svěřila děvče péči kláštera, ačkoli podle rozkazu zemřelého krále mělo být dítě ihned po narození usmrceno. Tento rozkaz vydal otec kvůli snu, jejž mu arabský hvězdopravec vyložil v tom smyslu, že by budoucí dcera přivodila zkázu celému rodu.\n\nAvšak Isabella měla sama jiný sen, který si nechala vyložit křesťanským mnichem. Ten ji ujistil, že tato dcera jednou oba znesvářené bratry spojí v lásce. Isabella přikládala křesťanskému výkladu vyšší cenu, a proto dítě zachránila a držela v úkrytu.\n\nDon Manuel i don Cesar se však již nevědomky se svou sestrou Beatricí setkali a oba se do ní zamilovali, aniž by se dozvěděli její totožnost a aniž by věděli jeden o lásce druhého. Don Cesar nakonec nalezne svého bratra ve vřelém objetí s Beatricí a ze žárlivosti ho probodne.\n\nKdyž královna Isabella po vraždě dona Manuela odhalí Beatricin původ, rozhodne se don Cesar odčinit svůj zločin sebevraždou – a ani jeho matka, ani nově získaná sestra, ani sbor jej od tohoto činu nedokáží odvrátit.\n\n\n\n\n"}
{"id": "691532", "url": "https://cs.wikipedia.org/wiki?curid=691532", "title": "Ladislav Lysý", "text": "Ladislav Lysý\n\nLadislav Lysý († před 1031) byl nitranský kníže z dynastie Arpádovců. Byl starším synem knížete Michala a jeho bulharské manželky. \n\nPo násilné smrti svého otce Michala, kterou měl na svědomí uherský kníže Gejza, utekl spolu se svým mladším bratrem Vazulem k Vladimíru Velikému, knížeti Kyjevské Rusi. Pravděpodobně v jeho rodině si Ladislav našel i svou manželku. Poté, co se bratřím nepodařilo získat pomoc při návratu do Uher, pokračovali do Polska k Boleslavu Chrabrému. Ladislav spoléhal na rostoucí polsko-uherské napětí. S polskou pomocí se mu podařilo vydobýt zpět otcovo nitranské knížectví a uznal polskou svrchovanost nad svým knížectvím. Když v roce 1029 využil uherský král Štěpán oslabení polského státu a dobyl Nitransko zbavené polské pomoci, vladl už v knížectví Ladislavův mladší bratr Vazul a sám Ladislav už byl pravděpodobně mrtvý. Ladislav měl syna Domoslava, spojence knížete Břetislava a v roce 1042 protikrále v západním Slovensku.\n\n"}
{"id": "691533", "url": "https://cs.wikipedia.org/wiki?curid=691533", "title": "Kinga Polská", "text": "Kinga Polská\n\nKinga Polská ( \"Kinga nebo Kunigunda\", \"Kinga nebo Kunegunda\"; 1234 – 24. července 1292 Stary Sącz) byla polská kněžna z dynastie Arpádovců.\n\nByla jednou z mnoha dcer uherského krále Bély IV. a Marie, dcery nikájského císaře Theodora I. Laskarise a stejně jako další dvě sestry Markéta a Jolanta byla nábožensky založená. Již od dětství byla zasnoubena s Boleslavem, synem knížete Leška Bílého z malopolské linie Piastovců. Svatba se konala roku 1239.\n\nNovomanželé složili slib čistoty po vzoru Boleslavovy sestry Salomeny a pár tak zůstal bezdětný. Po manželově skonu roku 1279 založila Kinga klášter klarisek a o třináct let později v něm také jako klariska zemřela. Bylo jí 68 let.\n\nKanonizoval ji papež Jan Pavel II. roku 1999.\n"}
{"id": "691539", "url": "https://cs.wikipedia.org/wiki?curid=691539", "title": "Dirty Way", "text": "Dirty Way\n\nDirty Way je česká punkrocková hudební skupina, která vznikla v roce 2007 a působí do současnosti. Kapela prozatím nahrála dvě dema a dvě oficiální desky. V současné době skupina hraje také písně z nejnovějšího EP \"Počítej do nekonečna\" a pracuje na 3. oficiální desce.\n\n\n\n\n2007 - 2008 (Začátky na vesnicích)\n\nV roce 2006 se ve východočeské vesnici Makov dala do kupy čtyřčlenná formace začínajících muzikantů. Ta se záhy rozpadla a v roce 2007 tři zbylí členové Pavel Nešpor (zpěv), Vít Nešpor (kytara) a František Abraham (kytara) založil společně s Ladislavem Votroubkem (baskytara) a Filipem Sádeckým (bicí) skupinu Dirty Way. První dva roky své existence se kamarádi ze základní školy věnovali hraní převzatých písní různých žánrů, se kterými koncertovali pouze po okolních vesnicích. Již pár měsíců po založení však vznikla první autorská skladba „Užívej“.\n\nV roce 2008 se kapely, jakožto manažer ujal zkušený muzikant a světový rekordman v časové délce hraní na bicí Miroslav Kušnír. Společně se členy Dirty Way si vytyčil cíle do budoucna a skupina se začala odpoutávat od vesnických tancovaček. Na přelomu let 2008 a 2009 vzniklo v Hradci Králové první demo CD s názvem „… a tak užívej!“. Poté přišla první personální změna, když musel kapelu opustit dosavadní bubeník Filip, který z časových důvodů svou technickou stránku hraní nedokázal rozvinout. Stalo se tak, že na další dva roky usedl za bicí o 20 let starší Kušnír.\n\n2009 - 2010 (Kluby, první deska a koncert na Výravě)\n\nDirty Way otevřeli novou kapitolu. Vesnické sokolovny vyměnili za kluby a již v polovině dalšího roku představili své druhé demo „Nohama na zemi“. Navíc se díky zkušenostem Kušníra ve hře na svůj nástroj, začali hudebně rozvíjet i ostatní členové. Ve stejném období se kapela také poprvé ukázala zahraničnímu publiku na koncertě v Medzilaborcích (Slovensko). Naneštěstí ale spoustu bývalých fanoušků neuneslo personální změnu a nový hudební směr, kterým se díky dlouholeté snaze kytaristy Františka Abrahama stal melodický pop punk. Jako každá hudební skupina, i Dirty Way naráželi na nepřízeň anti-fanoušků.\n\nČím více koncertů měla skupina za sebou, tím více rostl zájem o první oficiální desku. Ta nakonec spatřila světlo světa v půlce roku 2010 a nesla jméno dle titulní skladby „Naše generace“. Deska mimo jiné obsahovala i píseň „Hudba pro všechny“ s raperem Maikem Brapem (v té době známým jako Wotka). Právě na zmiňovanou skladbu byl ve studiu Davida Spilky v Olomouci natočen jediný videoklip z prvního alba. Kapela se pomalu začala ve svém regionu dostávat do povědomí a v létě odehrála svůj, do té doby největší koncert. Stalo se tak ve Výravě, kde jí, jakožto předkapelu UDG a Nightwork zhlédlo a slyšelo 3000 diváků. Na podzim přišli na řadu také 3 koncerty v rámci MARS PARTY TOUR se skupinami Last Time, a dnes již populární mladou partou Koblížci. V tom nejlepším však uvnitř skupiny začali vznikat spory a hádky kvůli časovému a finančnímu vytížení bubeníka Miroslav Kušníra. Ten v té době ještě z velké části působil jako manažer. Osobní problémy a problémy v kapele nakonec donutily Kušníra k rozhodnutí Dirty Way opustit. Psal se přelom let 2010 a 2011.\n\n2011 - 2013 (Příchod Tommyho a deska Realita)\n\nKrátce po novém roce, když už se mezi příznivci i odpůrci východočeské formace mluvilo o jejím rozpadu, nastoupil na bubenický post mladý Tomáš Pávek. Ten si velmi rychle získal svým vzhledem a zábavnou povahou dosavadní fanoušky Dirty Way. Skupina však musela začít opět na novo, jelikož se o veškerou manažerskou činnost, kterou doposud obstarával Kušnír, musela zasadit sama. To se dařilo jen velmi ztěžka, přesto právě tehdy přišel dosavadně největší úspěch, kterým bylo druhé místo v anketě videoklipů Výtah na TV Óčko, s písní „Hudba pro všechny“. Kapela se rovněž poprvé ukázala v celostátním vysílání této hudební stanice. Po tomto úspěchu začali Dirty Way opět získávat pozornost, kterou ztratili dlouhým hledáním bubeníka po Kušnírově odchodu.\n\nV roce 2012 oslavila kapela, v litomyšlském Music Clubu Kotelna, 5. výročí svého založení, narozeninovým koncertem. Tomuto městu začali Dirty Way přisuzovat svou domovskou polohu jednak proto, že členové bydleli po vesnicích v jeho těsné blízkosti a jednak zde nyní měli svou zkušebnu. K narozeninám nadělila skupina fanouškům také dvě nové skladby s názvy „Summer Song“ a „Tma“, které se později objevili na druhé oficiální desce „Realita“. Ta vznikala prakticky již od začlenění Pávka mezi členy a všechny písně se natáčeli ve studiu v Dolních Rápoticích. Druhé album se tak výrazně zvukově i stylově lišilo od dosavadních počinů. Časová mezera mezi prvním a druhým albem byla dlouhá a posluchači Dirty Way se Reality dočkali skoro až v polovině roku 2013. Hned na to začali vznikat videoklipy k písním „Summer Song“ a „Příběhy“, ale také se schylovalo k další personální výměně, a to opět za bubny.\n\nKrátce po křtu nové desky se Tomáš Pávek rozhodl opustit Dirty Way. Jako důvod uvedl členům, že je na čase si srovnat problémy v osobním životě. Kapela tak byla postavena před těžkou situaci. Nové album bylo na světě, ale momentálně nebylo možné vystupovat. Velmi rychle si však své místo mezi členy vybojoval (v té době teprve 13letý) bubeník Jan Šmíd. Přesto se však nepodařilo využít druhé desky tak, jak to kapela zprvu plánovala. Oproti Naší generaci se tedy Realitě dostalo jen slabé pozornosti. Na konci léta se na internetu objevil videoklip „Summer Song“ a ještě do konce roku ho následovaly „Příběhy“. Krom toho učinili členové zlom ve svém zvukovém projevu, který přišel s rozhodnutím podladit nástroje. Další novinky na sebe nenechaly dlouho čekat.\n\n2014 = 2018 (\"Počítej do nekonečna\" a krize kapely)\n\nPrvní skladbou v novém zvukovém stylu se na začátku roku 2014 stala píseň „Proč“. O pár měsíců později opouští skupinu z časových důvod baskytarista Ladislav Votroubek, který v Dirty Way účinkoval již od jejího založení. Během pár týdnů ho nahradil Petr Novotný. Tak se uskupila nová sestava, která spolu hrála následující tři roky. V té době skupina uspořádala první a zatím poslední ročník svého festivalu \"Dirty Fest\", ale hlavně začala skládat písně na EP \"Počítej do nekonečna\", které vyšlo v následujícím roce 2015. Z tohoto počinu vznikly celkem tři videoklipy \"Výškoměr\", \"Proti proudu\" a \"Každodenní Valentýn\". Bylo to rovněž období, kdy si skupina zahrála nejen s INEKAFE, ale i se zahraničními interprety, jako byli japonští Uplift Spice nebo Američané Lord Bishop. Přišel rovněž 4. díl amatérských filmů o kapelní historii s názvem \"Společný sen\". Časem to však začalo skřípat i v této sestavě. Nejdříve se rozhodl odejít baskytarista Petr Novotný, který byl mozkem celého EP \"Počítej do nekonečna\". V posledních měsících jeho působení v Dirty Way sice pokračoval ve skládání nových skladeb, ty ho však pokaždé přestali po chvilce bavit. Stalo se tak, že kapela měla spoustu nových písní, ale ani jedna nebyla dokončená. Nakonec Petr odešel s tím, že chce mít více času pro svůj osobní život. Na skupinu však nezanevřel a občas zaskakuje na jejích koncertech jako kytarista nebo basák. Po jeho odchodu se do kapely dostává Patrik Kocman. Ten však přichází již ve chvíli, kdy kluci počítají s odchodem bubeníka Honzy Šmída, který se rozhodl dát přednost nově vznikající skupině Black Mercury, která se transformovala ze skupiny Last Time. Honza sice ještě odehraje nasmlouvané koncerty, ale zkoušek se nezúčastňuje, a tak se naděje na novou tvorbu opět vzdalují. Po 10 letech je to zřejmě největší kapelní krize. Dirty Way ztrácí veškerou fanouškovskou základnu a mizí mezi hromadou nových mladých kapel. Skupina v podstatě nekoncertuje a jediné, čím o sobě dají trošku vědět je akustický Live Stream, přenášený přes jejich Facebookový účet. Přeci jen se ke konci roku podaří najít nového bubeníka. Tím se stává Patrik Árendás, který ovšem působí zároveň v dalších projektech, a proto není schopen dát Dirty Way tolik času, kolik by potřebovali. Kapela mu naopak není schopná poskytnout příjmy, které jsou pro něj v jiných projektech standardem. Přesto po dlouhé době skupina opět zkouší, nafotí nové promo fotky, na soustředění však již odjíždí bez Árendáse, který chvilku poté oznamuje klukům ukončení spolupráce. Rázem jsou Dirty Way opět bez bubeníka, ale koncerty na léto už mají nasmlouvané. Rozhodují se pro odvážný krok a oslovují bývalého bubeníka Honzu s prosbou o pomoc při překonání krize. Vzájemně se dohodnou, že Honza pomůže skupině s koncerty a bude se zúčastňovat zkoušek, aby se práce na nové tvorbě nezastavila. Do budoucna však se svým působením v Dirty Way nepočítá a kapela dál hledá bubeníka. \n\n2019 = SOUČASNOST \n\nDíky Honzově pomoci Dirty Way opět fungují a písně, které začali vznikat ještě před odchodem Petra Novotného, se konečně daří dokončit. Od podzimu 2018 skupina zkouší s bubeníkem Dannym Fínou. Náhle však přijde další rána, kterou je nečekaný odchod Patrika Kocmana. Patrik si v kapele zažil pouze to nejhorší. Období, kdy se moc nekoncertovalo, neustálé sehrávání se s dalším a dalším bubeníkem a téměř nulový posun v nové tvorbě. Možná právě proto jeho rozhodnutí skupinu překvapilo ve chvíli, kdy se věci konečně začaly hýbat. Na jaře Dirty Way dokončí nahrávání 2 nových písní a ukončují spolupráci s Honzou Šmídem, který nejdříve prohloubil krizi kapely, aby jí následně pomohl vyřešit. Skupina pokračuje v uskupení: Pája Nešpor, Wicky Palmička, Fanda Abraham, Danny Fína a na post baskytary přichází Ross Way, který dříve působil pod přezdívkou Rossy v kapele Rogers. Začíná proces reinkarnace skupiny. Nejprve přijdou promofotky stávající sestavy, nové logo, nová trika a náramky, a vše vrcholí koncertním létem, kterým se skupina opět vrací scénu. Momentálně Dirty Way pracují na novém videoklipu k písni \"Mám cestu svou\", který by měl vyjít ještě v létě 2019. Současně plánují zimní akustické miniturné po svém regionu, kterým by se chtěli vrátit do podvědomí posluchačů a jsou rozhodnuti pokračovat v tvorbě nových písní. \n\n"}
{"id": "691552", "url": "https://cs.wikipedia.org/wiki?curid=691552", "title": "Jezeřské arboretum", "text": "Jezeřské arboretum\n\nJezeřské arboretum, dříve zvané též Eisenberský park, byl velmi rozlehlý anglický park, který ležel mezi zámkem Jezeří a (dnes již zaniklou) osadou Albrechtice. V arboretu rostlo několik tisíc dřevin, z nichž mnohé měly exotický původ, případně dosahovaly nezvyklého stáří. Velká část parku byla zničena z důvodu rozšiřování přilehlého hnědouhelného dolu, zbytek zůstal zanedbán a postupně zarostl.\n\nPark začal vznikat na konci 17. století na svahu Zámeckého vrchu a postupně byl rošiřován až k Albrechticím. Roku 1823 byla vybudována centrální okrasná zahrada o rozloze 5 ha, celý park se během následujících 15 let rozšířil na plochu 50 ha. Arboretum navazovalo na přilehlou oboru a velká část měla přírodní charakter, který umocňovala trojice rybníků lemovaná lipami a duby. Centrální část oproti tomu vycházela z francouzského stylu, kombinovala živé ploty, bazénky, skleníky a voliéry.\n\nRoku 1978 požádal těžařský podnik o zrušení ochrany spodní části parku. Během inventarizace provedené na žádost ministerstva kultury bylo na 33 ha arboreta zjištěno 4910 stromů v hodnotě 378 340 337 Kčs (ke 30. září 1980). Celková hodnota (včetně horní partie) byla odhadnuta na půl miliardy korun, historická, ekologická a estetická hodnota ovšem byla nevyčíslitelná. Rozsáhlá dolní partie byla v 80. letech zničena těžbou.\n\nHorní část měla být ještě roku 1989 rovněž vytěžena, ale díky kampani za záchranu arboreta roku 1991 došlo k jejímu ušetření. Jelikož se o ni ale dlouhou dobu nikdo nestaral, zarostla náletem, část původních dřevin odumřela a dnes jsou poslední zbytky sotva patrné po stranách silnice z Černic k zámku.\n\nSoučástí parku bylo několik tisíc dřevin a to jak původních, tak uměle vysázených. Vysazované byly dřeviny domácí i nepůvodní, konkrétně podle charakteru daného místa. Zastoupeny byly především následující druhy: dub letní i zimní, buk lesní (i červenolistá varieta), habr obecný, borovice lesní a vejmutovka, modřín opadavý, lípa velkolistá, malolistá i plstnatá, kanadská jedle, smrk pichlavý stříbrný, bříza bělokorá, jasan ztepilý, habr obecný, turecká líska, kaštanovník jedlý, platany, akáty a magnólie.\n\nAlbrechtický dub, také zvaný Albrechtický dědoušek, byl jedním z nejstarších a nejmohutnějších dubů na našem území. Rostl na kraji arboreta u Albrechtic. Zanikl po opakovaném podpálení, údajně cíleném pokusu o zničení památného stromu, který bránil těžbě uhlí.\n\n300 let starý šeřík pocházející z doby před počátky šlechtění planého šeříku na našem území, byl před likvidací spodní části parku roku 1984 vykopán a převezen do zámeckého parku v Krásném Dvoře, obdobně byly odvezeny i staré magnolie v následujícím roce.\n\nSekvojovec obrovský (\"Sequioadendron gigantea\"), v 80. letech již stoletý, dosahoval výšky 19,1 metru a hmotnosti 15 tun. Ministerstvo kultury si jako jednu z podmínek zrušení ochrany spodní části arboreta stanovilo přesazení sekvojovce, předem ale bylo jasné, že jde o velmi riskantní počin, který podle dostupných informací do té doby nikdo na světě nerealizoval.\n\nBěhem jara 1986 byly započaty přípravy na přesazení a jako první krok došlo na přerušení kořenů stromu ve čtvercovém obrysu. Během léta byl strom zavlažován a krom opadu nových výhonků přečkal bez újmy. 11. března 1987 započalo samotné přesazení. První komplikací byla promrzlá půda, která stěžovala vyjmutí stromu, dalším problémem se ukázaly být nestejnoměrně dlouhé kořeny, které znemožnily připravit bal vhodný pro transport. Dále bylo třeba řešit upnutí stromu (jehož měkká kůra byla velmi náchylná na poškození), vyhrabání kořínků a svazování větví, aby se rozměry nákladu vešly do stanoveného limitu 518 centimetrů.\n\nPro vysazení bylo původně vybíráno mezi rekreační lokalitou Benedikt u Mostu a okolím nové budovy Městského divadla v Mostu. Volba nakonec padla na čtvrť Zahražany. Starý velikán sice samotné přesazení přežil, ale podlomilo mu to zdraví a jeho stav se horšil až do poloviny 90. let 20. století, kdy definitivně uschnul a musel být odstraněn.\n\nV posledních letech doznalo Jezeřské arboretum významných úprav. V parku byly vybudovány základní cesty, vykáceny byly velké plochy náletových dřevin, především pámelníku a taktéž je udržován hlavní palouk. Arboretum je tak bez problémů přístupné veřejnosti.\n\nJezeřské arboretum se nachází jižně od budovy zámku těsně pod svahy Krušných hor. Pokud budete přijíždět po asfaltové silnici z Černic, najdete arboretum po levé straně silnice ještě před prudkým stoupáním na zámek. Park se tedy nachází mezi přístupovou silnicí a povrchovým dolem. Odbočte ze silnice vedoucí na Jezeří v místech, kde stávala obec Albrechtice (křižovatka typu T) a následujte zpevněnou cestu podél Bílinského převaděče, kde obejdete závoru, bránící vjezdu motorových vozidel. Od silnice je vstup vzdálen asi 100 m. Orientovat se můžete taktéž podle nově umístěných cedulí s vyznačeným směrem chůze a symbolem listnatého stromu. Parkování je možné přímo u silnice. Jezeřské arboretum je dobře znázorněno na portálu www.mapy.cz\n\n"}
{"id": "691554", "url": "https://cs.wikipedia.org/wiki?curid=691554", "title": "Alois Soldát", "text": "Alois Soldát\n\nAlois Soldát (12. července 1862, Opařany – 23. prosince 1952, Praha) byl český římskokatolický kněz a profesor kanonického práva a křesťanské sociologie na Katolické teologické fakultě Univerzity Karlovy.\n\nVystudoval gymnázium v Třeboni a Katolickou teologickou fakultu Univerzity Karlovy v Praze. V roce 1886 byl vysvěcen na kněze a stal se kaplanem v Rokycanech, avšak už po dvou letech se stal katechetou na pražském Akademickém gymnáziu a začal také působit na Katolické teologické fakultě Univerzity Karlovy. V roce 1893 získal doktorát teologie. V roce 1902 se stal suplujícím, 8. ledna 1903 mimořádným a 10. června 1907 řádný profesorem kanonického práva a křesťanské sociologie. V letech 1907/1908, 1911/1912 a 1919/1920 byl děkanem Katolické teologické fakulty Univerzity Karlovy a v letech 1908/1909, 1912/1913 a 1920/1921 jejím proděkanem. Dále byl také proboštem Kolegiátní kapituly Všech svatých na Hradě pražském a papežským prelátem.\n\nJeho nejvýznamnějším dílem je \"Nástin základův a všeobecných zásad společensko-hospodářských – příspěvek katol. mravouky k řešení otázky sociální\", ve kterém mimo jiné polemizuje s Marxem; pro svou intelektuální náročnost a značný rozsah se však na rozdíl od tematicky obdobné Masarykovy \"Otázky sociální\" nestal všeobecně známým. Podílel se na \"Českém slovníku bohovědném\" Antonína Podlahy a byl také stálým spolupracovníkem Časopisu katolického duchovenstva, v němž uveřejňoval své historickoprávní studie. Psal také sociologické práce, zejména k problematice manželství a bytové otázce.\n\n\n"}
{"id": "691556", "url": "https://cs.wikipedia.org/wiki?curid=691556", "title": "Ha-Ichud ha-chakla'i", "text": "Ha-Ichud ha-chakla'i\n\nha-Ichud ha-chakla'i (: האיחוד החקלאי, doslova \"Zemědělský svaz\") je zemědělská a osadnická organizace sdružující zemědělce Izraeli.\n\nZa jejím vznikem stáli Židé původem ze střední Evropy. Jedním z iniciátorů jejího ustavení byl Moše Lefeber (משה לֶפבֶּר), který do mandátní Palestiny imigroval v roce 1934 a usadil se v obci Kfar Bialik. Zde začal organizovat podobně smýšlející farmáře. Hnutí se pak rozšířilo do dalších osad jako Gan ha-Šomron\nnebo Šavej Cijon. Od počátku šlo o organizaci nestranickou, čímž se odlišovala od ostatních zemědělských a osadnických asociací, které byly často silně propojeny s politickými stranami.\n\nPodle údajů k roku 1964 sdružovala organizace 3000 farmářů v cca 50 osadách. Výměra pozemků obhospodařovaných členy dosahovala 50 000 akrů (200 kilometrů čtverečních). V roce 1987 byla při ha-Ichud ha-chakla'i založena mládežnická organizace.\n\nV současnosti je do organizace zapojeno několik desítek vesnic. Patří mezi ně staré osady z přelomu 19. a 20. století (například Menachemija) i nové vesnice zbudované v posledních dekádách jako Koranit nebo Talmej Josef. Nejmladší je obec Inbar zřízená roku 1993. Od roku 1967 se k ha-Ichud ha-chakla'i přidaly i některé izraelské osady zbudované na Západním břehu Jordánu. Jde o šest osad v údolí Jordánu. Na Golanských výšinách patří k této organizaci osada Neve Ativ. Předsedou organizace je od roku 1994 Moti Daldžo (מוטי דלג'ו), generálním tajemníkem David Kochman.\n\n\n"}
{"id": "691558", "url": "https://cs.wikipedia.org/wiki?curid=691558", "title": "Sido", "text": "Sido\n\nSido (* 30. listopadu 1980 v Berlíně-Prenzlauer Berg), vlastním jménem Paul Hartmut Würdig, je německý rapper a producent. Jeho umělecké jméno je zkratka pro \"super inteligentní drogová oběť\". V současné době vydává pod Urban/Universal Music.\n\nDo osmi let žil se svou sestrou a matkou na východě Berlína. V roce 1988 se přestěhovali do západního Berlína, kde bydleli v útulku s mnoha žadateli o azyl. Po třičtvrtě roku se přestěhovali do Reinickendorfu, kde navštěvoval školu, ale kvůli užívání drog byl ze školy vyhozen.\n\nMá syna, kterému na svém druhém albu \"Ich\" je věnována písnička \"Ein Teil von mir\".\n\nJe sinti (rom) \n\nV hudebním průmyslu je aktivní od roku 1997. Spolu s rapperem B-Tight založili skupinu Royal TS a vydávali pod undegroundovým labelem Royal Bunker. Royal TS se jmenovali protože Royal - Royal Bunker, TS - Tight/Sido . Později založili skupinu Die Sekte ve které působili rappeři Rhymin Simon, Vokalmatador, později také Tony D.\nZa nedlouho zakládá Sido,B-Tight a Tony D skupinu A.I.D.S. (Alles ist die Sekte).\n\nJeho sólová kariéra začala v roce 2003 trackem \"Weihnachtssong\", který se objevil na sampleru labelu Aggro Berlin,a trackem \"Arschficksong\" video k tomuto songu bylo prozkoumáno ministerstvem a dostalo omezení \"FSK 16\".\nV roce 2004 vydává Sido své debutové album s názvem Maske, desky se prodalo víc než 180 000 kopií. Největší hit z alba byl track s názvem \"Mein Block\". Druhý singl byl na věc \"Fuffies im Club\" a třetí singl se jmenoval \"Mama ist stolz\", který byl věnován Sidově matce.\n\n\"Ich\", tak se jmenovala jeho druhá sólová deska, za pouhé dva dny se jí prodalo 80 000 kusů kopií a okamžitě se stala zlatou.\nV roce 2007 založili Sido a B-Tight label Sektenmuzik.\nJeho třetí album se jmenovalo \"Ich und meine Maske\", bylo vydáno v květnu roku 2008, okamžitě se dostalo na 1 místo prodejnosti.\n\n30. října 2009 vyšlo čtvrté album \"Aggro Berlin\". První singl \"Hey Du\" vypráví o jeho dětství v NDR.\nNa konci ledna 2010 se konal koncert, který byl natočen ve spolupráci s MTV. Jako hosté byli pozváni Adel Tawil ze skupiny Ich+Ich, hip hopová formace K.I.Z a Stephan Remmler. Toto live album bylo vydáno v květnu 2010.\n\nTakto se jmenuje jeho společný projekt s Harrisem. Album ohlásili v roce 2004, ale vyšlo až v říjnu 2005. Nese název \"Dein Lieblings Album\". Prodalo se ho asi 85 000 kusů kopií. Prvním singlem \"Steh wieder auf \" šokovali všechny, protože ve videu se Sido nechal ukřižovat, popsal to tak, že je Ježíš pro německý rap.\n\nV roce 2004 na MTV HipHop Open ve Stuttgartu proběhl konflikt mezi ním a Azadem, neboť urážel Azadovu matku.\n\n\n\n\n\n\n"}
{"id": "691564", "url": "https://cs.wikipedia.org/wiki?curid=691564", "title": "Ha-Kibuc ha-dati", "text": "Ha-Kibuc ha-dati\n\nHa-Kibuc ha-dati (: , doslova \"Náboženský kibuc\") je zemědělská a osadnická organizace sdružující některé kolektivně hospodařící vesnice typu kibuc v Izraeli.\n\nVznikla 11. ledna 1935 jako organizace napojená na ideologii náboženského sionismu. Zakladateli byli někteří členové politického hnutí ha-Po'el ha-Mizrachi. Ideologií organizace je kombinace náboženské víry, sionismu a kolektivního života v zemědělské osadě typu kibuc. Politicky inklinovali členové ha-Kibuc ha-dati z levému křídlu náboženské strany Mafdal.\n\nUž v roce 1929 procházeli někteří nábožensky orientovaní zájemci o imigraci zemědělským školením v Polsku a Německu. Po příchodu do mandátní Palestiny utvořili provizorní pracovní kolektivy a pokračovali ve výcviku. V roce 1937 zbudovali první trvalou osadu, vesnici Tirat Cvi v dosud židovskou kolonizací nedotčeném Bejtše'anském údolí. Poblíž pak vyrostl další kibuc Sde Elijahu což mělo posilovat soudržnost kolektivu a poskytovat lepší obranu před případnými útoky z vnějšku. Ve 40. letech přibyly ještě vesnice Kvucat Javne, Be'erot Jicchak, Kfar Ecjon, Ejn ha-Naciv, Masu'ot Jicchak, Ejn Curim, Sa'ad a Kfar Darom. Jedna osadnická skupina tehdy dočasně pobývala v lokalitě Birija.\n\nDo vzniku státu Izrael, tedy ještě za mandátní Palestiny, vzniklo v jejím rámci jedenáct náboženských kibuců. Z nich pět bylo zničeno během války za nezávislost v roce 1948 (včetně osad v bloku Guš Ecjon). Těžké boje se odehrávaly u Tirat Cvi, egyptské obléhání zažila vesnice Be'erot Jicchak. Tři kibucy se proměnily na sídla typu mošav šitufi a organizaci opustily. Dalších osm kibuců bylo ale založeno po vzniku státu Izrael. V roce 1966 byla zbudována nová vesnice Alumim. O rok později přibyla osada Ma'ale Gilboa. Nové domovy si kromě toho postavili obyvatelé zaniklých osad v bloku Guš Ecjon, který byl ale Izraelem dobyt v roce 1967 a pak tam znovu vyrostl kibuc Kfar Ecjon a na místě zničeného Ejn Curim vznikla vesnice Roš Curim, ke které přibyl nedaleký kibuc Migdal Oz. Na severu Izraele v této době vznikla vesnice Bejt Rimon. Členové vesnic zapojených do ha-Kibuc ha-dati byli převážně Židé původem z Evropy, později tvořili velkou část nových osadníků absolventi mládežnického hnutí Bnej Akiva.\n\nPodle údajů k roku 1964 sdružovala organizace deset vesnic s 4000 obyvateli. V roce 1970 jejich počet stoupl na 13 a počátkem 21. století sdružuje ha-Kibuc ha-dati 16 kibuců s počtem obyvatel 8000. Ekonomicky jsou tyto vesnice orientovány na zemědělství, průmysl a turistický ruch. V čele organizace stojí 100 zástupců ze všech vesnic. Tento sbor se schází jednou za několik let. Běžnou agendu řeší volený sekretariát s 35 členy. Pod organizaci spadá i provoz sedmi vzdělávacích institucí. V roce 1947 vznikla ješiva sloužící potřebám hnutí ha-Kibuc ha-dati. Byla situována poblíž náboženské školy ve Kfar ha-Ro'e. Po roce se přesunula do blízkosti města Rechovot a v roce 1953 byl spuštěn vzdělávací komplex Kerem be-Javne. Samostatná ješiva pak vznikla na trvalém místě v Ejn Curim poté, co o jejím umístění rozhodli členové hnutí v roce 1977. Budova byla slavnostně otevřena roku 1985. Další ješiva pak vznikla roku 1994 v Ma'ale Gilboa.\n\n\n"}
{"id": "691568", "url": "https://cs.wikipedia.org/wiki?curid=691568", "title": "Sedmá rota", "text": "Sedmá rota\n\nSedmá rota je francouzská komediální filmová trilogie z let 1973–1977, kterou natočil francouzský režisér Robert Lamoureux. Jde o parodii na válečné filmy. \n\n"}
{"id": "691569", "url": "https://cs.wikipedia.org/wiki?curid=691569", "title": "Linda Vojtová", "text": "Linda Vojtová\n\nLinda Vojtová (* 22. června 1985 Praha) je česká topmodelka, která v patnácti letech vyhrála světové finále soutěže Elite Model Look 2000. Stala se tak první Češkou, které se to povedlo.\n\nV patnácti letech vyhrála v Ženevě celosvětové finále prestižní modelingové soutěže, což odstartovalo její kariéru. Následovaly dva roky práce v Evropě, převážně pak v Paříži, Miláně a Barceloně. V sedmnácti letech odešla do New Yorku, kde od té doby žije.\n\nPro svou fyzickou podobnost s topmodelkou Gisele Bündchenovou získala přezdívku „Baby Gisele“. Matka Taťjána Vojtová je právnička. Děd z matčiny strany je hudební skladatel Vadim Petrov.\nV roce 2000 vyhrála soutěž Elite Model Look, což se po ní k roku 2016 povedlo již pouze dalším čtyřem Češkám. Po soutěži se její fotografie objevily na titulních stránkách módních časopisů včetně \"Vogue\", \"Elle\", \"Glamour\", \"Amica\", \"The European Magazine\" a \"Surface\". Jako modelka spolupracuje s rakouskou společností orientovanou na spodní prádlo Palmers, dále například s módními firmami jako Victoria's Secret, Max Mara, Giorgio Armani, La Perla, Escada a Diesel. Přehlídky dělá jen výjimečně. V roce 2011 se stala tváří kolekce šperků Love firmy Love Universe.\n\nV roce 2014 se Vojtová stala tváří reklamní kampaně společnosti Karlovarské minerální vody na minerální vodu Mattoni a později na nápoj Mattoni Schorle.\n\n"}
{"id": "691588", "url": "https://cs.wikipedia.org/wiki?curid=691588", "title": "Václav Vlastimil Hausmann", "text": "Václav Vlastimil Hausmann\n\nVáclav Vlastimil Hausmann (2. ledna 1850 Police nad Metují – 11. dubna 1903 Česká Třebová) byl český hudební skladatel a publicista.\n\nByl synem polického učitele, který byl rovněž varhaníkem a skladatelem. U něho získal základní hudební vzdělání, které si dále rozšířil studiem na učitelském ústavu a Varhanické škole v Praze. Po absolvování školy se stal učitelem v České Třebové. V následujících letech byl ředitelem kůru a kapelníkem na různých místech v Čechách. V roce 1873 začal v Bystřici nad Pernštejnem vydávat první moravský hudební časopis \"Hlasy hudební\".\n\nZa svého působení v Havlíčkově Brodě (1881–1888) založil \"Zemský spolek varhaníků\" a vydával časopisy \"Českoslovanský varhaník\" a \"Slovanská hudba\".\n\nV roce 1888 odešel do Maďarska a stal se kapelníkem metropolitního kostela v Egeru. O dva roky později působil jako dirigent městského divadla a ředitel kůru ve slezském Bílsku. Na sklonku života žil u své dcery v České Třebové.\n\n\n\n\nKomponoval rovněž písně (i vojenské), sbory, tance a řadu drobných skladeb pro klavír.\n\n\n"}
{"id": "691597", "url": "https://cs.wikipedia.org/wiki?curid=691597", "title": "Che-lan-šan", "text": "Che-lan-šan\n\nChe-lan-šan nebo Helan Shan (čínsky 贺兰山, pinyin \"Hèlán Shān,\" český přepis \"Che-lan-šan,\" mongolsky , \"Alaša aγula)\", ve starších pramenech uváděný též jako Alashan, je izolované pouštní pohoří na hranici čínských autonomních oblastí Vnitřní Mongolsko a Ning-sia. Táhne se severojižním směrem podél Žluté řeky, převážně na jejím levém břehu, avšak nižší severní část leží na pravém břehu Žluté řeky. Podél řeky leží úrodná zavlažovaná oblast s městy In-čchuan a Š’-cuej-šan, dále na východ pak poušť Mu Us. Na západním úpatí leží mongolské město Bajan Chot \"(Alxa Zuoqi)\" a poušť Gobi.\n\nNižší partie Chelanských hor jsou pusté a suché. Ve vyšších polohách jsou lesy a louky. Průměrně dosahují nadmořské výšky kolem 2000 m, ale relativní výška je menší: Žlutá řeka zde teče v nadmořské výšce asi 1100 m. Nejvyšší vrchol dosahuje výšky 3556 m n. m.\n"}
{"id": "691605", "url": "https://cs.wikipedia.org/wiki?curid=691605", "title": "Diskografie Lil Waynea", "text": "Diskografie Lil Waynea\n\nToto je diskografie amerického rappera Lil Waynea. V září 2012 Lil Wayne zlomil rekord Elvise Presleyho v počtu písní, které se umístily v žebříčku Billboard Hot 100, toho času jich měl 109. Ke konci září 2015 jich měl již 127. Do roku 2013 se v USA prodalo 15 milionů kusů jeho alb a 37 milionů digitálních kopií písní.\n\n\n\nSeznam singlů, které se umístily v US žebříčku Billboard Hot 100.\n\n"}
{"id": "691608", "url": "https://cs.wikipedia.org/wiki?curid=691608", "title": "Fentress County", "text": "Fentress County\n\nFentress County je okres amerického státu Tennessee založený v roce 1823. Správním střediskem je město Jamestown.\n\n"}
{"id": "691614", "url": "https://cs.wikipedia.org/wiki?curid=691614", "title": "Vicki Genfanová", "text": "Vicki Genfanová\n\nVicki Genfanová (* 15. června 1959 New York) je americká kytaristka, zpěvačka a skladatelka. Na kytaru začala hrát v pěti letech. Kromě toho hraje i na klavír, trombón a perkuse. V New Yorku studovala klasickou hudbu a jazz.\n\n\n"}
{"id": "691627", "url": "https://cs.wikipedia.org/wiki?curid=691627", "title": "Subaru XT", "text": "Subaru XT\n\nSubaru XT je sportovní automobil, který v letech 1985 až 1991 vyráběla japonská automobilka Subaru. Vyráběl se jako dvoudveřové kupé. V Japonsku byl prodáván pod názvem Alcyone a v Austrálii a na Novém Zélandu pod názvem Vortex. Jeho nástupcem se stalo Subaru SVX.\n\nVůz byl k dispozici s pětistupňovou manuální nebo čtyřstupňovou automatickou převodovkou.\n\n\n\nPro skupinu B byl vyvíjen speciál Subaru XT 4WD Turbo. Vývoj však nestihl být dokončen dříve, než byla celá skupina zrušena.\n"}
{"id": "691630", "url": "https://cs.wikipedia.org/wiki?curid=691630", "title": "Ha-Kibuc ha-me'uchad", "text": "Ha-Kibuc ha-me'uchad\n\nha-Kibuc ha-me'uchad (: הקיבוץ המאוחד, doslova \"Sjednocený kibuc\") byla zemědělská a osadnická sionistická organizace sdružující v letech 1927–1979 některé kolektivně hospodařící vesnice typu kibuc v Izraeli. \n\nVznikla 5. srpna 1927. Ve 40. letech 20. století ještě členové hnutí inklinovali k dominantní středolevé straně Mapaj, po jejímž rozkolu v roce 1944 přešli k Achdut ha-avoda, která pak roku 1945 fúzovala s hnutím ha-Šomer ha-ca'ir do nové levicové formace Mapam. Politické a ideologické rozpory v rámci hnutí se vyostřily počátkem 50. let 20. století. Šlo zejména o hodnocení politiky SSSR. Na konferenci konané v kibucu Na'an roku 1951 se více centristicky orientovaná část hnutí ha-Kibuc ha-me'uchad bližší straně Mapaj odtrhla a utvořila novou organizaci, Ichud ha-kvucot ve-ha-kibucim. Čtyři kibucy dokonce byly kvůli rozkolu administrativně rozděleny na dvě samostatné obce, včetně zakladatelského kibucu Ejn Charod. V roce 1953 pak napětí opět zesílilo. V Ejn Charod došlo v lednu toho roku ke třem násilným incidentům mezi stoupenci obou politických táborů.\n\nČlenové hnutí prosazovali rozvoj kibuců neomezený počtem osadníků (preference pro větší sídla místo malých komun), zdůrazňovali otevřenost kibuců vůči novým osadníkům bez ohledu na to, o absolventy jakého mládežnického hnutí šlo. Ekonomicky upřednostňovali založit hospodaření kibuců na zemědělství i průmyslu. Důchovním otcem hnutí a jeho hlavním ideologem byl Jicchak Tabenkin. První kibucem zřízeným podle těchto principů byl, ještě před vznikem samotné organizace, Ejn Charod v roce 1921, u jehož vzniku stály pracovní oddíly Gdud ha-avoda (část jejich členů pak spoluzakládala hnutí ha-Kibuc ha-me'uchad). Samotné hnutí bylo ustaveno na konferenci konané roku 1927 v Petach Tikva. Roku 1929 se do něj zapojily i některé další eixstující kibucy. Ideologicky bylo hnutí vyprofilováno na druhé konferenci konané roku 1936 v osadě Jagur. Ve 30. letech 20. století přikročilo vedení ha-Kibuc ha-me'uchad k organizování tajné židovské imigrace. V roce 1942 se hnutí podílelo na vzniku elitních židovských ozbrojených složek, oddílů Palmach, kterým po dohodě poskytlo práci a výcvikové prostory v kibucech. Jako připomínku holokaustu a židovského protinacistického odboje provozovalo hnutí muzeum ve vesnici Lochamej ha-Geta'ot. Dále podporovalo umělecké muzeum \"ha-Miškan ha-omanut\" v Ejn Charod.\n\nV roce 1964 pod tuto organizaci spadalo 58 kibuců s celkovým počtem obyvatel 24 000. V roce 1968 šlo stále o 58 osad s populací cca 25 000, přičemž Giv'at Brenner s počtem obyvatel přes 1600 byl nejlidnatějším kibucem v Izraeli. Vesnice začleněné do ha-Kibuc ha-me'uchad obdělávaly 50 000 dunamů (50 kilometrů čtverečních) zemědělské půdy a provozovaly 45 průmyslových podniků s ročním obratem cca 50 milionů Izraelských liber.\n\nV průběhu 2. poloviny 20. století postupně vyhasínaly ideologické spory na izraelské levici. S tím se otevřela možnost překonání rozkolu z roku 1951. 23. června 1979 došlo ke spojení ha-Kibuc ha-me'uchad a Ichud ha-kvucot ve-ha-kibucim do nové organizace nazvané ha-Tnu'a ha-kibucit ha-me'uchedet (Sjednocené kibucové hnutí, akronym \"Takam\"). Integrační proces pak pokračoval dál a roku 2000 se ha-Tnu'a ha-kibucit ha-me'uchedet sloučila s další organizací sdružující některé kibucy ha-Kibuc ha-arci a vznikla tím organizace ha-Tnu'a ha-kibucit (\"Kibucové hnutí\").\n\n"}
{"id": "691641", "url": "https://cs.wikipedia.org/wiki?curid=691641", "title": "Maske", "text": "Maske\n\nMaske je debutové album německého rappera Sida. Vyšlo v dubnu roku 2004 pod labelem Aggro Berlin.\n\nPrvní singl \"Mein Block\" vyšel 19. dubna 2004, produkoval ho Roe Beardie.Okamžitě se vyšplhal na 13 místo v žebříčku singlů.Druhým singlem se stal \"Fuffies im Club\" feat. Harris, produkoval ho opět Roe Beardie. Vyšel 16. srpna 2004 a dosáhl 18. místa v žebříčku singlů. Třetí singl vyšel 31. ledna 2005, jmenoval se \"Mama ist stolz\". Sido si ho produkoval sám a je věnovaný jeho matce. Vyšplhal se na 25 místo.\n\n"}
{"id": "691643", "url": "https://cs.wikipedia.org/wiki?curid=691643", "title": "Magacela", "text": "Magacela\n\nMagacela je španělská obec situovaná v provincii Badajoz (autonomní společenství Extremadura).\n\nObec se nachází 125 km od Badajozu. Patří do okresu La Serena a soudního okresu Villanueva de la Serena.\n\nObec se z počátku vyvíjela pod arabskou nadvládou a jmenovala se \"Umm Gazala\". V roce 1834 se obec stává součástí soudního okresu Villanueva de la Serena. V roce 1842 čítala obec 286 usedlostí a 1 114 obyvatel.\n"}
{"id": "691647", "url": "https://cs.wikipedia.org/wiki?curid=691647", "title": "Jarošovský pivovar", "text": "Jarošovský pivovar\n\nJarošovský pivovar fungoval v obci Jarošov. Do povědomí široké veřejnosti se dostal roku 1994 díky písni Jarošovský pivovar od skupiny Argema. V provozu byl do konce roku 1997, od února 2017 funguje asi 600 metrů od něj, v budově bývalé dřevovýrobny, nový stejnojmenný minipivovar.\n\nPivovar vznikl roku 1688 díky měšťanům z Uherského Hradiště. V průběhu následujících let znamenal pro Jarošov největší zdroj příjmů. Kolem roku 1788 se však začali hromadit stížnosti správců a sládka na opotřebovaný materiál a špatný stav sudů. Nejdále tyto stížnosti dotáhl sládek Jan Buchta, který si také stěžoval na kvalitu surovin. Díky tomu byla provedena řada nejnutnějších oprav, ale zároveň došlo ke snížení zisků. Proto bylo v roce 1814 rozhodnuto o jeho pronájmu. Postupně se však stával pro město přítěží a roku 1869 jej odkoupil Salomon Braun z Uherského Ostrohu. V té době patřil pivovar k moderním a součástí byla také sladovna, palírna kořalky, šenkovna a výrobna kvasnic. K pivovaru byl navíc přistavěny byty pro sládka a bednáře. \n\nZa vlastnictví Braunů došlo v letech 1880–1910 k další výstavbě budov a k modernizaci zařízení. V roce 1900 získalo místní pivo zlatou medaili na Světové výstavě v Paříži. Velice kvalitní byl i zdejší slad. Díky vysoké kvalitě došlo k rozšíření piva do zahraničí a ke krachu některých okolních pivovarů (např. Hodonín, Napajedla). Zkrachovalé pivovary následně Braunové odkoupili a většinou zastavili provoz. Jedinou výjimku udělali u pivovaru Napajedla, kde nechali sladovnu v provozu až do roku 1931. Během první světové války došlo k útlumu ve výrobě piva, ale po válce se podařilo dostat pivovar mezi šest největších pivovarů na Moravě.\n\nV roce 1939 však Braunovi museli republiku opustit a pivovar narychlo prodali. V roce 1940 však byla smlouva označena za neplatnou a pivovar zkonfiskován jako židovský majetek. Během druhé světové války pivovar často měnil majitele. Jedním z nich byl také podnikatel Erich Blume, který nechal areál zmodernizovat. Ke konci války nechal důležité části strojů vymontovat a vyřadit tím pivovar z provozu. Českým zaměstnancům se je však podařilo ukrýt a dne 16. května 1945 byl provoz pivovaru znovu zahájen. Ze začátku se k výrobě využíval cukr z vybombardovaného cukrovaru v Břeclavi. Pivovar po válce prosperoval, ovšem vysoká výroba se negativně projevila na kvalitě piva.\n\nPo roce 1989 se pivovar v Jarošově prosazoval na trhu stále hůře. V červenci 1997 bylo rozhodnuto o prodeji pivovaru jako části společnosti Pivovary a sodovkárny Brno a.s. Ačkoliv bylo hodně zájemců, žádná jednání se nepodařila dotáhnout do úplného konce. Pivovar se následně dostával do dluhů a v říjnu 1997 byl podruhé na prodej. Ani tentokrát nebyl prodej úspěšný, proto se majitelé rozhodli k zastavení výroby piva. Postupně došlo k propouštění zaměstnanců a dne 31. prosince 1997 byl pivovar uzavřen. Na jaře roku 2012 se jej firma Heineken, které areál bývalého pivovaru patří, rozhodla prodat. V červnu se do obchodu rozhodlo zapojit i město Uherské Hradiště. Podle vyjádření místostarosty města Stanislava Blahy nabídlo vedení města 5 milionů korun. Pokud by jej získalo, chtělo by areál otevřít veřejnosti a zlepšit tak propojení jednotlivých částí Jarošova. O osudu pivovaru se mělo rozhodnout v lednu 2013. Město ale nakonec nebylo schopno nabídnout společnosti Heineken takovou kupní cenu, jakou si představovala. Pivovar koupil v listopadu 2013 podnikatel Radislav Vymyslický, majitel nedaleko sídlící společnosti Vymyslický výtahy. V současnosti (prosinec 2013) je v objektu plánována výrobna výtahů. 21. října 2015 byla založena společnost Jarošovský pivovar, a.s., která v budově bývalé dřevovýroby na adrese Pivovarská 303 na konci září 2016 otevřela nástupce pivovaru a vařií některé druhy piva dle původních receptur. První várku piva uvařil \"nový\" Jarošovský pivovar ve vlastních prostorách dne 6.2.2017. Jíž několik měsíců předtím si nechával vařit své pivo ve Znojemském pivovaru. \n\n\nVeškeré pivní tácky pivovaru Jarošov\n\n\n"}
{"id": "691650", "url": "https://cs.wikipedia.org/wiki?curid=691650", "title": "Ichud ha-kvucot ve-ha-kibucim", "text": "Ichud ha-kvucot ve-ha-kibucim\n\nIchud ha-kvucot ve-ha-kibucim (: איחוד הקבוצות והקיבוצים, doslova \"Jednota kibuců a kvuc\") byla zemědělská a osadnická sionistická organizace sdružující v letech 1951–1979 některé kolektivně hospodařící vesnice typu kibuc v Izraeli. \n\nVznikla v roce 1951. Zrodila se sloučením starší organizace Chever ha-kvucot se skupinou zvanou \"Ichud ha-kibucim\", která se roku 1951 oddělila od hnutí ha-Kibuc ha-me'uchad. Důvodem rozkolu byly politické a ideologické rozpory, které se vyostřily počátkem 50. let 20. století. Šlo zejména o hodnocení politiky SSSR. Na konferenci konané v kibucu Na'an roku 1951 se více centristicky orientovaná část hnutí ha-Kibuc ha-me'uchad bližší straně Mapaj odtrhla a utvořila novou organizaci, Ichud ha-kvucot ve-ha-kibucim. Čtyři kibucy dokonce byly kvůli rozkolu administrativně rozděleny na dvě samostatné obce, například kibuc Ejn Charod. V roce 1953 napětí opět zesílilo. V Ejn Charod došlo dokonce v lednu toho roku ke třem násilným incidentům mezi stoupenci obou politických táborů.\n\nHnutí Chever ha-kvucot bylo federací menších, čistě zemědělských kolektivních osad založených na socialistické filozofii Aaarona Davida Gordona. Mělo rovněž blíže ke straně Mapaj a patřily do něj vlivné kibucy jako Deganija nebo Geva. V roce 1953 se k nové organizaci připojilo ještě také menší hnutí ha-No'ar ha-cioni, nesocialistická organizace blízká ke straně Nezávislí liberálové.\n\nIchud ha-kvucot ve-ha-kibucim patřilo mezi nejliberálnější kibucové organizace. Svým členům umožňovala větší svobodu názorů a životního stylu. Už v 70. letech 20. století přecházely například četné členské vesnice tohoto hnutí k rodinné výchově dětí, na rozdíl od dosavadního modelu komunální, společné výchovy. Větší prostor byl také poskytnut soukromým rodinným financím.\n\nKaždý kibuc si volil své zástupce do celostátní exekutivy a celostátního sekretariátu. Hnutí mělo vlastní peněžní fond pro účely půjček, výkupní služby a oddělení pro ekonomické plánování a sociální pomoc. V roce 1969 se hnutí rozhodlo aktivně podporovat vysokoškolské vzdělávání svých členů. Ichud ha-kvucot ve-ha-kibucim provozovala vlastní školy, včetně regionálních středních škol. Hnutí vydávalo vlastní týdeník Igeret le-chaverim a čtvrletník Niv ha-kvuca. Dále obměsíčník Šdemot a vzdělávací list Igeret le-chinuch. Na Ichud ha-kvucot ve-ha-kibucim byla volně napojena mládežnická organizace ha-No'ar ha-oved coby sekce odborové centrály Histadrut. Blízko k tomuto hnutí měla i skautská organizace ha-Cofim.\n\nK roku 1964 měla organizace 74 členských vesnic s celkovou populací 25 000 lidí. K roku 1968 šlo už o 81 vesnic, v nichž žilo cca 30 000 lidí.\n\nV průběhu 2. poloviny 20. století postupně vyhasínaly ideologické spory na izraelské levici. S tím se otevřela možnost překonání rozkolu z roku 1951. 23. června 1979 došlo ke spojení ha-Kibuc ha-me'uchad a Ichud ha-kvucot ve-ha-kibucim do nové organizace nazvané ha-Tnu'a ha-kibucit ha-me'uchedet (Sjednocené kibucové hnutí, akronym \"Takam\"). Integrační proces pak pokračoval dál a roku 2000 se ha-Tnu'a ha-kibucit ha-me'uchedet sloučila s další organizací sdružující některé kibucy ha-Kibuc ha-arci a vznikla tím organizace ha-Tnu'a ha-kibucit (\"Kibucové hnutí\").\n\n"}
{"id": "691656", "url": "https://cs.wikipedia.org/wiki?curid=691656", "title": "Chever ha-kvucot", "text": "Chever ha-kvucot\n\nChever ha-kvucot (: חבר הקבוצות, doslova \"Skupina kvuc\", plným jménem Chever ha-kvucot ve-ha-kibucim, חבר הקבוצות והקיבוצים, \"Skupina kvuc a kibuců\") byla zemědělská a osadnická sionistická organizace sdružující v letech 1925–1951 některé kolektivně hospodařící vesnice typu kibuc v mandátní Palestině, později v Izraeli. \n\nByla založena na konferenci konané 7. listopadu 1925 v obci Bejt Alfa za účasti 101 delegátů zastupujících přes 2600 osadníků v několika zemědělských vesnicích.\n\nHnutí Chever ha-kvucot bylo federací menších, čistě zemědělských kolektivních osad založených na socialistické filozofii Aharona Davida Gordona. Mělo blízko k umírněně levicové straně Mapaj a patřily do něj vlivné kibucy jako Deganija nebo Geva. V roce 1942 se spolu s dalšími kibucovými organizacemi připojilo k podpoře vznikajících elitních židovských jednotek Palmach, kterým poskytlo ve svých členských obcích ubytování i výcvik.\n\nV roce 1951 došlo k rozkolu v hnutí ha-Kibuc ha-me'uchad, v jehož důsledku ho opustila skupina umírněně levicových členů zvaná \"Ichud ha-kibucim\". Ta se téhož roku spojila s Chever ha-kvucot, čímž vznikla nová organizace zvaná Ichud ha-kvucot ve-ha-kibucim. \n\n"}
{"id": "691659", "url": "https://cs.wikipedia.org/wiki?curid=691659", "title": "FC LeRK Brno", "text": "FC LeRK Brno\n\nFC LeRK Brno byl moravský fotbalový klub z Brna. Založen byl roku 1910 v brněnské čtvrti Královo Pole, zanikl roku 1995 sloučením s klubem SK Prostějov.\n\nMezi největší úspěchy klubu patří postup do československé nejvyšší soutěže, které se účastnil v ročníku 1961/62 (viz níže), dále dorostenecký titul z roku 1940 a 2. místo dorostu ze sezony 1963/64 (v celostátním finále prohrál se Spartou Praha 0:1 doma a 0:2 venku).\n\nBěhem své existence nesl řadu názvů:\nZkratka KPS (později KS) značila Královopolská strojírna, šlo o tzv. patronátní závod klubu. Zkratka GZ značila Gottwaldovy Závody (přechodný název Královopolské strojírny, poplatný tehdejšímu režimu a prezidentovi republiky Klementu Gottwaldovi). Zkratka LeRK značila \"levně, rychle, kvalitně\", což byl název moravského obchodního řetězce a hl. sponzora klubu.\n\nRoku 1949 byl klub sloučen s jiným brněnským klubem, Moravskou Slavií Brno, ta však byla 9. prosince 1965 obnovena sloučením se Slovanem Staré Brno, od nějž získala hřiště.\n\nV roce 1953 získal klub trofej do trvalého držení, neboť zvítězil třikrát za sebou. Obecně se nečekalo, že Dynamo (Slavia) Praha prohraje finále (neděle 2. srpna 1953, královopolští zvítězili 4:3) a pořadatelé budou muset nechat vyrobit nový pohár. Přestože původní plány žirovnických shořely jako papír, působilo jejich rozhořčení úsměvně:\n\n\"„Poslední ročník (1953), kdy se hrálo o původní pohár, který vyrobil perleťářský mistr pan Peřina. V regulích turnaje stálo: vyhraje-li mužstvo pohár třikrát za sebou, zůstane trvale v jeho držení – a to se bohužel stalo.“\"\n\n\"„Pořadatelé měli povinnost vždy pozvat k účasti obhájce trofeje, ale neponechali nic náhodě, a na Královo Pole pozvali slavnou Slavii, která hrála pod hlavičkou Dynamo (to se tenkrát nosilo – podle sovětského vzoru), která ale na Brňáky nestačila a proto žirovničtí o trofej přišli a museli nechat vyrobit pohár nový.“\"\n\n\"„Z rozhořčení nad výsledkem ani nebylo dopsáno v Knize o konání turnaje konečné score. GZ Královo Pole první pohár vyhrálo dvakrát za sebou v roce 1951 a 1952, pro rok 1953 byla pozvána Dynamo (Slavia) Praha, se kterou se počítalo, že Královo Pole porazí a pohár tak bude pro Žirovnici zachráněn. To se však nestalo a GZ Královo Pole vítězstvím třikrát za sebou se stalo definitivním vítězem a majitelem prvního poháru.“\"\n\n\"„Sestava Slavie Praha: Kabíček – Kocourek, Kalina – Morávek, Marek, Ipser – Hlaváček, Trubač, Bican, Štádler, Andrejkovič.“\"\n\nNový pohár vyrobil Miloslav Hejtmánek. Žirovničtí napodruhé neponechali nic náhodě a nový pohár je věčně putovní.\n\nSvých prvních pět účastí proměnili královopolští pokaždé ve vítězství v turnaji, pošesté zvítězili ve 30. ročníku (1963), který byl posledním hraným na hřisti „\"v Baborách\"“.\n\nMedailovou sbírku zkompletovali v roce 1960 (3. místo) a 1964 (2. místo). 31. ročník v roce 1964 – hrálo se poprvé na novém stadionu Budín – byl jejich osmou a zároveň poslední účastí v tomto turnaji.\n\nPřestože název Spartak KPS nesl klub jen krátce, nejvíce pod ním vstoupil ve známost, neboť právě pod tímto názvem hrál jedinkrát ve své historii 1. ligu. V sezóně 1961/62 se stal historicky 5. brněnským účastníkem nejvyšší soutěže (po SK Židenice – 1933/34, Moravské Slavii Brno – 1935/36, ZSJ MEZ Židenice – 1952 a Rudé hvězdě Brno – 1957/58), v nejvyšší soutěž však odehrál jen jednu sezonu.\n\nSpartak KPS se zúčastnil jednoho ročníku Veletržního poháru (předchůdce Poháru UEFA), a to rovněž v sezóně 1961/62. Postup do Veletržního poháru v jeho počátcích nezajišťoval úspěch v domácí lize, ale veletržní povaha města, proto v prvních ročnících Československo reprezentovaly výhradně brněnské prvoligové kluby (1961/62: TJ Spartak KPS Brno, 1962/63 – 1966/67: TJ Spartak ZJŠ Brno). Vzhledem k podobnému dobovému názvu se Zbrojovkou Brno (Spartak ZJŠ), jsou výsledky Spartaku KPS ve Veletržním poháru často mylně připisovány právě Zbrojovce, zejména v zahraničních statistikách. Výsledky dalšího brněnského klubu, RH Brno, jsou naopak Zbrojovce připisovány právem, neboť došlo ke sloučení těchto dvou klubů.\n\nPoznámky:\n\nLadislav Krejčí (7/0/0),\nJaroslav Přeček (9/0/0),\nOldřich Sova (15/0/0) –\nLubomír Burýšek (23/1),\nMilan Dobrotka (18/0),\nZdeněk Drlík (11/1),\nAntonín Franta (13/2),\nJaroslav Handl (18/2),\nAntonín Heřman (25/3),\nPetr Kálal (2/0),\nPavel Kocman (17/0),\nZdeněk Kocman (8/1),\nLadislav Malý (7/1),\nIvan Novák (13/0),\nZdeněk Přibyl (14/1),\nZdeněk Rýc (21/2),\nVojtěch Sedlinský (1/0),\nLadislav Schejbal (23/7),\nJosef Sobotka (22/0),\nJan Šanda (10/0),\nJosef Škarka (23/1),\nVáclav Vonášek (6/0) –\ntrenéři Ervin Šima (1.–13. kolo) a Svatoslav Vrbka (14.–26. kolo)\n\n1. předkolo, 1. zápas (27. září 1961 v Brně – Srbská)\nTJ Spartak Brno KPS – Leipzig XI 2:2 (1:2)\nBranky: 9. a 47. (PK) Ladislav Schejbal – 13. a 44. (PK) Rainer Trölitzsch.\nRozhodčí: Gyula Balla (Maďarsko).\nDiváci: 1 500\n\nKPS (3-2-5): Jaroslav Přeček – Zdeněk Přibyl, Josef Sobotka, Milan Dobrotka – Josef Škarka, Jan Šanda – Jaroslav Handl, Zdeněk Kocman, Antonín Heřman, Ladislav Schejbal, Zdeněk Rýc. Trenér: Ervin Šima.\n\nLipsko (3-2-5): Dieter Sommer – Dieter Scherbarth, Michael Faber, Heinz Herrmann – Peter Gießner, Karl Drößler – Dieter Engelhardt, Reinhard Trölitzsch, Arno Zerbe, Dieter Fischer, Werner Gase. Trenér: Martin Schwendler.\n\n1. předkolo, 2. zápas (4. října 1961 v Lipsku – Zentralstadion)\nLeipzig XI – TJ Spartak Brno KPS 4:1 (3:0)\nBranky: 17. a 21. Henning Frenzel, 36. a 55. Arno Zerbe – 64. Ladislav Schejbal.\nRozhodčí: Marcel Raeymaekers (Belgie).\nDiváci: 15 000\n\nLipsko (3-2-5): Wolfgang Klank – Dieter Scherbarth, Michael Faber, Claus Pfeufer – Peter Gießner, Karl Drößler – Werner Gase, Reinhard Trölitzsch, Henning Frenzel, Dieter Fischer, Arno Zerbe. Trenér: Martin Schwendler.\n\nKPS (3-2-5): Oldřich Sova (22. Jaroslav Přeček) – Zdeněk Přibyl, Václav Vonášek, Milan Dobrotka – Josef Sobotka, Jan Šanda – Zdeněk Rýc, Antonín Heřman, Ladislav Malý, Ladislav Schejbal, Zdeněk Kocman. Trenér: Ervin Šima.\n\nTJ KS Brno „B“ byl rezervním mužstvem Královopolské, které se pohybovalo převážně v krajských soutěžích.\n\n\n"}
{"id": "691667", "url": "https://cs.wikipedia.org/wiki?curid=691667", "title": "Ich (album)", "text": "Ich (album)\n\nIch je druhá sólová deska německého rappera Sida.\n\nAlbum bylo vydané 1. prosince 2006 na nezávislém labelu Aggro Berlin.Za pouhé dva dny získalo zlatý titul za více než 80 000 prodaných kusů.\n\nAlbum také vyšlo kromě normální verze v premiové edici, která obsahujé druhé CD s šesti tracky.\n1. června 2007 vyšla \"Ghetto Edice\", která byla bez bookletu a proto byla levnější.\n\n\n\n\n"}
{"id": "691672", "url": "https://cs.wikipedia.org/wiki?curid=691672", "title": "Ha-No'ar ha-cijoni", "text": "Ha-No'ar ha-cijoni\n\nha-No'ar ha-cijoni (: הנוער הציוני, doslova \"Sionistické mládí\") je mládežnické a osadnické sionistické hnutí v Izraeli, působící ale i v dalších zemích světa. \n\nVzniklo roku 1927 (jinde uváděno 1926) v Polsku. Roku 1929 se aktivity hnutí rozšířily do Rumunska, později hnutí zasáhlo i Maďarsko, Francii, Belgii, Litvu a Lotyšsko. V roce 1931 se pak konala sjednocovací konference, na níž bylo přijalo současné jméno a vytvořena mezinárodní organizační struktura. Ve 40. letech 20. století se hnutí rozšířilo i do Latinské Ameriky (Uruguay, Peru, Mexiko, Chile atd.). Od roku 1930 přicházeli první mladí Židé napojení na tuto organizaci i do tehdejší mandátní Palestiny, kde se zapojili do osidlovací politiky a podíleli se na založení mnoha zemědělských osad typu mošav a kibuc. První z nich byla vesnice Uša zbudovaná roku 1936. Hnutí kromě toho budovalo vzdělávací instituce. Roku 1948 vznikl školící ústav Chavat ha-No'ar ha-cijoni v Jeruzalému a komplex Alonej Jicchak.\n\nŠlo o nesocialistickou organizaci blízkou ke straně Nezávislí liberálové. V roce 1953 se hnutí připojilo k nové organizaci Ichud ha-kvucot ve-ha-kibucim sdružující některé kibucy. K roku 1964 mělo hnutí 1500 členů. Na počátku 21. století se počet členů uváděl na cca 2000.\n\n\n\n\n"}
{"id": "691673", "url": "https://cs.wikipedia.org/wiki?curid=691673", "title": "Mistrovství světa v rallye 1995", "text": "Mistrovství světa v rallye 1995\n\nMistrovství světa v rallye 1995 (: \"World Rallye Championchip 1995\") byla série závodů mistrovství světa v rallye v roce 1995. Vítězem se stal skot Colin McRae na voze Subaru Impreza 555. Subaru World Rally Team získal i pohár konstruktérů.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "691684", "url": "https://cs.wikipedia.org/wiki?curid=691684", "title": "Hugo Sonnenschein", "text": "Hugo Sonnenschein\n\nHugo Sonnenschein (pseudonym Sonka) (25. května 1889, Kyjov – 20. července 1953 v Mírově) byl český, německy píšící básník a anarchista. \n\nNarodil se v rodině kyjovského židovského obchodníka (\"\") Adolfa Sonnenscheina a manželky Berthy, rozené Hirschové. Pocházel z německy mluvícího prostředí, dva roky však studoval na kyjovském českém gymnáziu. Pro neúspěchy ve studiu přestoupil na brněnskou obchodní akademii, kde se zařadil mezi anarcho-komunisty.\n\nPo první světové válce vedl bouřlivý život, jak soukromý (milostný), tak politický. Pro své politické postoje byl opakovaně zatýkán. V říjnu 1920 informoval dobový tisk o tom, že byl spolu s dalšími komunistickými aktivisty, spisovatelkou Helenou Malířovou a Emanuelem Vajtauerem (pozdějším předním kolaborantem) zatčen na severu Norska ve Vardø, nejvýchodnějším městě Norska, blízko ruských hranic. Touto cestou se měli vracet z pobytu v sovětském Rusku, kde se zúčastnili II. světového kongresu Komunistické internacionály. V roce 1921 byl vypovězen z Rakouska „\"...v důvodu veřejného pořádku\"“, opětovně byl v Rakousku zatčen a vypovězen v únoru 1934, v době Dollfussova útoku na sociální demokraty a rakouské občanské války. Spoluzakládal rakouskou i československou komunistickou stranu, z níž byl ve třicátých letech vyloučen jako trockista.\n\nPřátelil se s Ivanem Olbrachtem, Vladislavem Vančurou, S. K. Neumannem nebo Otokarem Březinou. Setkal se s V. I. Leninem, Adolfem Hitlerem, Benitem Mussolinim, psal si s Lvem Trockým.\n\nV roce 1940 byl zatčen a roku 1943 byl deportován spolu se svojí druhou manželkou Rosou do koncentračního tábora v Osvětimi. Po osvobození tábora Rudou armádou pobýval v Moskvě a s českou exilovou vládou se v roce 1945 vrátil do Prahy. V témže roce byl lidovým soudem odsouzen na 20 let těžkého žaláře za údajnou kolaboraci s gestapem. O stupni jeho viny a skutečných příčinách odsouzení se vedou odborné spory. \n\nZemřel v roce 1953 ve věznici na Mírově.\n\nHugo Sonnenschein byl dvakrát ženat. Jeho druhá žena zahynula v Osvětimi; první manželka, klavíristka Marie Svobodová, se k němu po 2. světové válce vrátila a pečovala o něj. Ze dvou manželství měl tři syny.\n\nKe knižnímu vydání českého překladu básní Huga Sonnenscheina došlo až v 21. století:\n\n\nO životě Hugo Sonnenscheina napsal Jiří Kamen románový fiktivní životopis \"Hugo\".\n\nPublikace \"Cesta k svobodě = Der Weg zur Freiheit\" s osobním věnováním autora z 18. října 1937 je součástí osobní knihovny Karla Čapka.\n\n\n"}
{"id": "691688", "url": "https://cs.wikipedia.org/wiki?curid=691688", "title": "Ich und meine Maske", "text": "Ich und meine Maske\n\nIch und meine Maske je třetí sólová deska německého rappera Sida.\n\nVyšlo 30. května 2008 na labelu Aggro Berlin s distribucí Universal. Styl alba je podle Sida mix z obou předchozích.Album debutovalo v německu na #1 a ve švýcarsku #2\n\nDo 18. listopadu 2008 se prodalo 160 000 kusů alba.Za nedlouho bylo prodáno 200 000 kopií alba a Sido dostal za to Zlatou desku.\n\nAlbum Ich und meine Maske vyšlo, stejně jako předchozí album Maske, ve standardní a prémiové verzi. Prémiová edice obsahovala druhé CD s 10 skladbami. Album také vyšlo v \"Limited Premium edition\", která obsahuje obě CD, 3D masku vázaný booklet se všemi texty a mnoha fotkami. Ještě existuje album ve verzi \"MZEE.com Edition\", která obsahuje remixy od producentské skupiny Goofiesmackerz.\n\n\"Augen auf/Halt dein Maul\" je Dvojsingl,který vyšel 16. května 2008. Druhým singlem se stal track Carmen, vyšel 25. července 2008. Videoklip k němu je točen na Mallorce. Dalším singl vyšel 3. října 2008 jmenoval se \"Herz\". 30. ledna vyšel čtvrtý singl \"Nein\" feat. Doreen.\n\n\n"}
{"id": "691689", "url": "https://cs.wikipedia.org/wiki?curid=691689", "title": "Keren ha-jesod", "text": "Keren ha-jesod\n\nKeren ha-jesod (: קרן היסוד, doslova \"Zakládající fond\", : Keren Hayesod – United Israel Appeal) je sionistická organizace zaměřená na shromažďování a rozdělování finančních darů pro potřeby sionistického hnutí a budování státu Izrael. Sídlí v Jeruzalémě, konkrétně v domě národních institucí ve čtvrti Rechavja.\n\nByla založena v červenci roku 1920 v Londýně. Roku 1926 se její sídlo přesunulo do Jeruzaléma, do tehdejší mandátní Palestiny. V čele organizace stojí sbor důvěrníků, který je jmenován sionistickou organizací a Židovskou agenturou. Kromě financování Židovské agentury měl Keren ha-jesod zodpovědnost za ekonomickou a finanční podporu jišuvu. Až do vzniku státu Izrael v roce 1948 suploval fond v mnoha ohledech státní správu. Financoval rozvoj ekonomiky, podílel se na zřízení podniků Palestine Electric Company nebo Palestine Potash Company, zabýval se rozvojem vodního hospodářství (roku 1937 spoluzakládal vodárenský podnik Mekorot), absorpcí přistěhovalců nebo veřejnými pracemi. Po vzniku státu Izrael část jeho funkcí převzala izraelská vláda a Židovská agentura. Keren ha-jesod se pak soustřeďoval na financování absorpce imigrantů a rozvoj osidlování nového státu. Podílel se dosud na zřízení 900 městských i vesnkovských sídel. Status fondu byl nově upraven zvláštním zákonem (Zákon o Keren ha-jesod) přijatým v Izraeli roku 1956, který jej zahrnul do oficiální struktury řízení státu Izrael a definoval ho jako oficiální zdroj získávání finančních darů pro Izrael v celém světě (s výjimkou USA, kde operují i další aktéři).\n\nVětšina přijmů organizace pochází z dobrovolných soukromých darů, které jsou shromažďovány v téměř všech zemích světa s židovskou komunitou. Organizace vyvíjí aktivity ve více než 40 zemích a zajišťuje přes 60 sponzorských programů. V letech 1948-1963 vybrala 862 500 000 dolarů, z čehož přes 76 % v USA.\n\n\n"}
{"id": "691693", "url": "https://cs.wikipedia.org/wiki?curid=691693", "title": "Aggro Berlin (album)", "text": "Aggro Berlin (album)\n\nAggro Berlin je čtvrté sólové album německého rappera Sida. Album vyšlo u labelu Urban Universal. V prvním týdnu debutovalo na 5. místě prodejnosti.\n\nJe to první album po rozpadu labelu Aggro Berlin.Sido změnil image.\n\n\n"}
{"id": "691694", "url": "https://cs.wikipedia.org/wiki?curid=691694", "title": "Laško", "text": "Laško\n\nLaško ( ) je obec a lázeňské městečko v Dolním Štýrsku ve východním Slovinsku. Leží na hlavním železničním tahu spojujícím hlavní město Lublaň s druhým největším městem Mariborem. Historické centrum obce se nachází na levém břehu řeky Savinji v úzkém údolí pod vrchem Hum. Území je osídleno od doby železné. Laško je v historických pramenech zmiňováno od 13. století. Mezi architektonické památky patří románský farní kostel Svatého Martina a nad městem položený hrad Tabor. V současné době je Laško známo především díky pivovaru založenému v roce 1825 a lázním, které byly ve městě postaveny v polovině 19. století díky teplým minerálním pramenům. Malebná kopcovitá krajina v okolí Laška je vhodná pro pěší a cykloturistiku.\n"}
{"id": "691696", "url": "https://cs.wikipedia.org/wiki?curid=691696", "title": "Osnovní pletenina", "text": "Osnovní pletenina\n\nOsnovní pletenina (angl.: \"warp knitwear\", něm.: \"Kettenwirkware\") je textilie vzniklá provléknutím soustavy nití vazebními prvky v celém řádku naráz ve směru sloupku.\nPrvní osnovní pletenina vznikla patrně spolu s vynálezem ručního osnovního stávku v Anglii v poslední čtvrtině 18. století, rašlové pleteniny přišly poprvé na trh v roce 1855 v Sasku. K podstatnému rozvoji výroby osnovních pletenin však došlo teprve ve 20. století..\n\nZejména v posledních 50 letech se v souvislosti s použitím umělých materiálů tento obor rozšířil tak, že podíl osnovních pletenin na světové spotřebě textilních vláken se dá odhadovat na více 10 % (Výroba osnovních a zátažných pletenin v roce 2011 cca 20 milionů tun ročně).\nNejpoužívanější materiál jsou (hladké, tvarované i elastické) syntetické filamenty. Staplové příze na pleteniny mohou být ze všech běžných umělých vláken, z přírodních materiálů je nejpoužívanější bavlna, efektní příze jsou vhodné jen na stojité niti a útkové efekty.\nFóliové příze (obvykle řezané přímo na pletacím stroji) se v posledních letech stále častěji používají na sítě a obalové pleteniny.\n\nOčka, jako základní prvek vazby, se u osnovních pleteniny často doplňují pomocnými elementy, ke kterým patří zejména klička, flotáž, útek a stojitá nit.\n\nV závislosti na počtu jehelních lůžek na pletacích strojích se zpravidla rozlišují tři velké skupiny vazeb\n\nV závislosti na způsobu\" kladení\" osnovních nití na jehly (přímé, střídavé postupné) vzniká jedna ze základních vazeb, ke kterým se většinou počítá: řetízek, trikot, sukno, satén, samet, atlas a kepr. Od těchto se odvozuje řada kombinací, např. prolamovaná, žebrová, plyšová, krytá, filetová, simplexová atd.\n\nJsou to např.: krytý, prolamovaný, nopový, plyšový, žebrový vzor, příčné vlny, milanés\nNapř.: vzorovým \"lisem\", vzorovacími \"kladecími přístroji\", srážecím plechem (nebo drátem), žakárovým zařízením\n\nOsnovní pletenina je většinou nesnadno páratelná, méně roztažná (roztažnost pleteniny podstatně ovlivňuje délka platinových obloučků), má hladší povrch, je odolnější proti oděru, zkrucování a krčení než zátažné zboží.\n\nHustota pletenin se v závislosti na rozteči jehel pohybuje od 1 do cca 170 oček na 10 cm a nejjemnější hadičky (na okrouhlých strojích) se dají vyrábět s průměrem cca 7 mm, zatím co nejširší úplety mohou dosáhnout až 6 metrů.\n\nVýroba na každém ze čtyř hlavních druhů osnovních strojů se zaměřuje převážně na určité sektory použití pletenin:\n"}
{"id": "691699", "url": "https://cs.wikipedia.org/wiki?curid=691699", "title": "Addu (atol)", "text": "Addu (atol)\n\nAddu (zvaný také \"Seenu\" podle písmene maledivské abecedy, které svým tvarem připomíná) je korálový atol v Indickém oceánu, patřící republice Maledivy. Je jedinou částí státu ležící jižně od rovníku, od hlavního města Malé je vzdálen přes 500 km.\n\nOd roku 2010 tvoří některé obývané ostrovy celek zvaný Město Addu \"(Addu City)\". Město má pět městských části tvořených ostrovy Hithadhoo, Maradhoo-Feydhoo, Maradhoo, Hulhudhoo a Meedhoo. Je to jedno ze dvou měst na Maledivách (tím druhým je Malé).\n\nAtol má rozlohu 15,7 km čtverečních a okolo 30 000 obyvatel. Je tvořen 23 ostrovy, z nichž nejdůležitější a nejlidnatější jsou Hithadhoo, Maradhoo a Gan. Hlavním městem je aglomerace ostrova Hithadhoo zvaná Město Addu, která je s 18 000 obyvateli druhým největším městem celých Malediv. Na ostrově Gan je mezinárodní letiště. Atol tvoří nízké ostrovy s písečnými plážemi. Hovoří se zde místním dialektem, který je značně odlišný od spisovné divehi. Základem ekonomiky je pěstování kokosových palem a turistika. Addu nabízí návštěvníkům klid a zachované domorodé tradice, potápěči mohou navštívit vraky válečných lodí u pobřeží ostrova. \n\nZa druhé světové války vybudovali Britové na ostrově Gan vojenské letiště, které od roku 1956 používali jako strategickou vojenskou základnu. Maledivy byly tehdy britským protektorátem, ale když se stal předsedou vlády Ibrahim Násir, požadoval plnou nezávislost a vyklizení základny. Britové proto podporovali místní aristokracii, které se nelíbily centralizační snahy vlády. Ostrované se navíc báli ztráty dobře placeného zaměstnání na základně. Vojenský tlumočník Abdulláh Afíf Didi vyhlásil 3. ledna 1959 nezávislost Spojené suvadivské republiky. Vedle Addu ji tvořily sousední atoly Huvadu a Fuvamulaku, které mají společný dialekt, kulturu a historii. Násir protestoval u britské vlády, která v roce 1960 uznala nedělitelnost Malediv, za to dostala možnost užívat letiště Gan do doby, než bude hotová základna Diego García. Spojená suvadivská republika definitivně zanikla 23. září 1963. Suvadivští aktivisté dostali na základě dohod rozsáhlou amnestii, Abdulláh Afíf Didi se pod britskou ochranou uchýlil na Seychely, kde žil až do své smrti roku 1993. Maledivy získaly samostatnost v roce 1965, Britové odešli z Ganu v roce 1976. \n\"Filipský, Jan, Knotková-Čapková, Blanka, Marek, Jan, Vavroušková, Stanislava: Dějiny Bangladéše, Bhútánu, Malediv, Nepálu, Pákistánu a Šrí Lanky, Nakladatelství Lidové noviny (2003), Praha\" ISBN 80-7106-647-8\nhttp://www.avalanchepress.com/AdduAtoll.php\n"}
{"id": "691700", "url": "https://cs.wikipedia.org/wiki?curid=691700", "title": "Ha-Kibuc ha-arci", "text": "Ha-Kibuc ha-arci\n\nha-Kibuc ha-arci (: הקיבוץ הארצי, doslova \"Zemský kibuc\", plným jménem ha-Kibuc ha-arci ha-Šomer ha-ca'ir, הקיבוץ הארצי השומר הצעיר) byla zemědělská a osadnická sionistická organizace sdružující v letech 1927–2000 některé kolektivně hospodařící vesnice typu kibuc v Izraeli. \n\nVznikla 1. dubna 1927 na konferenci v Haifě. Ideologicky šlo o sdružení levicově orientovaných kibuců, kladoucích důraz na třídní boj a budování socialistické společnosti. Hnutí bylo napojeno na mládežnickou a politickou organizaci ha-Šomer ha-ca'ir, která zbudovala první kibuc v tehdejší mandátní Palestině už v roce 1922 (vesnice Bejt Alfa). Roku 1927 už měli v Palestině šest svých kibuců, z nichž čtyři se toho roku zapojily do nové organizace ha-Kibuc ha-arci, jež ale zpočátku měla pouhých 249 členů (a 19 dětí).\n\nHnutí prosazovalo pojetí kibucu jako samostatné jednotky společenského života, tedy nejen ekonomické spolupráce. To se projevalo důsledným kolektivismem, například v podobě společné výchovy dětí izolovaně od jejich rodičů. V roce 1936 hnutí založilo organizaci ha-Liga ha-soci'alistit (\"Socialistická liga\"), která působila jako jeho městský spojenec. Roku 1946 se z nich utvořila politická strana ha-Šomer ha-ca'ir, z níž po krátké době vznikla levicová strana Mapam, na kterou byly kibucy v rámci sítě ha-Kibuc ha-arci napojeny. Členové kibuců ha-Kibuc ha-arci se ve 30. letech 20. století podíleli výrazně na osidlování Palestiny. Jako první použili metodu opevněné osady typu Hradba a věž. Napomáhali rovněž tajné židovské imigraci a spoluzakládali elitní židovské jednotky Palmach. Zastávali ale přitom politiku židovsko-arabského usmíření a koexistence.\n\nK roku 1964 měla organizace již 73 členských obcí s 28 500 obyvateli. V roce 1969 šlo stále o 73 obcí a navíc dvě polovojenské osady typu nachal. V roce 1968 dosahovala zemědělská výroba členských kibuců hodnoty 168 milionů Izraelských liber, neboli 9,9 % celostátní zemědělské produkce. Rozvíjela se i průmyslová výroba. Hnutí provozovalo vlastní vydavatelství Sifrijat ha-po'alim (\"Dělnická knihovna\") založené roku 1931, které do roku 1970 publikovalo okolo 1000 knih. V roce 1962 hnutí založilo Moreshet Institute pro studium holokaustu. Rozhodování v rámci hnutí probíhalo prostřednictvím sjezdu konaného jednou za tři roky, jehož výbory se scházely pravidelně, stejně jako výkonný výbor a sekretariát.\n\nV průběhu 2. poloviny 20. století postupně vyhasínaly ideologické spory na izraelské levici. S tím se otevřela možnost překonání frakčního rozdělení, které vrcholilo v 50. letech 20. století. 23. června 1979 došlo ke spojení organizací ha-Kibuc ha-me'uchad a Ichud ha-kvucot ve-ha-kibucim do nové organizace nazvané ha-Tnu'a ha-kibucit ha-me'uchedet (Sjednocené kibucové hnutí, akronym \"Takam\"). Integrační proces pak pokračoval dál a roku 2000 se ha-Tnu'a ha-kibucit ha-me'uchedet sloučila s ha-Kibuc ha-arci, čímž vznikla organizace ha-Tnu'a ha-kibucit (\"Kibucové hnutí\").\n\n"}
{"id": "691703", "url": "https://cs.wikipedia.org/wiki?curid=691703", "title": "Pavel Černý (1962)", "text": "Pavel Černý (1962)\n\nPavel Černý (* 11. října 1962) je bývalý český fotbalista, (útočník) a československý reprezentant. V československé reprezentaci odehrál v letech 1989–1991 čtyři utkání. Byl to hráč s přirozenou autoritou a vyhlášený střelec.\n\nJeho otec Jiří je také bývalý královéhradecký fotbalista, stejně tak syn Pavel.\n\nPavel Černý začínal s fotbalem v Novém Městě nad Metují, odkud se přesunul na 2 roky (1979–1981) do Spartaku Hradec Králové. Během základní vojenské služby působil krátce v klubech VTJ Tábor, VTJ Jindřichův Hradec a VTJ Hodonín, následně se do Hradce vrátil. Roku 1990 přestoupil jako vyhlášený střelec do Sparty Praha a získal s ní dva ligové tituly (1990 a 1991).\n\nPak hrával v letech 1992–1994 za japonský klub Sanfrecce Hirošima (1992–1994), kde se potkal s Ivanem Haškem. Do třetice se vrátil do Hradce Králové a když klub spadl o soutěž níž, stal se nejlepším střelcem druhé ligy (sezóna 2000/01). V té době mu bylo 38 let a je dosud nejstarším hráčem, kterému se to povedlo (od 1993/94).\n\nDo Hradce Králové se vrátil v roce 1995. 10. května 2002 se v domácím ligovém utkání proti Blšanům (remíza 1:1) loučil s první ligou, v zápase si zahrál krátce se svým synem Pavlem Černým ml.\nV červnu 2002 s prvoligovým fotbalem skončil a odešel do Lázní Bohdaneč. Jednou vyhrál československý (1992) a jednou český pohár (1995). Osmnáctkrát startoval v evropských pohárech a dal v nich dvě branky. V československé / české lize odehrál 287 utkání a dal 83 gólů. Členem prestižního Klubu ligových kanonýrů se stal po změně pravidel klubu v prosinci 2016, kdy se pro vstup do klubu přestaly započítávat pouze góly z evropských ligových soutěží.\n\nPavel Černý nastoupil na hřiště ve čtyřech zápasech v dresu československé fotbalové reprezentace. Ve všech utkáních střídal, dohromady nastřádal 72 minut. Gól nevstřelil.\n\nDebutoval pod trenérem Jozefem Venglošem 15. září 1989 v přátelském utkání proti Rumunsku, které skončilo vítězstvím československého týmu 2:0.\n\n\n"}
{"id": "691705", "url": "https://cs.wikipedia.org/wiki?curid=691705", "title": "Jans Bay (Saskatchewan)", "text": "Jans Bay (Saskatchewan)\n\nJans Bay je vesnice v Kanadě v provincii Saskatchewanu.\n\nPodle kanadského sčítání obyvatel v roce 2006 (údaje k 24. únoru) žilo v obci 181 obyvatel v 56 domácnostech. Od roku 2001 jich ubylo 8,6%. Střední věk populace činil 18,3 roku (u mužů 18,6 roku a u žen 17,5 roku).\n\n\n"}
{"id": "691707", "url": "https://cs.wikipedia.org/wiki?curid=691707", "title": "Ženská basketbalová liga 2010/2011", "text": "Ženská basketbalová liga 2010/2011\n\nEXCELSIOR Ženská basketbalová liga měla v sezóně 2010-2011 10 klubů. Vítězem se stal klub ZVVZ USK Praha, základní část vyhrály basketbalistky klubu BK Frisco SIKA Brno.\n\nSezóna se skládala ze tří částí:\n\n\nNesestupuje žádný tým, protože od sezóny 2011/12 se liga rozšiřuje na 12 týmů.\n\n1.kolo\n2.kolo\n3.kolo\n4.kolo\n5.kolo\n\n1.kolo\n2.kolo\n\n1.kolo\n2.kolo\n3.kolo\n\n1.kolo\n2.kolo\n3.kolo\n4.kolo\n5.kolo\n\n"}
{"id": "691715", "url": "https://cs.wikipedia.org/wiki?curid=691715", "title": "Fermi Gamma-ray Space Telescope", "text": "Fermi Gamma-ray Space Telescope\n\nKosmická observatoř Fermi Gamma-ray Space Telescope (česky zkracováno na družice Fermi) je umělá družice Země, kterou americká NASA vypustila v roce 2008 a vybavila ji největším detektorem záření gama (gamateleskop LAT) na světě. \n\n"}
{"id": "691716", "url": "https://cs.wikipedia.org/wiki?curid=691716", "title": "Ha-Tnu'a ha-kibucit ha-me'uchedet", "text": "Ha-Tnu'a ha-kibucit ha-me'uchedet\n\nha-Tnu'a ha-kibucit ha-me'uchedet (: התנועה הקבוצית המאוחדת, doslova \"Sjednocené kibucové hnutí\", akronym Takam) byla zemědělská a osadnická sionistická organizace sdružující v letech 1979–2000 některé kolektivně hospodařící vesnice typu kibuc v Izraeli. \n\nVznikla roku 23. června 1979, kdy došlo ke spojení dvou stávajících kibucových hnutí ha-Kibuc ha-me'uchad a Ichud ha-kvucot ve-ha-kibucim. Byl tím tak překonán rozkol, ke kterému mezi nimi došlo v roce 1951, kdy se z ideologických důvodů oddělily dva proudy, levicový a umírněně levicový, v rámci hnutí ha-Kibuc ha-me'uchad.\n\nSpojení dvou původně ideologicky znepřátelených hnutí napomohla zkušenost z voleb do Knesetu roku 1977, ve kterých poprvé v dějinách státu Izrael zvítězila pravice, což vedlo na levici k potřebě integrace. Zároveň se v této době začaly projevovat příznaky ekonomické krize izraelských kibuců, což rovněž motivovalo k širší spolupráci. Spojením dvou kibucových organizací do jedné se vytvořilo silné těleso sdružující podle údajů k roku 1987 167 kibuců, v nichž žilo 76 560 obyvatel. Stranou zůstávala ovšem nadála organizace ha-Kibuc ha-arci s 83 kibucy a 41 500 obyvateli. Stejně jako menší organizace náboženských kibuců ha-Kibuc ha-dati se 17 vesnicemi a celkovou populací 7 300. Integrační proces ale pokračoval dál a roku 2000 se ha-Tnu'a ha-kibucit ha-me'uchedet sloučila s ha-Kibuc ha-arci, čímž vznikla organizace ha-Tnu'a ha-kibucit (\"Kibucové hnutí\").\n\n"}
{"id": "691719", "url": "https://cs.wikipedia.org/wiki?curid=691719", "title": "Canberra Knights", "text": "Canberra Knights\n\nCanberra Knights je australský hokejový klub. Působí v městě Phillip, které je součástí Teritoria hlavního města Austrálie Canberry. Vznikl v roce 1981. V osmdesátých a začátkem devadesátých let hrával v New South Wales Superleague- lize, které působila převážně na území státu New South Wales, a poté v nástupnické soutěži – East Coast Super League (ECSL). V roce 1998 tuto soutěž vyhrál. Když v roce 2000 vznikla Australian Ice Hockey League jako nejvyšší celostátní liga, stali se Canberra Knights jedním ze tří zakládajících týmů. ECSL se přeměnila v juniorskou soutěž.\nKlub prozatím v Australian Ice Hockey League většího úspěchu nedosáhl, od zavedení playoff v roce 2003 se nikdy nedostal mezi nejlepší čtyři týmy do vyřazovacích bojů, většinou obsazoval předposlední či poslední místo.\n\n"}
{"id": "691725", "url": "https://cs.wikipedia.org/wiki?curid=691725", "title": "Vladimír Hönig (fotbalista)", "text": "Vladimír Hönig (fotbalista)\n\nVladimír Hönig (14. ledna 1920 České Budějovice – 8. dubna 1999) byl český fotbalista, československý reprezentant, výjimečný střelec, člen Klubu ligových kanonýrů. \n\nNejvyšší soutěž hrál za Viktorii Plzeň (1939–1941, 1943–1946), Baťu Zlín (1941–1943, 1946–1947 a 1953 - tehdy klub již nesl název Jiskra Gottwaldov). V první lize odehrál 142 zápasy a dal v nich 139 gólů (88 za Zlín/Gottwaldov, 51 za Plzeň). Dosáhl tak úctyhodného průměru 0,98 gólu na zápas.\n\nNa sklonku hráčské kariéry hrál za Napajedla, kde později i trénoval.\n\nV československé reprezentaci odehrál jedno utkání s Jugoslávií, gól nedal (9. května 1946).\n\n"}
{"id": "691729", "url": "https://cs.wikipedia.org/wiki?curid=691729", "title": "Australian Ice Hockey League 2010", "text": "Australian Ice Hockey League 2010\n\nSezóna 2010 byla jedenáctou sezónou Australian Ice Hockey League, nejvyšší soutěže v ledním hokeji v Austrálii. Hrála se od 24. dubna 2010 do 22. srpna 2010. Finálový turnaj o Goodall Cup se uskutečnil 28. a 29. srpna 2010 na stadiónu Medibank Icehouse v Melbourne. \nSoutěže se účastnilo sedm týmů, každý odehrál 24 utkání, nejlepší čtyři týmy postoupily do závěrečného turnaje, ve kterém se semifinále i finále hrálo na jedno vítězné utkání. \nCelkovým vítězem se stal tým Melbourne Ice, pro něž to byl premiérový titul. \n\nSemifinále\nFinále\n\nKanadské bodování\n\nLegenda\n\nStatistika brankářů\n\nLegenda\n"}
{"id": "691730", "url": "https://cs.wikipedia.org/wiki?curid=691730", "title": "Karel Holas", "text": "Karel Holas\n\nKarel Holas (* 18. dubna 1961 ve Svitavách) je český houslista, skladatel a zpěvák. V Brně vystudoval konzervatoř. Dříve spolupracoval s skupinami Etc..., Dobrohošť, hostoval také ve skupině Tři sestry. Je jedním ze zakládajících členů skupiny České srdce. V současné době je členem skupiny Čechomor.\n\n\n"}
{"id": "691732", "url": "https://cs.wikipedia.org/wiki?curid=691732", "title": "Vstavač trojzubý", "text": "Vstavač trojzubý\n\nVstavač trojzubý (\"Neotinea tridentata\", syn. \"Orchis tridentata\") je vytrvalá bylina řazená původně do rozsáhlého rodu vstavač (\"Orchis\"), která patří k ohroženým druhům v České republice. Rostlina je vysoká 12-25 cm (maximálně až 40 cm). Květy jsou oproti jiným vstavačům poměrně světle zbarvené (v odstínech růžové a nafialovělé) a obsahují uvnitř rozeklaných květů nachové tečky. Kvete v květnu a červnu. Vstavač trojzubý vyhledává světlé biotopy jako louky, okraje lesů nebo křovinaté stráně. V rámci ČR roste pouze na Moravě, dále pak v jižní, jihovýchodní a střední Evropě. Druh byl na základě výsledků fylogenetických studií přeřazen z rodu \"Orchis\" do rodu \"Neotinea\".\n\n"}
{"id": "691733", "url": "https://cs.wikipedia.org/wiki?curid=691733", "title": "Brain Damage", "text": "Brain Damage\n\n„Brain Damage“ je devátá a zároveň předposlední skladba z alba The Dark Side of the Moon od skupiny Pink Floyd, vydaného v roce 1973. Skladbu napsal baskytarista skupiny Roger Waters.\n\n"}
{"id": "691735", "url": "https://cs.wikipedia.org/wiki?curid=691735", "title": "Stohl", "text": "Stohl\n\nStohl nebo Štohl může být:\n\n\n\n"}
{"id": "691737", "url": "https://cs.wikipedia.org/wiki?curid=691737", "title": "Hlavsa", "text": "Hlavsa\n\nPříjmení Hlavsa má několik osobností:\n\n\n"}
{"id": "691741", "url": "https://cs.wikipedia.org/wiki?curid=691741", "title": "Black Point (Saskatchewan)", "text": "Black Point (Saskatchewan)\n\nBlack Point je obec v Saskatchewanu. Tato severská osada s asi 70 obyvateli leží na jižním břehu jezera Lac La Loche, blízko vesnice La Loche. Je přístupná po silnici Highway 956 , která odbočuje ze silnice Highway 155.\n"}
{"id": "691742", "url": "https://cs.wikipedia.org/wiki?curid=691742", "title": "Samira Bellil", "text": "Samira Bellil\n\nSamira Bellil (24. listopadu 1972 – 7. září 2004) byla francouzská feministická aktivistka a bojovnice za práva dívek a žen.\n\nBellil se stale ve Francii slavnou díky své autobiografii \"Dans l'enfer des tournantes\" (V pekle „tournantes“ – výraz pro skupinové znásilnění), vydanou v roce 2002. Kniha pojednává o násilí, které ona a jiné mladé ženy zakoušely v převážně muslimském přistěhovaleckém předměstí Paříže, kde byla v pubertě opakovaně skupinově znásilněna gangy, vedené lidmi, které znala, jako následek těchto skutků ji opustila její rodina i přátele.\n\nTato kniha je dostupná v anglickém překladu (přeložena Lucy R. McNair) pod názvem \"To Hell and back\" (Do pekla a zpět) s podtitulem \"The Life of Samira Bellil\" (Život Samiry Bellil).\n\nBellil se narodila v Alžírským rodičům v Alžírsku, ale její rodina migrovala do Francie a usadila na pařížském předměstí Seine-Saint-Denis. Její otec byl téměř okamžitě uvězněn a ona strávila 5 let u rodiny v Belgii, předtím než se vrátila k rodičům.\n\nJako teenager se Bellil bouřila proti roli muslimské ženy a chtěla žít svobodně jako francouzská žena.\n\nSamira byla poprvé skupinově znásilněna, když jí bylo 14, byl to gang, jehož vůdce znala. Byla krutě bita a znásilňována celou noc. O měsíc později jeden z nejagresivnějších útočníků z oné noci ji sledoval a vytáhl za vlasy z vlaku, zatímco se ostatní pasažéři dívali stranou. Poté jím byla opět brutálně znásilněna.\n\nZnásilnění nenahlásila až do doby, kdy jí její kamarádky řekly, že i ony byly sexuálně napadeny stejným gangem. Samira se rozhodla apelovat na francouzský právní system, aby stíhal útočníky, kteří ji napadli. Členové gangu byli odsouzeni na osm let.\n\nSamiřini rodiče, kteří se cítili být zneuctěni tím, že měla nemanželský sex, ji vyhnali z domu.\n„Lidé mimo komunitu nic nevědí“ a „Lidé v komunitě vědí, ale nechtějí mluvit,“ napsala Bellil.\n\nNakonec našla psychologa, který jí pomohl. Podstoupila léta terapie. Rozhodla se napsat knihu, aby ukázala ostatním mladým ženám, které se staly oběťmi hromadného znásilnění, cestu ven. „Je to dlouhá a obtížná cesta, ale je možná,“ do věnování napsala „mým sestrám v nesnázích“. Pro knihu použila své pravé jméno a na obálku umístila svou fotografii.\n\nZemřela v Paříži 7. září 2004 na rakovinu žaludku ve věku 31 let.\n\nBrzy po vydání své knihy ji rodiče vyhodili v hanbě z domu a její sousedství ji vyloučilo. Její kniha vynesla na světlo světa problémy dívek žijících ve většinově přistěhovaleckých, převážně muslimských městech.\n\nSamira se dostala do blízkosti hnutí Ni putes ni soumises („Ani děvky, ani podřízené“). Ve své knize odsuzuje skupinová znásilnění (tournantes) a popisuje, jak se přenesla přes oba své traumatické zážitky a přes potřebu pomsty. Knihu věnovala svým „přítelkyním, aby si uvědomily, že se člověk může vypořádat s traumaty“ a svému terapeutu Borisu Cyrulnikovi.\n\nPozději se stala pracovnicí s mladými lidmi.\n\nVýraz “tournante” je francouzské slovo pro společnost (skupinu lidí). Je používán jako slangové označení pro hromadná znásilnění. Popisující skupinová znásilnění v muslimských imigrantských čtvrtích mladými gangy, které nenásledují tradiční muslimský styl oblékání jako například hidžáb.\n\nTypickým scénářem je nalákaní nebo odvlečení cílové ženy na odlehlé místo, kde je poté brutálně a opakovaně znásilněna skupinou mužů, kteří se střídají v jejím znásilňování. Oběť je většinou trestána za západní chování. Dívky jsou pak zpravidla propuštěny, ale oběti znásilnění často nenahlásí ze strachu z odvety proti jejich rodinám. Ve skoro každém zaznamenaném případě mladých obětí, které nahlásily zločiny na nich spáchané, byly za nějaký čas opět chyceny a znásilněny.\n\nBellil pomáhala založit aktivistickou skupinu mladých žen Ni putes ni soumises („Ani děvky, ani podřízené“), které veřejně řešilo problematiku násilí páchaného ve Francii na mladých ženách.\n\nI díky knize Samiry Bellil a aktivistickému hnutí Ni Putes Ni Soumises se začala francouzská vláda a úřad starosty Paříže zabývat problematikou násilí páchaného na mladých ženách ve francouzských muslimských komunitách.\n\nByla vybrána jako jedna z nových tváří Marianne (znak francouzské revoluce), a tím pádem patří mezi 12 tváří Francie. Její portrét byl umístěn na zdi Francouzského národního shromáždění.\n\nV roce 2005 byla na její počest pojmenována škola v l’Île-Saint-Denis.\n\n\n"}
{"id": "691744", "url": "https://cs.wikipedia.org/wiki?curid=691744", "title": "The Turtles", "text": "The Turtles\n\nThe Turtles je americká rocková skupina, která existovala v letech 1965–1970. Největším hitem skupiny byla skladba „Happy Together“ z roku 1967. V roce 1983 byla obnovena a existuje dodnes.\n\n\n"}
{"id": "691748", "url": "https://cs.wikipedia.org/wiki?curid=691748", "title": "2012 (film)", "text": "2012 (film)\n\n2012 je americký katastrofický film o konci světa. Ten měl být předpovězen Mayi na 21. prosince 2012.\n\n\nPodle filmu vznikla stejnojmenná počítačová online hra, kterou ale nevytvořili tvůrci filmu.\n\n\n"}
{"id": "691753", "url": "https://cs.wikipedia.org/wiki?curid=691753", "title": "Aharon David Gordon", "text": "Aharon David Gordon\n\nAharon David Gordon (: אהרן דוד גורדון, : Аарон Давид Гордон) byl sionistický aktivista a teoretik.\n\nNarodil se ve vesnici Trojaniv v regionu Podolí v tehdejší Ruské říši (dnes Ukrajina) v nábožensky založené židovské rodině. Po sňatku dostal Gordon zodpovědnost za správu velké výměry zemědělských pozemků. V této době se začal angažovat v hnutí Chovevej Cijon. V roce 1904, poté, co mu vypršel pronájem pozemků v Rusku, přesídlil do tehdejší turecké Palestiny. Do ní dorazil 27. února 1904, ve věku 48 let. Byl tedy mnohem starší než většina sionistických průkopníků, kteří do této země tehdy v rámci druhé alije přicházeli.\n\nPracoval jako zemědělský dělník v Petach Tikva, pak v Rišon le-Cijon a nakonec se usídlil v nově zřízené kolektivní osadě typu kibuc Deganija.\n\nPodílel se na vzniku hnutí a politického směru ha-Po'el ha-ca'ir. Zformuloval principy sionismu, které ovlivnily několik generací Židů a patří mezi nejvýznamnější postavy dělnického sionismu. Prosazoval rozmach fyzické práce na vlastní půdě, čemuž přikládal částečně náboženský, posvátný charakter a spatřoval v tom možnost, jak docílit vysvobození Židů z jejich dosavadního národního a ekonomického stavu. Zemřel 22. února 1922 a byl pohřben v Deganiji.\n\nJeho jméno převzala sionistická organizace Gordonia. Jeho myšlenkami se inspirovala skupina osadníků z kibuců okolo hnutí Chever ha-kvucot.\n\n\n"}
{"id": "691762", "url": "https://cs.wikipedia.org/wiki?curid=691762", "title": "Disulfidický můstek", "text": "Disulfidický můstek\n\nDisulfidický můstek (též např. SS můstek či SS vazba) je kovalentní vazba mezi dvěma atomy síry, vznikající oxidací dvou sulfanylových (-SH) skupin cysteinu. Cystein je aminokyselina vyskytující se v peptidech a bílkovinách, a proto jsou disulfidické můstky důležité právě u těchto skupin biomolekul. Schematicky je možné disulfidický můstek znázornit jako R–S–S–R, kde „R“ jsou bílkovinné zbytky. Dva tímto způsobem kondenzované cysteiny se označují jako „cystin“.\n\nDisulfidické vazby jsou důležitým faktorem, který ovlivňuje skládání a stabilitu bílkovin. Mohou spojovat jak dva cysteiny v rámci jednoho polypeptidu (namátkou u některých ribonukleáz), tak i cysteiny ve zcela samostatných polypeptidech (jako u inzulinu či v oxidovaném glutathionu). Lehninger zařazuje disulfidické můstky do kategorie primární struktury bílkovin, tzn. po boku sekvence aminokyselin pospojovaných peptidovou vazbou. Výskyt SS můstku zamezuje volnému pohybu polypeptidů v tomto místě a stabilizuje tak strukturu bílkoviny. Některé studie ukazují, že mikroorganismy žijící v extrémně vysokých teplotách mají ve svých bílkovinách mnohem více SS můstků než ostatní organismy.\n\nK tvorbě SS můstků musí být k dispozici enzymatická mašinérie, která je schopná oxidovat SH skupiny na SS můstky a tím sama sebe redukovat. Následně navíc musí být schopná nějakým způsobem se regenerovat (oxidovat) tak, aby nebyla jen na jedno použití a mohla oxidovat další a další buněčné bílkoviny. V bakteriálním periplazmatickém prostoru pracuje dvojice enzymů DsbA a DsbB, přičemž DsbA vytváří SS můstky na bílkovinách a redukuje se, načež je reoxidován pomocí DsbB. Redukovaný DsbB posílá elektrony na ubichinon, který může být následně zpracován v elektronovém transportním řetězci. U eukaryotických organismů (včetně lidských buněk) vznikl velice obdobný proces: vznik SS můstků (konkrétně v endoplazmatickém retikulu) zajišťuje protein disulfidizomeráza (PDI), která se v průběhu tohoto procesu redukuje (její vlastní SS můstek se rozpadá na dvě SH skupiny). Opětovné „nabití“ (oxidaci) zajišťuje membránový protein Ero1, který funguje podobně jako bakteriální DsbB. Redukovaný Ero1 posílá své přebytečné elektrony na kofaktor FAD. Zajímavostí je, že PDI umí i rušit SS můstky a zároveň je vytvářet na jiném místě v proteinu; tímto způsobem může být nakonec dosaženo optimální rozložení disulfidických můstků, což pomáhá zaujmutí správné trojrozměrné konformace bílkovin.\n\nV laboratoři se často suspenze bílkovin vystavuje látkám, které rozrušují disulfidické vazby a tím oddělují jednotlivé polypeptidy, což mimo jiné urychluje např. proteolytické štěpení. SS můstek je možno oxidovat nebo redukovat, obě cesty mohou vést ke kýženému výsledku, tedy rozštěpení. K redukčnímu štěpení se využívá 2-merkaptoethanol, dithiothreitol nebo dithioerythritol, ve všech případech vzniknou z původního R-S-S-R dvě izolované SH skupiny. Po redukčním štěpení je obvykle ještě vhodné stabilizovat SH skupiny, aby znovu neoxidovaly. To se dělá pomocí jodacetátu. Oxidační štěpení využívá obvykle kyselinu permravenčí, přičemž vznikají dvě cysteové kyseliny (SO-). Zároveň však při oxidačním štěpení dochází k poškození tryptofanu a k oxidaci methioninu, což poněkud snižuje využitelnost této metody.\n"}
{"id": "691778", "url": "https://cs.wikipedia.org/wiki?curid=691778", "title": "Quido Havlasa", "text": "Quido Havlasa\n\nQuido Havlasa (2. května 1839, Strunkovice nad Blanicí – 14. ledna 1909, Heřmanův Městec) byl český hudební skladatel, pedagog, sbormistr a varhaník.\n\nPocházel z devíti dětí místního lékaře Filipa Havlasy. Základy hudebního vzdělání získal na farní škole v obci. Studoval na gymnáziu v Písku a na učitelském ústavu a varhanické škole v Praze. Jeho spolužákem byl také Antonín Dvořák. Poté učil ve Vodňanech, v Březnici a v letech 1862–1865 v Jindřichově Hradci. Od roku 1865 byl ředitelem kůru a kapelníkem v Novém Bydžově.\n\nV roce 1870 odešel do Srbska. Byl pedagogem a sbormistrem ve Vršaci v Banátu a v letech 1874–1876 v Senji v Chorvatsku. Zde se i oženil.\n\nRoku 1876 se vrátil do Čech. Stal se ředitelem kůru v Heřmanově Městci a zde setrval až do své smrti v roce 1909. Řídil pěvecký spolek \"Vlastislav\", divadelní soubor \"Heřman\" a byl organizátorem kulturního života v kraji.\n\nMimo rozsáhlé skladatelské činnosti vynikl jako pěvecký pedagog. Napsal několik pěveckých škol, v nichž propagoval nápěvkovou intonační metodu.\n\nPro sbory, které řídil, zkomponoval velké množství skladeb. Jen v době svého působení v Heřmanově Městci napsal na 68 mužských sborů na slova místního rodáka, básníka Rudolfa Pokorného.\n\n\n\n\n\n\n"}
{"id": "691788", "url": "https://cs.wikipedia.org/wiki?curid=691788", "title": "Leccinum", "text": "Leccinum\n\nLeccinum je rod hub z čeledi hřibovitých a řádu hřibotvarých. V češtině jsou pro houby rodu \"Leccinum\" používané houbařské názvy křemenáč a kozák.\n\nPoužívání dvou českých názvů - kozák a křemenáč - je důsledkem vývoje české nomenklatury z počátku 20. století. Toto rozdělení používané pro české druhy rodu \"Leccinum\" se řídí barvou klobouku (druhy s rezavým či oranžovým kloboukem jsou nazývané jako křemenáče, ostatní jako kozáky) a z odborného hlediska nemá opodstatnění. V minulosti se objevovaly snahy o sjednocení českého názvosloví s odborným (latinský), které se však příliš neujaly. Například Albert Pilát v díle \"Klíč k určování našich hub hřibovitých a bedlovitých\" používá pro obě skupiny název \"kozák\".\n\nKrom názvů kozák a křemenáč se lze setkat také s historickými a lidovými termíny jako špičník, osičník...\n\nRod \"Leccinum\" popsal roku 1821 britský mykolog Samuel Frederick Gray (1766–1828). Pod názvem \"Krombholzia\" popsal tentýž rod v roce 1881 finský mykolog Petter Adolf Karsten. S ohledem na aktuálně platná pravidla mykologické nomenklatury má přednost starší název \"Leccinum\". Dalším synonymem je např. \"Trachypus\", který zavedl roku 1908 francouzský mykolog Frederic Bataille.\n\nPojetí jednotlivých druhů se mezi mykology dlouhou dobu lišilo. Především francouzský přístup se vyznačoval popisem velkého množství druhů, které jsou v jiných zemích považované pouze za odchylky (formy) několika základních druhů. Že jde skutečně jen o barevné odchylky běžných a široce uznávaných druhů, potvrdily i novodobé biomolekulární analýzy.\n\n\n"}
{"id": "691796", "url": "https://cs.wikipedia.org/wiki?curid=691796", "title": "Město Davidovo", "text": "Město Davidovo\n\nMěsto Davidovo ( , \"Ir David\", ), biblický Jeruzalém, je nejstarší obydlená čtvrť Jeruzaléma a významné archeologické naleziště. Jde o úzký výběžek jižně od Chrámové hory. V době bronzové byl opevněným městem a podle tradice zde král David postavil svůj palác a založil hlavní město. Město Davidovo bylo přirozeně chráněno Tyropejským údolím ze západu, Hinnómským údolím od jihu, a Kidrónským údolím na východě; kdysi hluboké údolí na západě bylo ovšem v průběhu věků zasypáno sutinami.\n\nV dávných předizraelských dobách bylo Město Davidovo od Chrámové hory odděleno Ofelem, neobydlenou oblastí, která se stala panovnickým sídlem pod Izraelskou vládou. Během vlády Chizkijášovy byly městské hradby rozšířeny směrem na západ, takže zahrnuly dosud neohrazené předměstí západně od Chrámové hory do území známého nyní jako Staré Město.\n\nDnes patří archeologické vykopávky a středisko návštěv ke hlavním turistickým cílům v Izraeli. Ačkoli je celá oblast v současnosti obydlena jak Židy tak muslimy, pod mnohými domy probíhá archeologický průzkum a celý výběžek se má stát archeologickou rezervací.\n\nÚdolí Nachal Kidron, které oddělovalo Ofel od dnešního Starého Města, je skryto pod sutinami staletí. Archeologický průzkum zde začal v devatenáctém století. Oblast zahrnuje několik archeologických objektů, zejména Chizkijášův tunel pro zásobování vodou, v němž byl nalezen Šiloašský nápis), Warrenovu šachtu (dřívější stavbu, rovněž některými pokládanou za součást vodního systému), a Šiloašský rybník (dochovaný z byzantské éry, a nedávno objevený rybník z období Druhého chrámu). Všechny tyto zásobovací nádrže byly napájeny vodou z Gichonského pramene, který se nachází na východním svahu Ofelu, a který byl patrně důvodem, že město bylo vybudováno právě zde.\n\nGichonský pramen i Šiloašský rybník jsou začleněny do archeologické rezervace přístupné veřejnosti. Návštěvníci se mohou brodit Chizkijášovým tunelem, kterým dodnes protéká voda starověkého pramene.\n\nNejstarší vykopávky zde podnikl Charles Warren roku 1867; od té doby se zde kopalo často a vlastně kope dodnes. Úplný seznam vykopávek z osmanského období , z doby Britského mandátu , z Jordánského období a z počátků státu Izrael je dostupný na webových stránkách Izraelské památkové správy.\n\nChalkolitické pozůstatky zahrnují zlomky keramiky nalezené v rozsedlinách podloží Macalisterem a Duncanem. Expedice zároveň objevila řadu umělých útvarů vytesaných ve skalním podkladu. Jsou tu místa, kde skála byla vyhlazena, a jinde jsou v ní vytesány kanálky. Je tu i několik skupin prohlubní, nazývaných někdy hrnce, vyhloubených do skály. Má se za to, že mohly sloužit ke zpracování zemědělských produktů. Macalister a Duncan se domnívají, že sloužily ke zpracování olivového oleje.\nEdwin C. M. van den Brink, který připomíná, že podobné prohlubně byly nalezeny v Bejt Šemeš a poblíž Modi'in-Maccabim-Re'ut, se domnívá, že mohly vzniknout dlouhodobě opakovaným mletím obilí nebo drcením oliv. Mazarová se domnívá, že sloužily k zachycování dešťové vody.\n\nKeramické střepy.\n\nJeruzalém střední doby bronzové je zmiňován několikrát v egyptských textech ze 19.–18. stol. př. n. l. V biblické literatuře je z této doby příběh Melchisedekův.(Genesis 14:18-20) V této době je již město dostatečně velké a mocné pro výstavbu \"mohutné\" kamenné zdi k obraně vodního zdroje, Gichonského pramene, která chránila zranitelný přístup z vrcholu návrší ke studniční věži v údolí.\n\nZ této doby byly nalezeny keramické střepy a bronzové hlavice šípů.\n\nV roce 2010 byl nalezen zlomek hliněné tabulky pocházející ze 14. stol. př. n. l., tedy dosud nejstarší písemný dokument nalezený v Jeruzalémě. Datování je určeno z písma, kterým je popsán, což je starodávné akkadské klínové písmo. Text rozluštil vysokoškolský absolvent Takajoši Ošima pod vedením profesora Wayne Horowitze. Podle Horowitze kvalita písma nasvědčuje, že jde o královský dokument, patrně dopis jeruzalémského krále egyptskému faraónovi. Profesor Christopher Rollston poukazuje na to, že dokument neobsahuje žádná osobní jména nebo tituly aní žádná jména místní. Z kvality písma nelze podle něj usuzovat, že jde o součást „mezinárodní královské korespondence“. Rovněž k datování je třeba přistupovat velice opatrně, jelikož nejde o nález z určené vrstvy, nýbrž z následného promývání suťového materiálu.\n\nJebúsejské město. Byly zde odkryty hradby ne mladší než z 12. stol. př. n. l. a jeho existenci ani existenci opevnění z té doby nikdo nezpochybňuje. Námitky bývají vznášeny ohledně věrohodnosti biblického podání dobytí města králem Davidem, kde se mluví nejen o prolomení hradeb, ale též o proniknutí do města pradávným vodním systémem od Gichonského pramene. Má se za to, že Izraelci nadále využívali jebúsejské hradby a za krále Šalomouna město rozšířili na severu, kde do něj začlenili Chrámovu horu.\n\nObdobí 10. a 9. století, odpovídající biblickým králům Davidovi a Šalomounovi, je předmětem intenzivních vědeckých debat, stejně jako pokračujících archeologických výzkumů.\n\nV r. 2005 odkryla archeoložka Eilat Mazarová velkou kamennou stavbu, kterou datovala do 10. století, což by odpovídalo budovám přiměřeným velikostí hlavnímu městu centralizovaného království té doby. Jiní, zejména Israel Finkelstein z Telavivské univerzity, se domnívají, že stavba pochází převážně z pozdější, Hasmonejské epochy. Nicméně vykopávky vynášejí na světlo stále nové doklady. Ve prospěch datování Mazarové do 10. století hovoří importované luxusní předměty nalezené uvnitř staveb, včetně dvou fénických slonovinových intarsií připojených kdysi k ocelovým předmětům; podobné nálezy z fénických hrobů v Achzivu nasvědčují, že se mohlo jednat o ozdobné jílce mečů. Množství okrouhlých carinated (\"ví někdo, co to je?\" ) mís s červenou polevou a ručně vyleštěných nasvědčují rovněž desátému století a vytříbenému městskému životnímu stylu. Datování kostního úlomku radioaktivním uhlíkem, které provedla Elisabetta Boaretto na Weizmannově institutu, dalo výsledek mezi 1050 a 780 př. n. l. Velký fragment \"jemného a elegantního\" džbánu s červenou dekorací na černém podkladu ze stejného naleziště patří rovněž ke skupině nálezů datovaných do druhé poloviny 10. století.\n\nRoku 2010 Mazarová ohlásila objev, který podle jejího názoru představuje městskou hradbu z 10. století. Podle Mazarové jde o \"nejvýznamnější stavbu z období Prvního chrámu v Izraeli,\" a \"znamená to, že v té době, v 10. století, vládly v Jeruzalémě poměry umožňující vybudovat takovou stavbu.\" 10. století je doba, kterou bible popisuje jako období vlády krále Šalomouna. Aren Maeir, profesor archeologie na Bar Ilanově Universitě, nicméně řekl, že důkazy pro stáří opevnění, jaké udává Mazarová, musí teprve posoudit. I když uznává, že v Jeruzalémě byly nalezeny pozůstatky z 10. století, důkazy pro silné, centralizované království v té době označuje za \"skrovné\".\n\nPodporu pro datování hradby a velké kamenné stavby do 10. století uváděné Mazarovou přinesl objev velké Judejské královské pevnosti v Kirbet Kejafa, která existovala pouhých 20 let v 11. nebo 10. století, než byla zničena. Naleziště je datováno keramikou a dvěma vypálenými olivovými krechty, jejichž radiokarbonové testování na Oxfordské univerzitě poskytlo výsledek mezi 1050 a 970 př. n. l., což je období, kam většina učenců zařazuje vládu krále Davida. These dates have been challenged with dates for activity at the site suggested as having occurred after 1050 and before 915 BCE. Pevnost je možná totožná s biblickým Ša'arajim.\n\nNa hřbetu vzdálenějšího úbočí Kidrónského úvalu, v arabské vesnici Silván a pod ní, byly nalezeny umně tesané hroby z izraelské epochy od 9. do 7. století př. n. l. Jsou to velké, vypracované hroby z jemně tesaného kamene, jaké si mohli dovolit jen nejvýše postavení členové bohaté společnosti. Podle Davida Ussishkina, \"zde byli pohřbíváni královští úředníci a šlechta Judského království.\"\n\nArchitektura hrobů a způsob pohřbívání jsou odlišné \"od čehokoli známého v soudobé Palestině. Prvky jako je vstup vysoko nad terénem, lomenicové stropy, rovné stropy s římsou, 13 žlabových lůžek s polštáři, nadzemní hroby a nápisy vyryté do fasády se vyskytují pouze zde.\" Kamenné lavice však byly vytesány s opěrkami hlavy ve stylu vypůjčeném z paruky egyptské Hathor. Ussishkin věří, že architektonická podobnost se stavebním stylem fénických měst potvrzuje biblický popis fénického vlivu na Izraelské království, ale nevylučuje, že některé z těchto hrobů mohly být postaveny fénickými aristokraty žijícími v Jeruzalémě.\n\nPřestože nápisy se dochovaly pouze částečně, paleografické datování je zcela nepochybné a většina archeologů ztotožňuje jeden z hrobů s biblickým Šebnou, sluhou a pokladníkem krále Chizkijáše.\n\nToto období koresponduje s biblickými králi Chizkijášem až Jóšijášem a zničením Judského království Nebukadnezarem II.\n\nKrál Chizkijáš zabezpečil zásobování města vodou při obležení vykopáním Chizkijášova tunelu ve skalním podloží, zakrytím všech stop Gichonského pramene a hradeb, které jej předtím obklopovaly. Vybudoval Šiloašský rybník jakožto vodní nádrž. Chizkijáš pak obehnal novou nádrž a západní předměstí novou hradbou.\n\nDvě pečetidla v novobabylonském slohu, jedno zobrazující kněze stojícího vedle oltáře bohů Marduka a Nabu. Pečetidlo ve tvaru skaraba z leštěného černého kamene zobrazuje \"babylonský kultický výjev\" dvou vousatých mužů stojících po obou stranách oltáře zasvěcenoho babylonskému měsíčnímu bohu Sinovi. Předpokládá se, že skarab byl zhotoven v Babylonii, s volnou ploškou pod oltářem ponechanou pro osobní jméno. Na plošce jsou hebrejská písmena, která Peter van der Veen rozluštil jako jméno \"Šelomit\".\n\nHlavní archeologické nálezy představují Šiloašský rybník, Jeruzalémskou poutní cestu, palác královny Heleny z Adiabene a Jeruzalémskou vodní štolu. Na parkovišti Givati probíhají v současnosti vykopávky z Římského období.\n\nZámek z byzantského období nazývaný \"Eusebiův dům\".\n\nFotografie z poloviny 19. stol. pořízená Skotem Jamesem Grahamem (1853–57) ukazuje hřbet Davidova města prostý zástavby. Je terasovitý a osázený stromy, patrně olivovníky.\n\nModerní zástavba začala v Davidově městě v letech 1873-1874, kdy se rabínská kupecká rodina Meyuchas, která žila v Jeruzalémě od vyhnání ze Španělska, přestěhovala kousek od hradeb do domu na hřbetu. V pozdějších fázích Britského mandátu se sousední arabská vesnice Silván rozšířila vzhůru po úbočí Davidova města. Po první arabsko-izraelské válce se celá oblast ocitla východně od Zelené linie pod jordánskou vládou. Arabské rodiny zde žily dál a stavěly zde domy i po r. 1967. Právo rozhodovat o archeologických a občanských aspektech Davidova města je předmětem žhavých sporů mezi Izraelci a Palestinci.\n\nExistuje návrh změnit většinu této oblasti v archeologickou rezervaci a část Kidrónského údolí v současnosti zastavěnou nelegálními stavbami restaurovat jako park pod názvem Zahrada králů.\n\n\n"}
{"id": "691799", "url": "https://cs.wikipedia.org/wiki?curid=691799", "title": "Eurocopter AS 350", "text": "Eurocopter AS 350\n\nEurocopter AS 350 Écureuil (Veverka) je lehký jednomotorový víceúčelový vrtulník s třílistým nosným a dvoulistým vyrovnávacím tlačným rotorem. Původně jej vyráběla společnost Aérospatiale, která se později stala součástí Eurocopter Group. V Severní Americe byl na trh uveden pod označením AStar. Dvoumotorová verze vrtulníku nese označení Eurocopter AS 355 Écureuil 2, v Severní Americe byl znám pod označením TwinStar. Koncepčně podobný je také Eurocopter EC 130, který užívá jako základ stejný drak.\n\nVrtulník byl vyvíjen od počátku 70. let, aby ve výrobě nahradil stroj Aérospatiale Alouette II. První let proběhl 27. června 1974. I přes pozdější zavedení moderního vrtulníku Eurocopter EC 130, který vycházel koncepčně ze stroje AS 350, zůstala produkce vrtulníků AS 350 vysoká. Jednomotorové i dvoumotorové verze vrtulníků byly licenčně vyráběny brazilským závodem Helibras. Společnost Helibras (\"Helicópteros do Brasil\") podepsala kontrakt na významnou modernizaci 36 vrtulníků AS 350 brazilského vojenského letectva.\n\n\n\"Data podle: Brassey's World Aircraft & Systems Directory 1999/2000\"\n\n\n\n"}
{"id": "691805", "url": "https://cs.wikipedia.org/wiki?curid=691805", "title": "Karakaj", "text": "Karakaj\n\nKarakaj (v srbské cyrilici Каракај) je sídlo (ofic. \"osídlené místo\"), administrativně spadající pod město Zvornik na samém východním okraji Bosny a Hercegoviny. Název sídla znamená v překladu z turečtiny \"černý kámen\". \n\nJe součástí spádové oblasti Zvornika, během existence socialistické Jugoslávie zde byly vybudovány různé průmyslové závody. Rozkládá se na břehu řeky Driny a také na pláni nad ní, kde jsou soustředěny zmíněné závody. Po rozpadu státu byl na mostě přes řeku Drinu, která tvoří východní hranici Bosny a Hercegoviny, otevřen hraniční přechod do Srbska. \n"}
{"id": "691809", "url": "https://cs.wikipedia.org/wiki?curid=691809", "title": "Gordonia (organizace)", "text": "Gordonia (organizace)\n\nGordonia (: גורדוניה) bylo sionistické mládežnické hnutí v 1. polovině 20. století.\n\nVzniklo koncem roku 1923 v Haliči. Z původních malých skupin se rychle vyvinulo v celosvětovou organizaci. Jméno získalo podle sionistického teoretika Aharona Davida Gordona. Oficiálně byl ale tento název přijat až na konferenci v Gdaňsku roku 1928. Plným jménem zněl: Histadrut ha-no'ar ha-amamit ha-chaluzit Gordonia (\"Federace národního průkopnického mládí Gordonia\"). První členové Gordonie pocházeli z okruhu hnutí Hitachdut a ha-Šomer ha-ca'ir. Cílem hnutí bylo budovat židovskou domovinu, provést obrodu hebrejštiny a uplatnit v praxi poučky o samostatné židovské práci. Na rozdíl od hnutí ha-Šomer ha-ca'ir, které mělo záběr především mezi studenty a intelektuály, se Gordonia snažila oslovit židovský proletariát, zemědělce a řemeslníky. Dařilo se jí získat stoupence i mezi Židy zklamanými z marxismu.\n\nHnutí ze z polské Haliče šířilo do okolních zemí, do zbytku Polska, Rumunska a také do USA. V době druhé světové války mělo celkem téměř 40 000 členů. Okolo roku 1929 se rovněž první členové Gordonie začali usazovat v tehdejší mandátní Palestině, kam dorazili krátce po arabských nepokojích v roce 1929. Zpočátku pobývali v osadě Chadera, pak se začali organizovat do malých kolektivů, které postupně zakládaly vlastní vesnice. Centrálou Gordonie v mandátní Palestině byla osada Chulda, kterou členové hnutí obnovili a z níž si udělali své středisko. Díky iniciativě členů Gordonie vznikly židovské vesnice Kfar ha-Choreš, Masada, Nir Am, Ma'ale ha-Chamiša, Chanita atd. Další aktivisté Gordonie posilovali populaci existujících osad jako Deganija Alef, Deganija Bet, Geva nebo Ginegar. V roce 1933 se mnohé z nich spojily do střechové osadnické organizace Chever ha-kvucot.\n\nVe 30. letech 20. století se s Gordonií sloučilo skautské hnutí Makabi ha-ca'ir, které se rozvíjelo zejména v Německu a Československu. Členové Makabi ha-ca'ir rovněž přicházeli do mandátní Palestiny a zakládali zde osady jako Kfar ha-Makabi a Ma'ajan Cvi. Členové Gordonie se v Polsku za války angažovali v odboji. Ve Varšavě tehdy fungovalo ilegální vedení organizace.\n\nV roce 1945 se Gordonia sloučila s částí hnutí Machanot ha-olim, čímž vzniklo mládežnické hnutí ha-Tnu'a ha-me'uchedet, plným názvem ha-Tnu'a ha-klalit šel ha-no'ar ha-lomed (\"Všeobecné hnutí studujícího mládí\"). To později spoluvytvořilo dodnes fungující mládežnickou organizaci ha-No'ar ha-oved ve-ha-lomed.\n\nMezi členy Gordonie byli mnozí významní politici a veřejní činitelé státu Izrael, například pozdější ministr obrany Izraele Pinchas Lavon.\n\n"}
{"id": "691811", "url": "https://cs.wikipedia.org/wiki?curid=691811", "title": "The Resistance", "text": "The Resistance\n\nThe Resistance je páté studiové album anglické rockové skupiny Muse, vydané v září 2009. Na 53. ročníku vyhlašování cen Grammy získalo ocenění za nejlepší rockové album.\n\nPrvní informace o podobě dalšího studiového alba se objevily v roce 2007. Muse některým písním plánovali dát větší elektronickou a taneční podobu, jiné chtěli naopak udělat v klasickém či symfonickém stylu za pomoci orchestru. Uvažovali také o tom, že by si novou desku produkovali sami, aby nemuseli mít při výběru skladeb a při jejich úpravě svázané ruce producentem, což nakonec uskutečnili.\n\nV lednu 2008 Bellamy řekl magazínu NME, že si není jistý, v jakém formátu písně nahrají. Doslova řekl: \"\"... možná vytvoříme album, možná jen singly, nebo to může být třeba i 50minutová symfonie, víte co tím chci říct? Kdo ví? ...\" . V interview také prozradil, že by rád na nové desce udělal vlastní patnáctiminutové rockové sólo na kytaru. Nakonec má The Resistance běžnou formu, 11 oddělených písní běžné délky, i když poslední tři písně tvoří dohromady rozsáhlou skladbu , ve které skupina uplatnila symfonické prvky.\n\nAlbum se setkalo převážně s pozitivní kritikou a dosáhlo na nejvyšší příčku hitparád v 19 zemích. Z alba vzešly postupně singly Uprising, Undisclosed Desires, Resistance a v limitované edici pak , 13minutová skladba pojatá jako symfonie, rozdělená na tři části.\n\nPro 53. ročník vyhlašování cen Grammy (v roce 2011) získala skupina 3 nominace. Album The Resistance nakonec zvítězilo v kategorii Nejlepší rockové album, nominace písně Resistance v kategoriích Nejlepší rocková píseň a „Nejlepší rockový výkon se zpěvem předvedený duem nebo skupinou“ (Best Rock Performance By A Duo Or Group With Vocals) nebyly úspěšné.\n\n"}
{"id": "691812", "url": "https://cs.wikipedia.org/wiki?curid=691812", "title": "Avenue du Président Kennedy (stanice RER v Paříži)", "text": "Avenue du Président Kennedy (stanice RER v Paříži)\n\nAvenue du Président Kennedy – Maison de Radio France je nádraží příměstské železnice RER v Paříži, které se nachází v 16. obvodu. Slouží pro linku RER C. V roce 2005 činil počet denních pasažérů 2500-7500 a vlaků 150-250.\n\nNádraží leží v těsné blízkosti Maison de Radio France, po kterém nese svůj druhý název. Trať směrem na jih pokračuje po viaduktu a přes most Rouelle přes Seinu na levý břeh, zatímco severním směrem od nádraží se zahlubuje do podzemního tunelu.\n\nNádraží bylo otevřeno pod názvem \"Quai de Passy\" na trati z nádraží Saint-Lazare do Auteuil. Trať se později stala součástí železnice Petite Ceinture. 1. června 1924 byla kvůli ztrátovosti trať uzavřena pro osobní dopravu. V roce 1985 byla trať kvůli rekonstrukci uzavřena a od 25. září 1988 nádraží slouží pro linku RER C.\n\n"}
{"id": "691814", "url": "https://cs.wikipedia.org/wiki?curid=691814", "title": "Para (měna)", "text": "Para (měna)\n\nPara (παρα, пара, z tureckého para, z perského pārah – \"kousek\") byla dříve součást měnového systému Osmanské říše, Turecka, Černé Hory, Albánie a Jugoslávie. V současné době je para dílčí jednotkou srbského dináru.\n\nJako platidlo Osmanské říše a Turecka měla hodnotu 1/40 kuruş či ještě dřívěji 3 akçe, které měly naopak hodnotu jedné setiny turecké liry. Dílčí jednotka současné turecké liry je již pouze kuruş. V Srbsku se para používá od 19. století. Černohorský perper byl rozdělen na 100 para během své krátké existence mezi roky 1906 až 1918. V Albánii se para užívalo jako platidla až do zavedení leku v roce 1926.\n\nV albánštině, řečtině, bulharštině, makedonštině, rumunštině, srbštině a turečtině se slovo para a jeho množná čísla παράδες, pari, pare, parale, paraja a paralar používá jako obecný výraz pro peníze.\n"}
{"id": "691818", "url": "https://cs.wikipedia.org/wiki?curid=691818", "title": "Minigame Madness 2 Gold", "text": "Minigame Madness 2 Gold\n\nMinigame Madness 2 Gold je hra vydaná roku 2005 společností Icegames. Hra je souborem různých miniher.\n\nHra nabízí dva herní módy, hru jednoho hráče a turnaj. Při turnaji získává vítěz daného kola jeden bod; hrát se může do pěti, sedmi nebo devíti bodů.\n\nSvoji postavu si hráč vybírá před každou minihrou. Hrát lze za různobarevné koule s očima (červená, žlutá, zelená, modrá).\n\nOvládání je nastavitelné přímo ve hře; hru je možno hrát na klávesnici a na joysticku. Použitelných kláves je 6: vpravo, vlevo, nahoru, dolu, speciální 1 a speciální 2 + klávesa <escape>.\n\nMiniher ve hře je celkem 8; před začátkem každé minihry si hráč nastavuje i parametry hry:\n\nV menu her je možné i náhodné zvolení minihry.\n\nHra je doprovázena hudbou často odpovídající dané minihře.\n\n"}
{"id": "691826", "url": "https://cs.wikipedia.org/wiki?curid=691826", "title": "Pivovar Bystré", "text": "Pivovar Bystré\n\nPivovar Bystré fungoval v obci Bystré u Poličky. Jeho budovy můžeme nalézt pod hrází Panského rybníka.\n\nJednu z prvních písemných zmínek o pivovaru najdeme v urbáři k roku 1592. V témže roce jsou mezi obyvateli uváděni Mikuláš Sladovníků a Jiří Bednář, jejichž jména souvisejí s prací, kterou vykonávali. Kromě toho je ve smolné knize zmiňována dcera Adama Sládka. Z prvních let existence pivovaru máme velmi málo informací.\n\nV roce 1871 pivovar spolu s mlýnem vyhořel. Očekávalo se, že to (spolu s koncem platnosti propinačního práva) povede k prosazení se konkurenčních pivovarů na bysterském panství, což mělo vést ke konci pivovaru. Ve skutečnosti však byla postavena nová sladovna, varna a sklepy. V této době zažíval bysterský pivovar rozmach. Pivo se vyváželo až do Brna. Právě v této době byl majitelem panství rakouský císař František Josef I. (majetek získal po vymření Hohenembsů r. 1868 a vlastnil ho až do své smrti r. 1916). K rozmachu jistě pomohlo také uzavření pivovaru v blízké Olešnici v 80. letech 19. století. V této době pivovar také výrazně konkuroval pivovaru v Poličce.\n\nRok 1912 znamenal pro pivovar v Bystrém (stejně jako pro pivovar v Jimramově) počátky rozhodujícího souboje s pivovarem v Poličce. Ještě před první světovou válkou na tom byl bysterský pivovar velice dobře. Po vzniku Československa připadl pivovar státu a roku 1927 byl provoz ukončen. Po ukončení provozu sloužily prostory pivovaru jako sklady - nejprve pro pivovar v Poličce, poté pro Zemědělský nákupní a zásobovací závod.\n\nPo roce 1989 byla část areálu prodána a dnes slouží jako sídlo železářské firmy. Stáčírna byla přeměněna na rodinný dům. Ostatní budovy bývalého areálu jsou dnes v dezolátním stavu. \n\n\n"}
{"id": "691832", "url": "https://cs.wikipedia.org/wiki?curid=691832", "title": "Bacilonosič", "text": "Bacilonosič\n\nBacilonosič je jedinec u něhož infekční onemocnění propukne v latentní, často vleklé formě. Patogenní mikroorganismy nezpůsobují hostitelům vážnější újmu. Hostitelé však mohou choroboplodné mikroorganismy vylučovat nebo se stát zdrojem přenosu infekce krevsajícími členovci (například komárem, klíštětem, vší či blechou).\n\n"}
{"id": "691837", "url": "https://cs.wikipedia.org/wiki?curid=691837", "title": "Frederick Joubert Duquesne", "text": "Frederick Joubert Duquesne\n\nFrederick \"Fritz\" Joubert Duquesne (někdy psáno Du Quesne, 21. září 1877 – 24. května 1956) byl jihoafrický búrský voják, dobrodruh, lovec, anglofob a špión, kterého nenávist k Anglii donutila stát se německým špionem. Určitou dobu vyzvídal na území Spojených států, roku 1941 byl odsouzen v největším špionážním procesu v dějinách USA.\n\nBěhem svého života se musel často skrývat, žil často pod pseudonymy: Boris Zakrevsky, Claude Stoughton, Frederick Fredericks, Piet Niacud či Frederick Craven.\n\nFritz Joubert Duquesne se narodil v East London v roce 1877 a později se odstěhoval do Nylstroomu, kde jeho rodiče farmařili. Když mu bylo 17 let, odešel studovat na univerzitu v Londýně, poté navštěvoval Académie Royale Militaire v Bruselu. Jeho strýcem byl Piet Joubert (1834 – 1900), hrdina první búrské války.\n\nKdyž v roce 1899 vypukla druhá búrská válka, Duquesne se vrátil do Jižní Afriky a připojil se k búrské armádě. Získal hodnost kapitána. Brzy však zjistil, že farma jeho rodičů byla zničena britskou taktikou \"spálené země\", jeho sestra byla zavražděna a matka zemřela v jednom z koncentračním táborů. Duquesne byl šokován a rozhořčen, což u něho vypěstovalo nenávist k Britům a Američanům (USA byla ve válce sympatizantem Británie).\n\nNěkolikrát byl zajat, vždy se mu však podařilo utéct. Měl také velké štěstí, když byl odsouzen k trestu smrti za sabotování britských muničních skladů, jeho rozsudek totiž byl změněn na doživotní vězení. Zbylí členové jeho družiny však takové štěstí neměli, byli zastřeleni. Noc co noc přitom ve své cele kopal díru, takže roku 1901 se mu podařilo na druhý pokus utéct (při prvním pokusu se vážně zranil a upadl do bezvědomí).\n\nNakonec se rozhodl, že se musí Britskému impériu pomstít. Jako oběť svého jednání zvolil polního maršála Horatia Kitchenera, který se nechvalně proslavil systematickým používáním brutálních metod proti búrskému obyvatelstvu, které místy mělo až genocidní charakter.\n\nDuquesna dodnes obestírá jedno tajemství. Během války se Búrové pokoušeli vyzvednout ze zlatých dolů všechno zlato a evakuovat do Maputa, kde jej pak prodávali za zbraně a munici. Duquesne převzal velení jedné velké zásilky zlata, který měla být poslána do Maputa, zásilka však nikdy nedorazila na místo určení.\n\nPodle všeho vypukl v džungli v Mosambiku násilný spor mezi Búry. Když zápas skončil, zůstali naživu jen Duquesne, jeden nosič a dva zranění Búrové. Duquesne nařídil nosičovi ukrýt zlato v leopardích jeskyních, vypálit vozy a dva zraněné Búry zabít. Oba dva se poté vytratili. Co se se zlatem stalo, zůstává dodnes záhadou, Duquesne si tajemství vzal do hrobu.\n\nPo skončení války přišel Duquesne do New Yorku, kde začal pracovat jako novinář pro \"New York Herald\". Brzy se stál známým korespondentem, lovcem a vypravěčem. Přestože roku 1902 byl v Jižní Africe uzavřen mír, již nikdy se do rodné domoviny nevrátil.\nBěhem rusko-japonské války byl poslán do Port Arthuru, aby zde referoval, stejně tak v Maroku při Riffském povstání. Roku 1910 se stal osobním instruktorem střelby amerického prezidenta Theodora Roosevelta a doprovázel jej na lovecké výpravy. Později se objevil i v Austrálii.\n\nJeho život poznamenal rozkaz zabít amerického spisovatele Fredericka Russela Burnhama, který měl zase rozkaz zabít Duquesna. Oba muži se setkali až v roce 1910 na půdě Kongresu, kde prosazovali nezávisle na sobě zákon o ochraně divoké zvěře a později, když se Burnham zapojil do protišpionáže, zůstali dlouhou dobu protivníky.\n\nDne 5. června 1916 došel Duquesne po dlouhé době ke svému cíli. Nenáviděný maršál Horatio Kitchener se nacházel na křižníku HMS Hampshire. Na palubě s ním byl i Duquesne. Ten poté u Orknejí navedl křižník na minu, a sám se stačil zachránit.\n\nLoď explodovala, většina posádky zahynula, tělo maršála Kitchenera se nikdy nenašlo. Tentýž rok dostal v Německu za tento husarský kousek Železný kříž a vstoupil do jejích špionážních služeb. V Jižní Americe poté dal do novin článek o své údajné smrti z rukou amazonských indiánů, aby za sebou zametl stopy a vrátil se do USA.\n\nPřestože se Duquesne k činu později hrdě hlásil, jeho vinu se nepodařilo prokázat (zdali šlo vůbec o atentát a ne o shodu okolností), pojednávání o atentátu tak lze chápat spíše jako konspirační teorii.\n\nPo válce se usídlil v Bostonu, kde si otevřel malou restauraci. Určitou dobu dělal agenta businessmanovi Josephovi Kennedymu, otci prezidenta JFK. Přitom však kolem sebe shromažďoval osoby, známé jako Duquesnův špionský kruh. Získané informace poté předával Němcům, pro které pracoval. Několikrát byl zatčen, vždy však byl buď propuštěn, nebo utekl. V jednom případě dokonce předstíral ochrnutí a převlékl se za ženu, aby byl propuštěn.\n\nDne 28. června 1941 byl Duquesne zatčen FBI na základě obvinění z předávání tajných informací o spojenecké výzbroji Třetí říši. Duquesne byl zrazen svým druhem Williamem Seboldem, který byl nasazeným agentem provokatérem.\n\nDne 2. ledna 1942 bylo všech 33 členů Duquesnova špionážního kruhu, největšího v historii Spojených států, odsouzeno celkem k více než 300 letům vězení. Tehdejší šéf FBI John Edgar Hoover řekl, že odhalení Duquesna bylo největším špionážním zátahem v historii USA. U soudu řekl Duquesne na svou obhajobu, že jeho akce byly zaměřeny na Velkou Británii jako pomsta za zločiny, které byly provedeny během druhé búrské války.\n\nTentokrát Duquesne neunikl a byl odsouzen k 18 rokům vězení. Svůj trest si odpykával ve federální věznici v Leavenworthu v Kansasu, kde byl svými spoluvězni několikrát zmlácen a týrán.\n\nV roce 1954, po 13 letech ve výkonu trestu, byl propuštěn kvůli špatnému zdraví, a nakonec zemřel 24. května 1956 v New Yorku.\n\n"}
{"id": "691839", "url": "https://cs.wikipedia.org/wiki?curid=691839", "title": "Howard Kaylan", "text": "Howard Kaylan\n\nHoward Kaylan (* jako Howard Kaplan; 22. června 1947) je americký zpěvák, nejvíce známý jako člen skupiny The Turtles. V 70. letech byl členem skupiny Flo & Eddie pod jménem „Eddie“.\n\n"}
{"id": "691841", "url": "https://cs.wikipedia.org/wiki?curid=691841", "title": "Buffalo Narrows (Saskatchewan)", "text": "Buffalo Narrows (Saskatchewan)\n\nBuffalo Narrows je vesnice v severním Saskatchewanu. Buffalo Narrows bylo založeno na počátku 20. století jako lovecká a rybářská osada skandinávskými obchodníky. Lidé se tu živili také chovem norků amerických pro kožešiny. Nyní má obec asi 1300 obyvatel. Turismus a využívání primárních zdrojů (dřevařství, rybolov) jsou nejvýznamnějšími hospodářskými činnostmi zdejšího obyvatelstva. Obec se rozkládá mezi dvěma jezery, Malým a Velkým jezerem Petera Ponda, tvořícími společnou vodní plochu s názvem Jezero Petera Ponda.\n\nBuffalo Narrows je připojeno ke zbytku Saskatchewanu silnicí se zpevněným povrchem. Dopravní obslužnost také zajišťuje letiště Buffalo Narrows Airport.\nDopravní společnost \"Saskatchewan Transportation Company\" nyní poskytuje autobusové spojení, jak pro lidi tak pro náklady z Buffalo Narrows. Jejich linka vede po silnici Highway 155 z La Loche do Prince Albertu a zpátky. Ve srovnání s ostatními sousedními obcemi je Buffalo Narrows pozoruhodné svým mostem a scenérií, kterou vytváří pohled na kanál „Kisis“, jenž spojuje jezero Malý Peterův rybník s jezerem Churchill.\n\nŠkola v Buffalo Narrows se jmenuje \"Twin Lakes Community School\" (nebo též \"„TLCS“\"). Má přibližně 310 studentů a asi 30 učitelů. Byla zrenovována, vymalována, v tělocvičně byla položena podlaha z tvrdého dřeva a pódium. Také byl instalován nový zvukový systém a byly přistavěna nová skladiště.\n\nSeznam indiánských rezervací v Saskatchewanu\n\n"}
{"id": "691843", "url": "https://cs.wikipedia.org/wiki?curid=691843", "title": "APT (album)", "text": "APT (album)\n\nAPT je páté studiové album od chilské zpěvačky Nicole. Vydáno bylo 19. července 2006.\n"}
{"id": "691845", "url": "https://cs.wikipedia.org/wiki?curid=691845", "title": "Julia Dream", "text": "Julia Dream\n\n„Julia Dream“ je skladba britské rockové skupiny Pink Floyd, která vyšla v dubnu 1968 jako B strana singlu „It Would Be So Nice“. Napsal ji baskytarista Roger Waters a je charakteristická svým pomalým tempem, lehkostí, ambientním zvukem mellotronu a zasněnými vokály.\n\nPíseň „Julia Dream“ (původní název zněl „It Should Be So Nice“) byla nahrána společně se skladbou „It Would Be So Nice“ ve dnech 5., 12., 13., 21. a 23. března 1968 v EMI Studios, producentem byl Norman Smith. Byla vydána jako B strana tohoto singlu dne 19. dubna 1968. Později vyšla také na kompilacích \"The Best of the Pink Floyd\" (1970) a \"Relics\" (1971) a na bonusovém CD \"The Early Singles\" box setu \"Shine On\" (1992).\n\nJediná dvě doložená vystoupení, kde zazněla píseň „Julia Dream“, byla dvě rozhlasová vystoupení živě nahrávaná pro stanici BBC Radio One v jejich studiích. Obě proběhla dne 25. června 1968 a byla později v průběhu toho roku vysílána v pořadu \"Top Gear\" Johna Peela.\n\n"}
{"id": "691846", "url": "https://cs.wikipedia.org/wiki?curid=691846", "title": "Jindřich Václav Čapek", "text": "Jindřich Václav Čapek\n\nJindřich Václav Čapek (4. března 1837 Praha-Malá Strana – 19. října 1895 Bubeneč) byl český sochař. Podílel se na výzdobě kostela Panny Marie Vítězné na Malé Straně, chrámu svaté Barbory v Kutné Hoře, kostelů v Čáslavi a Chrudimi aj.; rovněž se zapojil do restaurování Prašné brány, Karlova mostu a některých pražských paláců.\n\nNarodil se v chudé rodině na pražském Újezdě. Ve třinácti letech vstoupil do učení, kde postupně vystřídal několik řemesel — pracoval u mosazníka, jako číšník, dělník ve smíchovské porcelánce a zahradník. Pohled do Summovy dílny v Řetězové ulici, v níž oknem pozoroval vznik soch a pomníků, ho nadchl tak, že se rozhodl také stát sochařem.\n\nJeho první praxe v oboru kamenosochařství byla v dílně J. E. Krondla na Poříčí, kde ovšem vykonával pomocné práce kameníka. Mnohem přínosnější bylo zaměstnání v ateliéru Františka Hergessela, které mu poskytlo dobrou praktickou průpravu. Večerně také studoval na průmyslové škole.\n\nRoku 1860, tedy teprve ve třiadvaceti letech, vstoupil na pražskou akademii. V roce 1864 na sebe poprvé upozornil vytvořením obří busty Williama Shakespeara, která byla nesena v slavnostním průvodu Umělecké besedy na oslavách třístého výročí dramatikova narození. Roku 1869 získal Klarovo stipendium, na jehož základě strávil čtyři roky v Itálii studiem renesančního sochařství. Po návratu se podílel na sochařské výzdobě a kostelů i jiných budov a na restaurování.\n\nKromě vlastní sochařské tvorby pracoval jako štukatér. Zhotovoval sádrové odlitky významných soch, například pro Národní muzeum v Praze.\n\nZemřel na cévní mozkovou příhodu („ochrnutí mozku“).\n\n\nU všech zakázek si dával záležet na pečlivém provedení a citlivém zasazení do prostoru.\n"}
{"id": "691847", "url": "https://cs.wikipedia.org/wiki?curid=691847", "title": "Vos Iz Neias?", "text": "Vos Iz Neias?\n\nVos Iz Neias? (v jidiš „Co je nového?“) je on-line zpravodajský server podávající zprávy o událostech ve světě ortodoxního judaismu, přičemž se zaměřuje se především na chasidy. Primárně pokrývá dění v Newyorské metropolitní oblasti a Izraeli. \"Vos Iz Neias?\" a jeho hlavní konkurent Yeshiva World News jsou hlavním zdrojem on-line zpráv pro americké ortodoxní Židy. \nWeb je provozován čtyřmi anonymními ortodoxními Židy, dva z nich jsou Chasidé Stránky se také staly zdrojem pro mainstreamová média, například New York Times, Daily News a New York Post.\n\nV měsíci Tevetu roku 5771 (prosinec 2010–leden 2011) byla vydána proti \"Vos Iz Neias?\" rabínská klatba. Byla podepsána několika charedskými rabíny, včetně Yaakova Perlowa, Malkiela Kotlera, Aarona Schechtera, Yeruchama Olshina, Shmuela Kamenetského a Matisyohu Salomona. \n\n"}
{"id": "691848", "url": "https://cs.wikipedia.org/wiki?curid=691848", "title": "Nepokoje v Palestině 1929", "text": "Nepokoje v Palestině 1929\n\nNepokoje v Palestině 1929 (: מאורעות תרפ\"ט, \"Me'ora'ot Tarpat\", doslova \"Události roku 5689\") byla série násilných útoků Arabů na Židy v mandátní Palestině v roce 1929.\n\nV roce 1928 žilo v mandátní Palestině zhruba 590 000 Arabů a 150 000 Židů. Počet Židů rapidně vzrůstal, přes polovinu z nich přesídlilo do Palestiny v období po roce 1918. Počátkem roku 1929 navíc v Palestině končila ekonomická recese a oživující hospodářství posilovalo přistěhovaleckou vlnu (pátá alija).\n\nArabská populace reagovala na rostoucí sílu židovské komunity již krátkými nepokoji v roce 1921. Nepokoje v roce 1929 byly závažnější a byly podníceny náboženskými důvody. Už v září 1928 okolo svátku Jom kipur začal spor mezi Židy a Araby ohledně zachovávání \"statu quo\" v okolí Zdi nářků. Arabům vadila dřevěná mobilní přepážka, která byla postavena k oddělení mužů a žen na prostranství u Zdi nářků. Byla odnesena z iniciativy policejního důstojníka Edwarda Keith-Roache za účasti britské policie. Židé protestovali, arabský dav naopak Brity povzbuzoval.\n\nIncidentu z podzimu 1928 využil muftí Amín al-Husajní, který jej vydával za první krok Židů k ovládnutí Chrámové hory a znesvěcení islámských svatyň na ní stojících. Svolal dokonce na ochranu svatých islámských míst mezinárodní konferenci. K uklidnění situace nepřispíval fakt, že Palestina byla po delší dobu bez faktického nejvyššího představitele britské správy. Vysoký komisař Herbert Onslow Plumer opustil Palestinu v červenci 1928 a jeho nástupce John Chancellor ještě nedorazil.\n\nVrchní rabíni, Židovská národní rada a politická strana Agudat Jisra'el adresovali v květnu 1929 mandátním úřadům memorandum, ve kterém požadují zastavit veškeré stavební práce, které muslimové provádějí na Chrámové hoře. Mělo jít o demolování zdiva poblíž Zdi nářků. 3. května 1929 byli Židé modlící se u Zdi nářků napadnuti Araby. 28. června muslimové narušili modlitby před začátkem šabatu úmyslnou hrou na bubínky a hudební nástroje. Provokace se opakovaly 5. července. Situace se dále vyostřila 30. července, kdy se vrchní rabíni sešli s představiteli mandátní správy a opakovali požadavek na zastavení stavebních prací na Chrámové hoře. 3. srpna se opakovalo narušení šabatových modliteb. 14. srpna se do Jeruzaléma sjely tisíce Židů v rámci oslav svátku Tiš'a be-av. Část z nich ale náboženský svátek využila k politické agitaci, zpívala na místě hymnu Hatikva, mávala sionistickou vlajkou apod. 16. srpna pak následovala protiakce v podobě masové arabské demonstrace. Arabský dav se dostal až ke Zdi nářků a napadl několik Židů, kteří se zde modlili. Došlo k izolovaným násilnostem, bylo zapáleno několik svitků Tóry. 17. srpna pak byl v Jeruzalémě při potyčce s Araby ubodán mladý Žid, Avraham Mizrachi.\n\n23. srpna 1929 se v centru Jeruzaléma srotilo víc než tisíc Arabů a začali útočit na místní Židy. Dav byl ovlivněn tvrzením některých muslimských předáků, že Židé hodlají zničit islámské svatyně na Chrámové hoře. Útoky se pak rychle rozšířily i do dalších etnicky smíšených lokalit Palestiny. Napadnuta byla židovská předměstí Jeruzaléma, sedm Židů bylo zabito v čtvrti Hadar ha-Karmel v Haifě. Boje se přenesly i do Tel Avivu, kde zemřelo 6 Židů.\n\nNejvážnější incident se odehrál v Hebronu, kde arabský dav zabil 59 Židů včetně žen a dětí, z toho 23 lidí zemřelo v jediném domě, kam se uchýlili. Mnoho obětí bylo před i po smrti mučeno a zohaveno. Mnoho Židů ovšem přežilo díky pomoci a azylu, kterého se jim dostalo od konkrétních místních Arabů. Rozsáhlé násilí se odehrálo také ve městě Safed, kde bylo zabito 20 Židů a 32 jich bylo zraněno.\n\nBritské mandátní úřady odmítly Židům povolit zřídit ozbrojené jednotky domobrany, proti arabským útočníkům se v následujících dnech snažily zasáhnout britské pořádkové síly. Do 26. srpna 1929 bylo zabito 133 Židů a 339 jich bylo zraněno. Zemřelo 116 Arabů (kromě šesti Arabů zabitých Židy v Tel Avivu šlo ve všech případech o osoby zabité britskými bezpečnostními silami).\n\nDůsledkem nepokojů bylo dočasné ukončení židovské přítomnosti v některých obcích. Šlo o lokality Ramat Rachel, Be'er Tuvja, Chulda a Mišmar ha-Emek. Později se ale do nich židovští obyvatelé vrátili. Trvale ovšem skončila existence židovských komunit v Hebronu a Bejt Še'anu. Několik set Židů opustilo i historické jádro Jeruzaléma (byť Židé tu zůstali bydlet až do roku 1948). Bezprostředně po skončení nepokojů bylo 8000 Židů mimo své domovy (5 % celkové židovské populace země), což vyvolávalo problémy ekonomického a sociálního rázu.\n\nReakci britských úřadů na nepokoje považovali mnozí Židé za liknavou. Terčem kritiky byl například velitel policie v Hebronu Raymond Cafferata. V září 1929 nařídily úřady dočasně zastavit vydávání hebrejského deníku Do'ar ha-jom, který postup Britů veřejně kritizoval. Se zvládnutím nepokojů nebyli ale spokojeni ani mnozí Arabové, kteří kritizovali podle nich přílišnou tvrdost britského zákroku proti davu. V září proto Arabové vyhlásili protestní generální stávku. V téže době zároveň mandátní správa oznámila ustavení vyšetřovací komise, která potom skutečně předložila výsledky svého šetření (Shawova zpráva). Následovala Hope Simpsonova zpráva a Passfieldova bílá kniha. Jedním z jejích závěrů bylo doporučení omezit židovské přistěhovalectví do Palestiny, které od nynějška mělo být závislé na absorpční kapacitě celé Palestiny, včetně jejího arabského obyvatelstva.\n\nNapětí v zemi přetrvávalo ještě několik měsíců. V říjnu Britové preventivně zakázali Židům nechat zaznít u Zdi nářků rituální roh (šofar) v předvečer svátku Jom kipur, zároveň v tutéž dobu soudy vydaly tvrdé rozsudky nad zatčenými arabskými násilníky (k smrti byl ovšem odsouzen za zabití dvou Arabů i Žid Josef Urfali). Celková trestněprávní bilance nepokojů byla cca 700 obžalovaných Arabů za násilí a rabování, z toho bylo 55 odsouzených a 25 odsouzených k smrti. Obžalováno bylo cca 160 Židů, z toho 70 odsouzených a 2 odsouzeni k smrti - jejich tresty ovšem později byly zmírněny na doživotí).\n\nJeště v listopadu 1929 byl v Jeruzalému arabským útočníkem ubodán a zabit židovský lékař Avraham Ticho a v prosinci přepadli Arabové na severu země automobil s lékařem A.Berkowitzem, který byl vážně zraněn. Vyhrocené emoce se obracejí i dovnitř židovské komunity. Část studentů Hebrejské univerzity v Jeruzalémě například v listopadu 1929 narušila projev rektora Judy Leona Magnese, který byl znám pacifistickými názory a obhajobou židovsko-arabské koexistence.\n\nNepokoje ve dvacátých letech odhalily hluboké nepřátelství Arabů k Židům, které pramenilo jednak z pocitu ohrožení vlastní existence, jednak z ekonomické a národnostní frustrace (Arabové, byť tvořili naprostou většinu obyvatelstva, představovali z ekonomického pohledu pouze levnou námezdní sílu; podobně i v případě politické organizace Arabové nebyli s to překlenout klanové rozpory a ustavit fungující zastřešující orgán, který by je byl schopen reprezentovat a jasně formulovat jejich požadavky, namísto toho se jejich představitelem stal muftí, což byla pro palestinské Araby pravděpodobně nejhorší možná varianta). Obě strany (Židé i Arabové) zároveň obviňovali britskou správu s jednostranného přístupu k řešení problému. Britská mandátní správa se již ve svých počátcích ukázala jako nepříliš schopná při řešení sporů a udržování pořádku. Drtivá většina rozhodnutí, která správa učinila, byla nepřijatelná pro obě strany konfliktu.\n\nV následujících letech se bezpečnostní situace v zemi částečně uklidnila. Násilnosti z roku 1929 pak ale mnohnásobně překonalo Arabské povstání v letech 1936-1939, které už nebylo jen davovým afektem ale rozsáhlou povstaleckou kampaní, která v některých etapách nabývala rysů válečného konfliktu.\n\n"}
{"id": "691849", "url": "https://cs.wikipedia.org/wiki?curid=691849", "title": "Noc s Andersenem", "text": "Noc s Andersenem\n\nNoc s Andersenem je akce knihoven na podporu dětského čtenářství, při níž děti nocují v knihovně u příležitosti výročí narození dánského pohádkáře, Hanse Christiana Andersena, které připadá na 2. dubna, kdy je od roku 1967 vyhlášen i Mezinárodní den dětské knihy.\n\nPrvní Noc s Andersenem proběhla na přelomu 31. března a 1. dubna 2000 v dětském oddělení Knihovny Bedřicha Beneše Buchlovana v Uherském Hradišti, zúčastnilo se 25 dětí. Od roku 2001 se pořádá po celé České republice pod záštitou Klubu dětských knihoven. V dalších letech se noc rozšířila i za hranice České republiky, pořádá se v Polsku, Slovensku, Rakousku, Slovinsku a Německu. Kromě veřejných knihoven se akce účastní i školní knihovny, školy, školky, domy dětí, občanská sdružení a další zařízení. V letech 2001–2008 se konaly jednotlivé ročníky za podpory akce Březen – měsíc internetu. V roce 2010 se Noc s Andersenem uskutečnila na 905 místech, z toho v 446 knihovnách a účastnilo se jí celkem 31 256 dětí. V roce 2011 proběhla na 1 065 místech s celkovým počtem 40 957 dětí a roce 2012 to už bylo 1 133 míst a 44 067 dětí.\n\nDěti se v průběhu odpoledne sejdou do knihovny. Ideální je počet 20 dětí, rok od roku však zájem stoupá, proto se často provádí losování či soutěž o účast. Poté se koná program, který si daná knihovna připravila – hromadné čtení knih, sázení Pohádkovníků, divadelní představení a na dobrou noc se čtou pohádky. Autorkami, dnes již světově rozšířeného projektu, jsou knihovnice z knihovny Bedřicha Beneše Buchlovana v Uherském Hradišti Hana Hanáčková a Miroslava Čápová.\n\nV souvislosti s touto akcí probíhají i další programy, např. lampionové průvody, noční návštěvy zámků, hraní divadelních představení, noční diskotéky a další různorodé aktivity v prostředí knihovny i v jejím okolí. Během návštěvy v knihovně děti provází osoby převlečené za Andersena, Bílou paní či známí spisovatelé.\n\nI v knihovnách, v nichž nelze z nějakého důvodu přespat, se tato akce koná, ovšem s pozměněným názvem, \"Večer s Andersenem\".\n\nI pro teenagery a dospělé jsou připraveny podobné akce - \"Noc bez Andersena\" nebo \"Noc s Boccacciem\". Ta však netrvá až do rána, nýbrž jen do půlnoci.\n\nV některých knihovnách probíhá sázení \"Pohádkovníků Andersenových\" (latinsky \"Fabularius Andersen\"), což je strom zasazený během Noci s Andersenem v okolí knihovny. První sázení začalo v roce 2005 na 200. výročí Andersenova narození.\n\nTéma každého ročníku vyhlašuje Klub dětských knihoven, většinou se zaměřuje na určitého významného autora nebo ilustrátora knih pro děti, který má v daném roce výročí narození.\n\n\n\n"}
{"id": "691850", "url": "https://cs.wikipedia.org/wiki?curid=691850", "title": "Církev C3", "text": "Církev C3\n\nCelosvětová církev C3 (anglicky C3 Church Global), dříve známá jako Křesťanská městská církev (\"Christian City Church International (C3i)\"), je církevní hnutí charismatiků, které bylo založeno pastory Philem Pringlem a Christine Pringlovou. První sbor byl založen v Dee Why na plážích Northern Beaches u Sydney v Austrálii a nyní působí v Oxford Falls. Hnutí změnilo svůj název na „Církev C3“ v září 2008.\n\nV roce 2011 existovalo 230 církevních sborů působících po celé Austrálii, na Novém Zélandu, v Severní Americe, Jižní Americe, Africe, Asii a také evropské komunity. Phil Pringle je zakladatelem a presidentem firmy \"C3 Church Global\" a Starším služebníkem největší kongregace tohoto církevního hnutí, Církve C3 v Oxford Falls v Sydney.\n\nCelosvětová církev C3 koná každoroční mezinárodní konference, na nichž se shromažďují pastoři církevních sborů C3 z celého světa. \n\nZakladatelem celosvětového hnutí je Dr. Phil Pringle - zakladatel a prezident C3 Church International a společně s manželkou Chris vedoucí pastor největšího sboru tohoto hnutí – C3 Church Oxford Falls v australském Sydney s více než 5000 členy. Dr. Pringle, vystudovaný hudební skladatel, autor knih a umělec. Je známým obhájcem vize která znovuobjevuje ztracenou oblast umění v křesťanství\nPhil a Christine Pringle se přestěhovali z Nového Zélandu do Sydney v roce 1980 se záměrem založit křesťanskou letniční církev. Křesťanské centrum Northside, jak se sbor původně jmenoval, začalo s 12 věřícími v oblasti Dee Why Northern Beaches města Sydney.\nV současnosti má Hnutí C3 Church (2011) 230 sborů po celém světě. Konkrétně v Austrálii, Novém Zélandu, v Pacifickém Regionu, Asii, Africe, Evropě a Severní i Jižní Americe.Součástí mnoha sborů jsou i vlastní školy se vzdělávacími programy zaměřujícími se na oblasti jednotlivých služeb - hudba, tanec, multimedia, vyučování, leadership a teologie. Rychlý růst letničních sborů nejen v Austrálii vyvolává četné rozporuplné reakce (viz článek v australské mutaci Business Review Weekly\n\nC3 Church Global je veden mezinárodní Výkonnou Radou jejíž členové jsou pastory jednotlivých sborů. Každý ze členů rady dohlíží a vede další vedoucí jednotlivých sborů. Nicméně C3 Church Global nemá centralizovanou strukturu. Místní sbory jsou vedeny sborovou radou. Vedení lokálních sborů odráží filosofii vedení C3 Church Global kterou vystihuje motto: \"Veden především Božím povoláním a vizí více, než jen pouhými demokratickými principy.\", a rozhodnutí proto nejsou činěna celosborovým hlasováním, ale týmem vedoucích služeb sboru.\n\n\nCírkev C3 Třebíč je součástí celosvětového hnutí církví C3 Church International. V současnosti (2011) je jediným sborem C3 Church v České republice. Pastory třebíčského sboru jsou Radek Vranča a Lucka Vrančová.\n\n"}
{"id": "691851", "url": "https://cs.wikipedia.org/wiki?curid=691851", "title": "Psirény", "text": "Psirény\n\nPsirény (anglicky \"Psirens\") je první epizoda šesté série (a celkově třicátá první) britského sci-fi sitcomu \"Červený trpaslík\".\n\nScénář napsali Rob Grant a Doug Naylor, režie Andy de Emmony. Ve Spojeném království byla poprvé epizoda odvysílána na kanále BBC2 7. října 1993.\nZajímavostí je, že scénář k epizodě vyšel knižně v \"\" - Primordial Soup: The Least Worst Scripts\"\" (nakladatelství Penguin) dříve než byla epizoda poprvé odvysílána.\n\nPosádka Kosmiku je Krytonem probuzena z dvousetleté hibernace, kdy se Kosmik snažil dostihnout svou mateřskou loď Červený trpaslík. Při průletu pásem asteroidů jsou členové posádky napadeni zvláštními GELFy – psirénami, které své lidské oběti omámí a pak jim vysají mozek z hlavy.\n\nDave Lister se probouzí po dvousetletém spánku, je zarostlý a má dredy až na zem a dvaceticentimetrové nehty na rukou i na nohách. Kryton se mu pokouší pomoci překonat amnézii, Lister je sám sebou postupně stále více a více znechucen. Kryton mu podá kytaru, Lister však pochybuje o svém umění. Kryton jej povzbuzuje a Dave se pokusí (značně neúspěšně) vyloudit pár tónů. Kryton začne manipulovat s Rimmerovým holosrdcem – přístrojem, jenž poletuje prostorem a promítá jeho trojrozměrný obraz. Dave se ptá, zda je Rimmer jeho nejlepší přítel. Kryton mu vysvětluje, že dosud nepřekonal amnézii, poté nechá vyvolat Rimmerovu fyzickou podobu. Když Dave Arnieho uvidí, uvědomí si, o koho se vlastně jedná a je značně zklamaný.\nV době snídaně už se David Lister vrátil k normálu a je přesvědčený o tom, že umí hrát na kytaru. Rimmer zahájí poradu, na které Listera obviňuje, že ztratil Červeného trpaslíka. Kryton oponuje, že loď neztratili, nýbrž jim byla někým ukradena. Dále prohlásí, že po dvousetletém sledování její kondenzační stopy jsou jí konečně na dosah. Ukáže se však, že aby dosáhli Červeného trpaslíka, musí proletět pásem asteroidů. Rimmer má strach, ale ostatní se rozhodnou to risknout. S jedním z asteroidů se málem srazí, avšak Kryton jej zneškodní vystřelením kostky slisovaného odpadu.\n\nNa dalších asteroidech odhalí vraky mnoha lodí. Vypustí sondu a prozkoumají černé skříňky. Zjistí, že se zde vyskytují zvláštní formy života podobné obrovskému hmyzu, Psirény, které jsou schopny manipulovat s lidským vědomím, vytvářejí iluze a tak jako bájné Sirény lákají posádky prolétávajících lodí, aby je okradly a vysály jim mozek. Posádka Kosmika je brzy rovněž vystavena svodům Psirén. Psirény také vytvoří iluzi obřího ohnivého asteroidu, který se řítí na Kosmika. Radar však nic neukazuje, Kryton ostatní přesvědčí, že je to klam. Poté se ke Kosmiku začne blížit skutečný\nasteroid, Psirény však vytvoří iluzi: monitor radaru nic neukazuje. Rimmer usoudí, že nebezpečí opět není reálné. Kosmik narazí do asteroidu a havaruje na jinou planetku. Zde se jedna z jeho předních přistávacích noh zaklesne a Lister se vydá ve skafandru ven, aby ji vyprostil. Místo je plné Psirén a Dave je podroben jejich svodům. Přesto se mu podaří Kosmika uvolnit a ostatní po dalších nutných opravách loď startují, aby se co nejdříve dostali pryč. Jedna z Psirén na sebe vezme Listerovu podobu, umí však hrát na kytaru a tak poznají, že to Dave není a Kocour po ní střelí z bazukoidu.\n\nZatímco se Lister snaží ostatní přesvědčit, že je skutečný virtuóz, odplazí se raněná Psiréna do strojovny. Ostatní Psirény vytvoří iluzi meteoritické bouře na pravoboku a zaměstnají tak Listera, Rimmera a Kocoura v kokpitu. Kryton se vydá do strojovny, aby zneškodnil raněnou Psirénu. Ta však na sebe vezme podobu Krytonovy stvořitelky, profesorky Mametové, přikáže mu aby se zavřel do lisu na odpadky a ten to proti své vůli udělá, protože je naprogramován, aby uposlechl každý příkaz prof. Mametové. Ostatní se mezitím vydají Krytona hledat, Rimmerovy baterie se vybijí, jeho obraz se ztratí a Lister si vezme jeho holosrdce do kapsy. Psiréna se změní v nápojový automat. Lister s Kocourem se chtějí napít, pak jim dojde, že ve strojovně nikdy žádný automat nebyl. Psiréna je srazí na zem a chystá si své ocelové brčko, aby jim vysála mozky. Kryton vyjde z lisu na odpadky v podobě kostky s krátkýma nohama, vrhne se přes zábradlí a dopadne na Psirénu, jíž svou vahou zabíjí.\n\nKosmik poté opouští pás asteroidů a jeho posádka pokračuje v pátrání po Červeném trpaslíkovi.\n\nV této epizodě se v roli Kristiny Kochanské (resp. její iluze vytvořené psirénou) po delší odmlce objevuje Claren Groganová (naposledy účinkovala ve čtvrté epizodě druhé série „Škvíra ve stázi“). Samantha Robsonová hraje psirénu, která na sebe vezme podobu jedné z mladistvých lásek Davida Listera – sestru Peta Trantnera. Jenny Agutterová hraje psirénu, která zmate Krytona tím, že se objeví jako profesorka Mametová. Anita Dobsonová hraje další podobu psirény, která má obloudit Davida Listera.\n\nVe scénce, kde psiréna v roli falešného Listera hraje na kytaru se objeví ruce Phila Manzanery. Zoe Hilsonová a Elizabeth Ansonová hrají psirény – svůdkyně, které pokoušejí Kocoura.\n\n"}
{"id": "691852", "url": "https://cs.wikipedia.org/wiki?curid=691852", "title": "Zastupitelstvo města Volary", "text": "Zastupitelstvo města Volary\n\nZastupitelstvo města Volary má celkem 15 členů.\n\nVolby proběhly ve dnech 18. a 19. listopadu v roce 1990, celkem bylo registrováno 2855 voličů a voleb se zúčastnilo celkem 1793 voličů (tj. 62,80 %). Odevzdáno bylo celkem 22 893 platných hlasů. Do zastupitelstva města bylo tak zvoleno celkem 15 kandidátů, z nich bylo 11 mužů a 4 ženy.\n"}
{"id": "691853", "url": "https://cs.wikipedia.org/wiki?curid=691853", "title": "Petra Faltýnová", "text": "Petra Faltýnová\n\nPetra Faltýnová, provdaná Petra Štekl Faltýnová, (* 2. dubna 1978 Praha) je česká modelka, 2. vicemiss České republiky 1998 a vítězka titulů Miss Silueta, Miss Foto a Miss Sympatie.\n\nVystudovala Střední odbornou školu Bohemia Regia Praha s.r.o. v Praze 4. Po ukončení školy se začala naplno věnovat modelingu. Studuje druhým rokem interiérový design. V červnu 2013 bude skládat zkoušky na vysoké škole. \n\nMezi její první profesní zkušenosti patřila reklama na tyčinku Koko od společnosti Orion z roku 1995.\n\nJejí kamarádka a modelka Petra Minářová ji přihlásila do soutěže Miss České republiky, kde po vítězství v pražském kole uspěla i v celostátním kole, kde se stala 2. vicemiss České republiky. Modelingu se věnuje dodnes. Po vztahu s Libanoncem Ázou, hokejistou Martinem Ručinským a podnikatelem Romanem Habajáčem se vdala za podnikatele Simona Štekla. Mají dceru Adrianu. V té době střídavě žila v Řitce a v Miami na Floridě. Později se rozvedli a Faltýnová prožila krátký vztah s hercem Jiřím Langmajerem. V letech 2012-2014 byl jejím partnerem moderátor Leoš Mareš. \n"}
{"id": "691862", "url": "https://cs.wikipedia.org/wiki?curid=691862", "title": "Seznam zápasů československé a polské hokejové reprezentace", "text": "Seznam zápasů československé a polské hokejové reprezentace\n\nPoznámka k utkání\n\n"}
{"id": "691867", "url": "https://cs.wikipedia.org/wiki?curid=691867", "title": "Billy Greer", "text": "Billy Greer\n\nBilly Greer (* 26. ledna 1952) je americký kytarista a baskytarista, člen rockové skupiny Kansas, ve které hraje již od roku 1986.\n\n"}
{"id": "691868", "url": "https://cs.wikipedia.org/wiki?curid=691868", "title": "Seznam zaniklých pivovarů v Česku", "text": "Seznam zaniklých pivovarů v Česku\n\nZaniklý pivovar je takový pivovar, kde budovy již neexistují, jsou z nich trosky nebo případně je budova kompletně přestavěná, takže budovu pivovaru vůbec nepřipomíná. Minipivovary a rodinné pivovary, kde byl provoz ukončen, se automaticky řadí do zaniklých.\n\nSeznam zaniklých pivovarů v Česku:\n\n\n\nStřípky z historie obce Petřvald: Jiří Hýl\n"}
{"id": "691870", "url": "https://cs.wikipedia.org/wiki?curid=691870", "title": "David Ragsdale", "text": "David Ragsdale\n\nDavid Ragsdale (* 3. dubna neznámého roku) je americký houslista a kytarista, člen rockové skupiny Kansas od roku 1991. Mimo ně spolupracoval také s The Smashing Pumpkins, Jasonem Bonhamem, Queensrÿche a mnoha dalšími.\n\nhttps://www.youtube.com/watch?v=do94AGeXRmE \n"}
{"id": "691876", "url": "https://cs.wikipedia.org/wiki?curid=691876", "title": "Dr. Hook &amp; the Medicine Show", "text": "Dr. Hook &amp; the Medicine Show\n\nDr. Hook & the Medicine Show byla americká country a rocková skupina, založená v roce 1969 v New Jersey. V roce 1985 se rozpadla. Největší hity skupiny byly „Sylvia's Mother“, „The Cover of the Rolling Stone“, „A Little Bit More“ a „When You're in Love with a Beautiful Woman“.\n"}
{"id": "691880", "url": "https://cs.wikipedia.org/wiki?curid=691880", "title": "Třída Baden-Württemberg (F125)", "text": "Třída Baden-Württemberg (F125)\n\nTřída Baden-Württemberg (či též třída F125) je třída fregat německého námořnictva. Zatím byly objednány čtyři jednotky. Fregaty jsou označovány jako expediční, protože jsou navrženy k dlouhodobému nasazení v mezinárodních, protiteroristických či humanitárních misích, včetně oblastí s tropickým klimatem. Například vůbec nenesou sonar a protiponorkovou výzbroj. Třída F125 je klasifikována jako fregaty, jejich plánovaný výtlak okolo 7000 tun je však řadí mnohem spíše mezi torpédoborce.\n\nStavba čtveřice fregat této třídy byla objednána v roce 2007 u konsorcia ARGE F125 tvořeného výrobci ThyssenKrupp Marine Systems (s pobočkamy Blohm + Voss a Nordseewerke) a Lürssen. Čtveřice fregat má být zařazena do služby v letech 2016–2018 jako náhrada za osm jednotek třídy \"Bremen\".\n\nStavba prototypu \"Baden-Württemberg\" byla zahájena 9. května 2011 v loděnici Blohm + Voss, přičemž fregata byla na vodu spuštěna 12. prosince 2013.\n\nNěmecké námořnictvo sice fregatu \"Baden-Württemberg\" v roce 2016 převzalo, ale na konci roku 2017 byla vrácena výrobci kvůli nápravě množství při zkouškách zjištěných nedostatků (mimo jiné nestabilita a stálý náklon o 1,3° na pravobok). Plánované zařazení do služby muselo být odloženo. Německá vyzbrojovací agentura BAAINBw opravenou fregatu převzala 30. dubna 2019. Program nabral dvouletý skluz. Nakonec byl prototyp do služby přijat 17. června 2019.\n\nJednotky třídy \"Baden-Württemberg\":\nKonstrukce fregat vychází z výrazně modifikovaného konceptu MEKO-D. Jsou u nich široce uplatněny prvky technologií stealth. Budou vybaveny radarem Cassidian TRS-4D. Fregaty budou mít dvě posádky po 140 osobách, které budou rotovat po 4 měsících. Fregaty tak budou moci zůstat v operační oblasti po dobu dvou let. Navíc budou moci přepravovat 50 mužů speciálních jednotek s vybavením (pro jejich přepravu ponesou dva vrtulníky a čtyři čluny).\n\nFregaty třídy F125 budou schopny zasáhnout proti hladinovým, vzdušným a pozemním cílům. Ponesou rovněž neletální zbraně, jako jsou vodní děla a světlomety. V příďové dělové věži bude umístěn jeden 127mm kanón Otobreda. Dále ponesou dva 27mm kanóny systému MLG-27 a sedm 12,7mm kulometů, z nichž pět bude v dálkově ovládaných věžích Hitrole-NT a zbylé dva budou ovládány manuálně. Ve středu trupu budou umístěny dva čtyřnásobné kontejnery protilodních střel Boeing Harpoon s doletem 130 km, které později nahradí vyvíjené střely RBS-15 Mk.4. Pro svou vlastní obranu plavidla ponesou dva raketové protiletecké systémy RIM-116 Rolling Airframe Missile. V hangáru budou umístěny dva vrtulníky typu NH90.\n\nPohonný systém bude typu CODLAG. Budou ho tvořit dvě spalovací turbíny General Electric LM2500, čtyři diesely MTU 20V 4000 M53B a dva elektromotory Siemens. Nejvyšší rychlost bude dosahovat 26 uzlů.\n\n"}
{"id": "691881", "url": "https://cs.wikipedia.org/wiki?curid=691881", "title": "Uri Lupolianski", "text": "Uri Lupolianski\n\nUri Lupolianski (: אורי לופוליאנסקי, narozen r. 1951) je izraelský politik a bývalý starosta Jeruzaléma.\n\nNarodil se v Haifě, kde rovněž studoval. Následně absolvoval ješivu Ješivat ha-Negev. V roce 1976 založil organizaci Jad Sara na počest své babičky, která zemřela během holokaustu. Organizace zajišťuje zápůjčky zdravotnického zařízení a poskytuje sociální služby seniorům. Pracuje pro ni cca 6000 dobrovolníků v 96 pobočkách po celé zemi. Pro charitativní činnost okolo nadace Jad Sara byla Uri Lupolianskému udělena Izraelská cena. Sloužil v izraelské armádě a pracoval jako učitel na náboženské škole v Jeruzalému. Je ženatý, má 12 dětí a 6 vnuků.\n\nV roce 1989 byl poprvé zvolen do jeruzalémské městské rady. Zastával pozice místostarosty, předsedy plánovacího a stavebního odboru a zodpovídal za odbor rodinných služeb. V letech 2003 až 2008 pak zastával post jeruzalémského starosty. Na tento post kandidoval za stranu Sjednocený judaismus Tóry, přičemž je členem menší strany Degel ha-Tora, která byla součástí kandidátky Sjednocený judaismus Tóry. Stal se prvním ultraortodoxním Židem zastávajícím tento post.\n\n"}
{"id": "691883", "url": "https://cs.wikipedia.org/wiki?curid=691883", "title": "Siřičitan vápenatý", "text": "Siřičitan vápenatý\n\nSiřičitan vápenatý je anorganická sloučenina, vápenatá sůl kyseliny siřičité; chemický vzorec je CaSO. Používá se jako konzervant a antioxidant do potravin (například vín, ciderů, ovocných šťáv, naloženého ovoce a zeleniny), pro tyto účely se označuje jako E226. V České republice je jeho používání omezeno limity stanovenými vyhláškou pro různé druhy potravin (limity jsou společné pro oxid siřičitý a všechny povolené siřičitany, jsou přepočteny na oxid siřičitý); tyto limity se pohybují většinou ve stovkách mg/l, resp. mg/kg.\n\nPodobně jako jiné kovové siřičitany reaguje siřičitan vápenatý s kyselinami za vzniku vápenaté soli, oxidu siřičitého a vody. Proto je siřičitan vápenatý nežádoucí příměsí v sádrokartonu – ve vlhku (přirozenou kyselostí oxidu uhličitého ve vzduchu) uvolňuje oxid siřičitý, oxid uhličitý je pohlcován ve formě uhličitanu vápenatého.\n\nVýroba této látky probíhá probubláváním vodného roztoku hydroxidu vápenatého plynným oxidem siřičitým, dle rovnice:\nCa(OH) (aq) + SO (g) → HO (l) + CaSO (s)\n"}
{"id": "691885", "url": "https://cs.wikipedia.org/wiki?curid=691885", "title": "Mordechaj Iš-Šalom", "text": "Mordechaj Iš-Šalom\n\nMordechaj Iš-Šalom (: מרדכי איש-שלום, rodným jménem מרדכי פרידמן, Mordechaj Friedman) byl izraelský politik a bývalý starosta Jeruzaléma.\n\nNarodil se roku 1902 v Litvě (tehdy Ruské impérium). V roce 1923 přesídlil do mandátní Palestiny. Zde se začal roku 1935 angažovat v odborovém hnutí kameníků. Zastával pak posty v odborové centrále Histadrut.\n\nV letech 1959–1965 zastával post starosty Jeruzaléma, respektive Západního Jeruzaléma (Východní Jeruzalém včetně Starého města byl tehdy ještě pod správou Jordánska). Zemřel roku 1991 a je pochován na hřbitově Har ha-Menuchot.\n\n"}
{"id": "691889", "url": "https://cs.wikipedia.org/wiki?curid=691889", "title": "Pochybnost", "text": "Pochybnost\n\nPochybnost je výraz nejistoty nebo nedůvěry ohledně nějakého stavu věcí. Může být teoretická, týká-li se vědění a poznání, ale také praktická, pokud se týká nějakého jednání či hodnocení. Je umožněna lidskou schopností reflexe a odstupu vůči vlastnímu mínění, schopností váhat a rozvažovat mezi dvěma a více alternativami. Pouze člověk může pochybovat sám o sobě. Jako taková je pochybnost emocionálně nepříjemná a člověk přirozeně hledá, jak by se jí zbavil. K tomu se nabízí v zásadě trojí cesta:\n\nNejistota lidského poznání i jednání je pro starověkou filosofii samozřejmá, ale pochybnost sama není jejím tématem. Většina antických myslitelů se snaží pochybnosti překonávat myšlením a zkoumáním, přičemž zvláštní úlohu hraje objev jistého poznání v geometrii a v matematice. Platón se snaží uplatnit něco podobného i v uvažování o lidských věcech, kdežto Aristotelés se více spoléhá na důkladnější a kritičtější zkoumání věcí samých. Stoicismus se snaží dosáhnout duševního klidu a vyrovnanosti tím, že zdůrazňuje význam statečnosti a ctností vůbec: svobodný člověk musí jednat, ale i kdyby ztroskotal, bude mu útěchou sama ctnost. Naproti tomu starověký skepticismus (Pyrrhón z Élidy, Karneadés) pokládá takové snažení za marné, a aby si uchoval klid duše, volí „odstup“ a „zdržení se úsudku“ (\"epoché\").\n\nV méně teoretickém pozdním židovství a raném křesťanství poznávání ustupuje víře jako praktickému spolehnutí na Boží slovo. Člověk, který se svěřil Kristu, nebude zbaven životních nejistot, nemohou ho však příliš ohrozit. Pochybnost tak dostává jiný význam nedostatku této víry a chápe se jako slabost („nevěřící Tomáš“, J 20,24 nn), případně i vina. O svých pochybnostech píše Augustinus, u něhož se už objevuje myšlenka, že kdo pochybuje, myslí, a nemůže tudíž o sobě pochybovat. ale teprve ve vrcholném středověku vzrostl zájem o neřešitelné rozpory, jak je sepsal Pierre Abélard (\"Sic et non\") a ve scholastice se objevuje myšlenka, že „pochybnost vede člověka ke zkoumání a zkoumáním se přibližuje k pravdě“.\n\nPochybnost sama se stává filosofickým tématem až počátkem novověku, a to v jistém napětí vůči náboženským autoritám a dogmatům. Michel de Montaigne znovu objevil starověký pyrrhonismus a René Descartes založil svoji filosofii na radikální metodické pochybnosti. Uprostřed zmatků a občanských válek po rozpadu středověkého světa objevil v „Rozpravě o metodě“ (1637) pevný základ pro myšlení: i když zpochybní úplně všechno, nemůže v té chvíli pochybovat o tom, že myslí – a tedy je. Pochybnost se mu tak stala základem nepochybné jistoty.\n\nV raném osvícenství (Pierre Bayle) se pochybnost stává hlavním motivem pokroku a důležitou zbraní proti pověrám. Na Bayla navázal také David Hume, který ovšem mluví o „umírněné skepsi“, kterou je třeba korigovat „zdravým rozumem“. Pro Kanta je pochybnost „protikladem a překážkou proti domněnkám“, pro jeho kritickou metodu velmi užitečná. Pochybnost se tak stává nástrojem kritiky a hlubšího poznávání a odděluje se od radikální skepse.\n\nHluboká pochybnost, vedoucí až k celkovému zoufalství, je velké téma S. Kierkegaarda a po něm celé existenciální filosofie. Naproti tomu Edmund Husserl přímo navazuje na Descartovu jistotu, získanou metodickým pochybováním a Ludwig Wittgenstein považuje skepticismus nejen za vratký, ale „zřejmě nesmyslný“.\n\n"}
{"id": "691890", "url": "https://cs.wikipedia.org/wiki?curid=691890", "title": "Mistrovství světa juniorů v ledním hokeji 1975", "text": "Mistrovství světa juniorů v ledním hokeji 1975\n\nMistrovství světa juniorů v ledním hokeji 1975 se konalo 26. prosince 1974 až 5. ledna 1975 v kanadských městech Winnipeg a Brandon i v amerických městech Minneapolis, Bloomington a Fargo.\n\nJednalo se o druhý ročník zvacího turnaje reprezentací do 20 let, nešlo ještě o oficiální MSJ.\n\n SSSR\n\nBrankáři: Sergej Babariko, Vladimir Myškin\nObránci: Zinetula Biljaletdinov, Alexandr Baldin, Sergej Babinov, Alexandr Ivanov, Fedor Kanarejkin, Vladimir Kučerenko, Vasilij Pěrvuchin, Vitalij Filipov\nÚtočníci: Viktor Hatulevs, Boris Šučin, Boris Barabanov, Sergej Abramov, Boris Alexandrov, Dmitrij Fedin, Viktor Vachručev, Valerij Bragin, Alexandr Zotov, Sergej Lantratov, Anatolij Štěpanov, Sergej Šepelev.\n\nBrankáři: Larry Hedrick, Doug Soetaert, Edward Staniowski\nObránci: Blair Davidson, Rick Hodgson, Rick Lapointe, Bryan Maxwell, Kevin McCarthy, Robin Sadler\nÚtočníci: Danny Arndt, Rick Blight, Mel Bridgman, Mark Davidson, Rob Flockhart, Kelly Greenbank, Ralph Klassen, Jim Minor, Dale McMullin, Clayton Pachal, Barry Smith, Brian Sutter, Bryan Trottier, Gregory Vaydik.\n\nBrankáři: Mats Abrahamsson, Åke Andersson\nObránci: Torbjorn Andersson, Hans Eriksson, Björn Johansson, Jan Kock, Goran Lindblom, Magnus Olsson, Jan-Ove Viberg\nÚtočníci: Bo Berglund, Dag Bredberg, Rolf Ericsson, Thomas Gradin, Glen Johansson, Bengt Lundholm, Emil Meszaros, Kent Nillson, Torbjorn Nillson, Jorgen Pettersson, Tommy Pettersson, Anders Steen, Tom Stenberg.\n\nBrankáři: Petr Ševela, Jaroslav Rozsypal\nObránci: Jiří Heinz, Miloš Pecka, Vladislav Vlček, Miroslav Michalovský, Miroslav Kukol, František Větrovec, Ivan Országh, Pavel Dutnar\nÚtočníci: Karel Holý, Peter Šťastný, Miloš Kupec, Josef Ondík, Milan Kraft, Peter Filipovič, Pavel Rázl, Miroslav Staněk, Jiří Exl, Jaroslav Vopátek, Norbert Král, Jozef Lukáč.\n"}
{"id": "691891", "url": "https://cs.wikipedia.org/wiki?curid=691891", "title": "Napajedla (zámek)", "text": "Napajedla (zámek)\n\nZámek Napajedla s rozlehlým zámeckým parkem je jednou z architektonických dominant moravského města Napajedla. Byl postaven v letech 1764 – 1769 dle návrhu a pod vedením brněnského architekta Františka Antonína Grimma. Dnes je celý areál chráněn jako kulturní památka a je v soukromém vlastnictví. Zámek slouží jako hotel a prostor pro pořádání komerčních a společenských akcí. Budova zámku je omezeně přístupná veřejnosti.\n\nPozdně barokní šlechtické sídlo postavil židlochovický zednický mistr Antonín Slováček, zvaný Mates, v letech 1764 až 1769 dle návrhu a pod vedením brněnského architekta Františka Antonína Grimma pro majitelku napajedelského velkostatku Annu Marii z Rottalu. Výstavba zámku pokračovala i za dalších majitelů panství, členů rodů Kobenzlů, Stockau a Baltazzi. Do historie Napajedel se výrazně zapsal Aristides Baltazzi (1853-1914) založením hřebčína s chovem anglických plnokrevníků v roce 1886, který je dnes nejvýznamnějším svého druhu v České republice.\n\nPo smrti Aristida Baltazzi v roce 1914 se majitelkou napajedelského zámku a velkostatku stává hraběnka Marie Baltazzi-Stockau, která ovšem situaci finančně nezvládá. Zámek, park a hřebčín je v roce 1935 nucena koupit firma Baťa, tehdy již pod vedením Jana Antonína Bati, jehož závodům hraběnka dlužila přes tři miliony tehdejších korun. Baťův podpůrný fond dále hraběnku podporoval v nesnázích částkou nejméně 500 Korun měsíčně. Hřebčín je následně vyměněn s Československým státem za tlumačovské pozemky důležité pro podnikatelské aktivity firmy Baťa. Značně jsou rozšířeny mylné informace, že zámek koupil J. A. Baťa osobně, aby si zde vybudoval rodinné sídlo, ovšem studium materiálů firmy Baťa prozradí zcela jiné plány, které Jan Antonín Baťa se Zámkem měl, a to vybudování střední školy Tomášov za účelem výchovy vedoucích pracovníků Baťových závodů.\n\nZa druhé světové války byl celý zámecký areál zkonfiskován nacisty a byl zde ubytován oddíl Hitlerjugend. Ustupující Němci v průběhu a hlavně na konci války zámek značně zdevastovali. Po válce a znárodňování připadl celý areál státnímu podniku Fatra. Fatra zde vybudovala kulturní a rekreační zařízení pro své zaměstnance, mj. Klub kultury s divadlem. Zámecký park byl otevřen veřejnosti a díky své poloze se stal nejen vítanou zkratkou místních obyvatel, rozsáhlý zámecký areál je totiž vklíněn do středu protáhlých sedmitisícových Napajedel, ale především místem, kde se přirozeně začali setkávat občané Napajedel všech generací, kteří sem mířili za odpočinkem v klidném prostředí parku, za návštěvou divadelních představení nebo za posezením v divadelním bufetu, jenž byl součástí Klubu kultury zbudovaném Fatrou. Po převratu 1989 se nově vzniklá Fatra a.s. začala dostávat do finančních obtíží a začala hledat kupce pro celý zámecký areál. V roce 2000 koupilo Město Napajedla objekt Klubu kultury v zámeckém parku.\nV roce 2002 bylo zřízeno věcné břemeno (dostupné online zde), které mělo zajistit, že nový vlastník bude přístup veřejnosti do parku respektovat. Tehdejší starostka Napajedel Irena Brabcová deklarovala neústupnost na tomto bodu.\n\nV roce 2008 Zámek s celým zámeckým areálem koupila za tímto účelem založená společnost Zámek Napajedla, s.r.o., jejíž jedinou jednatelkou je majitelka místní realitní kanceláře Eva Gajdošík. Zámek Napajedla, s.r.o. započal s rekonstrukcí zámku a s jeho komerčním využitím. 1. srpna 2009 byl ukončen pravidelný provoz divadelního bufetu Klubu Kultury, mimo jiné kvůli zákazu venkovního posezení na pozemcích Zámku Napajedla, s.r.o. V noci ze 6. na 7. května 2010 u zámeckého rybníčku spadl strom a byl poprvé uzavřen volný průchod parkem kvůli dalšímu možnému pádu stromů a dendrologickému výzkumu, který měl trvat do října 2010. Dendrologický posudek ovšem nebyl nikdy předložen.\n19. července 2010 byla uzavřena nová smlouva o věcném břemeni mezi Městem Napajedla a Zámkem Napajedla s.r.o (dostupné online zde na s. 11). V prosinci 2010 odkupuje od Zámku Napajedla, s.r.o. jeho jednatelka několik částí zámku, především parcelu 280/1, na které se nachází většina zámeckého parku spolu s jižní přístupovou bránou . V červenci 2013 byl park uzavřen podruhé a byl zaveden nový režim přístupu do parku výhradně na základě povolení od Zámku Napajedel, s.r.o..\nPo parku byla rozmístěna ochranka a Zámek Napajedla, s.r.o. deklaroval svůj výklad věcného břemene spojeným se zámeckým areálem, který nezahrnuje právo veřejného průchodu.\nMěsto Napajedla podalo na majitele Zámku žalobu, ale u soudu první instance ani při odvolání s žalobou neuspělo.\n\nSituaci v různých průzkumech považuje za tíživou 30 až 50% dotázaných obyvatel Napajedel. Adresovat problém je také součástí strategického cíle \"III. Rozvoj cestovního ruchu rodinného typu\" Programu rozvoje města Napajedel na období 2013-2022, kromě existence opatření \"3.2.d Zajistit udržitelnost stávajících kulturních objektů města v zámeckém areálu\" ovšem dokument už žádnou jinou informaci o zámeckém areálu neobsahuje, kromě překvapivé informace o počtu 8000 návštěvníku Zámku Napajedla ročně.\n\nSvůj druhý manželský svazek zde 13. července 2019, tentokráte s Petrou Vraspírovou, uzavřel český herec Roman Vojtek.\n\nZámek Napajedla je volně stojící dvoukřídlá budova ve tvaru písmene U, kde bylo ve třech podlažích přes 50 obytných místností, mimo pokojů služebných a příslušenství. Vnitřním prostorům Zámku dominuje kruhový zrcadlový sál, který sloužil především pro přijímání návštěv nebo jako taneční sál při slavnostních příležitostech. Dále je zde salonek holandských mistrů, barokní salonek, rozlehlá zámecká jídelna a zámecká kaple.\n\nZámek je obklopen zhruba desetihektarovým parkem navrženým dle francouzského a anglického stylu. V parku se nachází rybníček, značný počet vzácných dřevin, množství soch, tenisové a házenkářské hřiště a sídlí zde napajedelský klub kultury s divadlem. Na největší louce parku bylo zřízeno golfové hřiště. Rozlehlý zámecký areál má dvě hlavní brány, severní a jižní, a dále dvě menší branky, východní a severovýchodní.\n\n"}
{"id": "691892", "url": "https://cs.wikipedia.org/wiki?curid=691892", "title": "Jan Havelka", "text": "Jan Havelka\n\nJan Havelka (23. listopadu 1839 Loštice – 20. října 1886 Olomouc) byl moravský středoškolský profesor, etnograf, spisovatel, malíř a redaktor. Povzbuzoval národní uvědomění na Moravě. Spoluzakládal Vlastivědné muzeum v Olomouci. Je autorem řady odborných článků v oblasti pedagogiky, historie, archeologie a zeměpisu, ale psal také beletrii. Publikoval i pod pseudonymy Lomnický, Hrubý, Hájenský a Loštický.\n\nAbsolvoval německou hlavní školu a reálku v Olomouci. V letech 1854 – 1862 vystudoval olomoucké gymnázium a vstoupil na filosofickou fakultu ve Vídni, kde se zaměřil na historii, zeměpis, knihovnictví a archivnictví. Zapojil se tam také do vydávání moravských studentských časopisů \"Kvasnice\" a \"Lípa moravská\".\n\nPo ukončení studia roku 1867 nastoupil jako suplující učitel v Příboře. Odtud se přestěhoval do Uherského Hradiště, kde vyučoval na reálném gymnáziu, dívčí škole a učitelské přípravce. Svým národním cítěním ale vyvolal odpor místních Němců, kteří ho přiměli k odchodu. V listopadu 1870 mu ředitel Jan Evangelista Kosina nabídl místo na olomouckém gymnáziu. Tam začal vyučovat česky a brzy se projevil jako výborný pedagog. V roce 1871 se stal zkušebním komisařem pro školy obecné a měšťanské, roku 1874 řádným učitelem a 1877 profesorem.\n\nV roce 1873 založil časopis \"Komenský\", který přinášel poučení a národní uvědomění moravskému učitelstvu a byl vysoce ceněný. Širokým vrstvám čtenářů byl určen jeho beletristický časopis \"Koleda\". Do obou napsal množství vlastních příspěvků z různých oborů. Vydávání později ukončil ze zdravotních důvodů.\n\nRoku 1876 se oženil s dcerou archeologa Jindřicha Wankla, Vlastou. Ta byla známá jako spisovatelka pod pseudonymem Lucie Bakešová.\n\nSpoluzakládal krajinské (dnes Vlastivědné) muzeum v Olomouci, aktivně v něm působil a řídil jeho časopis.\n\n20. října 1886 ho cestou ze školy ranila mrtvice a téhož dne večer zemřel.\n\nHavelka byl ve své době ceněn pro velké množství odborných časopiseckých článků, zejména v \"Komenském\", jimiž šířil vědecké poznatky a národní uvědomění na Moravě. Svým dílem přispěl k upevnění národní jednoty, jak v rámci Moravy, tak i mezi Moravou a Čechami. Jeho texty se týkaly hlavně historie, geografie, archeologie, pedagogiky a přírodopisu, publikoval ale také biografie a kritiky. Projevoval v nich hluboké znalosti a vytříbený styl. Populární byly i jeho práce beletristické, hlavně moravské pověsti, cestopisy a vzpomínky.\n\nSamostatně vyšly např.:\n\nPublikoval i pod pseudonymy Lomnický, Hrubý, Hájenský a Loštický.\n\n"}
{"id": "691896", "url": "https://cs.wikipedia.org/wiki?curid=691896", "title": "Geršon Agron", "text": "Geršon Agron\n\nGeršon Agron (27. prosince 1894 – 1. listopadu 1959) (: גרשון אגרון) byl izraelský novinář, politik a starosta Jeruzaléma.\n\nNarodil se roku 1894 na Ukrajině (tehdy Ruské impérium). Jako dítě odešel s rodinou do USA. Během první světové války bojoval v Židovské legii. V letech 1920–1921 pracoval na tiskovém úřadu sionistické organizace. Potom byl do roku 1924 redaktorem Jewish Telegraphic Agency a působil jako dopisovatel pro několik zahraničních listů včetně The Times a Manchester Guardian.\n\nV roce 1932 zakládal deník The Palestine Post (předchůdce nynějšího The Jerusalem Post). Několikrát působil jako vyslanec Světové sionistické organice a jako člen delegace Židovské agentury na konference OSN. V letech 1949–1951 předsedal izraelské státní Informační službě.\n\nV letech 1955–1959 zastával post starosty Jeruzaléma, respektive Západního Jeruzaléma (Východní Jeruzalém včetně Starého města byl tehdy ještě pod správou Jordánska). Na tento post kandidoval za stranu Mapaj. Během jeho funkčního období se podílel na masivní výstavbě Západního Jeruzaléma. Zemřel v roce 1959. V roce 1964 vyšly posmrtně jeho deníky a dopisy.\n\n"}
{"id": "691901", "url": "https://cs.wikipedia.org/wiki?curid=691901", "title": "Abd Alláh bin Abd al-Azíz", "text": "Abd Alláh bin Abd al-Azíz\n\nAbd Alláh bin Abd al-Azíz ( , 1. srpna 1924 Rijád – 23. ledna 2015 Rijád) byl králem Saúdské Arábie od roku 2005 do roku 2015.\n\nZačal vládnout po smrti svého nevlastního bratra Fahda v roce 2005. Od roku 1962 do 2005 byl velitelem Saúdské Arabské Národní gardy a od roku 1996 do 2005 korunním princem. Byl jedním z nejbohatších monarchů na světě, jeho majetek se odhadoval v přepočtu na 348 mld. Kč.\n\nJeho nástupcem se stal Salmán bin Abd al-Azíz.\n\nKrál Abdalláh měl přes 30 manželek a je otcem více než 40 dětí.\n\nJednou z jeho žen byla také princezna Alanoud Al Fayez, s níž se oženil, když jí bylo 15 let. Poprvé jej viděla v den svatby. Porodila mu čtyři dcery. Alanoud, která od rozvodu žije v Londýně, tvrdí, že jejich dcery jsou od roku 2001 vězněny v královském paláci ve městě Džidda. Podle matky nesmějí opouštět dům bez ozbrojených stráží ani odjet ze země.\n\n"}
{"id": "691902", "url": "https://cs.wikipedia.org/wiki?curid=691902", "title": "Jicchak Kariv", "text": "Jicchak Kariv\n\nJicchak Kariv (: יצחק קריב) byl izraelský politik a starosta Jeruzaléma.\n\nNarodil se roku 1902 v tehdejší Ruské říši. V letech 1952–1955 zastával post starosty Jeruzaléma, respektive Západního Jeruzaléma (Východní Jeruzalém včetně Starého města byl tehdy ještě pod správou Jordánska). Na tento post kandidoval za stranu Mizrachi. Do funkce se dostal jako kompromisní kandidát poté, co rezignoval jeho předchůdce Zalman Šragaj. Zemřel roku 1999.\n\n"}
{"id": "691904", "url": "https://cs.wikipedia.org/wiki?curid=691904", "title": "Suvadivská republika", "text": "Suvadivská republika\n\nSuvadivská republika byla v letech 1959-1963 nezávislým státem. V roce 1963 republika zanikla. Dnes je součástí souostroví Maledivy. Republika se rozkládala na třech jižních maledivských atolech Addu, Huvadu a Fuahmulah.\n\nPo druhé světové válce, kdy Maledivy byly britskou kolonií a na ostrově Gan používali vojenské letiště, požadoval předseda vlády Malediv Ibrahim Násir nezávislost souostroví a také opuštění vojenského letiště a základny, což se nelíbilo místním obyvatelům, kteří krom jiného se také obávali ztráty zaměstnání na základně a proto vojenský tlumočník Abdulláh Afíf Didi vyhlásil 3. ledna 1959 nezávislost atolů Addu, Huvadu a Fuahmulah na Maledivách. Nezávislé území bylo pojmenováno jako Suvadivská republika. Hlavním městem bylo město Hithadhoo. Prezidentem byl zvolen Abdulláh Afíf Didi. Ibrahim Násir protestoval u britské vlády, která uznala nedělitelnost Malediv, za což Británie dostala možnost užívat letiště na ostrově Gan do doby než byla vybudována základna na ostrově Diego García. Republika definitivně zanikla 23. září 1963. Všichni, kteří republiku zakládali, dostali na základě dohod amnestii a Abdulláh Afíf Didi byl pod ochranou Velké Británie přemístěn na Seychely, kde žil až do své smrti roku 1993. Maledivy samostatnost získaly v roce 1965. Letiště na ostrově Gan Britové definitivně opustili v roce 1976.\n"}
{"id": "691909", "url": "https://cs.wikipedia.org/wiki?curid=691909", "title": "Zalman Šragaj", "text": "Zalman Šragaj\n\nZalman Šragaj (: זלמן שרגאי, celým jménem Šlomo Zalman Šragaj, שלמה זלמן שרגאי) byl izraelský politik a starosta Jeruzaléma.\n\nNarodil se 31. prosince 1898 v obci Gorzkowice v tehdejší Ruské říši (dnes Polsko). V roce 1924 přesídlil do tehdejší mandátní Palestiny.\n\nByl členem politické strany Mizrachi, která byla hlavním představitelem náboženského sionismu. Zpočátku pracoval ve stavebnictví, ale pak se stal profesionálním politikem. Po druhé světové válce byl vyslán do Londýna jako emisar Židovské agentury. Hrál klíčovou roli při organizování židovské imigrace z Evropy i ze zemí Blízkého východu do nově vznikajícího státu Izrael. Vyjednával s polskou vládou a dosáhl jejího souhlasu s emigrací části zbytku kdysi početné komunity, zničené téměř zcela holokaustem.\n\nV letech 1951–1952 zastával post starosty Jeruzaléma, respektive Západního Jeruzaléma (Východní Jeruzalém včetně Starého města byl tehdy ještě pod správou Jordánska). Na tento post kandidoval za stranu Mizrachi. Po odchodu do penze byl zvolen čestným prezidentem světového hnutí Mizrachi. Zemřel roku 1995. Byl ženatý. Měl tři syny a dceru.\n\n"}
{"id": "691913", "url": "https://cs.wikipedia.org/wiki?curid=691913", "title": "Scott Glennie", "text": "Scott Glennie\n\nScott Glennie (* 22. února 1991 v Winnipeg, Manitoba) je bývalý kanadský hokejový útočník.\n\nV roce 2006 byl draftován ve 2.kole celkově 29., týmem Brandon Wheat Kings. Ve své první sezóně v týmu Brandon se stal třetím nejlepším střelcem, když zaznamenal 26 gólů, zatímco v kanadském bodování skončil na pátém místě s 58 body. V playoff vstřelil jeden gól v šesti odehraných zápasech a tým Brandon byl vyřazen v prvním kole playoff.\n\nV jeho druhé sezóně v Brandonu odehrál o patnáct zápasů míň kvůli zranění, nicméně, si zlepšil statistiku z minulé sezóny, a v sezóně 2008/09 zaznamenal 28 gólů a 42 asistencí celkem 70 bodů a opět skončil pátý v klubové statistice. V playoff se stal se spoluhráčem Brayden Schennem nejlepšími hráči v týmu s 18 body za 12 odehraných zápasů. Po sezóně byl draftován v NHL v 1.kole celkově 8., týmem Dallas Stars.\n\nVe třetí sezóně v týmu Bradon se stal v týmu třetím nejlepším hráčem v bodování a druhým nejlepším nahrávačem, kdy v ročníku zaznamenal 89 bodů z toho 32 gólů a 57 asistencí. V celkovém bodování v lize WHL skončil na desátém místě. V playoff s týmem dokráčeli až do finále konferencí, kdy byli poraženi týmem Calgary Hitmen 1:4 na zápasy.\n\nNa jeho poslední sezónu 2010/11 ve WHL byl v týmu Brandon jmenován alternativním hráčem. Na začátku základní části odešel z týmu spoluhráč Brayden Schenn který byl v minulých dvou sezónách kapitán týmu. V sezóně nasbíral nejvíce bodů v kariéře ve WHL, celkem 91 bodů a opět se stal druhým nejlepším hráčem v týmu a na celkovém místě ve WHL se umístil na devátém místě. V playoff byli vyřazeni v prvním kole.\n\nPoté co se s týmem Brandon Wheat Kings neprobojoval do druhého kola playoff v sezóně 2010/11, se připojil k týmu Texas Stars, stihl odehrát 4 zápasy v základní části a 6 zápasů v playoff, vstřelil svůj první gól v seniorském hokeji. V Texas Stars pokračoval i v dalších letech, neprosadil se v hlavním kádru Dallas Stars. V Texas Stars působil do roku 2015. Během tohoto období byl dlouholetým stabilním hráčem kádru, který nestřídal NHL z AHL ligou. S týmem se jim podařilo vyhrát Calderův pohár, tím si vlastně zajistil prodloužení smlouvy na následující období.\n\n13. července 2010 podepsal tříletou nováčkovskou smlouvou, to ještě působil v juniorském celku Brandon Wheat Kings. Za Dallas Stars odehrál pouze jeden zápas v kariéře, byl povolán na konci základní části 2011/12 proti St. Louis Blues. V zápase se moc neprosadil, odehrál necelých deset minut, ve kterých ani jednou nevystřelil na brankáře a dostal dvě trestné minuty za držení. Po ukončení sezony 2014/15, oznámilo vedení Dalls Stars, že mu neprodlouží smlouvu a stane se tak volným hráčem.\n\nPo téměř roční pauze od hokeje, při kterém se zotavoval ze zranění, se dohodl na zkoušku s Manitoba Moose. Po úspěšné zkoušce v Moose, se dohodl na jednoletém kontraktu, obnovil tak svoji hráčskou kariéru. Nejlepší zápas odehrál proti Cleveland Monsters, vstřelil dvě branky a na další přihrál, jako jediný posbíral tři kanadské body, pomohl tak k výhře 5:2. Byl zvolen hlavní hvězda zápasu. Manitoba Moose se však neprobojoval do playoff, Scott Glennie další zápasy do své kariéry již nepřidal a ukončil kariéru.\n\n\n\n"}
{"id": "691915", "url": "https://cs.wikipedia.org/wiki?curid=691915", "title": "Hořec jarní", "text": "Hořec jarní\n\nHořec jarní (\"Gentiana verna\") je drobná, asi 10 cm vysoká vytrvalá bylina s azurově modrými pěticípými květy s bělavým středem.\n\nRostlina převážně evropská, vázána na biotopy vyšších pohoří, jako jsou hlavně Pyreneje, Apeniny, Alpy, Karpaty a balkánská pohoří, mimo Evropu jsou to africký Atlas a v Asii Kavkaz a hornaté oblasti mezi Balchašským a Bajkalským jezerem. Mimo výše uvedená pohoří se v Evropě ostrůvkovitě vyskytuje ve Velké Británii a Irsku, v České republice, Slovensku, Polsku a na Ukrajině. Hořec jarní je světlomilný a vlhkomilný druh, v nižších oblastech roste na vlhkých pastvinách nebo na živiny chudých krátkostébelných kosených loukách, v subalpínských oblastech (až do nadmořské výšky 2500 m), na periodicky vlhkých terasách se zásaditou půdou bohatou na minerály. Neprosazuje se v konkurenci vyšších rostlin.\n\nV České republice se hořec jarní, na rozdíl od ne příliš dávné minulosti, vyskytuje jen vzácně, na třech lokalitách. Prvá je nížinná populace v NPP Rovná nedaleko Strakonic, jediná v Čechách. Další dvě, horské, jsou na Moravě v CHKO Jeseníky (PR Malá kotlina a Velká kotlina).\n\nZ tenkého plazivého rozvětveného oddenku vyrůstají husté přízemní růžice eliptických až protáhle vejčitých listů dlouhých asi 1,5 cm. Z růžice roste krátká lodyha zakončená jedním vzpřímeným květem. Jeden až čtyři páry vstřícných přisedlých úzkých lodyžních listů, kratších než 1 cm, mají čepele vejčitého tvaru. Původně krátká lodyha se po odkvětu prodlužuje až na 10 cm. Významnou roli při výživě rostliny rostoucí na půdách s nedostatkem dusíku sehrává mykorhiza.\n\nRozkvetlé, pravidelné pětičetné oboupohlavné květy mívají v průměru 18 až 30 mm, rozkvétají ve středoevropských podmínkách již od dubna nebo května, ze všech hořců nejdříve. Úzký zvonkovitý kalich je 1,5 až 2 cm dlouhý a na hranách bývá úzce křídlatý, cípy úzce trojúhelníkových kališních lístků jsou ostře zašpičatělé. Výrazně azurově modrá koruna tvořící trubku, dlouhou 2 až 3 cm, v polovině je rozeklaná v pět vejčitých cípů, mezi nimi jsou dvouklané, malé zoubky. Květy jsou opylovány převážně čmeláky, včelami a můrami sajících ze dna květů nektar. Plodem je přisedlá, válcovitá tobolka ukrývající hnědá, na povrchu síťovaná semena která pomáhají rozšiřovat mravenci.\n\nHořec jarní patří podle \"Černého a červeného seznamu cévnatých rostlin ČR\" mezi rostliny kriticky ohrožené C1 (CR). Většina dřívějších lokalit výskytu hořce jarního na našem území zanikla kvůli změně v obhospodařování travnatých porostů, především přechodem z extenzivní pastvy na mechanizované sečení. K dalším faktorům, které značně urychlily vymírání tohoto druhu, patří meliorace či rozorávání luk. V roce 2008 byl schválen celorepublikový záchranný program pro hořce jarního, který mj. spočívá v extenzivním spásání kozami a ovcemi nebo v pravidelném kosení míst jeho výskytu a obnově zaniklých populací výsevem semen nebo výsadbou zahradnicky vypěstovaných mladých rostlin.\n\nPro získáni rostlin k přesazování na původní stanoviště byla vypracována metoda, při které z 1 cm dlouhých vegetativních výhonků jsou na agaru, perlitu a později v zahradnickém substrátu vypěstovány kompletní rostliny.\n\nDruh hořec jarní se dělí do pěti poddruhů, v České\nrepublice (stejně jako v celé Střední Evropě) se vyskytuje pouze nominální poddruh \"verna\".\n\n\n \n"}
{"id": "691917", "url": "https://cs.wikipedia.org/wiki?curid=691917", "title": "Harold Gresley", "text": "Harold Gresley\n\nHarold Gresley (* 1892, † 1967) byl britský malíř, stejně jako jeho otec a dědeček. Maloval hlavně krajiny, ale také portréty.\n\nNarodil se v hrabství Derbyshire a studoval uměleckou školu v Derby. Byl synem Franka Gresleyho a vnukem Jamese Stephena Gresleyho, již byli oba význační umělci. Harold přerušil svá studia, když začala první světová válka, během které bojoval v regimentu \"Sherwood Foresters\" a byl vyznamenán metálem. Po válce studoval dále v Nottinghamu pod vedením Arthura Spoonera a poté se stal učitelem na Repton School. Žil v Chellastonu, blízko Derby, až do své smrti roku 1967.\n\nČást jeho díla je k vidění v Derbském muzeu díky Alfredu Edwardovi Goodeymu, který galerii věnoval 77 Gresleyho maleb.\n\n"}
{"id": "691919", "url": "https://cs.wikipedia.org/wiki?curid=691919", "title": "Furkan Doğan", "text": "Furkan Doğan\n\nFurkan Doğan (20. říjen 1991, Troy – 31. květen 2010, mezinárodní vody, Středozemní moře) byl americký student tureckého původu, trvale žijící v Turecku, který se stal nejmladší osobou zabitou při zásahu komanda izraelské armády proti konvoji směřujícímu do Pásma Gazy.\n\nFurkan Dogan se narodil tureckým rodičům ve městě Troy ve Spojených státech amerických, a ve věku dvou let se přestěhoval do Turecka, do města Kayseri. Jeho otec zde působil jako profesor na univerzitě. Furkan Dogan studoval na střední technické škole v Kayseri, kde podle ředitele patřil mezi výborné žáky. Měl v plánu studovat lékařství a navštívit své rodiště, New York, v létě roku 2010.\n\nDogan se příliš nezajímal o politiku. Jako dobrovolník byl v květnu 2010 na palubě lodi MV Mavi Marmara, která byla součástí humanitárního konvoje do pásma Gazy. Při zadržení lodi izraelskou armádou byl zabit. Následná pitva určila jako příčinu smrti pět střelných ran ze vzdálenosti 45 cm. Byl zabit, když natáčel na videokameru vojenský zásah. Zabití amerického občana Furkana Dogana potvrdila médiím i americká ministryně zahraničí Hillary Clintonová. Vyšetřovací komise OSN na základě pitvy Dogana a dalších pěti obětí, a na základě balistických vyšetření uvedla, že oběti byly zabity způsobem podobným hromadné vraždě. Podle dalších médií se jednalo také o usmrcení, protože Dogan byl neozbrojený. Nezávislé kanadské Středisko pro výzkum globalizace (Centre for Research on Globalization) nazvalo zabité Dogana a Corrieovou americkými hrdiny. Furkanův otec, profesor Ahmet Dogan, řekl, že jeho syn byl americký občan a že je zklamán z postoje Spojených států, a proto se snažil dosáhnout toho, aby se zabitím jeho syna zabývaly i americké úřady.\n"}
{"id": "691923", "url": "https://cs.wikipedia.org/wiki?curid=691923", "title": "John Lombe", "text": "John Lombe\n\nJohn Lombe (1693 v Norwichi, Velká Británie – 20. listopadu 1722 v Derby) byl anglický zpracovatel hedvábí v 18. století, který působil v Derby a do historie vstoupil především díky průmyslové špionáži, kterou se do Anglie dostala znalost strojového předení hedvábí.\n\nJohn Lombe se narodil v Norwichi přibližně v roce 1693 do rodiny, která měla k hedvábí blízko – jeho otec byl tkadlec vlny. Byl mladším a nevlastním bratrem Thomase Lombeho, který po jeho smrti shromáždil jmění coby obchodník s hedvábím v Norwichi a Londýně.\n\nNa počátku 18. století se do oblasti Midlands přesunulo těžiště tkaní hedvábí z Londýna a region se stal centrem pletařství hedvábných punčoch, proto se zde výrazně zvýšila poptávka po hedvábných přízích. Jejich výroba však byla zaostalá.\n\nJohn Lombe zde získal zaměstnání v (v neúspěšné, neboť technicky zaostalé) přádelně hedvábí v Derby, kterou postavil vynálezce a inženýr George Sorocold pro přadláka Thomase Cotchetta z Derby. Továrna byla postavena na řece Derwent přímo ve městě Derby. Jednalo se možná o jeden z prvních případů, kdy centrem výroby, která přivedla dělníky k práci pod jednu střechu, byl zdroj energie nemající původ v živočišné síle.\n\nV Itálii bylo tou dobou už rozvinuté mechanické spřádání hedvábí, které se začalo rozvíjet již na počátku sedmnáctého století, kdy jeho popis zveřejnil italský vynálezce Vittorio Zonca. Podobný model načrtl i Leonardo da Vinci, ovšem Zoncův návrh byl dotaženější (není známo, zda se nějak navzájem ovlivnili, nebo ne). John Lombe byl svým bratrem poslán do Itálie, aby zdejší stroje osobně prozkoumal a vyzvěděl, jak se dá strojově vyrábět především organzin (skaná hedvábná příze používaná jako osnova na jemné tkaniny). John Lombe údajně ve svém úkolu uspěl. Nejprve se nechal zaměstnat v jedné z italských dílen, kde byly pro předení hedvábí používány právě ty stroje, jejichž tajemství chtěl prozkoumat. Pak se do dílen vloupal v noci a velmi pečlivě si ve světle svíček nakreslil podrobné plány strojů. S těmi se pak vrátil zpět do Anglie v roce 1716.\n\nNásledně se v roce 1718 podařilo získat Thomasovi Lombemu patent, který byl (citováno přímo z něj) na:\n\n„\"tři typy strojů nikdy dřív nevyrobené ani nepoužívané v tomto našem království Velké Británie, jeden na vinutí nejjemnějšího surového hedvábí, další na předení a poslední na skaní organzinu z nejjemnějšího italského surového hedvábí tak skvělým způsobem, že ještě nebyl nikdy použit v tomto našem království, což znamená, že mnoho tisíc rodina našich poddaných bude moci být stále zaměstnáno ve Velké Británii, bude moci být zásobeno hedvábím na všechny způsoby z manufaktury našich poddaných a velká množství budou moci být vyvážena do cizích zemí díky tomu, že bude stejně levné a dobré jak jen může být nějaké zahraniční.\"“\n\nPatent byl udělen na čtrnáct let.\n\nThomas Lombe následně angažoval Sorocolda, aby postavil novou, větší přádelnu (poháněnou vodou, tedy starší terminologií \"mlýn\") na místě starší továrny v Derby. Budova \"Lombe's Mill\" byla dokončena v roce 1722, rok po smrti Johna Lombeho. Podle pověstí zahynul následkem msty – když se o úspěchu Johnovy průmyslové špionáže doslechl král Sardinského království, zaúkoloval vražedkyni, aby cestovala do Anglie a oba bratry zabila. Pověst dále tvrdí, že byl otráven „podezřelou“ ženou, o níž se předpokládá, že byla z Itálie, a která se objevila krátce před jeho smrtí.\n\nThomasovi Lombemu byl v roce 1727 udělen titul rytíře. V roce 1732 vypršela platnost patentu a požadavek na jeho prodloužení byl zamítnut. Lombeho mlýn byl zřejmě na celém světě první mechanickou výrobní jednotkou poháněnou vodním kolem; vzorem pro pozdější přádelnu Richarda Arkwrighta, která byla v Cromfordu a odstartovala průmyslovou revoluci v oblasti továren údolí Derwentu.\n\nThomas Lombe byl následně oceněn ještě grantem ve výši čtrnácti tisíc liber, které měl na zhotovení modelu svého stroje, aby byl tento model vystaven v londýnském Toweru a mohli z něj profitovat ostatní. Thomas zemřel v roce 1739 a budova byla prodána Samuelu Lloydovi a Williamu Wilsonovi. Předení hedvábí v ní pokračovalo až do roku 1890, kdy se částečně zřítila. Dnes je v ní Derbské průmyslové muzeum.\n"}
{"id": "691928", "url": "https://cs.wikipedia.org/wiki?curid=691928", "title": "Al Ajn", "text": "Al Ajn\n\nAl Ajn (arabsky: العين, doslova \"Pramen\") je čtvrté největší město ve Spojených arabských emirátech, rozkládající se na samém východě emirátu Abú Zabí u hranice s Ománem. Al Ajn leží asi 160 km východně od Abú Zabí a 120 km jižně od Dubaje. Město je zároveň jednou ze tří obcí, jež v současnosti v emirátu Abú Zabí existují (další dvě jsou Abú Zabí a Západní oblast) a spolu s městem Abú Zabí tvoří Východní oblast. V roce 2009 zde žilo 374 000 obyvatel.\nVe městě se nachází také několik univerzit, mezinárodní letiště, zoo a hraniční přechod do Ománu.\n\nOd roku 2011 jsou zdejší oázy a některé z nejstarších lokalit zapsané na seznamu světového dědictví UNESCO.\n\nVývoj počtu obyvatel zachycuje tabulka:\n"}
{"id": "691929", "url": "https://cs.wikipedia.org/wiki?curid=691929", "title": "Mistrovství Čech a Moravy (1896–1902)", "text": "Mistrovství Čech a Moravy (1896–1902)\n\nMistrovství Čech a Moravy (1896–1902) je celkem 9 turnajů fotbalových odehraných v Čechách v době Rakouska-Uherska. \n\nRoku 1896 se uskutečnilo první registrované fotbalové Mistrovství Čech a Moravy. Turnaj se pod tímto názvem konal celkem devětkrát. Poslední ročník se uskutečnil v roce 1902. Všechny ročníky byly neoficiální a nevzešel z nich fotbalový mistr.\n\nV roce 1896 se uskutečnily dvě soutěže. V první polovině roku se odehrála \"Jarní soutěž\", ve druhé polovině roku potom \"Podzimní soutěž\". V obou soutěžích hráli 4 týmy. Spolu s trojicí AC Sparta Praha, SK Slavia Praha a AC Praha se na jaře účastnil klub ČFK Kickers Podzimní soutěže se pak účastnil klub DFC Prag.\n\n\nResultát\n\nResultát\n\nRok 1897 probíhal velmi podobně jako rok předchozí. Opět se odehrály dvě soutěže. Jedna v první polovině roku jako \"Jarní soutěž\", druhá jako \"Podzimní soutěž\". Taktéž se jí účastnily 4 týmy. Obě soutěže vyhrál tým SK Slavia Praha.\n\n\nResultát\n\n\nResultát\n\nNásledující ročníky byly značně ochuzeny. Účastnily se jich pouze dva týmy a většinou ještě A-tým versus B-tým. Vždy se sehrál jen 1 zápas\n\nResultát\n\nResultát\n\nResultát\n\nPo třech letech se utkala znovu 4 mužstva. Ovšem ze soutěže byla odehrána pouhá polovina zápasů. \n\n\nResultát\n\nPrvní fotbalový turnaj na území Čech, kterého se účastnilo více klubu. V tomto roce hrálo celkem 18 klubů systémem dvou skupin, z každé pak postopili dva kluby. Týmy z druhých míst se utkaly o celkové 3. místo. Vítězové skupin hráli finále, na 2 zápasy. Soutěž vyhrál tým ČAFC Vinohrady.\n\nResultát\n\n"}
{"id": "691932", "url": "https://cs.wikipedia.org/wiki?curid=691932", "title": "Divoké tance", "text": "Divoké tance\n\nDivoké tance je český překlad pro několik názvů alb a písní Ruslany v ukrajinštině či angličtině:\n\n"}
{"id": "691933", "url": "https://cs.wikipedia.org/wiki?curid=691933", "title": "Mísopógón", "text": "Mísopógón\n\nMísopógón (\"Μισοπώγών\", celým názvem \"Αντιοχικος ή Μισοπώγών\" – \"Antiochikos é Misopógón\", česky \"Antiošská řeč aneb Nepřítel vousů\") je řecky psaný satirický spis římského císaře Flavia Claudia Iuliana. Vznikl v únoru nebo březnu roku 363 jako kritická reakce na nepřátelství, které autorovi pro jeho propohanskou reformní politiku při jeho návštěvě projevovali převážně křesťanští obyvatelé města Antiochie, přičemž jako záminka k odmítání a posměchu vůči císaři jim sloužila jeho neupravená bradka.\nUkázka textu:\n"}
{"id": "691937", "url": "https://cs.wikipedia.org/wiki?curid=691937", "title": "Olympe Aguado", "text": "Olympe Aguado\n\nOlimpio Clemente Augusto Alejandro ('Olympe') Aguado (3. února 1827 Paříž - 25. října 1894 Compiègne) byl francouzský fotograf a průkopník amatérské fotografie.\n\nOlympe Aguado byl synem bohatého pařížského bankéře Alexandre Aguado (pocházejícího původně ze Španělska), jeho bratr Onesipe Aguado (1827–1894, někdy psáno Onésime) také fotografoval. \n\nOlympe Aguado se o fotografii dozvěděl na konci čtyřicátých let devatenáctého století od fotografa Gustava Le Graye. Dne 15. listopadu 1854 v Paříži spoluzaložil skupinu Société française de photographie a byl nadšeným bohatým amatérským fotografem. Začal s technikou daguerrotypie, později přešel ke kalotypii. \n\nSpolu se svým bratrem Onesipem v roce 1855 otevřeli ateliér v Paříži, kde fotografovali portréty. Kromě ateliéru fotografovali hodně v nejvyšších aristokratických kruzích, včetně francouzského soudu. Jako umělecký fotograf byl většinou známý žánrovými výjevy a fotografiemi zvířat. Pořizoval často takzvané “tableaux-vivants” (živé obrazy). Od konce padesátých let se úspěšně zúčastnil několika výstav.\n\nAguadova díla jsou ve sbírkách fotografického oddělení Orsay v Paříži, ve Francouzské národní knihovně a Muzeu moderního umění v New Yorku. \n\n\n\n"}
{"id": "691938", "url": "https://cs.wikipedia.org/wiki?curid=691938", "title": "Jan Bohumil Ceyp z Peclinovce", "text": "Jan Bohumil Ceyp z Peclinovce\n\nJan Bohumil Ceyp z Peclinovce (8. prosince 1835 Lipka u Nasavrk - 23. srpna 1879 Praha) byl český lékař-psychiatr, primář pražského ústavu choromyslných. Psal odborné články do \"Časopisu českých lékařů\". Vydal sbírku balad \"Zvuky večerní\".\n\nPocházel ze starého šlechtického rodu. Narodil se 8. prosince 1835 v Lipce na Chrudimsku, do matriky byl zapsán v nedaleké obci Modletín jako Jan Nepomuk Martin Bohumír Ceyp z Peclinovce. Absolvoval gymnázium v Německém Brodě a Praze, poté vystudoval pražskou lékařskou fakultu. Pět let pracoval ve všeobecné nemocnici. Od roku 1866 se plně věnoval léčení duševních poruch a stal se předním pražským psychiatrem. Později byl jmenován primářem ústavu choromyslných v Praze.\n\nByl spoluredaktorem \"Časopisu českých lékařů\", do něhož přispěl řadou odborných článků např. o Basedovské nemoci, spále, příjici, zánětu jater a duševních poruchách.\n\nNebyl příliš společenský, ale byl oceňovaný jako obětavý lékař a oddaný přítel. Zemřel 23. srpna 1879 (podle jiných zdrojů již 22. srpna) na mrtvici, následovanou zápalem plic. Pohřben byl na Olšanech.\n\nVedle odborných lékařských článků (viz výše) vydal v roce 1856 sbírku balad, \"Zvuky večerní\". Byla psána ve starém stylu, neodpovídala dobovému vkusu a neměla většího ohlasu u čtenářů. V básních píše o lásce, hrdinství, vyznívá z nich romantika a smířlivý tón. Některé z nich přeložil Alfred Waldau do němčiny.\n\n"}
{"id": "691939", "url": "https://cs.wikipedia.org/wiki?curid=691939", "title": "2012 ve fotografii", "text": "2012 ve fotografii\n\nTento článek obsahuje významné fotografické události v roce 2012.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "691940", "url": "https://cs.wikipedia.org/wiki?curid=691940", "title": "John Elefante", "text": "John Elefante\n\nJohn Elefante (* 18. března 1958) je americký skladatel, zpěvák klávesista, kytarista, baskytarista, bubeník a producent. Nejvíce se proslavil jako člen skupin Kansas a Mastedon.\n"}
{"id": "691941", "url": "https://cs.wikipedia.org/wiki?curid=691941", "title": "Nadace na hranicích", "text": "Nadace na hranicích\n\nNadace na hranicích nebo Na hranicích Nadace (anglicky \"Foundation's Edge\") je čtvrtá kniha z pera amerického spisovatele a biochemika Isaaca Asimova ze série o Nadaci, původně trilogie, posléze doplněné o další 4 díla. Navazuje na knihu \"Druhá Nadace\". Vyšla v roce 1982.\n\nAutor dílo věnoval Betty Prashkerové a Lesteru Del Reyovi. Kniha získala v roce 1983 cenu Hugo v kategorii nejlepší sci-fi román a také cenu Locus téhož roku.\n\nKniha vyšla česky v nakladatelství AG kult v roce 1992 a v roce 2011 ve spolupráci nakladatelství Argo a Triton (pod názvem \"Na hranicích Nadace\").\n\nOd založení První Nadace uplynulo 498 let. Ocitá se na vrcholu moci, její technologická a politická převaha nad zbytkem Galaxie je nezpochybnitelná, přesto se najde jeden člověk, jenž nedá na to, jak se věci jeví. Tento člověk je radním První Nadace...\n\n\nProlog\n\n1. Radní\n\nGolan Trevize, radní Nadace na Terminu vyjadřuje svému příteli Munn Li Comporovi své pochybnosti o Seldonově plánu. Ten si to však nenechá pro sebe a tyto informace předá starostce Nadace Harle Brannoové. Starostka nechá Trevizeho zatknout přímo na půdě Sněmovny, čímž překročí své pravomoce, ale je si vědoma své silné pozice. Trevize je podroben výslechu a ředitel bezpečnosti Liono Kodell pořídí nahrávku, která je koncipována tak, aby z ní vyznívalo, že Trevize schvaluje Seldonův plán. Po výslechu je Golan Trevize eskortován do svého příbytku, kde na něj již čeká starostka Brannoová.\n\n2. Starostka\n\nBrannoová vyzve Trevizeho, aby jí podal vlastní vysvětlení. Golan argumentuje tím, že Seldonův plán je příliš dokonalý a bezchybný, což podle jeho názoru nemohl zajistit ani takový génius, jakým byl Hari Seldon. Tudíž musí stále existovat Druhá Nadace, která manipuluje s dějinami a po vzniku druhé Galaktické Říše se má stát vládnoucí elitou.\nStarostka s jeho názory v podstatě souhlasí, ale považuje je za nebezpečné pro První Nadaci. Oznámí Trevizi, že se vydá v neozbrojené moderní kosmické lodi nové generace FS Vzdálená hvězda do vesmíru, aby zjistil něco o Druhé Nadaci. Pokud odmítne, bude uvězněn.\n\n3. Historik\n\nJako společník se má vydat s Golanem na pouť vesmírem historik Janov Pelorat. Ten má poskytnout ideální krytí mise, neboť je znám svou celoživotní vášní po objevení planety původu lidstva - tajemné Země. Dr. Pelorat vlastní rozsáhlý archiv s mnoha mýty a legendami. Domnívá se, že poletí na Trantor, bývalou centrální planetu první Galaktické říše, kde je sídlo Galaktické knihovny, v níž by se možná daly nalézt údaje o Zemi. Golan Trevize je však muž s abnormální intuicí, má schopnost vyvozovat správné úsudky s minima informací, a rozhoduje se, že Trantor nebude jejich první destinací.\nStarostka následně předvolá Munn Li Compora a svěří mu vlastenecký úkol, který taktéž nelze odmítnout: sledování Golana Trevizeho. Compor byl v mládí přeborníkem ve sledování cílů v hyperprostoru a pro svůj úkol dostane sesterskou loď FS Jasná hvězda.\n\n4. Vesmír\n\nTrevize, rovněž zkušený pilot, se seznamuje s moderním plavidlem. Kosmická loď obsahuje pokročilý interface, dokáže propojit počítač s vědomím pilota, což znásobuje jeho možnosti a reakce. Je gravitická, tzn. dokáže eliminovat vlivy gravitace a nepotřebuje sebou vozit palivo. Trevize je uchvácen technickou vyspělostí lodi.\nPelorat je nervózní, ve vesmíru je poprvé a nikdy neabsolvoval skok hyperprostorem. Brzy se přesvědčí, že jeho obavy byly zbytečné.\n\n5. Mluvčí\n\nNa Trantoru skutečně sídlí Druhá Nadace. Trantor se po rozpadu první Říše stal zemědělskou planetou a sami obyvatelé jej nyní nazývají Damov. Exportuje se odtud kov z trosek budov a infrastruktury, která v minulosti pokrývala celý povrch planety. Druhá Nadace má pod svou kontrolou Galaktickou knihovnu a Univerzitu a jejími členy jsou mentalici, kteří dokážou číst a upravovat myšlenky lidí. Mentalici pracují v izolaci, současnou zemědělskou populaci Damova využívají pouze jako štít. Kdyby se někdo pokusil ovlivnit vědomí Damovanů, okamžitě by to členy Druhé Nadace varovalo.\nVe funkci Mluvčího působí Stor Gendibal, mladý ambiciózní muž, jenž se chce stát vůdcem Druhé Nadace - Prvním Mluvčím. Tím je v současnosti Quindor Shandess, pětadvacátý v řadě Prvních Mluvčích. Úkolem druhé Nadace je dohlížet nad Seldonovým plánem a usměrňovat První Nadaci, aby mohla vzniknout druhá Galaktická říše se značným stupněm samosprávy.\nStor Gendibal požádá o audienci u Quindora Shandesse. Je přesvědčen o existenci vážného nebezpečí, dokonce většího než byl svého času Mezek. Podle Gendibala existuje organizace, která má zájem na bezchybné realizaci Seldonova plánu a o níž Druhá Nadace netuší. Svými logickými argumenty se mu podaří Prvního mluvčího přesvědčit.\n\n6. Země\n\nTrevizeho zneklidňuje myšlenka, že má na lodi instalováno hyperrelé, zařízení umožňující sledovat loď hyperprostorem. Se svým novým přítelem Peloratem vedou rozhovory o původu lidstva a o Zemi. Podle dávného výroku Hariho Seldona se Druhá Nadace nachází na druhém konci Galaxie. Jedním koncem je sídlo První Nadace - Terminus, to je jisté. Avšak co má být tím druhým koncem? Má to být přímka, či dokonce kruh? V tom případě by musela druhá Nadace sídlit také na Terminu a to bez vědomí První Nadace. Ale co když je měřítkem nikoli prostor, nýbrž čas? Potom by Druhá Nadace musela sídlit na Zemi, dojde Golan Trevize k tomuto přesvědčení.\nProtože Země je pouze mýtická planeta a není uvedena v galaktických mapách, Perolat navrhne zaměřit pátrání na planetu Gaiu, což je jiný název pro Zemi. Ta leží v sektoru Sayshellu.\n\n7. Farmář\n\nStor Gendibal se na Trantoru (pro mentaliky je to stále Trantor na rozdíl od farmářů, kteří planetu nazývají Damov) rád prochází mimo pozemky Univerzity, i když to není zcela obvyklá činnost lidí z Druhé Nadace, nicméně není ani přímo zakázaná. Při jednom z jeho výšlapů jej zastaví a napadne místní farmář Karol Rufirant se svými kumpány. Přestože Gendibal disponuje výraznými psychickými schopnostmi, není schopen zabránit útoku. Na pomoc mu přijde Sura Noviová, nezadaná prostá žena, která se jej zastane a zabrání tak jeho zranění. Pro Damovany jsou lidé Druhé Nadace podivíni, ze kterých sice mají respekt, ale jejich činnost považují za marnění času. Nazývají je \"bědátoři\" - zkomoleninou slova \"vědátoři\". Gendibal je Noviové vděčný, a když cítí její téměř posvátnou úctu, pozve ji na Univerzitu k prohlídce. Spěchá zpátky, ačkoliv si je vědom, že přijde pozdě na schůzku Stolu.\n\n8. Farmářka\n\nStůl je seskupení 12 členů Druhé Nadace, které projednává budoucí kroky a de facto tak rozhoduje o osudu Galaxie. Poté, co Gendibal dorazí na schůzku, kde se má projednávat jeho podezření existence tajemné organizace, obviní někoho z přítomných z pokusu o vraždu své osoby. Je přesvědčen, že někdo chtěl zabránit jeho přítomnosti, aby mohla být tato záležitost smetena ze stolu. Všichni zbývající členové jsou v opozici proti jeho koalici s Prvním mluvčím Shandessem. Rozhoří se ostrá výměna názorů. \nGendibala navštíví Sura Noviová, na kterou málem zapomněl. Sdělí mu, že se touží stát též \"bědátorem\" - vědcem. To je samozřejmě vyloučeno, ale Gendibal zachytí při zkoumání její mysli drobnou úpravu myšlenek. Nyní má důkaz, který hledal. Tak jemnou úpravu v mozku musel udělat někdo s mnohem většími schopnostmi, než ovládá Druhá Nadace.\nPrvní mluvčí Quindor Shandess oznámí Gendibalovi, že byl obžalován ze ztráty schopností potřebných k vykonávání funkce Mluvčího. Čeká jej výslech, kde se bude moci hájit.\n\n9. Hyperprostor\n\nGolan Trevize postupuje opatrně, propočítává a zpětně kontroluje všechny kroky počítače kosmické lodi. Zjišťuje, že funguje naprosto bezchybně. Provede sérii skoků hyperprostorem a navede loď do sektoru Sayshellu, místa, kde hodlá zjistit bližší údaje o planetě Gaia.\n\n10. Stůl\n\nMluvčí Gendibal zuří. Je přesvědčen, že Druhé Nadaci hrozí smrtelné nebezpečí a on proti tomu nemůže nijak zasáhnout, dle regulí má prioritu jeho výslech, jenž se má konat za několik dní. Je si však jist svým vítězstvím. Při výslechu přednese svou tezi o neznámé mocné organizaci a podpoří ji důkazem: předvolá Suru Noviovou, aby si ostatní Mluvčí mohli všimnout drobné úpravy v jejím mozku. Zpočátku skeptičtí Mluvčí Stolu jsou šokováni. Gendibal obhájil svou funkci, avšak nadále proti němu ostře vystupuje Mluvčí Delora Delarmiová, která si dělá také zálusk na křeslo Prvního mluvčího. Gendibal poukazuje na nutnost mít pod kontrolou Golana Trevizeho, o němž se domnívá, že je klíčovou postavou v celém dění. Toho využije Delarmiová a navrhne, aby byl vyslán do kosmu spolu se Surou Noviovou pro bližší dohled nad Trevizem. Ona se tak zbaví svého úhlavního rivala v boji o post Prvního mluvčího a bude tak moci lépe manipulovat s míněním Stolu.\n\n11. Sayshell\n\nPosádka FS Vzdálené hvězdy přistála po bezproblémovém celním odbavení na oběžné dráze na planetě Sayshell. Dr. Peloratovi přijde zápach tohoto světa podivný. Golan Trevize je protřelým vesmírným vlkem, ví, že každá planeta má své specifické aroma a tak jej to nepřekvapuje. Nechají se dopravit do místního turistického střediska, kde je vyhlíží Munn Li Compor.\n\n12. Agent\n\nMunn Li Compor pracuje jako agent Druhé Nadace se statutem Pozorovatel. Dokáže zachytit signály z lidských myslí, ale nedokáže je upravit. Byl to on, kdo odhalil velký potenciál Radního Golana Trevize a předal zprávu Mluvčímu Storu Gendibalovi. Nyní má instrukce se opět setkat s Trevizem, který jej považuje za zrádce. Požádá jej o vysvětlení. Trevize se s ním zpočátku odmítá bavit, ale na výzvu Pelorata nakonec svolí k rozhovoru. Vysvětlí mu, že jej poslala starostka Brannoová, aby jej sledoval. Řeč se stočí na pátrání po Zemi. Compor jim sdělí, že planeta již není obydlená díky vysoké radioaktivitě a několik dalších legend.\nTrevize dojde k přesvědčení, že Compor je agentem Druhé Nadace, vede ho k tomu série drobných příznaků, které si spojil do souvislosti.\nCompor naváže spojení se Storem Gendibalem a ujistí jej, že zařídil, aby se Golan Trevize zdržel na Sayshellu. Gendibal je již na cestě, aby měl Trevizeho pod drobnohledem.\n\n13. Univerzita\n\nPelorat a Trevize mezitím vyhledají na sayshellské univerzitě historika Sotayna Quintesetze. Ten jim poskytne další informace o prapůvodní planetě, sdělí jim o robotech a o Intermitentních planetách. Ale poněkud se zdráhá mluvit o Gaie, která se nalézá v tomto sektoru. Nakonec překoná vžité předsudky a označí Gaiu jako planetu, kde se zřejmě narodil Mezek. Gaia sice patří galaktograficky pod Sayshell, ale politicky a vojensky nikoli. Je zcela pasivní, několik výprav k ní skončilo neúspěchem, lodě se z mise vůbec nevrátily. Gaia odmítá kontakt s okolím a budí zdání obrovské moci. \nTrevize chce po profesoru Quintesetzovi souřadnice Gaii. Tuto záhadu hodlá rozluštit. Profesor mu souřadnice obstará s důrazným varováním, že se vydávají do záhuby.\n\n14. Vpřed\n\nKosmická loď FS Vzdálená hvězda nabírá kurs Gaia a na její palubě se Radní Trevize pokouší vypáčit z dr. Pelorata, odkud se dozvěděl o Gaie. Janov si nemůže vzpomenout a Golan jej svými logickými dedukcemi zkouší vést. Nakonec se dobere domněnky, že tuto informaci získal přímo ze Sayshellu. Vyvozuje, že Gaia musí být sídlem Druhé Nadace.\nStarostka Brannoová dostává zprávu od velvyslance Nadace na Sayshellu o pohybu FS Vzdálené hvězdy. Prověří si situaci a zjistí, že na sektoru Sayshellu je něco podezřelého, nespadá pod vliv Nadace a v době Mezkovy nadvlády si dokázal zajistit neutralitu. Tuto okolnost si hodlá prověřit osobně a společně s ředitelem bezpečnosti Liono Kodellem se vydává s menší flotilou vojenských lodí do blízkosti Sayshellu.\n\n15. Gaia-S\n\nStor Gendibal spolu se Surou Noviovou již také míří k planetě Sayshell. Sura je znepokojená, když vidí v jeho tváři obavy. Mluvčí ji uklidňuje, že se nemusí znepokojovat a přitom si uvědomuje, jak je mladá Damovanka bystrá.\nGolan Trevize provádí sérii mikroskoků hyperprostorem a přibližuje se ke Slunci Gaii. Nehodlá zbytečně riskovat. Zjistí přítomnost planety, která se pohybuje v úzkém pásmu ekosféry, tudíž by měla mít podmínky vhodné pro život. Tato úvaha se potvrdí, když objeví kosmickou stanici na oběžné dráze planety. Stane se něco podivného, počítač kosmické lodi přestal reagovat na pokyny pilota a ta je naváděna ke kosmické stanici bez možnosti změnit směr letu.\n\n16. Nitky se sbíhají\n\nStor Gendibal přestoupí se Surou Noviovou do Comporovy lodi FS Jasná hvězda, zatímco Munn Li Compor převezme zastaralou loď ještě z dob první Galaktické říše, s níž přiletěl Mluvčí. Gendibal je ohromen, jaký obrovský technologický pokrok učinila První Nadace a ujistí se, že jakmile se vyřeší současná krize a on se stane Prvním Mluvčím, dohlédne na to, aby mezi oběma Nadacemi nebyl tak propastný technologický rozdíl.\nLittoral Thoobing, velvyslanec Nadace na Sayshellu apeluje na Liono Kodella, aby se pokusil přesvědčit starostku Brannoovou k odvolání válečných lodí Nadace z blízkosti hranic Sayshellského svazu. Je si vědom, že Sayshell to bude vnímat jako ohrožení své suverenity, což v konečném důsledku může mít negativní dopad na budoucnost Nadace. Kodell jej ujistí, že kosmické lodě nehodlají porušit výsostný prostor Sayshellu a míří ke Gaie, která není součástí svazu. \nStarostka Harla Brannoová již ví, že Gaia není Druhá Nadace a také, že ta se nachází na planetě Trantor. Má v úmyslu se vypořádat nejprve s tímto neznámým elementem a poté i s Druhou Nadací.\n\n17. Gaia\n\nK Vesmírné hvězdě se blíží gaiská kosmická loď z vesmírné stanice. Golan Trevize se s Janovem Peloratem dohadují, kdo se objeví na jejich palubě. Pelorat se domnívá, že to nebude lidský zástupce. K jeho nesmírnému údivu je to mladá žena, Bliss. Vysvětlí jim, že je součástí Gaii, planety s kolektivním vědomím. Další otázky jim poskytne Dom poté, co přistanou na povrchu planety.\nDom objasňuje, že Gaia byla vytvořena před mnoha staletími za asistence robotů s telepatickými schopnostmi a tehdejší populace lidí tyto schopnosti převzala a dále rozvíjela. Dále jim ukáže svůj výrobek - participátor, přístroj umožňující zostřené vědomí. Dom patří mezi tvůrce technických pomůcek, participátor je jeho největším přínosem pro Gaiu. Trevize se dozví, že je jediným člověkem v galaxii, který má pomoci Gaie s krizí, kvůli tomu byly jemným způsobem manipulovány určité události, aby se jej sem podařilo dopravit.\n\n18. Střetnutí\n\nStor Gendibal zachytí díky mysli Sury Noviové přítomnost slabého mentalického pole. Zatím neví, zda je jeho zdrojem planeta Gaia či bitevní loď První Nadace se starostkou Brannoovou a Kodellem na palubě. Požádá Prvního Mluvčího Shandesse o poskytnutí mentální podpory - tzv. totální sítě, propojení myslí mentaliků, díky čemuž mocně vzroste jeho operativnost. Bitevní loď se pomalu přibližuje k Jasné hvězdě a Gendibal se rozhodne udeřit s cílem zpomalit reakce posádky. S úžasem zjistí, že kosmická bitevní loď je vybavena mentalickým štítem.\nStarostka Brannoová má v plánu založení druhé Galaktické říše 500 let před tím, jak to předpověděl Seldonův plán. Dopomoci jí k tomu mají účinné zbraně První Nadace. Hodlá Mluvčího Gendibala odstranit z cesty, ten je však za pomoci totální sítě schopen se nejen dostatečně bránit, nýbrž i přejít do zničujícího protiútoku. Nicméně je natolik soudný, že si dokáže představit důsledky takového útoku a tak nabízí Brannoové dočasné spojenectví. Navrhuje se společně zaměřit proti Gaie a po jejím odstranění se obě Nadace mohou postavit proti sobě, již bez vnějšího faktoru. Starostka nakonec souhlasí. Za této situace vstupuje do hry samotná Gaia.\n\n19. Rozhodnutí\n\nSura Noviová odhalí svou totožnost jako Suranoviremblastiran - součást Gaii a zadrží Mluvčího Gendibala i starostku Brannoovou v jakémkoli pokusu o akci proti planetě. Schopnosti Gaii mnohonásobně převyšují i nyní spojené síly obou Nadací. Vysvětlí jejích zástupcům, že se čeká na Golana Trevizeho a jeho rozhodnutí v otázce budoucnosti Galaxie.\nTrevize je nervózní z tíhy zodpovědnosti. Gaia mu vysvětlí situaci a on se musí rozhodnout pro jednu ze tří variant. Buď bude Galaxii vést První Nadace, nebo to bude Druhá Nadace či Gaia. Ať bude jeho rozhodnutí jakékoli, Gaia to bude akceptovat a plně podporovat následné rozšiřování vlivu a moci, byť by to znamenalo zánik Gaii. I díky popudu od Janova Pelorata se rozhodne pro Gaiu.\n\n20. Závěr\n\nPo tomto rozhodnutí jsou vymazány vzpomínky vedoucím představitelům obou Nadací a ti se vrací domů s představou, že to byli oni, kdo zdárně vyřešil krizi. Trevize si všimne Peloratovy náklonnosti k Bliss a požaduje po ní slib, aby jeho příteli nezpůsobila zklamání, neboť Pelorat se s žádnou obdobnou bolestivou situací během života nesetkal a vzhledem k jeho čistotě by se s ní nemusel vyrovnat. Trevize dokonce podezírá Bliss, že je robotem. Sám cítí, že si své rozhodnutí potřebuje nějak rozumově zdůvodnit, k čemuž mu může dopomoci nalezení Země.\n\n\"\"Golane, je to zvláštní, ale já Vzdálenou hvězdu vlastně pokládám za svůj domov. Aspoň proto, že je z Nadace.\" Pelorat se usmál. \"Já jsem se totiž nikdy nepokládal za nějakého vlastence. Líbí se mi představa, že za svůj národ uznávám jen lidstvo, ale musím říct, že když jsme opustili Nadaci, v hloubi duše k ní pociťuji lásku.\"\"\n\nDěj postupně graduje do nepředvídatelného rozuzlení, přesto zřejmě nebylo možné vyhnout se některým drobným nesrovnalostem či spíše je vhodnější uvést, že některé otázky zůstávají nezodpovězeny. Týká se to:\n\n\n\n\n"}
{"id": "691942", "url": "https://cs.wikipedia.org/wiki?curid=691942", "title": "Andy Parker", "text": "Andy Parker\n\nAndrew Maynard „Andy“ Parker (* 21. března 1952, Cheshunt, Hertfordshire, Anglie) je anglický hard rockový bubeník a skladatel, nejvíce známý jako člen skupiny UFO.\n"}
{"id": "691944", "url": "https://cs.wikipedia.org/wiki?curid=691944", "title": "SSM-700K Hae Song", "text": "SSM-700K Hae Song\n\nSSM-700K Hae Song (jinak též C-Star) je podzvuková protilodní střela vyvinutá pro námořnictvo Korejské republiky. Může být vypuštěna z válečných lodí, ponorek, vrtulníků, letadel či z pobřeží. Jsou jí vyzbrojeny například korejské torpédoborce tříd \"KDX-II\" a \"KDX-III\" či hlídkové lodě třídy \"Gumdoksuri\".\n\nVývoj střely probíhal v letech 1996–2003 ve spolupráci agentury ADD (\"Agency for Defence Development\") a společnosti LIG Nex1 (součást LG Group). Zkušební testy proběhly v roce 2003 na korvetě \"An Dong\" třídy \"Pohang\". Předsériová produkce byla zahájena v roce 2004, přičemž od roku 2006 je střela vyráběna sériově. Konstrukce střely vychází z amerického typu Boeing Harpoon. Střela startuje pomocí raketového motoru a v letové fázi ji pohání proudový motor. Pohybuje se přitom nízko nad hladinou, což znesnadňuje její odhalení a zničení.\n\nDalším vývojem protilodní střely Hae Son vznikla protizemní střela Hae Son II (jinak též Tactical Surface Launch Missile – TSLM) s dosahem 200 km. Její vývoj začal roku 2011 a od roku 2016 jí začaly být jako první vyzbrojovány jihokorejské fregaty třídy \"Inchon\". Tato verze je vypouštěna ze stejných kontejnerů jako střely Hae Song a nese kazetovou submunici (zřejmě především k ničení pobřežních baterií). K roku 2017 by již měl být dokončen vývoj komostartující verze, využívající jihokorejské kontejnery K-VLS. Jejich zavedení je plánováno na rok 2019. Střela byla veřejně poprvé představena na veletrhu MADEX 2017.\n\n\n"}
{"id": "691950", "url": "https://cs.wikipedia.org/wiki?curid=691950", "title": "2012 v hudbě", "text": "2012 v hudbě\n\nTento článek obsahuje události související s hudbou, které proběhly v roce 2012.\n\n\n\n\n\n\n\n\n\n\n\n\n\n\n\n\n\n\n"}
{"id": "691953", "url": "https://cs.wikipedia.org/wiki?curid=691953", "title": "Rallye San Remo 1995", "text": "Rallye San Remo 1995\n\nRallye San Remo 1995 byla poslední soutěží mistrovství světa v rallye 1995 ve třídě W2L. Zvítězil zde Piero Liatti s vozem Subaru Impreza 555.\n\nTovární jezdec týmu Subaru World Rally Team Piero Liatti během soutěže udržoval vedení a povedlo se mu zvítězit s dostatečným náskokem. Hodně se ale bojovalo v kategorii W2L, kde ještě nebylo rozhodnuto o titulu mezi jezdi. První dvě etapy v této kategorii vyhrál Piergeorgio Deila na voze Renault Clio Williams. Ve třetí etapě ho zpomalily technické potíže a on klesl na třetí pozici ve skupině. Na první místo se posunul Loix a na druhé Andreucci. Jezdec týmu Škoda Motorsport Emil Triner soutěž dokončil na třináctém místě absolutního pořadí, čtvrtý v kategorii W2L a první ve své třídě. Tým Škoda díky tomu získal třetí místo mezi týmy.\n\n"}
{"id": "691954", "url": "https://cs.wikipedia.org/wiki?curid=691954", "title": "Alfred François Donné", "text": "Alfred François Donné\n\nAlfred François Donné (*13. září 1801 Noyon, Francie - 1878 Paříž, Francie) byl francouzský bakteriolog a lékař. Byl jedním z objevitelů leukemie (nezávisle na něm ji kolem roku 1850 pozorovali Skoti John Hughes Bennet a David Craigie a Němec Rudolf Virchow), pozoroval bičenku poševní. Byl vynálezcem fotoemisního elektronového mikroskopu.\nJeho studentem a laboratorním asistentem byl Léon Foucault, který zůstal jeho přítelem až do smrti.\n"}
{"id": "691955", "url": "https://cs.wikipedia.org/wiki?curid=691955", "title": "PKP řada Tx26", "text": "PKP řada Tx26\n\nLokomotivy řada Tx26 jsou polské parní lokomotivy určené pro úzkorozchodné dráhy o rozchodu kolejí 600 mm. Jedná se o dva různé typy W1A (6 ks vyrobených v letech 1926 až 1928) a W2A (jediný exemplář Tx26-427 z roku 1928), které byly vyráběny v továrně Fablok ( ) v Chrzanově. Společnou řadou Tx26 jsou označeny od roku 1961. Stroje mají čtyři hnané nápravy (uspořádání pojezdu D) a dosahovaly maximální rychlosti 30 km/h.\n\nTři lokomotivy jsou dochované, neprovozní stroj Tx26-422 se nachází v muzeu úzkorozchodné dráhy v polské Wenecji, neprovozní lokomotiva Tx26-423 stojí na vlečce parkové železnice v Poznani, neprovozní stroj Tx26-427 je ve skanzenu v Chabowce.\n\n\n"}
{"id": "691956", "url": "https://cs.wikipedia.org/wiki?curid=691956", "title": "Tw1 (parní lokomotiva)", "text": "Tw1 (parní lokomotiva)\n\nTw1 je parní lokomotiva úzkorozchodné dráhy, vyráběná v letech 1918 až 1919 v továrně Schwartzkopff, v Berlíně. Lokomotivy tohoto typu byly používány především k přepravě zboží při výrobě a zpracování dřeva na lesní železnici o rozchodu 600/700/750/760 mm. Jediný zachovaný exemplář na světě stojí v železničním skanzenu v Chabówce.\n"}
{"id": "691957", "url": "https://cs.wikipedia.org/wiki?curid=691957", "title": "Codex Atlanticus", "text": "Codex Atlanticus\n\nCodex Atlanticus je sbírka grafických listů Leonarda da Vinciho.\n\nKodex pochází z 16. století, obsahuje 401 listů a je nejrozsáhlejší a nejmimořádnější sbírkou Leonardových archivů.\n\nJméno kodex je odvozeno od velkého formátu listů, vzhledově připomínajícího listy v atlase (rozměr 65 x 44 cm). Předpokládalo by se, že je skutečnou sbírkou, o které měl Leonardo už předem jasnou představu, že ho zaplní poznámkami a kresbami. Ve skutečnosti však jde o sbírku různých listů a fragmentů, kterou do kompletování díla sestavil na konci 16. století sochař Pompeo Leoni.\n\nSvým obsahem \"Codex Atlanticus\" zahrnuje celou Leonardovu vědeckou dráhu, tedy období víc jak čtyřicet let (od roku 1478 do roku 1519). Nejnázorněji dokumentuje přínos, kterým Leonardo přispěl k pokroku v matematice, mechanice, fyzice, botanice, geografii, chemii a anatomii. Sbírka je jakousi výpovědí Leonardových vědeckých a technických představ. Zajímavě vyznívá fakt, že \"Codex Atlanticus\" obsahuje též pohádky, bajky a filozofické úvahy, prostřednictvím kterých chtěl autor čtenáři názorněji představit své myšlenky.\n\n\"Codex Atlanticus\" se vztahuje i na Leonardovu dráhu umělce. Nachází se zde poznámky o teoretických i praktických otázkách malířství a sochařství, zahrnující umělcovy úvahy o světle, optice, perspektivě a dokonce i o materiálech, které Leonardo používal při své tvorbě.\n\nNeoddělitelnou součástí \"Codexu Atlanticus\" jsou početné návrhy a studie k pozdějším ním vytvořeným dílům, např. studie ke \"Klanění třech králů, Léde, Bitvě při Anghiari\" či nákresy projektů pomocníků Francesca Sforzu a kondotiéra Giana Giacoma Trivulzia.\n\n\"Codex Atlanticus\" se dnes nachází v milánské knihovně Biblioteca Ambrosiana.\n"}
{"id": "691960", "url": "https://cs.wikipedia.org/wiki?curid=691960", "title": "PKP řada Ty2", "text": "PKP řada Ty2\n\nŘada Ty2 je řada normálněrozchodných parních lokomotiv, které provozovaly polské dráhy PKP. Jedná se o část strojů, které byly vyráběny v letech 1942 až 1945 v třinácti evropských továrnách na územích okupovaných nacistickým Německem (mj. také v továrně Henschel & Sohn. v Kasselu) jako německá řada 52. Vyrobeno bylo 6151 kusů řady 52, jež konstrukčně vycházela z lokomotiv řady 50. Polské dráhy po druhé světové válce převzaly přibližně 1200 strojů, které označily řadou Ty2. Jednalo se typickou „válečnou lokomotivu“ druhé světové války: zjednodušená konstrukce, maximální využití domácích surovin, schopnost operovat na méně kvalitních nebo provizorně opravených tratích.\n\nTato řada lokomotiv byla speciálně vyvinuta pro německé vojsko jako kvalitativně stroj vhodný pro ruské prostředí (nízké teploty a překonávání delších a méně kvalitních tratí oproti evropským zemím).\n\nTažná síla lokomotivy Ty2 se vyvíjela během jejího zavádění do provozu, až dosáhla více než 17 000 kg. Lepší stupeň spalování uhlí umožnil lokomotivě táhnout náklad vážící až 620 tun při rychlosti 80 km/h nebo 1700 tun rychlostí 50 km/h. V horských oblastech ve stoupání 20 ° mohla lokomotiva ještě táhnout, ale jen náklad asi 190 tun při maximální rychlosti 40 km/h. Často byla využívána v zápřahu do souprav osobních vlaků, v takových případech byla využívána k tahu asi 130 tun při stoupání 25 ° a přibližné průměrné rychlosti 40 km/h.\n\n"}
{"id": "691963", "url": "https://cs.wikipedia.org/wiki?curid=691963", "title": "Klášterní pivovar Tachov", "text": "Klášterní pivovar Tachov\n\nKlášterní pivovar Tachov byl součástí františkánského kláštera, nedaleko kostela sv. Máří Magdaleny a sv. Anny, ve městě Tachov.\n\nO klášterním pivovaru existuje velmi málo písemných pramenů. První zmínka pochází z poloviny 18. století. Svůj největší rozmach zažíval pivovar kolem roku 1885. Poté výroba klesala a v roce 1900 byl pivovar zrušen. Dnes je v bývalém klášteře Muzeum Českého lesa.\n\n"}
{"id": "691968", "url": "https://cs.wikipedia.org/wiki?curid=691968", "title": "Děkanský pivovar Tachov", "text": "Děkanský pivovar Tachov\n\nDěkanský pivovar Tachov stával poblíž kostela Nanebevzetí Panny Marie ve městě Tachov.\n\nO historii děkanského pivovaru existuje velmi málo zpráv. Neznáme datum založení a pravděpodobně ani přesné místo, kde se nacházel. Svůj největší rozmach zažíval pravděpodobně okolo roku 1752, ovšem i tehdy činil výstav pouhých 88 hektolitrů. Zanikl někdy mezi lety 1780–1820.\n\n"}
{"id": "691970", "url": "https://cs.wikipedia.org/wiki?curid=691970", "title": "Chizkijášův tunel", "text": "Chizkijášův tunel\n\nChizkijášův tunel (též tradičně Ezechiášův tunel) nebo Šiloašský tunel (též tradičně Silojský tunel, hebrejsky נִקְבַּת השילוח, \"Nikbat HaŠiloach\") je tunel vykopaný pod Městem Davidovým v Jeruzalémě před rokem 701 př. n. l. za vlády krále Chizkijáše (Ezechiáše). Zmínka o tunelu je v biblické \"2. knize královské\". Bible nám dále sděluje, že Chizkijáš připravoval Jeruzalém na obléhání Asyřany tím, že „zasypal horní vody Gichónu a svedl je spodem přímo na západ do Města Davidova.“ Tunel je spolehlivě datován jednak Šiloašským nápisem, textem vytesaným do stěny tunelu, jednak stářím organických látek v původní omítce. Je to jedna z mála dochovaných staveb z 8. stol. př. n. l., kterou návštěvník může nejen vidět, ale i vstoupit do ní a projít z jednoho konce na druhý.\n\nTunel, který vede od Gichonského pramene k rybníku Šiloach, sloužil jako akvadukt k zásobování vodou během hrozícího obležení Asyřany, vedenými Sancheribem. Křivkovitý tunel je 533 m dlouhý se spádem 30 cm (0,6 ‰) mezi oběma konci, a přiváděl vodu z Gichonského pramene do rybníka. \n\nPodle Šiloašského nápisu kopaly tunel současně z obou konců dvě čety kopáčů, které se nakonec setkaly uprostřed. Nápis je dnes částečně nečitelný, takže původně mohl obsahovat více informací. Z tunelu samotného je zřejmé, že v průběhu kopání byl směr kopání několikrát opravován. Nedávné poznatky vyvrátily domněnku, že tvar tunelu vznikl využitím a rozšířením přirozených krasových dutin.\n\nObtížný výkon dvou čet, pracujících z obou konců tak, že se setkají uprostřed, se dnes vysvětluje tak, že byly navigovány z povrchu bušením do pevného kamene, kudy byl tunel prokopáván.\n\nMěsto Davidovo, založené na horském hřbetu, bylo téměř ze všech stran přirozeně chráněno, mělo však tu nevýhodu, že jeho hlavní zdroj pitné vody, Gichonský pramen, je na úbočí spadajícím do Kidrónského údolí. To představuje vojenskou slabinu, neboť hradba, pokud měla být dostatečně vysoká, aby se dala bránit, musela pramen ponechat venku, takže za obléhání by se město ocitlo bez vody. \n\nBible líčí, že král Chizkijáš (asi 8. stol. př. n. l.), v obavě před asyrským obléháním zakryl vyústění pramene pod městem a odvedl vodu tunelem do rybníka Šiloach. Dnes je již známo, že podzemní systém objevený Warrenem už předtím sloužil jako mohutné opevnění Gichonského pramene; Warrenova šachta není vodovod, takže voda z ní musela být vynášena v nádobách – což se zřejmě Chizkijášovi jevilo jako nevyhovující. \n\nV roce 1899 byl objeven jiný starý kanál, který také vedl od Gichonského pramene do oblasti Šiloašského rybníku, avšak přímější cestou. Tento kanál se dnes nazývá \"Kanál ze střední doby bronzové\" podle období, kam byl datován. Ronny Reich určil, že byl vybudován kolem 1800 př. n. l. (ve střední době bronzové), takže voda byla z pramene odváděna již mnoho století před Chizkijášem. Vybudován byl původně jako 7 m hluboká strouha, překrytá velkými kamennými překlady (zamaskovanými následně zelení). Je užší než tunel, ale přesto je téměř v celé délce průchozí. Kromě téměř metr vysokého vyústění u Šiloašského rybníka má kanál několik menších postranních vývodů, kterými byly zavlažovány zahrady na svahu Kidrónského údolí. Chizkijášův tunel měl nahradit tento starší kanál, který mohl být při obležení snadno objeven a zničen obléhající armádou. \n\nChizkijášovým tunelem, objeveným r. 1838 americkým biblickým badatelem Edwardem Robinsonem, se dá dnes projít z jednoho konce na druhý.\n\nBiblické zmínky o Chizkijášově tunelu:\n\n\n\n"}
{"id": "691972", "url": "https://cs.wikipedia.org/wiki?curid=691972", "title": "Tradiční čínská medicína", "text": "Tradiční čínská medicína\n\nTradiční čínská medicína (TCM) je souborné označení pro veškeré pseudovědecké metody prevence, diagnostiky i léčby vycházející z tradičního čínského léčitelství, které jsou součástí šířeji definované alternativní medicíny.\n\nTermín „tradiční čínská medicína“ je velice matoucí, má několik významů. V původním slova smyslu, někdy pod mezinárodním označením s malým „t“, tedy „tCM“, se rozumí staro- a středověká čínská medicína, zatímco pod velkými písmeny, „TCM“ se chápe medicínský systém, který byl uměle vytvořen z důvodu nedostatku moderních léčiv a lékařů v době maoistické kulturní revoluce selekcí z různých dřívějších léčebných variant tak, aby zhruba odpovídal marxistické filosofii. Duchovní stránky byly zčásti potlačeny a zdůrazněn materialistický pohled. V západních zemích se význam zkratky TCM ještě více zúžil a v praxi se tento termín stal synonymem akupunktury. V současné době se v Číně stále vyučuje a pěstuje TCM, jak byla vytvořena v 50. letech, v západních zemích se šíří i starší směry a prvky čínské lidové medicíny. Dnes existuje množství učebnic a jiných knih o čínské medicíně s nejrůznějším popisem i pohledem na čínskou medicínu, aniž by rozlišovaly mezi tCM a TCM.\n\nČínská medicína je charakterizovaná holistickým přístupem, bere tedy v potaz jak anatomickou a fyziologickou stránku nemoci, tak i její psychologický rozměr. Jako hlavní metodu pro stanovení diagnózy nemoci i následného léčebného postupu používá tzv. diferenciální diagnostiku. Léčebný postup nestanovuje paušálně podle zjištěné nemoci, nýbrž vždy jej určuje podle chorobných syndromů konkrétního člověka v kontextu daných podmínek. Terapie může být průběžně měněna. Jedná se tedy o dynamický terapeutický systém. \n\nZákladními pojmy pohledu na tělo jako vysoce provázaného systému navzájem se široce ovlivňujících orgánů jsou podle TČM energie čchi, principy jin a jang a učení o pěti prvcích, které nalézáme v čínské filosofii i v jiných tradičních čínských oborech. Dobré dorozumění těmto pojmům je podle zastánců TČM klíčové, ale obtížné.\n\nPočátky čínské medicíny nejsou známy. Dávná historie splývá s vyprávěními v legendách a mýtech. Na počátku stojí trojice mýtických císařů: Fu-si, Šen-nung a Chuang-ti, kterému je připisováno základní dílo čínské medicíny \"Chuang-ti nej-ťing\"\n\n\"Chuang-ti nej-ťing\" pochází z 2. nebo 1. století př. n. l., to jest z raného chanského období, text se stabilizoval v 8. století.\n\nDiagnostika pacienta se provádí v tradiční čínské medicíně několika různými postupy:\nTCM rozeznává 27 různých druhů pulzu.\n\nTerapeuti TCM využívají pěti základních metod:\n\nZákladem fytoterapie jsou bylinné směsi. Každá bylina má v tradiční čínské medicíně své hierarchické postavení a funkci, a podle těchto se skládají do směsi určené k léčbě konkrétních příčin nemoci.\nVyužívají se pouze v Číně rostoucí byliny, doplněné o anorganické látky a živočišné produkty. Čínská medicína je svázaná staletými postupy. Nelze tedy říct například „když je pampeliška hořká, můžeme ji použít místo jiné hořké čínské byliny“. Čínská fytoterapie přesně popisuje, co každá část byliny dělá - kořen podle TČM účinkuje jinak než stonek, listy nebo květ. Čínská fytoterapie hovoří o tzv. geoautenticitě. Tedy že v bylinné směsi se používá léčivka, která pochází z oblasti, kde se historicky vyskytovala a kde se i dnes pěstuje.\n\nSměsi mají různé formy:\n\nPomocí akupunkturních jehel působí tato metoda na určité domnělé body akupunkturních drah, kterými „protéká“ čchi. Jejich volbou a stimulací chce léčitel napomáhat harmonizaci toku čchi, a tak má pomoci navrátit rovnováhu v organismu. K akupunktuře patří i další metody, jako je akupresura či masáže tuina, moxování nebo baňkování. Využívá se zejména pro zmírňování bolestivých stavů. \nNa tuto terapii dochází pacient jednou až dvakrát týdně, při udržovacím tempu méně často. \n\nKonzultace se neobejde bez posouzení jídelníčku. Dietetika se opírá o střídmost, různorodost, pravidelnost ve stravování, a zároveň potrava musí splňovat zásady \"termodynamických\" vlastností stravy, které musí korelovat se stavem pacienta a povahou jeho onemocnění.\nTCM rozlišuje 6 základních typů fyzické konstituce – horký, chladný, suchý, vlhký, nedostatečný a nadměrný. Pro každý z těchto typů jsou charakteristické určité potraviny.\n\nTuina také využívá systém akupunkturních drah a bodů, kdy pomocí jednotlivých masážních technik, dlaní, prsty či lokty stimuluje tyto body za účelem obnovení toku čchi. Kde je stagnace čchi, tam má být bolest.\nVyužívá se hlavně pro potřeby celkového ovlivnění pohybového aparátu - svalů, šlach, kloubů. Velmi často se kombinuje s předešlými metodami. Masáže se provádí jednou či dvakrát týdně. Provádí se přes textilii vleže či vsedě na speciálním masážním křesle.\n\nTradiční čínská cvičení, která pěstují čchi. Kromě rozvoje fyzického těla se čchi-kung zabývá také rozvojem mysli. Nauky o rozvoji mysli obsahují teorie o morálních hodnotách, ctnosti a charakteru.\n\nZe základu tradiční čínské medicíny vycházejí jednotlivé specializované disciplíny (čínské názvy jsou ve standardní české transkripci):\n\n\nLéčebné přípravky tradiční čínské medicíny prodávané v Austrálii často obsahují nedeklarované složky, léky moderní vědecké medicíny, a toxické látky přesahující povolené limity. Tradiční čínská medicína se také podílí na vybíjení ohrožených zvířat.\n\nPro tvrzení u účincích tradiční čínské medicíny chybějí důkazy. Jeden ze základů tradiční čínské medicíny, tedy koncept těla a nemoci, či princip jin a jang, je podobný evropskému předvědeckému pojetí čtyř tělních šťáv a je zcela nevědecký, nepravdivý a v rozporu s realitou, a něktěří léčitelé jej opouštějí. Vědecký výzkum nenalezl žádné histologické ani fyziologické důkazy, které by podporovaly existenci konceptů jako qi, meridiány či akupunkturní body. Akupunktura se rovněž v kontrolovaných experimentech neukázala být účinnější než placebo. Prestižní přírodovědný časopis Nature označil tradiční čínskou medicínu jako „plnou pseudovědy“ bez jakýchkoliv racionálních základů pro většinu jí používaných terapií.\n\nTaké běžná konzumace psího masa v Číně souvisí s tradiční čínskou medicínou, která tvrdí, že má léčivé účinky.\n\nMinistr zdravotnictví Miloslav Ludvík podporoval zařazení terapeuta čínské medicíny do soupisu zdravotnických povolání, v roce 2018 vznikl návrh terapeuta čínské medicíny z tohoto soupisu vyřadit.<ref name=\"tyden.cz/rubriky/domaci/zdravotnictvi/k-vyrazeni-cinskeho-lecitelstvi-se-vlada-postavila-neutralne_472204\"></ref> Autorům novely Aleně Dernerové a Vladimíru Plačkovi vadilo například to, že čínští léčitelé by proti jiným léčitelům mohli získat v oboru titul bakalář nebo magistr a jejich služby by mohly hradit zdravotní pojišťovny.\n\n"}
{"id": "691973", "url": "https://cs.wikipedia.org/wiki?curid=691973", "title": "Pivovar Světce", "text": "Pivovar Světce\n\nPivovar Světce stával v areálu paulánského kláštera v osadě Světce, dnes součást Tachova.\n\nPivovar pravděpodobně vznikl kolem roku 1669, kdy zde byl postaven konvent paulánů. Zrušen byl, stejně jako klášter, už roku 1787 císařem Josefem II. Svůj největší rozmach zažíval právě před koncem existence; v roce 1752 činil výstav 393 hl.\n\n"}
{"id": "691979", "url": "https://cs.wikipedia.org/wiki?curid=691979", "title": "Pivovar Tachov", "text": "Pivovar Tachov\n\nPivovar Tachov (též Panský pivovar Tachov či Knížecí pivovar Tachov) byl postaven na náměstí ve městě Tachov.\n\nPivovar byl založen v 1. polovině 16. století. Největší rozmach zažil okolo roku 1752, kdy výstav činil 3063 hl. Jako pivovar přestal sloužit v polovině 19. století.\n\nPo druhé světové válce zde měla pobočku obuvnická firma Kozak z Klatov. Roku 1959 postihl pivovar požár a v roce 1961 byly budovy bývalého pivovaru zbourány. Dnes se zde nachází obchodní dům postavený ve stylu socialistického realismu.\n\nV letech 1792-1797 zde působil zakladatel moderního pivovarnictví František Ondřej Poupě.\n\n"}
{"id": "691980", "url": "https://cs.wikipedia.org/wiki?curid=691980", "title": "Rallye Bohemia 2000", "text": "Rallye Bohemia 2000\n\nRallye Bohemia 2000 (oficiálně 27. Auto Štangl Bohemia Rallye 2000) byla čtvrtou soutěží šampionátu Mezinárodní mistrovství České republiky v rallye 2000. Zvítězil zde Roman Kresta na voze Škoda Octavia WRC.\n\nZe špičky šampionátu nestartoval pouze Milan Dolák. Na prvních usecích si náskok vybudoval Tomáš Hrdinka s vozem Subaru Impreza WRC, který i jeden z úseků vyhrál. Na první zkoušce po servisu však havaroval a po kontaktu se skalkou se převalil přes střechu a ze soutěže musel odstoupit. Na stejném úseku měl problémy i Emil Triner s vozem Nissan Pulsar GT-R, který po problémech s brzdami narazil do stromu. Ze třetí pozice odstoupil Michal Gargulák s vozem Mitsubishi Lancer EVO V. Na vedoucí pozici se posunul Kresta, který si začal budovat náskok. Na druhé pozici se držel Ladislav Křeček s vozem Ford Escort RS Coswrth. Další pořadí bylo Karel Trojan, Jan Trajbold a Jindřich Štolfa. V noci ředitelství soutěže udělilo několik penalizací, čímž se výrazně změnilo pořadí v závodu. Na první pozici stále zůstal Kresta, který vyhrál pět měřených úseků a vybojoval celkové vítězství. Zbývající testy vyhráli Křeček, Trajbold a Trojan. Křeček tak uhájil druhé místo a posunul se do čela průběžného pořadí šampionátu. Na třetí pozici se posunul Štolfa s vozem Peugeot 306 MAXI.\n\nVe skupině N od počátku vedl Václav Arazim s Mitsubishi Lancer EVO VI. Za ním skončil Václav Pech mladší se Subaru Impreza WRX. S nimi bojoval Tošovský, ale po závadě na turbodmychadle se propadl. Oběma byla ale udělena penalizace a tak se před ně na první místo posunul Votava s Lancerem EVO VI. Řada závodníků musela odstoupit.\n\nVe skupině F2 zvítězil Štolfa. Musel však o vedení bojovat s Pavlem Siberou s Octavií Kit-Car. Ten ale musel ze soutěže odstoupit stejně, jako celá řada dalších pilotů. Druhý tak skončil Štajf s vozem Opel Astra GSI a třetí Benda s vozem Škoda Felicia Kit Car.\n\nPo závodě byly opět některé penalizace po odvoláních zrušeny a celé pořadí se opět měnilo.\n\n"}
{"id": "691982", "url": "https://cs.wikipedia.org/wiki?curid=691982", "title": "Amin al-Madžadž", "text": "Amin al-Madžadž\n\nAmin al-Madžadž (: أمين المجاج) byl formálním starostou Východního Jeruzaléma v letech 1994–1999. Zastával tuto funkci po smrti předchozího starosty Ruchi al-Chatiba, který zemřel 5. července 1994 a který zastával fakticky tento starostenský post do okupace Východního Jeruzaléma Izraelem v roce 1967. Ve funkci ho v roce 1999 vystřídal Zaki al-Ghul. Tato pozice ale nemá praktické výkonné pravomoci a není uznávána izraelskou správou ve východní části města.\n"}
{"id": "691986", "url": "https://cs.wikipedia.org/wiki?curid=691986", "title": "Ruchi al-Chatib", "text": "Ruchi al-Chatib\n\nRuchi al-Chatib (: روحي الخطيب, : רוחי אל-ח'טיב, žil 1914–1994) byl starostou Východního Jeruzaléma pod jordánskou správou v letech 1957–1967 a pak až do své smrti roku 1994 zastával formálně tento post, byť už nebyl spojen s faktickým výkonem svých pravomocí v důsledku obsazení Východního Jeruzaléma Izraelem .\n\nJeho faktický výkon starostenské funkce skončil 29. června 1967, den poté, co Izrael ohlásil sjednocení Jeruzaléma, kdy bylo oznámeno, že městská samospráva ve Východním Jeruzalému se rozpouští. Al-Chatib tento krok neuznal, ale zůstal v Jeruzalému a pracoval jako ředitel \"Arab Hotels Company\" a \"Jerusalem Electric Company\". Správou Východního Jeruzaléma byl v třech týdnech mezi šestidenní válkou a zrušením východojeruzalémské samosprávy pověřen Izraelec Meron Benvenisti. Ten vzpomíná na Ruchiho al-Chatiba jako na člověka, který se bezprostředně po válce snažil obnovit městské služby a nastolit ve východních čtvrtích klid. Jednal s Izraelci o citlivých otázkách jako odvezdání zbraní v držení civilistů a vysídlení Arabů pobývajících od roku 1948 v zničených synagogách v Židovské čtvrti. Jeho pragmatické vyjednávání s Izraelci bylo pro některé Araby z Východního Jeruzaléma terčem kritiky. Poté, co byla východojeruzalémská samospráva rozpuštěna, se ovšem z al-Chatiba stal hlasitý odpůrce okupace.\n\nV březnu 1968 byl ve 3 hodiny ráno probuzen izraelskými policisty a předvolán k výslechu. Místo toho mu ale byl předán deportační výměr a byl odvezen k jordánské hranici, kde byl předán tamním úřadům. Nebylo mu umožněno si s sebou vzít nic a jeho rodina se o deportaci dozvěděla z rozhlasu. Manželka a dvě děti zůstaly v Jeruzalémě. Na podzim 1969 byla i manželka zatčena a odsouzena na tři měsíce. Po mnohých protestech byla propuštěna, získala i povolení k návštěvě svého manželka a k podstoupení lékařského zákroku v Bejrútu. Když se chtěla poté vrátit do Jeruzaléma, nebylo jí vydáno vstupní povolení. Po zlepšení vztahů mezi Izraelem a částí arabského světa se al-Chatib vrátil na Západní břeh Jordánu v květnu 1993. Zemřel 6. července 1994.\n"}
{"id": "691988", "url": "https://cs.wikipedia.org/wiki?curid=691988", "title": "Georg Holtzendorff", "text": "Georg Holtzendorff\n\nHrabě Georg Holtzendorff (někdy psáno také \"Holzendorff\") byl saský malíř, zaměřující se hlavně na krajiny, figuríny a andílky, který kvůli prusko-francouzské válce opustil Sasko a uprchl do Anglie.\n\nPracoval pro Royal Crown Derby Porcelain Company a kreslil skici zobrazující derbyshirskou krajinu, které pak byly aplikovány na porcelán.\n\nJeho hlavním dílem byla dekorace dezertního servisu \"Gladstone\" (anglicky: \"Gladstone Dessert Service\"), který roku 1883 Pracující muži z Derby darovali premiéru Williamu Ewartu Gladstonovi. Holtzendorffův akvarel, zobrazující derbskou ulici Becket Street a Derby Museum and Art Gallery v pozadí, je jediným dodnes zachovaným náčrtem použitým na Gladstoneův servis. Byl vytvořen asi roku 1882.\n"}
{"id": "691993", "url": "https://cs.wikipedia.org/wiki?curid=691993", "title": "Jan Pavlíček", "text": "Jan Pavlíček\n\nJan Pavlíček (* 10. října 1927 Praha) je český matematik a vysokoškolský pedagog.\n\nPo maturitě na Vyšší elektrotechnické průmyslové škole studoval matematiku na Přírodovědecké fakultě Univerzity Karlovy. Studium ukončil státní zkouškou v roce 1951. Pracoval na Vysoké škole speciálních nauk při ČVUT. Od roku 1950 pracoval na Přírodovědecké fakultě Univerzity Karlovy, v roce 1955 se stal odborným asistentem. V roce 1959 přešel na ČVUT, kde pracoval nejprve na fakultě ekonomicko-inženýrské, později na fakultě stavební.\n\n"}
{"id": "691995", "url": "https://cs.wikipedia.org/wiki?curid=691995", "title": "RCD Mallorca", "text": "RCD Mallorca\n\nReal Club Deportivo Mallorca je španělský fotbalový klub sídlící v přístavním městě Palma na ostrově Mallorca ve Španělsku. Klub hraje španělskou nejvyšší soutěž Primera Division. Byl založen v roce 1916 a své domácí zápasy hraje na Iberostar Stadium. V současnosti tým trénuje bývalý španělský fotbalista Vicente Moreno. Mallorca hraje s červenými dresy a černými trenýrkami. Mezi největší úspěchy Mallorcy se řadí vítězství ve španělském poháru Copa del Rey (2003), vítězství ve Španělském superpoháru (1998) či finálová účast v Poháru vítězů pohárů (1999). Mallorca strávila celkem 26 sezón v nejvyšší soutěži.\n\nNejstarší klub na Baleárských ostrovech byl založen roku 1916 španělským inženýrem Adolfem Vázquezem. Ten pojmenoval klub podle tehdejšího krále \"Junta Directiva del Alfonso XIII FBC\". První stadion pak dostal jméno \"Buenos Aires\". První zápas se odehrál na domácím hřišti klubu proti katalánskému velkoklubu FC Barcelona. Bylo to 25. března 1916 a klub prohrál 0-8. Z politických důvodů byl klub v roce 1931 přejmenován na \"Club Deportivo Mallorca\" a o osmnáct let později dostal jako důkaz královské přízně přízvisko Real.\n\nNejvětší úspěchy však zažil klub až v mnohem pozdější době, na přelomu tisíciletí. V té době se klub poměrně pravidelně umísťoval v horních patrech Primera División a nastupoval v Evropských soutěžích. Sezona 1998/99 pro něj byla tou dosud nejúspěšnější. Jako finalista předchozího ročníku Copa del Rey (prohra s FC Barcelona) nastoupil na počátku sezony proti stejnému soupeři, držícímu mistrovský double, i v Supercopa de España. Tam zvítězil v obou zápasech (celkové skóre 3-1) a stal se držitelem domácího Superpoháru. V superpoháru nastoupil ještě v roce 2003. Tentokrát ovšem jako vítěz Copa del Rey (ve finále porazil Recreativo de Huelva 3-0). Podruhé zvítězit se mu však nepodařilo. V cestě stál tentokrát Real Madrid, který otočil dvojzápas a celkovým skóre 4-2 zvítězil on.\n\nNejvětším úspěchem na Evropské scéně byla účast ve finále posledního ročníku Poháru vítězů pohárů. Po skvělé cestě soutěží, kdy v semifinále porazil i Chelsea FC, se mu stal osudným až finálový soupeř Lazio Řím z Itálie. Výsledek finále byl 2-1 a rozhodl ho v 81. minutě Pavel Nedvěd.\n\n       (2002–03)\n       (1998)\n\n\"Více informací naleznete na oficiální webové strénce klubu: www.rcdmallorca.es\"\n\"Aktuální k datu 19. února 2011\"\n\n\n"}
{"id": "691996", "url": "https://cs.wikipedia.org/wiki?curid=691996", "title": "Městský pivovar Tachov", "text": "Městský pivovar Tachov\n\nMěstský pivovar Tachov stával v Pivovarské ulici ve městě Tachov.\n\nPivovar vznikl v první polovině 16. století a jeho výstav už krátce po vzniku pivovaru patřil k největším v okolí. Vařilo se zde světlé a tmavé výčepní pivo. V roce 1863 byla postavena nová budova pivovaru. Největšího rozmachu se pivovar dočkal na přelomu 19. a 20. století; v roce 1910 dosahoval výstav 10 425 hl. Od 30. let 20. století však produkce klesala až byl v roce 1959 byl pivovar uzavřen. Následující rok byl pivovar přestavěn pro účely podniku Rybena (zpracování mořských ryb). V roce 2004 byla budova pivovaru zbořena.\n\n"}
{"id": "692003", "url": "https://cs.wikipedia.org/wiki?curid=692003", "title": "RAC Rallye 1995", "text": "RAC Rallye 1995\n\nRAC Rallye 1995 byla poslední soutěží Mistrovství světa v rallye 1995. Zvítězil zde Colin McRae na voze Subaru Impreza 555, který tak získal i titul mistra světa. Vozy Subaru obsadily první tři místa a tak Subaru World Rally Team zvítězil i mezi týmy. \n\nTým Subaru během soutěže dominoval a obsadil kompletní stupně vítězů před trojicí jezdců z týmu Ford M-Sport. \n\nPřestože soutěž nebyla vypsána pro kategorii W2L mistrovství světa, zúčastnil se jí i tým Škoda Motorsport, který chtěl získat vítězství ve své kategorii. S vozy Škoda Felicia Kit Car startovali Pavel Sibera a Stig Blomqvist. Blomqvist měl ve čtvrté zkoušce poruchu a vysadil mu jeden válec. I přes snahy závadu odstranit pokračoval s poruchou také v druhé etapě. Sibera jel bez problémů a držel se na absolutní 18. pozici. V 18. zkoušce bojoval o postup na sedmnácté místo, ale odešlo ložisko v rychlostní skříni a musel ze soutěže odstoupit. Ve třetí etapě byl již motor Blomqvistova vozu opraven a podařilo se mu vybojovat vítězství ve své třídě. Navíc skončil na 21. pozici absolutního pořadí.\n\n"}
{"id": "692006", "url": "https://cs.wikipedia.org/wiki?curid=692006", "title": "Seznam dílů seriálu Akta X", "text": "Seznam dílů seriálu Akta X\n\nToto je seznam dílů seriálu \"Akta X\". Americký televizní seriál \"Akta X\" byl poprvé vysílán 10. září 1993 a skončil po devíti řadách dne 19. května 2002. Byly natočeny i dva celovečerní filmy: \"Akta X\" (1998), dějově zasazený mezi 5. a 6. řadu a \"\" (2008), který je pokračováním celého seriálu. V roce 2016 se \"Akta X\" vrátila s šestidílnou minisérií a v roce 2018 ještě jednou s deseti novými díly.\n\nDatem české premiéry je míněno datum uvedení s českým dabingem v televizi. Některé (zejména tzv. mytologické epizody) 2.–8. série byly vydány na VHS dříve, než se objevily v televizi. Podobně část 8. série a především celou 9. sérii bylo možné zhlédnout v předstihu na DVD.\n\n<onlyinclude>\n\nDíly označené symbolem ‡ měly naplánovaný začátek vysílání okolo 23:30, konec dílu se tedy protáhl do následujícího dne.\n\nDíl označeny symbolem ± měl naplánovaný začátek vysílání v 23:55, je možné že nastalo zpoždění a začátek měl až po 0:00 následujícího dne.\n\nDíly označené symbolem † byly uveřejněny v TV programu uvedeného dne, ovšem naplánovaný začátek měly až v prvních hodinách následujícího dne.\n\nNázvy označené (DVD) pocházejí z krabičky DVD vydání. Názvy (TV) jsou přímo řečené po znělce v dílu, což se začalo dělat až od 5. řady.\nNázvy (alt) pochází z internetových seznamů sms.cz a serialzone.cz,\nsestavených nejspíš podle tiskových informací při repríze na TV Prima, použito pro 1.–4. řadu. Názvy bez rozlišení jsou shodné pro DVD i TV uvedení.\n\nSeriál má i speciální střihové epizody. První tři speciály byly v ČR vysílány v televizi s dabingem; na DVD vydání jsou jako bonus u 9. série, ale bez dabingu.\n\nSeriál vycházel na VHS ve speciálním vydání. Vybrané epizody, většinou vícedílné a většinou tzv. mytologické, byly pro uvedení na videokazetě přestříhány do souvislého filmu. V Česku byly dokonce k dispozici ve videopůjčovnách a v prodeji dříve, než se objevily v televizi. Byly proto také v předstihu nadabovány. Pro následné televizní vysílání se použil VHS dabing, ale s výjimkou dílů z páté, sedmé a osmé série, které byly nadabovány podruhé. Ve světě se Akta X dočkala i jiných výběrových edic - uvedena je pouze ta nejdelší, která vycházela i v Česku, která ale nebyla vydána v češtině celá, zřejmě kvůli upadajícímu zájmu.\n\n"}
{"id": "692007", "url": "https://cs.wikipedia.org/wiki?curid=692007", "title": "Pět prvků", "text": "Pět prvků\n\nUčení o pěti prvcích () či pěti elementech, přesněji pěti živlech, je jedním ze základů nejen tradiční čínské medicíny, ale i jiných tradičních čínských disciplín, jako je feng-šuej, hudba, astrologie, vojenská strategie a bojová umění. \n\nPěti prvky jsou:\n\nPět čínských živlů (prvků) působí ve dvou protichůdných směrech podle pravidla jin a jang, temna a světla, cyklu ničení a obrody. \nOba cykly regulují přírodu a jsou zdrojem její proměnlivosti.\n\nČíňané považovali počet, číslo pět za ideální. Odpovídalo jí 5 světových stran, 5 ročních období, 5 planet, patero obilí, 5 druhů živých bytostí (živočichů), 5 tělesných orgánů, 5 barev, 5 chutí, 5 zvuků hudby, 5 ctností, 5 rysů charakteru, pět knih konfuciánství a několik set dalších sad. Veškeré činnosti se musely konat v souladu s harmonií \"wu-sing\". Proto se např. oficiální oblečení měnilo v závislosti na ročních obdobích a provinilci byli popravovaní v době symbolické smrti podzimu.\n"}
{"id": "692008", "url": "https://cs.wikipedia.org/wiki?curid=692008", "title": "Jin-šan", "text": "Jin-šan\n\nJin-šan nebo Yin Shan ()\" je horské pásmo, které se táhne Vnitřním Mongolskem ze západu na východ, severně od Žluté řeky, v délce asi 1200 km.\n\nSkládá se na západě z pohoří Lang-šan (狼山, \"Lang Shan)\" a Wu-la-šan (乌拉山, \"Wula Shan),\" uprostřed leží Ta-čching-šan (大青山, \"Daqing Shan)\" a Chuej-tcheng-liang-šan (灰腾梁山, \"Huitengliang Shan),\" na jihu Liang-čcheng-šan (凉城山, \"Liangcheng Shan)\" a Chua-šan (桦山, \"Hua Shan)\" a na východě Ta-ma-čchün-šan (大马群山, \"Damaqun Shan).\" Na sever od něj leží Mongolská plošina s pouští Gobi, na jihu plošina Ordos s pouští Mu Us, ale v těsné blízkosti Žluté řeky je úzký pruh úrodné půdy zvaný rovina Che-tchao. Jin-šanem probíhá rozvodí mezi povodím Žluté řeky na jihu a bezodtokou oblastí na severu.\n\nV dobách čínských dynastií Čchin a Chan byla podél Jin-šanu vybudována část Velké čínské zdi.\n\n"}
{"id": "692010", "url": "https://cs.wikipedia.org/wiki?curid=692010", "title": "Maguilla", "text": "Maguilla\n\nMaguilla je španělská obec situovaná v provincii Badajoz (autonomní společenství Extremadura).\n\nObec je vzdálena 137 km od města Badajoz. Patří do okresu Campiña Sur a soudního okresu Llerena. Je obklopena obcemi Azuaga, Berlanga, Valencia de las Torres a Campillo de Llerena.\n\nV roce 1834 se obec stává součástí soudního okresu Llerena. V roce 1842 čítala obec 120 usedlostí a 410 obyvatel.\n"}
{"id": "692012", "url": "https://cs.wikipedia.org/wiki?curid=692012", "title": "Horský park Wilhelmshöhe", "text": "Horský park Wilhelmshöhe\n\nHorský park Wilhelmshöhe (\"Bergpark Wilhelmshöhe\") je park v Kasselu v Německu. Tento horský park je největší v Evropě a druhý největší na světě. Jeho výstavba začala v roce 1696 a trvala asi 150 let. Jeho rozloha je 2,4 km². Roste zde více než 600 druhů stromů a dalších rostlin z celého světa. Mezi oblíbené památky v areálu parku patří vodopády, fontány, skleníky plné tropické vegetace a také zámek Löwenburg.\n\nV roce 2013 byl Horský park Wilhelmshöhe zapsán na seznam Světového dědictví UNESCO.\n"}
{"id": "692021", "url": "https://cs.wikipedia.org/wiki?curid=692021", "title": "Kontraktační síť", "text": "Kontraktační síť\n\nKontraktační síť je multiagentní systém pro distribuované řešení problémů. Každý agent v síti může vystupovat v jedné ze dvou rolí – jako manažer úkolu či jako jeho řešitel. Vyjednávání mezi agenty se řídí zákonem nabídky a poptávky.\n\nPro umožnění řešení daného problému multiagentním systémem je nutné, aby tento systém byl schopen následujících činností:\n\nPřitom žádný agent nemá k dispozici kompletní data ani kontrolu nad celým procesem řešení problému. Úkolem kontraktační sítě je vyřešení druhého bodu, tedy rozdělení dílčích podproblémů mezi jednotlivé agenty.\nKaždému agentu v síti může být přidělen libovolný problém k řešení. Na základě analýzy přiděleného problému se agent může rozhodnout problém sám vyřešit nebo jeho řešení předat jinému agentu. K předání problému dál dochází typicky ve dvou situacích:\nDojde-li k jedné z těchto situací, agent se stane \"manažerem úkolu\" a rozešle všem nečinným agentům zprávu o zadání nového úkolu. Každý z nich vyhodnotí, zda oznámený úkol odpovídá jeho schopnostem, a případně odešle manažerovi nabídku na vyřešení problému, může se však i rozhodnout na nabídku nereagovat. Zadavatel z vrácených nabídek poté vybere tu nejvýhodnější a danému agentu přidělí úkol, čímž z něj udělá \"řešitele úkolu\".\nKomunikaci mezi agenty má na starosti \"Contract net protocol\" – jazyk a soubor pravidel vyvinutý speciálně pro řešení rozdělování a sledování úkolů a vyjednávání.\n\nTento prostředek vzájemné komunikace mezi agenty v kontraktační síti byl představen Reidem G. Smithem roku 1980. Na něm staví v dnešní době používaná verze navržená roku FIPA pocházející z roku 2002 . Jedná se o vysokoúrovňový protokol, který se zabývá sémantickou stránkou zpráv předávaných mezi agenty. Nestará se o samotné doručování zpráv, což je úlohou nízkoúrovňových protokolů. Protokol předem nespecifikuje, které agenty budou plnit manažerskou a které řešitelskou roli. Přiřazení rolí vyplývá z činnosti agentů. Jednotlivé agenty mohou v jeden okamžik vystupovat v jedné nebo obou z těchto rolí ve vazbě ke konkrétním úkolům. Například pokud jeden agent dostane přidělen určitý úkol, který se rozhodne dále rozdělit mezi jiné agenty, vystupuje zároveň v roli řešitele i manažera.\n\nKaždý manažerský agent má k dispozici seznam nečinných agentů. Všechny potenciální řešitele informuje zprávou o novém úkolu. Každý neaktivní agent má oproti tomu přístup k seznamu aktuálně nepřidělených úkolů. Proces vyjednávání má pak následující průběh:\nDíky těmto pravidlům a posloupnosti vyjednávání může vzniknout hierarchická struktura zadaných úkolů a odpovědností za jejich vyřešení.\n\nPro lepší pochopení celého procesu uveďme názornou ukázku fungování kontraktační sítě DSS, jejímž úkolem je tvorba mapy hustoty provozu v určité lokalitě. V této síti vystupují agenti s různými schopnostmi. První skupinou agentů jsou senzory. Ty dokáží shromažďovat data ze svého okolí, ale nemají dostatečný výpočetní výkon pro jejich další zpracování. Druhou skupinou jsou agenty, které nejsou vybaveny prostředky pro snímání dat z reálného světa, ale oplývají vysokým výpočetním výkonem. Z toho vyplývá, že všichni druzí jmenovaní se přirozeně stávají zadavateli úkolů pro senzory.\nVyhlášení úkolu probíhá formou zprávy zvané Task Announcement message. Její struktura je následující: TO: * (zpráva je zaslána všem volným agentům)FROM: 25 (identifikace odesílatele)TYPE: Task Announcement (typ zprávy je oznámení o novém úkolu)CONTRACT: 22-3-1 (kódové označení kontraktu)\n\nKaždý agent, který přijal oznámení o novém úkolu, mu na základě obdržené specifikace přiřadí hodnocení vyjadřující vhodnost tohoto úkolu pro plnění.\nNejdříve si ověří, zda splňuje zadané podmínky. Pokud ne, rovnou tento úkol odmítne. Pokud podmínky splňuje, zařadí jej na seznam seznam vhodných úkolů a určí jeho pořadí na základě daných kriterií. V tomto konkrétním případě je takovým kriteriem vzdálenost od zadavatele. Čím menší vzdálenost, tím vhodnější se úkol bude jevit v konkurenci ostatních obdržených specifikací, jelikož menší vzdálenost znamená nižší pravděpodobnost výskytu komunikačních problémů.\n\nNa nejvhodnější specifikaci agent odpoví konkrétní nabídkou. Tato nabídka může vypadat například následovně:\n\nTO: 25FROM: 42TYPE: BIDCONTRACT: 22-3-1\n\nPovšimněme si položky NODE ABSTRACTION. Ta obsahuje data o agentu vyžadovaná specifikací. Může ale obsahovat i žádost o další specifikace v případě, oznámení o úkolu není pro řešitele dostatečně specifické.\n\nJak zadavatel postupně dostává nabídky na vyhlášený úkol, řadí je dle stanovených kritérií od nejatraktivnějších po ty nejméně zajímavé. V této fázi má zadavatel dvě možnosti. Může čekat až do ukončení doby specifikované pro řešitele k zasílání nabídek, a pak vybrat tu nejvhodnější. Druhou možností je definovat parametry, při jejichž splnění je nabídka označena jako uspokojivá a okamžitě přijata. Druhá možnost urychlí proces vyjednávání, ale může způsobit, že nedojde k výběru optimální nabídky.\n\nAgentu, jehož nabídka byla vybrána jako vítězná, je následovně odeslána zpráva o přidělení úkolu. Její podoba je následující:\n\nTO: 42FROM: 24TYPE: AWARDCONTRACT: 22-3-1\n\nPo přidělení úkolu je mezi zadavatelem a řešitelem ustaven komunikační kanál sloužící k předávání zpráv týkajících se aktuálního stavu plnění úkolu. Existuje několik typů zpráv, jejichž pomocí spolu agenty komunikují.\n\nPrvním z nich je \"informační zpráva\", která slouží pro obecnou komunikaci ohledně řešené úlohy. Informační zprávy jsou nepovinné a jejich použití záleží na konkrétní implementaci modelu kontraktační sítě.\n\nDruhým typem zprávy je \"hlášení\" týkající se pokroku ve vykonání úkolu. Hlášení mohou být dvou typů:\n\nZa určitých okolnosti může dojít k tomu, že řešitel obdrží několik úkolů najednou, protože zvítězil ve více než jedné zadané poptávce. Tato situace může nastat ve chvíli, kdy potenciální řešitel vyhodnotí několik zadání jako stejně vhodná, na všechna odpoví a zároveň více než jedna z jím podaných nabídek zvítězí. V takovém případě řeší zadané úkoly v pořadí, ve kterém dorazily. Jiným řešením je předejití této situaci tak, že agent po přidělení prvního úkolu zasílá ostatním zadavatelům na jimi přidělované úkoly zamítavou reakci. Některých případech může být výhodnější první způsob řešení situace, v jiných druhý. To záleží na poměru časové náročnosti komunikace mezi agenty na jedné straně a náročnosti spočítání zadaných úkolů na straně druhé. V případě rozsáhlé sítě agentů může vyšší počet zpráv spojených s mechanismem odmítání úkolů způsobit zahlcení komunikační infrastruktury a ve výsledku vést ke zpomalení systému. Parametry komunikace je nutné zvážit při návrhu systému.\nK takové situaci může dojit v případě, kdy v systému nejsou žádné volné agenty, které by mohly podávat nabídky na řešení úkolů, vyhodnotí vyhlášený úkol jako nezajímavý nebo když neexistuje žádný potenciální řešitel, který by vyhovoval kriteriím stanoveným v zadání úkolu.\n\nV prvních dvou případech lze situaci řešit opakováním vyhlášením úkolu, dokud se nenajde volný agent, který se k řešení přihlásí. Ve třetím případě by však opakované zveřejnění úkolu k ničemu nevedlo. Proto existuje mechanismus zvaný Immediate response, který zabezpečuje, že zadavatel dostane odpověď i v případě, že není nikdo, kdo by úkol řešil. Díky tomuto mechanismu se zadavatel dozví důvod, proč se nepodařilo nalézt vhodného řešitele. Podobně jako v předchozím případě znamená tato dodatečná komunikace zvýšení režie a potenciální zpomalení systému při velkém počtu agentů.\n\nV případě, kdy zadavatel například z minulého plnění stejného typu úkolu ví, který řešitel je pro něj nejvhodnější, může díky této funkci oslovit pouze jeho nebo mu úkol přidělit rovnou bez vyjednávání o podmínkách. To přináší výhodu v podobě nižšího zatížení komunikačního kanálu a zrychlení procesu díky absenci termínu ukončení posílání nabídek.\n\nV případě, kdy jsou všechny agenty zaneprázdněny řešením přidělených úkolů, pozbývá zveřejňování nových úkolů smyslu, protože představuje pouze další zbytečnou zátěž komunikační infrastruktury. Proto existuje typ zprávy zvaný node available. Tuto zprávu zašle řešitelský agent v momentě, kdy nemá zadán žádný úkol a je nevyužitý. Tato zpráva obsahuje obsahuje detaily o jeho schopnostech a může být rozeslána všem zadavatelským agentům. Zadavatelské agenty porovnají možnosti volného řešitele s požadavky v seznamu nezadaných úkolů a v případě, že se tyto se schopnostmi řešitelského agentu potkávají, mohou jej zadavatelé přímo oslovit.\n"}
{"id": "692026", "url": "https://cs.wikipedia.org/wiki?curid=692026", "title": "Ležatá osmička", "text": "Ležatá osmička\n\nLežatá osmička je název hudebního alba české skupiny Tata Bojs, které vyšlo 6. června 2011. Na desce s kapelou spolupracovali Clarinet Factory (skladba Písmenková) a Vladimir 518 (Světová).\n\n\n"}
{"id": "692028", "url": "https://cs.wikipedia.org/wiki?curid=692028", "title": "Rallye Nový Zéland 2000", "text": "Rallye Nový Zéland 2000\n\nRallye Nový Zéland 2000 byla osmou soutěží Mistrovství světa v rallye 2000. Vítězem se stal Marcus Grönholm na voze Peugeot 206 WRC. \n\nSlavnostní start proběhl v Aucklandu. Následující první etapa měla 8 rychlostních zkoušek. Tři z nich vyhrál Francois Delecour s Peugeotem. Grönholm při skoku poškodil podvozek a pohyboval se na průběžné třetí pozici. Mezi Peugeoty se držel Petter Solberg s vozem Ford Focus RS WRC. Zbylí jezdci týmu Ford M-Sport měli technické problémy. Colin McRae měl prasklý držák turbodmychadla a Carlos Sainz měl problémy s nastavením podvozku. Na osmém místě byl Richard Burns s vozem Subaru Impreza WRC, který startoval jako první a čistil tak trať. Technické problémy provázely i tým Mitsubishi Ralliart. Tommi Mäkinen měl problémy s diferenciálem a Freddy Loix s brzdami. Oba vozy Hyundai Accent WRC měly problémy s turbodmychadly. Vůz Alistera Mcrae se ale podařilo opravit a on začal zajíždět dobré časy. Toni Gardemeister s vozem Seat Cordoba WRC měl nejprve defekt a poté havaroval a odstoupil. Jeho týmový kolega Didier Auriol měl problémy s turbodmychadlem. \n\nV druhé etapě měl Delecour problémy s převodovkou a následně odstoupil ze soutěže. Do vedení se posunul Grönholm, ale třetí Burns vyhrál 4 úseky a přibližoval se vedoucí pozici. Když začalo pršet, udělal Burns jezdeckou chybu a na druhé místo se posunul Colin McRae. Tým Ford úmyslně spozdil Solberga v příjezdu do časové kontroly, aby Grönholm startoval jako první, ale tento taktický manévr nevyšl. Grönholm naopak vyhrál několik testů a upevnil svůj náskok před Burnsem. Solberg a Sainz měly stále technické potíže. Auriol havaroval a tým Seat Sport tak ze soutěže odstoupil. Technické potíže trápily i Mäkinena a Loixe tým ze soutěže stáhl. První desítku uzavírali jezdci Hyundaie v pořadí Kenneth Eriksson a Alister McRae. \n\nPrvní test třetí etapy vyhrál Alister McRae. Hned v dalším ale musel ze soutěže odstoupit. Jeho bratr udělal jezdeckou chybu a začal mít problémy s řazením. Ve stejné zkoušce pak odstoupili pro únik oleje z posilovače oba vozy Subaru. V prvním testu odstoupil i Mäkinen. Grönholm první pozici udržel před trojicí vozu Ford v pořadí McRae, Sainz a Solberg. Na pátém místě skončil Eriksson a získal pro Hyundai World Rally Team nejlepší výsledek dosavadní historie. \n\n"}
{"id": "692037", "url": "https://cs.wikipedia.org/wiki?curid=692037", "title": "Legie (Červený trpaslík)", "text": "Legie (Červený trpaslík)\n\nLegie (anglicky \"Legion\") je druhá epizoda šesté série (a celkově třicátá druhá) britského sci-fi sitcomu \"Červený trpaslík\". Poprvé byla odvysílána 14. října 1993.\n\nPosádka Kosmiku stále pátrá po své kosmické lodi Jupiterské důlní společnosti Červený trpaslík. Když Kosmika zachytí vlečný paprsek zdánlivě mrtvé a opuštěné výzkumné stanice, zjistí, že zde přežívá zvláštní bytost, která si nechá říkat Legie. Legie má velký zájem, aby přátelé zůstali jejími hosty - až do konce svých životů.\n\nKosmik pokračuje ve sledování kondenzační stopy Červeného trpaslíka. Kocour něco ucítí. Kryton na přístrojích nic nevidí, ale nakonec se přesto ukáže něco podobného infrastřele. Je to naváděcí systém vesmírné stanice, Kosmik je jím polapen a přistane v hangáru kosmického komplexu. Kryton nezaregistruje žádné známky života, navíc z počítačového systému stanice zjistí, že zde kdysi pobývali největší géniové 23. století: Heideger, Davro, Holder, Quyale a nad čímsi tajemným bádali. Muselo to být něco výjimečného. Arnold Rimmer proto navrhne stanici vyrabovat. Jeho návrh je přijat. Posádka se vyzbrojí a vydá se na průzkum.\n\nStanice je čistá a bělostná. Kocour zaznamená něco mimo své čichové spektrum, krátce poté Kryton zjišťuje známky života. Setkají se se zvláštním tvorem v zelené kombinéze a s podivnou maskou na obličeji, jenž je kombinací robota a živé tkáně. Cizinec převede Rimmerovu projekční jednotku z měkkého světla na tvrdé a vyoperuje Listerovi jeho zanícený apendix. Na otázku, jak se jmenuje, jim odpoví, ať jej nazývají Legie.\n\nPoté pozve své hosty na malé občerstvení. Místnost je plná hodnotných uměleckých děl. Kryton se Legiona zeptá, zda je vytvořil sám. Ten přisvědčí. Zatímco se Legie vzdálí, aby připravil jídlo, navrhne Rimmer ostatním, aby cizince přizvali za člena posádky. Lister oponuje, že takový génius by s nimi nikdy neletěl. Rimmer je však přesvědčí, že stačí vzbudit dobrý dojem, dostat cizince na loď a potom už bude pozdě na to, aby si to Legie rozmyslel.\n\nKdyž se Legie vrátí s tradičním mimosiánským banketem ze 24. století, začne se Rimmer předvádět: mluví s francouzským přízvukem a obdivuje se vypínači ve zdi, jejž omylem považuje za jedno z uměleckých děl Legie.\nPoté zasednou ke stolu, Rimmer, jehož tělo je nyní tvořeno tvrdým světlem, může jíst a mimosiánská kuchyně je vhodná i pro roboty, pročež k hostině zasedne i Kryton. Ten jako jediný z posádky Červeného trpaslíka zná mimosiánské stolovací zvyklosti. Rimmer s Listerem a Kocourem však dělají, že jsou také na úrovni. Což se jim nedaří, neboť neumějí zacházet s mimosiánskými hůlkami z antihmoty. Všichni se dokonale ztrapní, přesto se však nakonec Rimmer odhodlá promluvit na rovinu a nabídne cizinci členství v jejich týmu. Ten nabídku odmítne. Kryton řekne, že se tedy musí rozloučit, neboť je čeká dlouhá cesta. Legie s tím však nesouhlasí a prohlásí je za své hosty od této chvíle až do konce života. Poté je odvede do „cel“, jsou to pokoje vybavené podle gusta příslušného vězně. Legie se o své „hosty“ vzorně stará a dbá o to, aby bylo splněno každé jejich přání.\n\nPřestože je lákavé zůstat a žít jako bohové, je to stále život v zajetí, proto se posádka rozhodne uniknout. Krytonovi dojde, že se Legie patrně živí jejich emocemi, proto se tolik snaží o to, aby byli šťastni. Lister se pokusí omráčit Legiona jednou z jeho soch, přitom Legionovi spadne maska, pod níž se skrývá nestvůrný obličej tvořený rysy Listera, Rimmera, Kocoura i Krytona. Vyjde najevo, že je Legie tvořen osobnostmi všech čtyř členů posádky, což vysvětluje jeho jméno.\nKryton se proto rozhodne uvést Listera a Kocoura do bezvědomí, pokusí se o to i u Arnieho, avšak jeho tělo z tvrdého světla je příliš odolné (Rimmer pak vypne své holosrdíčko, čímž dosáhne požadovaného efektu). Legie nijak nezasáhne, ačkoli je těmito úkony ohrožena jeho další existence.\n\nKdyž jsou všichni kromě Krytona v bezvědomí, změní se Legie v jeho dvojníka. Ten teď nemůže nijak zaútočit, protože je tvořen pouze Krytonovou osobností, která není schopna zloby. Navíc sdílí jeden z jeho základních principů: lidský život má přednost před životem androida, je tak nucen umožnit posádce Červeného trpaslíka návrat na loď.\n\nKryton odnese Listera a jeho dvojník-Legie Kocoura. Legie se svěřuje, že se mu částečně ulevilo, že již nemusí sdílet s Rimmerem, Listerem a Kocourem jejich pokřivenou psychiku a že je smířen se svým odchodem do nebytí. Kryton se jej zeptá, zda v dobách, kdy byl tvořen kombinací myslí nejlepších fyziků 23. století nevymyslel něco, co by jim pomohlo dohonit Červeného trpaslíka. Legie vskutku poskytne hvězdný pohon, posádka jej napojí na motory Kosmika, avšak vynález generuje až příliš mnoho energie, začne se vznášet, utrhne se, prorazí plášť Kosmika a zmizí v kosmu.\n\nPracovní název epizody zněl „Call Me Legion“, později byl zkrácen na „Legion“. Dojde zde k přeměně Arnolda Rimmmera, jeho hologram je od tohoto dílu projektován tvrdým světlem, díky čemuž získá hmat i chuť. Pro autory se stalo nepohodlným, že se postava Rimmera nemohla ničeho dotýkat.\n\nPostavu Legie hraje Nigel Williams. Jeho kostým byl tak těsný, že byl do něj herec doslova všit. Když se Williams vtěsnal do obleku, musel v něm zůstat, dokud se scéna nedotočila.\n\nLegie sdělí Rimmerovi, že jeho nová světelná včelka (neboli holosrdce) na tvrdé světlo je téměř nezničitelná. Slovo téměř nabyde na významu ve 2. epizodě 7. série „Nachystejte květináče“, kde Eso Rimmer prozradí, že jeho světelná včelka na tvrdé světlo dostala zásah a on pomalu umírá.\n\n"}
{"id": "692044", "url": "https://cs.wikipedia.org/wiki?curid=692044", "title": "Pán prstenů (karetní hra)", "text": "Pán prstenů (karetní hra)\n\nKaretní hra Pán Prstenů (\"anglicky: the Lord of the Rings Trading Card Game nebo zkráceně: LOTR TCG\") je sběratelská karetní hra, kterou vytvořila a vydávala mezi roky 2001 - 2010 společnost Decipher, Inc.. Hra je založena na \"filmové trilogii \"Pán Prstenů\" od Petera Jacksona\" a na trilogii J.R.R. Tolkiena. \n\nKromě karet byla až do roku 2010 k dispozici i online verze této hry.\n\nV roce 2002 získala hra ocenění Origins Awards v kategoriích: \"Nejlépe prodávaná sběratelská karetní hra v roce 2001\" a \"Nejlepší grafická prezentace karetní hry v roce 2001\".\n\nHra je určena pro dva a více hráčů, z nichž každý má vlastní balíček karet. Každý balíček se skládá z \"Shadow\" karet a \"Free Peoples\" karet, přičemž počet Shadow karet musí být stejný jako počet Free Peoples karet. V každém balíčku musí být \"Prsten\" a tzv. Ringbearer - charakter, který prsten nese. Ke hře jsou dále potřeba tzv. \"Sites\" (slang. \"\"sajta\" česky strana\") - 9 speciálních karet, které představují cestu ve Středozemi, na které se bude karetní hra odehrávat. Dále jsou třeba nějaké žetony, kterými může být cokoliv (nejčastěji se používají kamínky a nebo skleněné tabletky) \n\nCílem hry je dojít od první sajty až na devátou sajtu, aniž by při tom umřel nebo byl zkorumpován Ringbearer. Hra je unikátní v tom, že v jednom kole hraje první hráč tzv. \"Dobrou fázi\", kdy musí využít \"Free Peoples\" karty, zatímco druhý hráč hraje v téže kole tzv. \"Zlou fázi\" kde využívá \"Shadow\" karty. Účelem \"Free Peoples\" karet je pomoci svému Ringbearerovi, naopak \"Shadow\" karty mají za úkol zbrzdit postup nepřítele, popř. zabít jeho Ringbearera. Po dokončení kola se pozice obrací a hráč, který hrál dobrou fázi teď bude hrát zlou fázi a druhý hráč naopak. Standardní počet karet na ruce je 8.\n\nZákladním mechanismem hry je tzv. Twilight Pool. Každá karta má určitou vyvolávací cenu, která musí být zaplacena, aby mohla daná karta vstoupit do hry. Hráč, který hraje dobrou fázi, musí za každou kartu, kterou vyložil, vložit do \"Twilight Pool\" přesný počet žetonů, odpovídající ceně vyložené karty. Naopak hráč, který v tomto kole hraje zlou fázi, musí za každou kartu, kterou bude vykládat, z \"Twiligh Pool\" přesný počet žetonů, odpovídající ceně vyložené karty, odebrat. Z toho plyne, že čím více karet (popř. čím dražší karty) vyloží hráč hrající dobrou fázi, tím více karet může vyložit nepřítel a tím více prvního hráče ohrozit. Použité karty se odkládají na tzv. \"\"Discard Pile\"\", zabití hrdinové na tzv. \"\"Dead Pile\"\".\n\n\nKaždé kolo se skládá ze 7 fází, které mají pořadí:\n\nMezi tyto výrazy patří: Ranger, Fellowship, Ringbound, Unbound, Knight, Valiant, Twillight aj.\n\nVe hře Pán Prstenů je velké množství ras a kultur, pro které je vždy něco typické.\n\nRasy Free Peoples:\n\nRasy Shadow (před edicí Shadows)\n\nRasy Shadow (po edici Shadow)\n\nJelikož vyšlo během let 2001-2007 velké množství karet, lze vybírat a poskládat velké množství rozdílných balíčků. Neplatí, že jeden balíček je nejlepší a druhý nejhorší, jelikož se vždycky najde další balíček, který je proti některému dobrý a proti některému nefunkční. Většinou platí, že balíčky se skládají z jedné, dvou nebo občas i tří ras, a to proto, že karty jedné rasy mají podobné vlastnosti a navzájem se doplňují. Co se týče herní strategie, nejčastěji se uplatňují tyto:\n\nFree Peoples \n\nShadow\n\n\n"}
{"id": "692048", "url": "https://cs.wikipedia.org/wiki?curid=692048", "title": "Střední průmyslová škola textilní Ústí nad Orlicí", "text": "Střední průmyslová škola textilní Ústí nad Orlicí\n\nStřední průmyslová škola textilní Ústí nad Orlicí (předchůdce Střední školy uměleckoprůmyslové Ústí nad Orlicí) byla střední odborná škola se sídlem v Ústí nad Orlicí, která vychovávala odborníky pro potřeby československého textilního průmyslu.\n\nS rozvojem textilního průmyslu v regionu koncem 19. století nastala potřeba zřízení školy, která by vychovávala textilní odborníky. Proto městská rada města Ústí nad Orlicí podala v roce 1884 žádost o zřízení takovéto školy. Škola byla založena roku 1892 výnosem ministerstva školství a kultu Rakousko-Uherska a v tomto roce došlo k otevření první třídy dvouletého studijního oboru tkalcovství v prostorách tehdejší textilní fabriky „Na bělidle“ (později úpravna podniku Perla). První absolventi tak z této školy vyšli v roce 1894.\n\nOd roku 1954 nesla škola název \"Průmyslová škola textilní\" a po přechodu k čtyřletému studiu, potvrzenému školským zákonem z 15. prosince 1960, změnila škola od 1. září 1961 název na \"Střední průmyslová škola textilní v Ústí nad Orlicí\", který byl používán až do 31. prosince 1993. K 1. lednu 1994 byl z rozhodnutí Ministerstva školství, mládeže a tělovýchovy ČR název změněn na \"Střední průmyslová škola textilní a Střední odborné učiliště (Integrovaná střední škola)\". Současný název \"Střední škola uměleckoprůmyslová Ústí nad Orlicí\" odkazuje na skutečnost, že na škole vyučují různé umělecké obory.\n\nBudova školy stojí na ulici Zahradní v centru města, dnes v ní sídlí nástupnická Střední škola uměleckoprůmyslová Ústí nad Orlicí.\n\n\n\n"}
{"id": "692051", "url": "https://cs.wikipedia.org/wiki?curid=692051", "title": "Božena Weleková", "text": "Božena Weleková\n\nBožena Weleková (8. února 1910, Smíchov, Rakousko-Uhersko – 10. prosince 1979, Praha, Československo) byla česká loutkoherečka a herečka. Od roku 1945 byla druhou interpretkou Máničky, po Anně Kreuzmannové. V divadle Spejbla a Hurvínka zůstala až do svého odchodu do důchodu, v roce 1968.\n\nNarodila se jako \"Božena Antonie Vokounová\" v rodině kominického mistra Ladislava Vokouna na Smíchově čp.285 . Vyučila se zlatnicí. Od hereckých začátků v ochotnickém kroužku \"Vojan\" v Radotíně vedla její cesta přes různé divadelní společnosti až do Městského divadla v Jablonci nad Nisou. Měla velký hlasový rozsah, 4 oktávy a díky tomu se uplatnila velmi dobře i v operetě. Při slavnostním zahájení v osvobozeném Jablonci hraje v Našich furiantech Ladislava Stroupežnického paní Dubskou, jako host. Na začátku sezóny roku 1945 přichází do divadla Spejbla a Hurvínka k prof. Josefu Skupovi a stává se na více než dvacet let interpretkou Máničky. Po rozvodu s Janem Vavříkem-Rýzem nechala všechna svá jména, začínající písmenem V, sjednotit do uměleckého jména Weleková. Těžko se smiřovala se stářím. Vystupovala ještě nějaký čas se souborem \"Staropražská pětka\". Zemřela po dlouhé nemoci v domově důchodců v Praze-Kobylisích. Z prvního manželství měla dvě děti, Janu Velkovou a Ivana Velka. Z druhého manželství, s Janem Vavříkem-Rýzem, dceru Helenu.\n\n\n\n"}
{"id": "692052", "url": "https://cs.wikipedia.org/wiki?curid=692052", "title": "Střední průmyslová škola textilní", "text": "Střední průmyslová škola textilní\n\nStřední průmyslová škola textilní může být:\n\n"}
{"id": "692061", "url": "https://cs.wikipedia.org/wiki?curid=692061", "title": "Qanto Cup", "text": "Qanto Cup\n\nQanto Cup je již tradiční turnaj v malé kopané, který se pořádá od roku 1999 každé léto v oblasti východočeských měst Svitavy, Moravská Třebová, Městečko Trnávka a Třebařov.\n\nPořadatelem turnaje je Občanské sdružení Hřebečská akademie v čele s p.Martinem Vodičkou.\n\nKaždý tým nastupuje se čtyřmi hráči v poli a brankářem. Hrací doba je v sobotních kláních stanovena na 2 x 12 minut, v nedělních na 2 x 10 minut, finále pak na 2 x 15 minut.\n\nPro aktuální ročník turnaje jsou odměny rozděleny následovně:\n\nMuži:\n\n\nŽeny:\n\n\nPrvní ročník tohoto turnaje se pořádal v roce 1999. Účastnilo se jej 12 mužstev a prvním vítězem se stal tým DJ Renda & All Stars.\n\nVzhledem k úspěchu prvního ročníku se pořadatelé rozhodli pořádat turnaj i dalším rokem a druhého ročníku se již účastnilo rekordních 32 mužstev. Vítězem se stal tým FC Žlibka Jevíčko.\n\nO rok později se přihlásilo o 10 mužstev více, než v minulém ročníku a tak organizátoři zaznamenali další pokořený rekord. Vítězem se stal tým SK Goll Náchod.\n\nVe čtvrtém ročníku již na Qanto Cup dorazilo 55 mužstev a také premiérově dojeli účastníci ze zahraničí, konkrétně ze Slovenska. Podruhé zvítězil tým FC Žlibka Jevíčko.\n\nOpět 55 účastníků dojelo na pátý ročník turnaje, kde se ze Slovenska účastnilo již pět mužstev. Vítězem turnaje se stal tým Slavíci Mladá Boleslav, který je českým mistrem ve futsalu za rok 2000, a za který nastoupil i bývalý obránce prvoligových Bohemians Praha Jaroslav Kamenický. Byl to první ročník, který začal lákat nejen amatérské fotbalové nadšence, ale i známá fotbalová jména minulosti i současnosti.\n\nV roce 2005 se tohoto turnaje účastnilo rekordních 76 týmů a tento turnaj začal být turnajem mezinárodních rozměrů. Opět se jej účastnilo několik jmen z předních týmů českého fotbalu i futsalu, ke kterým patřili hráči Viktorie Žižkov Michal Houžvička a Martin Brána nebo futsalový Mistr ČR Jaroslav Dittrich. Vítězem turnaje se stal tým SK Olympik Mělník.\n\n\nV roce 2006 byl opět pokořen rekord v počtu účastníků, když se k fotbalovému zápolení sjelo 80 mužstev. Vítězem se tentokrát stal tým FC Literpool Frenštát pod Radhoštěm.\n\n\nDevátý ročník poprvé překročil hranici sta účastníků, když se jich celkem přihlásilo 125. Celkem padlo 1513 branek ve 377 zápasech. Turnaj ve větší míře podporovali také sponzoři, kteří přivezli různé zábavné atrakce, ke kterým patřil vodní fotbal, nafukovací hrady apod. Vítězem tohoto ročníku se stal tým Jiřina Prostějov.\n\n\nZa podpory města Svitavy se uskutečnil již 10. ročník tohoto turnaje a poprvé byl také odehrán turnaj žen. Kromě Svitav se turnaj konal také v obcích Vendolí a Radiměř. Na tomto turnaji padlo několik oficiálních celorepublikových rekordů. Poprvé v historii se dvoudenního turnaje účastnilo 156 mužstev, poprvé padlo 1838 branek, poprvé se odehrálo přes 500 zápasů a poprvé bylo dosaženo celkového počtu 1509 hrajících hráčů. Sobotní večerní program také v premiéře doprovázela živá hudba a diskotéka. Program byl také opět obohacen atrakcemi, které přivezly sponzoři zvučných jmen, jako Gambrinus, Hanácká Kyselka či Red Bull.\n\nPoprvé byl také k turnaji zaznamenán větší ohlas médií. O výsledcích turnaje informovala periodika jako Televize Pardubice, Mladá fronta Dnes, Svitavský deník apod. Poděkování k vedení turnaje zaslal i generální sekretář ČMFS Rudolf Řepka.\n\nVítězem první ročníku ženského turnaje se stal tým AC Květinky s.r.o. Chrudim, které ve finále porazily juniorský výběr DFC Slavia Hradec Králové.\n\n\nVítězem jubilejního desátého ročníku mužské kategorie se stal tým Tango Brno \"A\".\n\n\nDalší rekordy padaly i v 11.ročníku. Přihlásilo se celkem 164 týmů, za kterých nastoupilo celkem 1537 hráčů. Záštitu nad turnajem převzali předseda Českého olympijského výboru Milan Jirásek a hejtman Pardubického kraje Radko Martínek. Turnaj se kromě tradičních měst odehrával také v Mladějově. Poprvé se tohoto turnaje účastnil také tým z daleké Belgie. Ženského turnaje se účastnila také nejlepší česká fotbalistka a útočnice SK Slavia Praha Petra Divišová, která nastoupila za vítězný tým Chemcomex Praha. Ženského turnaje se také prvně účastnil tým, jehož mužské A družstvo má zastoupení v nejvyšší fotbalové soutěži - konkrétně FC Hradec Králové. V doprovodném programu pak zazpíval např. i vítěz soutěže X-Factor Jiří Zonyga.\n\nPoprvé byl záznam z tohoto turnaje odvysílán Českou televizí.\n\nVítězem druhého ročníku ženského turnaje se stal tým Chemcomex Praha.\n\n\nVítězem 11. ročníku mužského turnaje se stal tým Jiřina Prostějov.\n\n\nZa podpory měst Svitavy, Třebařov, Městečko Trnávka, Moravská Třebová, také za podpory Českomoravského fotbalového svazu a Slovenského futbalového zväzu a opět pod záštitou předsedy ČOV Milana Jiráska a hejtmana Pardubického kraje Radka Martínka se uskutečnil 12.ročník, který přilákal 157 týmů.\n\nŽenského turnaje se kromě Chemcomexu Praha a FC Hradec Králové účastnily také například týmy FK Mladá Boleslav či ŠK Slovan Bratislava. Svou účastí opět pozdvihla prestiž turnaje nejlepší česká fotbalistka Petra Divišová.\n\nMezi muži se předvedly některé hvězdy futsalu či fotbalu, ke kterým patří futsalový Mistr ČR Michal Belej a také útočník italského Udinese Calcio Matěj Vydra. Poprvé na Qanto Cup také přijel účastník z Polska.\n\nZ turnaje byl opět pořízen záznam pro Českou televizi.\n\nK turnaji bylo zvoleno tzv. Čestné představenstvo, do kterého zasedli mimo výše uvedených také například předseda ČMFS Ivan Hašek, předseda školského výboru Parlamentu ČR Walter Bartoš, předseda Českého svazu tělesné výchovy Pavel Kořan, předseda Slovenského olympijského výboru František Chmelár, členové Poslanecké sněmovny Květa Končická a Jaroslav Martinů či předseda Slovenského futbalového zvazu František Laurinec.\n\nPoprvé byl vítěz turnaje oficiálně vyhlášen jako Mezinárodní mistr Čech, Moravy a Slovenska v malé kopané.\n\nTřetí ročník ženského turnaje vyhrál \"B\" tým FC Hradec Králové.\n\n\nMužskou část turnaje vyhráli Gamblers Most.\n\n\nDo 13. ročníku byly uzavřeny přihlášky k 10. červnu 2011. Padnout by měl rekord v počtu účastníků, kterých by dle pořadatele mělo být téměř 180. Turnaj proběhne ve Svitavách a Moravské Třebové 25. a 26. června.\n\nTurnaj bude zahájen přátelským utkáním na stadionu ve Svitavách mezi prvoligovými celky AS Trenčín a FC Hradec Králové. Poprvé by se měl turnaj rozšířit o turnaje veteránů a starších žáků.\n\n"}
{"id": "692062", "url": "https://cs.wikipedia.org/wiki?curid=692062", "title": "Grand Prix Austrálie 2011", "text": "Grand Prix Austrálie 2011\n\nGrand Prix Austrálie 2011 (LXXV Qantas Australian Grand Prix), 1. závod 62. ročníku mistrovství světa jezdců Formule 1 a 53. ročníku poháru konstruktérů, historicky již 841. grand prix, se již tradičně odehráal na okruhu v Melbourne.\n\n"}
{"id": "692063", "url": "https://cs.wikipedia.org/wiki?curid=692063", "title": "Krajská nemocnice Středočeského kraje", "text": "Krajská nemocnice Středočeského kraje\n\nKrajská nemocnice Středočeského kraje je příspěvková organizace zřízená Středočeským krajem za účelem poskytování ambulantní a lůžkové diagnostické, léčebné a preventivní péče. Byla založena 1. července 2009, jako hlavní činnost je určeno poskytování léčebně preventivní péče, doplňkovou činností různé služby spadající do oblasti živnostenského podnikání. Byla zřízena v souvislosti s odmítnutím ministerstva zdravotnictví zaregistrovat veřejné neziskové ústavní zdravotnické zařízení. Aktuálně již neprovozuje žádnou činnost.\n\nKrajská nemocnice Středočeského kraje nikdy přímo neposkytovala zdravotnickou péči. Uzavřela ovládací smlouvy a smlouvy o poradenské činnosti s pěti akciovými společnostmi ve 100% vlastnictví Středočeského kraje, které na území kraje provozují nemocnice.\n\nKrajská nemocnice Středočeského kraje opakovaně čelila rozhodnutím Úřadu pro ochranu hospodářské soutěže v souvislosti se zakázkou na vybudování jednotné komunikační infrastruktury. Je také kritizována představiteli Občanské demokratické strany, která je ve středočeském zastupitelstvu v opozici.\n\nNa konci srpna 2011 oznámil hejtman Středočeského kraje David Rath, že Krajská nemocnice Středočeského kraje již neprovozuje žádnou činnost. Rejstříkový soud ji údajně odmítl zapsat do obchodního rejstříku (nebylo zveřejněno, z jakého důvodu) a ani odvolací soud toto rozhodnutí nezvrátil. Úloha této organizace přešla na Oblastní nemocnici Kladno.\n\n"}
{"id": "692067", "url": "https://cs.wikipedia.org/wiki?curid=692067", "title": "Parallel Virtual Machine", "text": "Parallel Virtual Machine\n\nParallel Virtual Machine je rozhraní pro paralelní programy. Není závislé na implementaci a je tak funkční i mezi počítači s rozdílnými operačními systémy. Jedná se o komunikační vrstvu využívající zejména TCP protokol za účelem spojení výkonu procesorů více počítačů k vytvoření virtuálního superpočítače. \n\nPro komunikaci po síti používá systém zasílání zpráv metodou broadcastu - zasílání zpráv celé skupině, nebo metodou multicastu - zasílání zpráv pouze vybrané skupině účastníků komunikace.\n\nNásledovníkem tohoto rozhraní je MPI.\n"}
{"id": "692068", "url": "https://cs.wikipedia.org/wiki?curid=692068", "title": "John Webster", "text": "John Webster\n\nJohn Webster (asi 1580, Londýn – po 1625, asi tamtéž) byl anglický dramatik pozdní renesance (období tzv. alžbětinského divadla), proslulý zejména svou tragédií \"Vévodkyně z Amalfi\" (1613, Duchess of Malfi).\n\nO jeho životě toho není příliš mnoho známo. Ví se, že byl synem londýnského výrobce kočárů, že pravděpodobně vystudoval práva na Middle Temple v Londýně a že se oženil již v sedmnácti letech. Po roce 1602 začal spolupracovat se skupinou dramatiků (např. Thomas Dekker, Thomas Middleton a další) na různých divadelních hrách (historické hry a komedie), z nichž většina nebyla nikdy vydána tiskem. První jeho samostatnou hrou je Bílá ďáblice (The White Devil) z roku 1612. Své vrcholné dílo, tragédii \"Vévodkyně z Amalfi\" (Duchess of Malfi) vytvořil roku 1613. V umělecké práci pokračoval ještě v polovině dvacátých let.\n\nDatum jeho smrti není známo. Mohl zemřít kdykoliv po roce 1625. Jisté je, že Thomas Heywood ve své didaktické básni \"Hierarchie of the Blessed Angels\" (Hierarchie blahoslavených andělů) z listopadu 1634 již o něm hovoří jako o mrtvém.\n\n\n\n"}
{"id": "692069", "url": "https://cs.wikipedia.org/wiki?curid=692069", "title": "Grand Prix Malajsie 2011", "text": "Grand Prix Malajsie 2011\n\nGrand Prix Malajsie 2011 (XIII Petronas Malaysian Grand Prix), 2. závod 62. ročníku mistrovství světa jezdců Formule 1 a 53. ročníku poháru konstruktérů, historicky již 842. Grand Prix se již tradičně jel na okruhu Sepang.\n\n"}
{"id": "692072", "url": "https://cs.wikipedia.org/wiki?curid=692072", "title": "Grand Prix Číny 2011", "text": "Grand Prix Číny 2011\n\nGrand Prix Číny 2011 (VIII Sinopec Chinese Grand Prix), 3. závod 62. ročníku mistrovství světa jezdců Formule 1 a 53. ročníku poháru konstruktérů, historicky již 843. grand prix, se již tradičně odehrála na okruhu v Šanghaji.\n\n"}
{"id": "692073", "url": "https://cs.wikipedia.org/wiki?curid=692073", "title": "Goodsoil (Saskatchewan)", "text": "Goodsoil (Saskatchewan)\n\nGoodsoil je vesnice v kanadské provincii Saskatchewanu. Goodsoilské Historické museum (z let 1932-45) je dnes Majetkem municipálního dědictví na kanadském registru historických míst.Na sever od vesnice se také rozkládá provinční park Meadow Lake Provincial Park o rozloze 1600 km². Součástí obce je centrální vstup do parku. Nejbližším městem je Meadow Lake na východ od ní.\n\nPodle kanadského sčítání obyvatel z roku 2006 mělo Goodsoil 253 obyvatel (to je 10,9% pokles z 284 osob v roce 2001, předtím vzrostl od roku 1996 do roku 2001 o 2,2%). Ti obývali 126 domácností (počet klesl ze 128 domácností v roce 2001). Střední věk obyvatelstva činil vysokých 54,3 roku (u mužů 53,2 a u žen 55,2). V roce 2001 byl střední věk nižší - 46,3 roku (u mužů rovných 46 let a u žen 46,5 roku)\n\n\n"}
{"id": "692074", "url": "https://cs.wikipedia.org/wiki?curid=692074", "title": "Mezinárodní mistrovství České republiky v rallye 2006", "text": "Mezinárodní mistrovství České republiky v rallye 2006\n\nMezinárodní mistrovství České republiky v rallye 2006 (MMČR 2006) je název rallye šampionátu, který se pořádal na českém území v roce 2006. Šampionát obsahoval 8 dvoudeních soutěží. Mistrem republiky se stala posádka Václav Pech mladší a Petr Uhel na voze Mitsubishi Lancer EVO IX.\n\n\n\n\n\n\n\n\n"}
{"id": "692077", "url": "https://cs.wikipedia.org/wiki?curid=692077", "title": "Klášter Aberconwy", "text": "Klášter Aberconwy\n\nKlášter Aberconwy ( \"Abaty Aberconwy\") býval cisterciácký klášter v waleském městě Conwy na jehož půdě vznikla \"Kronika kláštera Aberconwy.\" Anglický král Eduard I. jej roku 1283 nechal kvůli stavbě přemístit do Maenanu u Llanrwstu.\n\nPůvodní založení u Rhedynog Felen u Caernarfonu pocházelo z roku 1186 a bylo fundací ze Straty Floridy. Zřejmě okolo roku 1192 se cisterciáci přestěhovali do Conwy patřící do diecéze Bangor a byli štědře obdarováni novým vládcem Llywelynem, za jehož podpory se klášter stal nejvýznamnějším v celém Walesu. Llywelyn byl v klášteře po své smrti roku 1240 pohřben a stejně tak i jeho synové. Roku 1283 byl klášter přesunut kvůli záměru krále Eduarda postavit v Conwy hrad.\n\n"}
{"id": "692089", "url": "https://cs.wikipedia.org/wiki?curid=692089", "title": "Genetické inženýrství", "text": "Genetické inženýrství\n\nGenetické inženýrství (genetická modifikace, genové inženýrství) je přímý zásah člověka do genomu organismu pomocí moderních DNA technologií. Metoda zahrnuje zavádění cizích genů do daného organismu. Zavedení nové DNA nevyžaduje využití klasických metod genetiky, ale pro rozšíření rekombinantních organismů se často používá rozmnožování.\n\nOrganismu, který prošel metodou genetického inženýrství, se říká geneticky modifikovaný organismus. Prvním geneticky modifikovaným organismem se v roce 1973 stala bakterie a v roce 1974 myš. Bakterie produkující inzulin se prodávají od roku 1982 a geneticky modifikované potraviny od roku 1994.\n\nGenetické inženýrství se využívá např. v biotechnologiích a v lékařství. V bakteriích jsou vytvářeny např. inzulin nebo lidský růstový hormon a ke komerčnímu využití se např. pěstují obilniny odolné proti hmyzu a/nebo herbicidům.\n\nOrganismus, do kterého byl přenesen genetický materiál z jiného druhu, se nazývá transgenní organismus. Pokud gen pochází ze stejného nebo podobného druhu, výsledek se nazývá cisgenní organismus. Naopak vyřazení (inaktivace) nějakého genu organismu se nazývá genový knockout.\n\nGenetické inženýrství ve smyslu přímého zásahu do struktury DNA se využívá od 70. let 20. století. Termín „genetické inženýrství“ poprvé použil Jack Williamson ve svém sci-fi románu \"Dragon's Island\" (česky doslova \"Dračí ostrov\") v roce 1951, tedy rok předtím, než Alfred Hershey a Martha Chase potvrdili roli DNA v dědičnosti a dva roky předtím, než James Dewey Watson a Francis Crick objevili molekulární strukturu DNA.\n\nV roce 1972 Paul Berg vytvořil první molekuly rekombinantní DNA spojením DNA opičího viru SV40 a lambda viru. V roce 1973 Herbert Boyer a Stanley Cohen vytvořili první transgenní organismus vložením genů s antibiotickou rezistencí do plazmidu bakterie \"Escherichia coli\". O rok později Rudolf Jaenisch vytvořil transgenní myš zavedením cizí DNA do jejího embrya a vytvořil tak vůbec první transgenní zvíře. V roce 1978 Genentech, první společnost zabývající se genetickým inženýrstvím, oznámila vytvoření geneticky modifikovaného lidského inzulinu. V roce 1980 povolil Nejvyšší soud Spojených států amerických patentování geneticky modifikovaných organismů.\n\nPrvní pokusy o vytvoření geneticky modifikovaných rostlin proběhly ve Francii a v USA v roce 1986, kdy byl vytvořen tabák odolný proti herbicidům. První zemí, která komercializovala transgenní rostliny, byla Čínská lidová republika v roce 1992 s tabákem odolným proti virům. V roce 1994 se začala pěstovat geneticky upravená rajčata Flavr Savr, která měla delší skladovací dobu. V roce 1994 Evropská unie povolila výrobu modifikovaného tabáku, který byl odolný proti bromoxynilu.\n\nV roce 2010 vědci z Institutu J. Craiga Ventera oznámili vytvoření prvního syntetického bakteriálního genomu, který vložili do buňky bez DNA. Výsledná bakterie, kterou pojmenovali Synthia, se stala první (polo)syntetickou formou života na světě.\n\nPrvním krokem při procesu genetického inženýrství je hledání a izolování genu, který má být přenesen do jiného organismu. V současné době většina genů přenášených do rostlin dodává odolnost proti hmyzu nebo herbicidům a do zvířat se většinou přenáší geny pro růstový hormon. Při izolaci genu lze gen zmnožit pomocí polymerázové řetězové reakce (PCR). Jestliže je známá sekvence DNA genu, ale nejsou dostupné žádné jeho kopie, lze ho vyrobit umělou syntézou. Po izolaci se gen vloží do bakteriálního plazmidu.\n\nAby gen, který má být dopraven do organismu, fungoval správně, je potřeba ho smísit s dalšími sekvencemi DNA. Výsledný konstrukt DNA většinou kromě genu obsahuje ještě promotor, terminátor a selekční marker. Konstrukty se vytvářejí pomocí rekombinantních DNA technologií.\n\nČastější způsob genetického inženýrství zahrnuje přenášení nových genů na náhodné místo v genomu hostitele. Existují ale i techniky umožňující přenášení na konkrétní místo v genomu nebo vytváření mutací na konkrétním lokusu. Této metodě se říká cílení genů.\n\nZhruba 1 % bakterií je schopné přirozeně přijmout cizí DNA, ale jiné lze k tomu navést. Například vystavení bakterií tepelnému nebo elektrickému šoku může zapříčinit propustnost vůči DNA, která pak může existovat jako extrachromozomální DNA nebo se začlenit do jejich genomu. Do živočišných buněk se DNA může vnášet např. mikroinjekcí buď přes jadernou membránu přímo do buněčného jádra, nebo přes virální vektory. Do rostlin se většinou vnáší pomocí biolistiky nebo rekombinace zprostředkované bakteriemi rodu \"Agrobacterium\".\n\nProtože se často transformuje pouze jedna buňka s genetickým materiálem, organismus se musí z této buňky regenerovat. Protože bakterie má jen jednu buňku, není u ní regenerace potřeba. V rostlinách se toho dosahuje pomocí rostlinných explantátů. Pokud je regenerace úspěšná, vznikne rostlina s transgenem v každé buňce. U zvířat je nutné zajistit, aby se nová DNA nacházela v kmenových buňkách. Potomci první generace budou vzhledem k novému genu heterozygotní a homozygotní jedinec vznikne až spářením dvou takovýchto jedinců.\n\nGenetické inženýrství nachází uplatnění v lékařství, výzkumu, průmyslu a zemědělství.\n\nV lékařství se genetické inženýrství využívá k hromadné produkci inzulinu, lidského růstového hormonu, urofollitropinu (pro léčbě neplodnosti), albuminu, monoklonálních protilátek, faktoru VIII, vakcín a mnoha dalších léků. Při očkování je většinou do těla pacienta dopravena slabá, mrtvá nebo neaktivní populace viru nebo jeho toxiny. Vyrábějí se geneticky modifikované viry, které vytvářejí imunitu, ale už neobsahují infekční sekvence DNA.\n\nGenetické modifikace se také využívají pro simulaci lidských nemocí na zvířatech. Nejčastějšími zvířaty fungujícími jako modelové organismy jsou myši. Studuje se na nich např. rakovina, obezita, srdeční choroby, cukrovka, artritida, zneužívání drog, úzkost, stárnutí a Parkinsonova nemoc. Na těchto modelových zvířatech pak lze testovat potenciální léky. Existují i prasata geneticky modifikovaná za účelem zvýšení úspěšnosti transplantace zvířecích orgánů lidem.\n\nGenová terapie spočívá v nahrazování poškozených lidských genů fungujícími kopiemi. To lze provést např. v somatických tkáních nebo v tkáních zárodečných linií. Jestliže je gen vložen do tkáně zárodečné linie, může být předán do genomu potomků dané osoby. Genová terapie se využívá pro léčení pacientů s imunodeficiencí a jsou testovány i způsoby léčby jiných genetických chorob. Genová terapie se ale mimo smíšených výsledků potýká i s etickými otázkami, jestli by se měla využívat nejen pro léčbu, ale i pro vylepšení a úpravy lidského vzhledu, inteligence nebo chování. Někdy je také těžké rozlišit mezi léčbou a zdokonalováním. Transhumanisté považují zdokonalování lidí pomocí genové terapie za žádoucí.\n\nGenetické modifikace jsou významné pro přírodovědce. Geny a další genetické informace z různých organismů se vnášejí do bakterií, které jsou jednoduché na pěstování, rychle se množí a v teplotách −80 °C je lze skladovat velmi dlouhou dobu. Poté, co je gen izolován, může být uchován v bakterii, která se pak stane zdrojem genu pro výzkum.\n\nOrganismy jsou geneticky modifikované za účelem nalezení funkce jednotlivých genů. Zkoumá se např. vliv na fenotyp organismu nebo interakce s ostatními geny. Existuje několik druhů experimentů:\n\n\nVkládáním genů do bakteriálních plazmidů lze vytvořit biologickou továrnu bílkovin a enzymů. Některé geny v bakteriích nefungují správně, takže lze použít kvasinky. Bakterie a kvasinky se využívají na výrobu inzulinu, lidského růstového hormonu, vakcín, tryptofanu, bílkovin pomáhajících při produkci jídla (např. renninu při výrobě sýrů) a paliv. Probíhá také výzkum bakterií, které by mohly provádět úkoly jako odstraňování ropných skvrn a dalšího toxického odpadu.\n\nJednou z kontroverzních aplikací genetického inženýrství je výroba geneticky modifikovaných potravin. Existují tři generace geneticky modifikovaných plodin. První generací jsou komercializované rostliny, které jsou odolné proti hmyzu a herbicidům. Ve vývoji jsou i plodiny odolné proti virům a plísním.\n\nCílem druhé generace je zvýšení tolerance proti slanosti, chladu nebo suchu a zvýšení nutriční hodnoty plodin. Třetí generací jsou plodiny obsahující vakcíny a jiné léky. Existují i zemědělská zvířata, kterým byl dodán růstový hormon, nebo byla modifikovaná tak, aby se v jejich mléku nalézala léčiva.\n\nGenetické modifikace zemědělských plodin mohou zvýšit tempo růstu a odolnost proti různým nemocem způsobených patogeny a parazity. Tím lze omezit používání hnojiv a pesticidů a snížit tak škody způsobené chemickým znečištěním.\n\nOkolo geneticky modifikovaných potravin vyvstaly etické a bezpečnostní otázky. Většina bezpečnostních záležitostí se týká vlivu geneticky modifikovaných potravin na zdraví člověka, a to zejména možnosti toxických nebo alergických reakcí. Životního prostředí se týká vliv na prospěšný hmyz a biodiverzitu. Etické problémy zahrnují náboženský pohled na takovéto potraviny, kontrola přísunu potravin společnostmi a otázka duševního vlastnictví.\n\nVe vědě o materiálech by se k výrobě ekologičtější lithium-iontové baterie mohl využívat geneticky modifikovaný virus. Některé geneticky modifikované bakterie také např. dokáží vytvářet černobílé fotografie. Genetické modifikace slouží také k vytváření bio umění nebo modrých růží a zářících ryb. Spekuluje se také o možnosti využít genetické inženýrství pro znovuoživení vyhynulých druhů, v extrémním případě i organismů z minulých geologických dob (slavnou zápletkou tohoto druhu byl například děj románu a filmu Jurský park).\n\n\n\n"}
{"id": "692091", "url": "https://cs.wikipedia.org/wiki?curid=692091", "title": "Ungar", "text": "Ungar\n\nPříjmení Ungar má více osob:\n"}
{"id": "692095", "url": "https://cs.wikipedia.org/wiki?curid=692095", "title": "Pivovar Staré Sedliště", "text": "Pivovar Staré Sedliště\n\nPivovar Staré Sedliště (též Panský pivovar Staré Sedliště) stával v hospodářských prostorách zámku v obci Staré Sedliště.\n\nPrvní písemná zmínka o pivovaru pochází z roku 1571. V letech 1772-1782 byl majitelem zámku a pivovaru známý mineralog a geolog Ignác Antonín Born. Výroba piva postupně rostla a v roce 1909, kdy pivovar zažíval největší rozkvět, činil výstav 5600 hl. Po první světové válce došlo (stejně jako u většiny dalších pivovarů) k poklesu výroby a rok 1928 znamenal pro pivovar ukončení výroby. V roce 1929 se stal skladem pivovaru v Chebu.\n\nPivovar byl spolu se zámkem v roce 1970 zbořen. Dnes na místě zámku stojí prodejna postavená ve stylu socialistického realismu. V místech bývalého pivovaru dnes najdeme pouze rybník.\n\n"}
{"id": "692103", "url": "https://cs.wikipedia.org/wiki?curid=692103", "title": "Pivovar Malesice", "text": "Pivovar Malesice\n\nPivovar Malesice stával nedaleko zámku v obci Malesice, směrem na Radčice.\n\nPrvní písemná zmínka o pivovaru pochází z roku 1594 v dědickém řízení. Tehdy je také zmiňována sladovna a chmelnice. V dobách největší slávy činil výstav až 4500 hl. Provoz v pivovaru byl ukončen roku 1906.\n\nKrátce po ukončení provozu byl tehdejšími majiteli, Schönborny, přeměněn na maštale pro koně. Budova pivovaru byla zbořena v 50. letech 20. století. Dnes jsou k vidění zbytky pivovarských sklepů, které sloužily jako sklad státního statku.\n\n"}
{"id": "692108", "url": "https://cs.wikipedia.org/wiki?curid=692108", "title": "De Rivazův motor", "text": "De Rivazův motor\n\nDe Rivazův motor byl průkopnický stroj, který od roku 1804 vyvíjel francouzsko-švýcarský vynálezce Isaac de Rivaz. Šlo zřejmě o vůbec první spalovací pístový motor. Měl již některé vlastnosti moderních motorů včetně jiskrového zapalování a použití plynu (vodíku) jako paliva. První motor z roku 1804 byl stacionární, určený k pohonu pumpy. Roku 1807 de Rivaz pokročil k návrhu malého experimentálního vozítka, které se tak stalo prvním kolovým vozidlem poháněným spalovacím motorem. V dalších letech de Rivaz svůj vynález dále rozvíjel a roku 1813 postavil větší, 6 metrů dlouhý vůz, který vážil téměř tunu.\n"}
{"id": "692111", "url": "https://cs.wikipedia.org/wiki?curid=692111", "title": "Škoda 973", "text": "Škoda 973\n\nŠkoda 973, známá také jako Babeta je prototyp vojenského automobilu s pohonem všech kol, který v letech 1952–1956 vyráběla mladoboleslavská automobilka AZNP. Celkem vznikly tři verze: čtyřmístná otevřená, čtyřdveřová, prodloužená dvoudveřová (radiovůz). Vznikly přibližně tři desítky vozů. \n\nPůvodní objem motoru 1221 cm³ byl zvýšen na 1491 cm³ a agregát dosahoval výkonu 38,3 kW. Vůz měl čtyřstupňovou převodovku a pohon všech kol se závěrkou diferenciálu. Pohotovostní hmotnost vozu byla 1560 kg a nejvyšší rychlost 90 km/h. K sériové výrobě nedošlo z důvodu unifikace výzbroje armád Varšavské smlouvy.\n\n"}
{"id": "692113", "url": "https://cs.wikipedia.org/wiki?curid=692113", "title": "Antonín Drašar", "text": "Antonín Drašar\n\nAntonín Drašar (8. března 1880, Studénka u Nové Paky – 16. prosince 1939, Praha) byl český herec, režisér, divadelní ředitel a podnikatel.\n\nZprvu byl obchodním cestujícím, projevoval však zájem o divadlo. Prošel několika divadelními společnostmi a rovněž \"Divadlem sdružených měst východočeských\", kde byl ředitelem v sezóně 1920/1921.\nV letech 1921–1931 byl ředitelem \"Českého divadla\" v Olomouci. Jeho zásluhou bylo olomoucké divadlo hodnoceno jako nejlépe prosperující nově založená scéna a patřilo k nejstabilizovanějším mimopražským souborům 20. let. Za svého působení angažoval mnoho talentovaných mladých herců, např. Otomara Korbeláře, Františka Vnoučka, Františka Salzera, Jaroslava Průchu, Evu Adamcovou, Jarmilu Kurandovou, Zdeňka Podlipného a další. Na sezónu 1930/1931 angažoval do Olomouce jako režiséra E. F. Buriana, který se zde uplatnil i jako jazzový zpěvák. Za Drašarova působení v Olomouci vedl operu mladý nadějný dirigent Karel Nedbal, pracoval zde rovněž výtvarník Antonín Heythum. Drašar pořádal zájezdová představení divadla do dalších měst (Vídeň 1924 – opera, Praha 1926 – činohra, Krakov 1927 – opera).\nNa jaře 1931 se stal ředitelem Slovenského národního divadla v Bratislavě, kam nastoupil po sebevraždě stávajícího ředitele Oskara Nedbala a kde působil až do roku 1938. Současně vedl i Východoslovenské divadlo v Košicích. Do Bratislavy získal jako režiséry i Viktora Šulce a Jana Škodu (na konci sezóny 1932 Škoda však odešel). V roce 1938 byla z bratislavského divadla část souboru vypovězena a Drašar se spolu se šéfem činohry Šulcem uchýlil do Jičínského společnosti, kde pracovali i další perzekvovaní divadelní umělci.\n\nJe pochován na hřbitově v Nové Pace.\n\n\n"}
{"id": "692114", "url": "https://cs.wikipedia.org/wiki?curid=692114", "title": "Pivovar Kozolupy", "text": "Pivovar Kozolupy\n\nPivovar Kozolupy stával v areálu zámku v obci Kozolupy.\n\nPivovar byl postaven před rokem 1700. O další historii existuje velmi málo zpráv. Provoz byl ukončen v roce 1850. V roce 1945 byl zámek při dubnovém bombardování Plzně zasažen pumou, poškozen a již nebyl opraven. Krátce poté pravděpodobně zanikl také pivovar.\n\nProtože už neexistuje zámek ani pivovar, je těžké přesně určit, kde se nacházel. Do dnešních dnů se pravděpodobně zachovala stáčírna, později přeměněná na konírny. Dnes je zde rodinný domek. V polovině 70. let 20. století byly při rozšiřování a opravování silnice zasypány sklepy pivovaru. \n\n"}
{"id": "692117", "url": "https://cs.wikipedia.org/wiki?curid=692117", "title": "Laurie MacKenzie", "text": "Laurie MacKenzie\n\nLaurie MacKenzie je kanadský baskytarista a kytarista, nejvíce známý jako člen rockové skupiny The Guess Who. Dříve hrál se skupinami Laurie MacKenzie and the Bandits a \"Laurie MacKenzie Band\".\n"}
{"id": "692119", "url": "https://cs.wikipedia.org/wiki?curid=692119", "title": "Místečko", "text": "Místečko\n\nMístečko je sedmnáctá řadová deska české skupiny Čechomor. Vyšlo v květnu 2011.\n\n\n\"Limitovaná edice CD obsahuje záznam koncertu z podhradí Loket z léta 2004.\"\n\n\n\"Hosté\":\n"}
{"id": "692120", "url": "https://cs.wikipedia.org/wiki?curid=692120", "title": "DarkOrbit", "text": "DarkOrbit\n\nDark Orbit je online hra pro více hráčů vydaná v listopadu 2006 společností Bigpoint. Ve hře se hráč nachází ve vesmírné lodi, s níž létá, těží suroviny a bojuje s nepřítelem (NPC nebo nepřátelská firma).\n\nVe hře je několik map, mezi nimi pak můžete cestovat branami. Mapy jsou ve 2D efektu zobrazení (nyní také ve 3D) , na svoji loď se tak díváte shora (při použití 3D se můžete dívat i z boku); její pohyb pak ovládáte myší, rychlost lze plynule ovládat jen mezi maximem a zhruba 90%, vedle pomalejších lodí musíte skákat, pro některé funkce (např. zahájení útoku nebo změna munice) lze použít i klávesnici. Hra užívá k míření, střílení i ovládání lodi levé tlačitko myši, pravým se dostanete do standardního nastavení Adobe Flash. To znamená, že pokud lagujete, letíte do místa kam jste chtěli vystřelit. Míření je obtížné, ve hře jsou často desítky lodí na jednom místě.\n\nJak se zlepšujete, odemykají se vám postupně další mapy. Tím dochází k tomu, že přístup na domovskou mapu (tedy tu, kde se pohybují hlavně začátečníci) mají z nepřátelských hráčů pouze ti nejvyspělejší. Od levelu 17 jsou vám otevřené všechny mapy.\n\nKomunikace s ostatními hráči je omezená, není možné např. kliknutím na hráče otevřít chatování.\n\nLze hrát za jednu ze tří znepřátelených stran:\nExistuje 5 typů bran:\n\nSkupinová brána je jediná akce, která běží non-stop. Ostatní akce běží jenom někdy,ostatně je to poháněné počítačem takže je to náhodné.\n\n\n\n\n\n\n\n\nUridium lze získat třemi způsoby: ničením vetřelců(NPC), sbíraním bonusových boxů a platbou reálnými penězi.Uridium je vzácnější než kredity a proto se za něj kupují elitní předměty.\n\nVyskytují se ve vesmíru, kromě PvP map. Lze je získat i zničením vetřelců.\n\nZdroje Duranium a Prometid lze získat zušlechtěním (zkombinováním) základních zdrojů. Z Durania a Prometidu se dá s příměsí Xenomitu zušlechtit Promerium. Pomocí nich pak lze vylepšovat funkce zbraní a generátorů. Prodejní ceny zdrojů jsou ovlivňovány ctí (při záporné cti cena klesá a naopak. Cena se zvýší o 1kredit u Prometia za každých 50000 bodů, u Enduria za 33333 bodů, u Terbia za 20000 bodů, u Prometidu a Durania za 2500 bodů a Promerium za 1000 bodů cti).\n\nVe hře se nachází pro každého hráče tzv. Skylab. Je určen k automatickému sběru a zušlechtění zdrojů, jejich skladování a možnost odeslání do lodě. Na začátku je nutné postavit jednotlivé kolektory a rafinerie. Poté začne Skylab sám sbírat zdroje, které se po odeslaní speciálním transportním modulem (který je součástí Skylabu) dají prodat na základně. Transportní modul je pouze na úrovni 1. Všechny ostatní části se dají postupně upravovat až do úrovně 20. Je k tomu potřeba pouze vlastnit základnový modul již na vyšší úrovni, než co chcete vylepšovat, dostatek kreditů a zdrojů na vylepšení. Pokud nechcete čekat na dokončení je potřeba i dostatek uridia, který umožní provést vylepšení okamžitě.\n\nZákladní parametry lodí, které se ve hře dále vylepšují pomocí zakoupeného vybavení:\nLodě Citadel, Aegis a Spearhead lze získat také z modrých pirátských truhel.\n\nDesigny lodí vylepšují různé parametry. Jejich vedlejší schopnosti se dobíjejí dle designu od 6 do 20 minut, hlavní schopnost funguje pořád a nemusí se nijak aktivovat.\nSATURN: Design lze získat z brány Kronos.Jeho cena je nevyčíslitelná,je vzacný. Přidává 20% života.\n\nNově jsou designy i pro lodě Aegis, Citadel, a Spearhead.\n\nPodpůrné letouny, které obíhají kolem vaší lodě, vám pomáhají v přestřelkách. Mají jeden nebo dva sloty, díky čemuž je můžete vybavit zbraněmi či štíty. Dají se postupně vylepšovat, standardně v šesti úrovních.\n\nLetouny není možné vybavit generátory pohonu.\n\n\nS přidáním nových map 5-1, 5-2, 5-3 v roce 2011 přibyli i další nepřátelé, jsou i na 4-5:\nTakzvanou smrtící dvojicí je Anihilátor a Saboteur. Saboteur vás zastaví a Anihilátor zničí.\n\nOstatní normální NPC na \"nových mapách (2009) x-5,x-6,x-7,x-8\nOstatní:\n\nOd každé lodě vetřelců (kromě \"Anihilatoru\", \"Baracudy\", \"Battleray\", \"Cubikonu\", \"Interceptoru\", \"Protegitu\" a \"Saboteura\") existují i její \"boss\" a \"uber\" verze. Boss vetřelci jsou čtyřikrát silnější (životy, štíty i útokem i odměnou) než obyčejné verze, uber vetřelci jsou ještě dvakrát silnější než boss verze. Uber vetřelci se nacházejí pouze na mapě 4-5, boss verze NPC se nacházejí:\nJeště existují: icy, ice meteoroid, super ice meteoroid, a mnoho dalších.\n\nJe-li loď vyzbrojena pouze lasery Lf-3, její výstřely se změní z červené na modrou barvu (při použití munice MCB-50 zelenou).\n\n\n\nUcb-100 lze získat jen z úkolů, z Pirate Bootů nebo v Galaxy Gates. Wiz-X, Rsb-75, PLD-8, DCR-250, HSTRM-01 a UBR-100 lze získat pouze při speciálních akcích.\n\n\nKromě zbraní lze také zakoupit generátory a extra předměty.\n\n"}
{"id": "692126", "url": "https://cs.wikipedia.org/wiki?curid=692126", "title": "Seznam postav série Nadace", "text": "Seznam postav série Nadace\n\nAbecední seznam literárních postav vyskytujících se v proslulé sci-fi sérii Nadace amerického spisovatele Isaaca Asimova. Celkem se v sérii Nadace vyskytuje více než 200 postav.\nÚředník na kosmické stanici planety Comporellon.\n\nA. Kendray vystupuje v těchto dílech:\n\nCísař Galaktické říše, vládl po dobu 42 let kolem roku 10 050 galaktické éry. Udržoval pořádek v prosperující říši pevnou, nikoli tyranskou rukou .\n\nAgis VI. vystupuje v těchto dílech:\n\nCísař v době, kdy Galaktická říše je v pokročilém rozkladu (odhadem 12 048 - 12 065 galaktické éry) a Hari Seldon v pokročilém věku. Vzdálený příbuzný Cleona I. Příjemný a sympatický muž, ačkoli nemusí zaujmout na první pohled. Hari Seldon jej navštíví s prosbou o dotaci pro svůj psychohistorický projekt, ale Agis mu nemůže finance poskytnout. Přesto se z nich stanou přátelé, a Agis posléze poskytne Seldonovi pomoc při pátrání po zmizelé rodině.\n\nAgis XIV. vystupuje v těchto dílech:\n\nDůstojník Císařské gardy, má za úkol doprovodit Hariho Seldona k audienci u císaře Cleona I. v roce 12 020 galaktické éry poté, co se o Seldonovi císař dozví od svého Ministra pro vědu.\n\nAlban Wellis vystupuje v těchto dílech:\n\nMladý výrostek, společně s Marbiem napadnou Hariho Seldona (a s ním Chettera Hummina) během jeho pobytu na Trantoru. Seldon s Humminem se napadení ubrání.\n\nAlem vystupuje v těchto dílech:\n\nOsobní tajemník císaře Cleona II. Podlý a krutý člověk schopný všeho, jeho jediným zájmem je osobní profit. Je pověřen Císařem dohledem nad mladým generálem Belem Riosem ve válce s Nadací. Místo toho s ním uzavře výhodný pakt a společně dosahují výrazných úspěchů a zisku. To se stane předmětem závisti a zášti u císařského dvora a oba dva jsou odvoláni a popraveni. Nadace, která ve válce prohrávala tak opět přežila.\n\nAmmel Brodrig vystupuje v těchto dílech:\n\nKolem roku 155 éry Nadace ministr školství na Terminu. Jeho odvolání zařídil Jorane Sutt. Jael spojil své síly s Hoberem Mallowem.\n\nAnkor Jael vystupuje v těchto dílech:\n\nKolem roku 50 éry Nadace podprefekt pluemský a zvláštní vyslanec jeho Výsosti krále anacreonského (plus 6 dalších titulů). Slovo haut v jeho jméně vypovídá o šlechtickém původu. Přiletí na Terminus před blížící se první Seldonovou krizí vyjádřit nároky Anacreonu na Terminus. Když zjistí, že planeta neoplývá nerostným bohatstvím ani žádnými ostatními významnými hmotnými lákadly, předhodí možnost zabrání půdy pro anacreonskou šlechtu.\n\nAnselm haut Rodric vystupuje v těchto dílech:\n\nVnučka Bayty Darellové, spisovatelka, autorka románů \"\"Odemčené paměti\"\" a \"\"Nekonečnost času\"\". Kromě fikce se proslavila i biografií své babičky Bayty Darellové. Byla uváděna jako hlavní zdroj informací o Mezkovi a jeho době .\n\nArkadie bydlela se svým otcem Toranem Darellem II. na adrese Channel Drive 55, Stanmark, Terminus. Vábila ji dobrodružná výprava do vesmíru a tak se vpašovala na loď Homira Munna a odletěla s ním na Kalgan. Zde si ji vyhlédl místní vládce Lord Stettin, Arkadii se podařilo i s pomocí Lady Callie utéci. Na kosmodromu se jí ujme Preem Palver se ženou a společně odletí na Trantor, zatímco Homir Munn zůstává v zajetí Lorda Stettina.\n\nArkadie Darellová vystupuje v těchto dílech:\n\nKomdor Korellu, vládce planety. Snaží se bránit vlivu Nadace, obchod je striktně omezen a misionářská činnost zakázána. Ačkoli je Argo\ndost ovládán svou ženou Licií, nezávislému kupci Hoberu Mallowovi se podaří s ním dohodnout podmínky obchodu.\n\nAsper Argo vystupuje v těchto dílech:\n\nBail Channis je mladý ambiciózní muž, jehož vyšle Mezek do vesmíru pátrat po Druhé Nadaci. Společně s ním letí i Han Pritcher. V průběhu akce vyjde najevo, že Bail Channis je agentem Druhé Nadace a má za úkol vylákat Mezka i s jeho flotilou na Tazendu, což se mu podaří. I když Mezek zničí Tazendu, je zneškodněn Prvním Mluvčím a nepředstavuje již hrozbu pro Seldonův plán, na jehož realizaci dohlížejí mentalici z Druhé Nadace.\n\nBail Channis vystupuje v těchto dílech:\n\nBayta a Toran Darellovi jsou manželé. Toran je kupec narozený na planetě Haven, oženil se s Baytou z První Nadace, jejímž předkem byl Hober Mallow . Jsou vysláni vládou Nezávislých obchodních světů na planetu Kalgan, aby vládě zajistili případnou podporu Mezka. Na Kalganu zachrání drobného muže zvaného \"Magnifico\" a vrátí se na Terminus. Ten padne do rukou Mezka a tak jsou společně s Eblingem Misem nuceni prchnout na Haven a posléze na Trantor. Zde se Ebling Mis pokouší rozluštit polohu skryté Druhé Nadace (je pod psychickou kontrolou Mezka). Bayta zjistí, že Mezek je Magnifico a zastřelí Eblinga Mise, aby nestihl vyzradit tuto informaci a stane se hrdinkou První Nadace. Má s Toranem syna Torana Darella II a dceru Arkady Darellovou.\n\nBayta a Toran Darellovi vystupují v těchto dílech:\n\nVýznamný archeolog z počátků první Galaktické říše. Tvrdil, že Země se nachází v sektoru Siria. Na planetě Comporellon je oslavován jako lidový hrdina .\n\nBel Arvardan vystupuje v těchto dílech:\n\nBel Riose je mladý ambiciozní 34letý generál Galaktické říše za vlády Cleona II . Vede vojenské tažení proti První Nadaci. Vytvoří výhodné partnerství s Ammelem Brodrigem, ale nakonec je odvolán pro podezření z vlastizrady a popraven. Svou vojenskou kariéru zahájil 10 let předtím jako kadet gardového pluku. U hvězdokupy Lemul zachránil dvě bitevní lodě před čelní srážkou a byl za to povýšen na kapitána lodi. Jeho oficiální titul je „šlechtic Říše a generál třetí třídy vojska Jeho císařského Veličenstva“.\n\nBel Riose vystupuje v těchto dílech:\n\nDruhá dcera Raycha Seldona a Manelly. Narodila se, když bylo její sestře Wandě 12 let.\n\nBellis Seldon vystupuje v těchto dílech:\n\nRozvážná vnímavá mladá žena, která často popouzí Golana Trevizeho, neboť je součástí planety Gaia a disponuje mimořádnými vlastnostmi, což Trevizeho mimoděk zneklidňuje. Sblížila se s Janovem Peloratem, jenž její city opětuje. Díky svým telepatickým schopnostem zajišťuje bezpečnost výpravy během pátraní po planetě Zemi, několikrát zachrání svým kolegům život a taktéž zachrání solarijské dítě Fallom před jistou smrtí, když ji vezme sebou na palubu vesmírné lodi FS Vzdálená hvězda.\n\nBliss vystupuje v těchto dílech:\n\nMentalik, jehož Wanda Seldon a Stettin Palver potkají v trantorském sektoru Ery. Alurin se připojí k psychohistorickému projektu a zatímco zmíněná dvojice vytvoří základy Druhé Nadace, on odcestuje na Terminus jakožto jediný psycholog na této planetě.\n\nBor Alurin vystupuje v těchto dílech:\n\nDružka kalganského vládce - Prvního Občana Svazu světů Lorda Stettina. Je poněkud silnější postavy, budí zdání naivní dámy, ale ve skutečnosti je členkou Druhé Nadace.\n\nCallia vystupuje v těchto dílech:\n\nManželka Jirada Tisalvera. Spolu mají dceru. V domácnosti má hlavní slovo, manžel se jí podřizuje. Považuje se za dahlanskou střední třídu a pěstuje si četné sociální předsudky vůči nižším společenským třídám. Udá Hari Seldona a Dors Venabili (tou dobou své hosty) císařské policii.\n\nCasilie Tisalverová vystupuje v těchto dílech:\n\nVelitel nadační letky Třetí flotily během bitvy o Quoriston mezi silami Nadace a kalganským Lordem Stettinem. Je vyslán kapitánem Dixylem na obchvat kalganské flotily a útok z týlu. Tento manévr společně s několika dalšími faktory přinese První Nadaci vítězství.\n\nCenn vystupuje v těchto dílech:\n\nChetter Hummin je trantorský novinář, který se ujme Hariho Seldona a přiměje ho k realizaci psychohistorie (přes původní Seldonův skepticismus). Snaží se v Seldonovi vzbudit pocit pronásledování císařským Prvním ministrem Eto Demerzelem, jemuž má jít čistě o zájmy vlády. Vyjde najevo, že Hummin i Demerzel jsou jedna a tatáž osoba - robot R. Daneel Olivaw.\n\nChetter Hummin vystupuje v těchto dílech:\n\nNematematická pracovnice v projektu psychohistorie Hari Seldona. Pracovala zde již jako praktikantka a poté studovala radiační fyziku na Streelingské univerzitě. Podle teoretických podkladů Tamwile Elara zkonstruovala přístroj zvaný elektročistič, jenž usnadňuje matematikům výpočty.\n\nCindy Monay vystupuje v těchto dílech:\n\nPrávník Hari Seldona (a posléze i Stettina Palvera) v období, kdy byl Hari Seldon vláčen po soudech (kolem roku 12 058 galaktické éry).\n\nCiv Novker vystupuje v těchto dílech:\n\nCísař první Galaktické říše, za jehož života pracoval Hari Seldon na psychohistorii. Cleon I. mu prostřednictvím Eta Demerzela poskytoval podporu. Encyclopedia Galactica uvádí, že byl posledním císařem, za jehož vlády byla první Galaktická říše ještě relativně jednotná a prosperující (což je velkou měrou zásluha Eta Demerzela). Patřil k Entunské dynastii (jeho otcem byl Stanel VI.), narodil se v roce 11 988 galaktické éry a na trůn usedl ve svých dvaadvaceti letech v roce 12 010 galaktické éry .\n\nVe svých 32 letech má zavalitější postavu a měří 1,81 m. Právě v tomto věku se poprvé setká s Hari Seldonem (toto setkání iniciuje Eto Demerzel).\n\nCleon I. vystupuje v těchto dílech:\n\nPoslední silný císař První Říše, jeho význam spočívá v renesanci politiky a umění, jež nastala za jeho vlády. Jeho pradědeček byl pirátským vládcem málo významné planety. Jeho otec tvrdě potlačoval vzpoury v Říši a docílil tak míru a jednoty, která panovala za vlády císaře Stannela VI . Cleonův generál Bel Riose vedl válku proti První Nadaci, ale společně s císařovým osobním tajemníkem lordem Ammelem Brodrigem upadl v nemilost a byl popraven. Po smrti Cleona II. se Říše octla v občanské válce.\n\nCleon II. vystupuje v těchto dílech:\n\nTrantorská stážistka u meteorologického týmu doktora Jennara Leggena (kolem roku 12 020 galaktické éry). Při jednom z výstupů na kopuli nad trantorskou Streelingskou univerzitou, kterého se účastní i Hari Seldon jej zasvěcuje do všelijakých souvisejících věcech týkajících se této činnosti. Vzhledem k tomu, že pochází z Trantoru, musí překonávat agorafobii - strach z otevřených prostranství, která je vrozená u většiny Trantořanů (neboť již přivykli životu pod kopulemi a v podzemí).\n\nClowzia vystupuje v těchto dílech:\n\nCosker je zřejmě zástupce trantorského farmářského družstva, ale může být i členem Druhé Nadace.\n\nCosker vystupuje v těchto dílech:\n\nCísař zbytku první Galaktické říše kolem roku 300 éry Nadace. Sídlí na planetě Neotrantor (tato malá planeta dříve známa jako Delicass byla přejmenována po \"Velkém drancování\"), kam se musel uchýlit se svou rodinou poté, co vypuklo povstání vedené Gilmerem a známé jako \"Velké drancování\".\n\nDagobert IX. vládne dvaceti nepříliš významným světům s odbojnou venkovskou šlechtou . O audienci jej požádají Ebling Mis s Baytou a Toranem Darellovými, kteří žádají povolení o vstup do Galaktické knihovny na Trantoru. Dagobert IX. je již stár a senilní a tak Bayta použije malou lest k získání jeho podpisu, protože jinak by se mohla formalita neúnosně protáhnout a takto ztracený čas by mohl rozhodnout o konečné zkáze Nadace.\n\nDagobert IX. má syna, jenž jej nemá v lásce a čeká, až po něm bude moci převzít trůn.\n\nDagobert IX. vystupuje v těchto dílech:\n\nDaluben IV. byl císař Říše, za jehož vlády žil Hari Seldon, tvůrce psychohistorie.\n\nDaluben IV. vystupuje v těchto dílech:\n\nDavan pochází z trantorského sektoru Dahl. Chce bojovat proti sociální nespravedlnosti, pomocí solidarity sjednotit trantorskou spodní třídu a vyvolat protesty. Po Hari Seldonovi a Dors Venabili žádá, aby se připojili k jejich hnutí jako vůdci. Hari Seldon přislíbí pouze neurčitou pomoc, pokud se mu podaří vyvinout psychohistorii. Davan oběma vědcům ještě jednou pomůže při jejich útěku před císařskou policií, když zprostředkuje kontakt se starostkou Wye Rashelle I.\n\nDavan vystupuje v těchto dílech:\n\nDelora Delarmiová je Mluvčí Druhé Nadace, doufá, že se stane První Mluvčí poté, co se jí podaří vymanévrovat současného Prvního Mluvčího Quindora Shandesse a s podporou zbývajících Mluvčích porazit Shandessového chráněnce Stora Gendibala. Navrhne vyslat Gendibala do vesmíru za účelem ochrany Druhé Nadace, přičemž by se elegantně zbavila úhlavního soka.\n\nDelora Delarmiová vystupuje v těchto dílech:\n\nSeržant na kosmické lodi \"Vzdálená hvězda\" Hobera Mallowa.\n\nDemen vystupuje v těchto dílech:\n\nStarší sestra Dešťové kapky 45 ze společenství v mykogenském sektoru na Trantoru. Je k službám Harimu Seldonovi a Dors během jejich pobytu v Mykogenu. Vezme Seldona na prohlídku mikrofarem, Hari Seldon se touží dozvědět více o místní kultuře a historii a podaří se mu od ní získat Knihu - mykogenskou bibli, která oslavuje jejich pradávný svět Auroru.\n\nDešťová kapka 43 vystupuje v těchto dílech:\n\nMladší sestra Dešťové kapky 43 ze společenství v mykogenském sektoru na Trantoru. Je se svou sestrou k službám Harimu Seldonovi a Dors během jejich pobytu v Mykogenu, učí Dors přípravu mykogenského jídla.\n\nDešťová kapka 45 vystupuje v těchto dílech:\n\nKapitán na nadační admirálské lodi Třetí flotily během bitvy o Quoriston mezi silami Nadace a kalganským Lordem Stettinem. Vyšle velitele Cenna na obchvat kalganské flotily a útok z týlu. Tento manévr společně s několika dalšími faktory přinese První Nadaci vítězství.\n\nDixyl vystupuje v těchto dílech:\n\nDom je jeden z obyvatelů Gaie, planety s kolektivním vědomím. Objasňuje Golanu Trevizi a Janovovi Peloratovi některé záležitosti ohledně Gaie a záznamů určitých historických událostí před jejich výpravou za nalezením Země. Jeho jméno začíná \"Endomandiovizamarondeyaso...\" a obsahuje celkem 253 slabik. Je také tvůrcem participátoru, zařízení umožňujícího zostřené vnímání.\n\nDom vystupuje v těchto dílech:\n\nHistorička na Streelingské univerzitě narozená na Cinně . Ve druhém roce pobytu na Trantoru se setká s Hari Seldonem. Chetter Hummin zařídí, aby se postarala o nadějného matematika s novou teorií psychohistorie. Dors se později stane manželkou Hariho Seldona. Nakonec vyjde najevo, že byla robotem. Její role byla chránit Hari Seldona za všech okolností. Zemře při odhalení spiknutí v samém srdci psychohistorického projektu.\n\nDors Venabili vystupuje v těchto dílech:\n\nNadporučík na kosmické lodi \"Vzdálená hvězda\" Hobera Mallowa.\n\nDrawt vystupuje v těchto dílech:\n\nDucem Barr je starý patricij, šestý syn Onum Barra, pochází ze Siwenny . V mládí byl střelcem v osobní flotile tyranského místokrále Siwenny, jehož později zavraždil. Po čtyřiceti letech jej kontaktuje Bel Riose, aby mu starý muž ze Siwenny pomohl identifikovat nepřítele Říše - Nadaci. Přinutí jej zúčastnit se vojenské mise proti Nadaci. Ducem Barr s Říší nesympatizuje, věří Seldonovu psychohistorickému plánu. Na lodi se seznámí s nezávislým kupcem Lathanem Deversem, jenž pracuje pro Nadaci a na lodi Říše sbírá informace o nepříteli. Ducem Barr společně s Deversem uprchnou a zamíří na hlavní říšskou planetu Trantor, aby se pokusili u Císaře označit Bela Riose za zrádce.\n\nDucem Barr vystupuje v těchto dílech:\n\nBěhem desetiletého období vlády vojenské junty po vraždě císaře Cleona I. jeden z generálů u moci. Podsaditý muž s knírem a chladnýma modrýma očima.\n\nJeho poradce Hender Linn mu radí zbavit Seldona vedení v psychohistorickém projektu. Seldon je přesvědčen o nestabilitě vlády junty. Linn zprostředkuje Tennarovi schůzku se Seldonem, generál očekává nějaké výsledky bádání. Seldon mu poradí, aby zjednodušil přebujelý systém daní (řídil se psychohistorií) a vojenská junta zavede daň z hlavy, což je velmi nepopulární krok. Vypuknou nepokoje, které juntu smetou.\n\nDugal Tennar vystupuje v těchto dílech:\n\nPsycholog První Nadace, odhalí hrozící Seldonovu krizi. Doprovází Torana a Baytu Darellovi při jejich pátrání po Druhé Nadaci, která jediná může porazit Mezka. Jsou nuceni uprchnout na Trantor. Zde se Ebling Mis ponoří do archívů Galaktické Univerzity, aby našel vodítko či stopu vedoucí ke Druhé Nadaci. Pracuje natolik intenzivně, že jeho tělo chřadne (působí to i vliv Mezka na jeho mozek) a když se mu konečně podaří odhalit, co hledal, Bayta Darellová jej zastřelí, neboť rozpozná vysoké riziko prozrazení Druhé Nadace Mezkovi. Pokud by se tak stalo, hrozilo by ovládnutí obou Nadací Mezkem a zánik psychohistorického plánu Hariho Seldona.\n\nEbling Mis vystupuje v těchto dílech:\n\nVyzáblý vysloužilý univerzitní profesor fyziky, patří do konspirační skupiny dr. Torana Darella II, jež hodlá odhalit Druhou Nadaci.\n\nElvett Semic vystupuje v těchto dílech:\n\nSeržant ve službách starostky trantorského sektoru Wye Rashelle I. Má za úkol dopravit Hari Seldona z Dahlu do Wye. Má psychohistorika v úctě a když je mu později přikázáno zastřelit jej, rozkaz nesplní, za což zaplatí životem.\n\nEmmer Thalus vystupuje v těchto dílech:\n\nPilot letadla, který má za úkol přepravit Hariho Seldona a Dors mezi dvěma trantorskými sektory: ze Streelingu do Mykogenu.\n\nEndor Levanian vystupuje v těchto dílech:\n\nVystupuje na planetě Askone jako nezávislý kupec Nadace, ale jeho pravým posláním je pokusit se změnit poměry na planetě ve prospěch Nadace. Je zatčen a uvězněn, na jeho záchranu je vyslán Linmar Ponyets.\n\nEskel Gorov vystupuje v těchto dílech:\n\nEto Demerzel je První ministr u císařského dvora. Sloužil za vlády Stanel VI. a jeho syna Cleona I. Pod jménem Eto Demerzel se skrývá robot R. Daneel Olivaw. Jeho snahou je podporovat vznik psychohistorie a tudíž drží ochrannou ruku nad Hari Seldonem. Po jeho odvolání se stává Prvním ministrem sám Hari Seldon.\n\nEto Demerzel vystupuje v těchto dílech:\n\nEvander Sopellor je poručík První Nadace, má za úkol zajistit ozbrojený doprovod radního Trevize do jeho příbytku, kde na něj čeká starostka Harla Brannoová. Jedná na její přímé rozkazy, přestože jsou v rozporu se zákonem .\n\nEvander Sopellor vystupuje v těchto dílech:\n\nSolarijské dítě, Banderův potomek s velkou zvídavostí a intelektem. Prahne po nových informacích, snadno a rychle se učí novým věcem. Oblíbí si Bliss a Pelorata, kteří se k němu chovají s láskou, Trevizeho nemá rádo, neboť on jí nedůvěřuje. I ona má ambice vyzkoušet řízení lodi FS Vzdálená hvězda, pro což nemá Golan Trevize pochopení.\n\nJe hermafroditní, Pelorat s Bliss (kteří jej berou téměř za své) se dohodnou, že jej budou vnímat jako dívku. Bliss jej zachrání ze Solarie, jedné z izolovaných Intermitentních planet, kde se mělo stát nástupcem správce državy Bander. Zde mu hrozila bezprostřední smrt.\n\nSvým zásahem do řízeni kosmické lodi nakonec zapříčiní kontakt s R. Daneelem Olivawem na měsíční základně.\n\nFallom vystupuje v těchto dílech:\n\nFennel Leemore je dobrovolník, inženýr třetí třídy na lodi Nadace během války s Kalganem. Pochází z Locrisu, má ženu Millu a dvě dcery - Sunni a Tommu .\n\nFennel Leemore vystupuje v těchto dílech:\n\nFinangelos je student matematické katedry na Streelingské univerzitě na Trantoru, kde Hari Seldon působil určitou dobu jako profesor.\n\nFinangelos vystupuje v těchto dílech:\n\nTento hřmotný jednoruký muž je otcem Torana Darella. Na konferenci 27 Svobodných obchodních světů na planetě Radole zastupuje Fran svou planetu Haven v roli oficiálního delegáta.\n\nFran vystupuje v těchto dílech:\n\nMladý muž, který se připojí k psychohistorickému projektu 2 roky před Seldonovou smrtí v roce 12 067 galaktické éry. Pochází z planety Synnax. Zaznamená životopis Hariho Seldona.\n\nGaal Dornick vystupuje v těchto dílech:\n\nZástupce Laskina Joranuma. Varuje jej před přílišnou důvěřivostí Raychu Seldonovi, vyjde najevo, že měl pravdu. Po neúspěšné snaze Joranuma svrhnout Eta Demerzela a jeho vyhnanství je to Namarti, kdo pokračuje ve vedení joranumitů. Organizuje sabotáže po celém Trantoru, aby vzrostla nespokojenost obyvatelstva. Po zosnování neúspěšného atentátu na Hari Seldona je organizace odhalena a Namarti popraven.\n\nGambol Deen Namarti vystupuje v těchto dílech:\n\nČlen podzemního odboje proti Mezkovi během jeho okupace Nadace. Vstoupil do Mezkových služeb.\n\nGarre vystupuje v těchto dílech:\n\nÚředník na kosmické stanici planety Comporellon.\n\nGatis vystupuje v těchto dílech:\n\nPolicista trantorského sektoru Dahl. Na udání Casilie Tisalverové přichází do jejího bytu zatknout společně se svým nadřízeným Lanelem Russem zatknout Hari Seldona a Dors Venabili, což se mu nepodaří.\n\nGebore Astinwald vystupuje v těchto dílech:\n\nMalý tlustý muž s kulatou tváří a krátkým tmavým vousem. Knihovník v Galaktické knihovně na Trantoru. V knihovnickém výboru představuje opozici proti vrchnímu knihovníkovi Lasi Zenowovi a odmítá poskytnutí větších privilegií Seldonovým spolupracovníkům. Zatímco Las Zenow podporuje psychohistorický projekt, Mummery je proti (zejména co se týče využívání knihovny). Hari Seldon se s Mummerym sešel, aby jej přesvědčil o nutnosti pokračovat v projektu, ale knihovník je neoblomný a odkazuje na snížené finance . Konflikt s Mummerym měl i Yugo Amaryl.\n\nGennaro Mummery vystupuje v těchto dílech:\n\nGilmer, vůdce povstání na Trantoru, jenž zahájil tzv. \"Velké drancování\". To donutilo císařskou rodinu (konkrétně císaře Dagoberta IX.) uprchnout na nedaleký svět Delicass (posléze přejmenovaný na Neotrantor). \"Velké drancování\" následně způsobilo destrukci slavného světa, téměř vše se ocitlo v troskách a populace se značně snížila.\n\nGilmer vystupuje v těchto dílech:\n\nAristokrat z Wyanské starostovské rodiny, jeho teta byla Rashelle I. Přidá se k joranumitské organizaci Gambola Deen Namartiho, protože doufá, že se mu podaří dosednout na císařský trůn. Přes Manellu Dubanqua naverbuje k joranumitům Raycha Seldona, používajícího přezdívku Planchet. Společně s Namartim mu přidělí úkol zabít Hari Seldona (pod vlivem drogy beznaděje). Plán díky Manelle Dubanqua selže, hnutí je odhaleno a rozprášeno.\n\nGleb Andorin vystupuje v těchto dílech:\n\nArcheolog, jehož zmíní Lord Dorwin kolem roku 50 éry Nadace (12 119 galaktické éry) během své návštěvy Terminu.\nGleen se zabýval Otázkou původu lidstva, z jeho prací vycházel další archeolog Lameth.\n\nGleen vystupuje v těchto dílech:\n\nGolan Trevize, vysoký černovlasý muž , pochází z Terminu, ústřední planety První Nadace, a ve svých 32 letech se stal členem zastupitelstva - Radním Nadace. Je tvrdohlavý a sebejistý a tyto vlastnosti občas způsobují neomalenost a netrpělivost v jeho jednání. Vyniká geniální a neomylnou intuicí, díky níž se stane ústřední postavou dějin Galaxie.\n\nPoté, co zpochybní platnost Seldonova plánu, jej starostka Terminu zbaví imunity a práv Radního a vyšle jej na cestu po Galaxii. Pozná totiž, že Trevize má pravdu a tato pravda by mohla znamenat vážné nebezpečí pro stabilitu První Nadace. Golan je přesvědčen, že Druhá Nadace nebyla kompletně zničena a stále ovlivňuje dění v Galaxii. Starostka Harla Brannoová mu dá k dispozici poslední výdobytek nadační vědy - jednu z nejmodernějších gravitačních lodí Vzdálenou hvězdu, avšak neozbrojenou. Její posádka - Trevize a Pelorat, má fungovat jako vějička pro Druhou Nadaci.\n\nNa pouti vesmírem jej doprovází Janov Pelorat, historik, jenž se stane jeho blízkým přítelem.\n\nGolan Trevize skutečně odhalí Druhou Nadaci, a také Gaiu, planetu s kolektivním vědomím. Události směřují k rozhodujícímu momentu dějin Galaxie. V jejich průsečíku figuruje Golan Trevize, jenž má rozhodnout, jakou cestou se bude Galaxie ubírat dál, zdali ji povedou mentalici z Druhé Nadace, nebo se bude řídit zákony určovanými vědeckou První Nadací či se stane jedním velkým superorganismem Galexií - obdobou planety Gaii v galaktickém měřítku. Rozhodne pro Gaiu, aniž by znal důvod, je to podvědomé rozhodnutí iniciované jeho vytříbenou intuicí. Avšak neuspokojí se s ním, chce si jej rozumově odůvodnit a tak se se svým přítelem Peloratem a mladou dívkou Bliss vydává pátrat po planetě, odkud údajně vzešlo lidstvo - Zemi. Má pocit, že by se tam mohla skrývat odpověď na jeho podvědomou volbu - proč Galexie.\n\nGolan Trevize vystupuje v těchto dílech:\n\nČlen posádky na kosmické lodi \"Vzdálená hvězda\" Hobera Mallowa.\n\nGrun vystupuje v těchto dílech:\n\nHan Pritcher je kapitánem bezpečnosti První Nadace. Náplní jeho činnosti ve Zpravodajské službě je špionáž. Narodil se v roce 267 éry Nadace rodičům z planety Anacreon, vzdělání - Akademie věd, obor hypermotory. Do armády vstoupil jako poddůstojník sto druhého dne 293. roku éry Nadace . Během výkonu služby byl dvakrát raněn, obdržel Řád za zásluhy za statečnost projevenou nad rámec povinností. Za deset let však nebyl povýšen a nadřízení se zmiňují o jeho neúustupnosti a zatvrzelosti. Han Pritcher slouží vždy a za všech okolností zájmu Státu, což jej často přivádí ke střetům s rozkazy vyšších šarží.\nNa planetě Kalgan vedl život majitele obchodní lodi, měl za úkol zde řídit činnost Nadace, hlásit politiku vojenského velitele Kalganu až do doby, kdy se planety zmocnil Mezek, na něhož Pritcher upozorňuje starostu Nadace Indbura III. Ten mu však vydá příkaz letět na Haven, odbojnou planetu kupců původem z Nadace, aby zde sondoval jejich záměry. Kapitán však rozkaz ignoruje a letí zpět na Kalgan, neboť ohrožení ze strany Mezka se mu jeví jako prvořadá záležitost.\nPomůže Baytě a Toranovi Darrellovým s únosem Mezkového klauna Magnifica Giganticuse z Kalganu, aniž by odhalil, že Magnifico je samotným Mezkem.\nPři obsazení Nadace Mezkem se pokusí spáchat na něj sebevražedný atentát, ale nemá šanci na úspěch, neboť Mezek snadno rozpozná jeho záměr. Mezek Pritchera přemění v jednoho ze svých loajálních vojenských velitelů. V této pozici se Pritcher šestkrát neúspěšně pokusí o nalezení Druhé Nadace (při poslední misi letí společně s Bailem Channisem).\n\nPo smrti Mezka se stal vládcem kalganské říše - Prvním Občanem Svazu světů.\n\nHan Pritcher vystupuje v těchto dílech:\n\nMladý dahlanský muž, který provádí Hari Seldona a Dors Venabili jámou na výrobu elektrické energie v Dahlu (sektor Trantoru), kde potkají Yugo Amaryla.\n\nHano Linder vystupuje v těchto dílech:\n\nHanto je kalganský policista, který se účastní policejního pátrání po Arkadii Darellové (na útěku před Lordem Stettinem) na kalganském kosmodromu. Arkadii se podaří odletět na Trantor v doprovodu Preema Palvera a jeho ženy.\n\nHanto vystupuje v těchto dílech:\n\nHari Seldon představuje vědce, který určí matematicky budoucnost civilizace v galaxii.\n\nHari Seldon byl geniální matematik, psycholog a statistik. Narodil se roku 11 988 Galaktické éry (-79 éry Nadace) na planetě Helicon, tedy ve stejném roce jako císař Cleon I (narozen na Trantoru). Jeho otec byl pěstitelem tabáku na hydroponické plantáži (podle legendy, jak uvádí Encyclopedia Galactica). Hari Seldon založil vědní obor, psychohistorii. Pomocí této vědy předpověděl konec Galaktické říše a následující chaos, který bude trvat 30 000 let. Proto založil Nadaci, která měla tento chaos zkrátit na 1 000 let. Za vlády císaře Cleona I. působil u dvora i jako první ministr, tuto funkci převzal po Etu Demerzelovi.\n\nHari Seldon byl dobrým zápasníkem (planeta Helicon je známá školou bojových sportů) a rád hrál tenis.\n\nPoprvé se postava Hariho Seldona objevuje v knize \"Nadace\" (1951) a pak provází dílo Hariho Seldona (tzv. Seldonův plán) všechny následující knihy o Nadaci. Život Hariho Seldona popisuje Asimov ve svých posledních knihách, v románu \"Předehra k Nadaci\" a \"A zrodí se Nadace\". Další postavy vystupující v posledních dvou zmíněných knihách jsou: Dors Venabili (Seldonova žena, robot), Yugo Amaril (Seldonův spolupracovník), Chetter Hummin a Eto Demerzel - obě jména označují jedinou postavu (robota R. Daneela Oliwava). Pomocí této postavy Asimov spojil sérii o Nadaci a romány o Eliáši Baleym.\n\nHari Seldon se zúčastnil v roce 12 020 výroční desetileté matematické konference na Trantoru, kde předstoupil se svou teorií o psychohistorii. Tato teorie zaujala i samotného císaře Cleona I. (díky obratné manipulaci Eta Demerzela), jenž si nechal předvolat Seldona k audienci. Matematik nevěří v uvedení své teorie do praxe, ale o jeho psychohistorii projevují zájem různí vlivní lidé a organizace (včetně samotného císaře). Seldon se na popud Chettera Hummina začne ukrývat před Prvním ministrem Eto Demerzelem a je nucen několikrát změnit místo úkrytu. Během svého putování po Trantoru si uvědomuje, že převedení psychohistorie do praxe by bylo možné. Po zmaření převratu v sektoru Wye vyjde najevo, že Eto Demerzel a Chetter Hummin jsou jedna a tatáž osoba - robot Daneel Olivaw. I on má zájem o funkční psychohistorii - pro dobro lidstva, neboť se řídí třemi zákony robotiky. Ve funkci Prvního ministra poskytuje Seldonovi výraznou materiální a finanční podporu a ten se pustí na Streelingské univerzitě do bádání.\n\nPo úspěšném vyřešení krize s Laskinem Joranumem, v níž se Seldon angažuje, střídá ve funkci Prvního ministra Eta Demerzela (Daneela Olivawa). Je na něj spáchán pokus o atentát, ale i díky své ženě Dors Venabili vyvázne bez úhony.\n\nBěhem vlády vojenské junty přijde o Dors, neboť ta odhalí spiknutí přímo v samotném psychohistorickém projektu. Iniciátorem spiknutí je Tamwile Elar, jenž spolupracuje s juntou, konkrétně s plukovníkem Henderem Linnem. Dors, ještě než zemře, stačí zabránit Elarovi v napáchání větších škod.\n\nMatematik se poté snaží i přes citelnou ztrátu tvrdě pracovat na psychohistorickém projektu, hodně mu pomáhá jeho vnučka Wanda. Ztrácí své nejbližší a ke konci života se dostává do nezáviděníhodné situace, stává se nepopulárním mezi obyvatelstvem pro své prorokování špatných zpráv a je napadán. Lidé nemají rádi ty, kteří otevřeně hovoří o špatné situaci. Hari Seldon je vláčen po soudech, dochází mu finance na projekt a pomalu začíná ztrácet víru. Ale objeví se noví mladí lidé plní elánu, kteří mu dodají přesvědčení, že není vše ztraceno a psychohistorii se podaří dovést do bodu, kdy je životaschopná.\n\nHari Seldon umírá ve své kanceláři na Streelingské univerzitě v roce 12 069 galaktické éry (shodné s datem 1 éry Nadace), kde do posledních chvil pracoval na svých vzorcích. Jeho tělo bylo vypuštěno do kosmu v souladu s instrukcemi, které po sobě zanechal .\n\nMinimálně zmínka o Hari Seldonovi je v každé knize série Nadace. Jeho život mapují díla:\n\nStarostka Terminu (a tedy První Nadace) (řečená Bronzová i díky svému neústupnému jednání) během osmé Seldonovy krize je starší žena , která nosí své šedivé vlasy pevně stažené dozadu. Ve funkci starostky Nadace je 5 let, předtím stála jako šedá eminence v pozadí během vlády dvou jiných starostů.\n\nVyšle Golana Trevizeho jakožto návnadu pro Druhou Nadaci do vesmíru, neboť rozpozná nebezpečnost jeho názorů pro stabilitu První Nadace a mimo jiné i její funkce. Není zcela přesvědčena o jeho tvrzení, že Druhá Nadace stále existuje, nicméně jí Trevize může udělat medvědí službu - přitáhnout pozornost mentalistů Druhé Nadace, aby mohla případně proti nim zakročit.\n\nPoté, co zjistí, že Druhá Nadace skutečně existuje, hodlá proti ní zakročit a bez ohledu na Seldonův plán uspíšit vytvoření druhé Galaktické říše. K tomu ji ženou vlastní mocenské pohnutky. Jejím oddaným pomocníkem je Liono Kodell, ředitel Bezpečnosti Nadace.\n\nHarla Brannoová vystupuje v těchto dílech:\n\nVysoká tmavá dívka z jídelní jednotky na planetě Haven během Mezkovy éry, kdy seskupení nezávislých kupeckých planet vzdorovalo jako poslední svobodná bašta Mezkově armádě. Pod kontrolou Mezka byl i Terminus, hlavní planeta Nadace. Hella zastává kapitulační postoj, nevidí v odporu proti Mezkovi smysl.\n\nHella vystupuje v těchto dílech:\n\nPlukovník Hender Linn je pravou rukou generála Dugala Tennara. Přes Tamwile Elara dostává zprávy z dění kolem psychohistorického projektu Hari Seldona na Streelingské univerzitě a dojde k přesvědčení, že je nutné Seldona zbavit vedení. Zkontaktuje schůzku generála se Seldonem.\n\nHender Linn vystupuje v těchto dílech:\n\nPo přistání na planetě Alfa se posádky kosmické lodi FS Vzdálená hvězda ujme místní dívka Hiroko v roli průvodkyně. Bliss s Falomou dostanou příbytek (Faloma je nesvá z tolika lidí) a Hiroko se coby vzorná hostitelka věnuje Trevizi. Nakazí jej smrtelným virem, který je zatím neaktivní, ale pokud by ihned neodletěl z Alfy, zemřel by a nakazil by i ostatní. Jen díky náklonnosti Hiroko k Trevizi a Fallomě uniknou záhubě.\n\nHiroko vystupuje v těchto dílech:\n\nHober Mallow je svobodný kupec a kapitán kosmické lodi \"Vzdálená hvězda\". Pochází z planety Smyrno, jedné z planet Čtyř království, které sousedí s planetou Terminus (hlavní planeta První Nadace). Je vyslán na Korell, aby zjistil příčiny zmizení tří lodí Nadace v tomto sektoru a také aby potvrdil či vyvrátil domněnku, zda Korell nevlastní atomovou technologii.\n\nPo úspěšné misi se stal starostou Nadace a zažehnal třetí Seldonovu krizi. Vynalezl deformátor pole, jenž znemožňuje odposlech. Během své mise navštívil planetu Siwennu, kde se setkal s Onumem Barrem - otcem Ducema Barra a věnoval mu miniaturní atomový štít, jenž chrání proti zásahu z energetických zbraní.\n\nHober Mallow vystupuje v těchto dílech:\n\nVytáhlý knihovník a jeden z největších sběratelů informací o Mezkovi, patří do konspirační skupiny dr. Torana Darella II, jež hodlá odhalit Druhou Nadaci. Je vyslán na planetu Kalgan, aby zde zažádal o povolení ke vstupu do Mezkova paláce a pokusil se tak získat informace o Druhé Nadaci. Na cestě jej doprovází Arkadie Darellová. Vládce Kalganu Lord Stettin jej zajme a hodlá jej využít jako poradce v otázce války proti Nadaci. Po válce se vrátí na Terminus s přesvědčením, že Druhá Nadace neexistuje, avšak při mentální analýze vyjde najevo, že jeho mysl byla někým ovlivněna (Lady Callií).\n\nHomir Munn vlastní malou kosmickou loď Unimara, která je pojmenována podle jedné z jeho milenek, s níž měl v minulosti poměr.\n\nHomir Munn vystupuje v těchto dílech:\n\nHistorik původem z planety Livia, jenž se pokoušel určit polohu planety Země.\n\nHumbal Yariff vystupuje v těchto dílech:\n\nHuxlani je hlavní inženýr na palubě kosmické lodi, která pod vedením Baila Channise a Hana Pritchera pátrá po Druhé Nadaci. Tento úkol zadal Channisovi a Pritcherovi Mezek, pro Pritchera je to již šesté pátrání, ve všech předchozích byl neúspěšný.\n\nHuxlani pochází z První Nadace, sloužil 18 let v její flotile, než byl Terminus dobyt Mezkem. Nyní slouží ve flotile Svazu světů, impériu založeném Mezkem .\n\nHuxlani vystupuje v těchto dílech:\n\nInchney je poddaným nejmocnějšího statkáře Neotrantoru Jorda Commasona. Zamlada býval Lordem na Neotrantoru, nyní je jen zmrzačený stařec odkázaný na Commasonovu milost . V podstatě je Commasonovým osobním řidičem a poradcem. Radí mu zajmout návštěvu z Nadace (Eblinga Mise a Baytu a Torana Darellovi) a vydat je Mezkovi, z čehož by mohly plynout výhody. Commason na jeho radu dá a společně se synem císaře Dagoberta IX. se pokusí o jejich únos.\n\nInchney vystupuje v těchto dílech:\n\nKrutý a schopný starosta První Nadace. Tyto své vlastnosti demonstroval tím, jakým způsobem se chopil moci a skoncoval s posledními pozůstatky svobodných voleb. Otec Indbura II. a děd Indbura III.\n\nIndbur I. vystupuje v těchto dílech:\n\nKrutý starosta První Nadace. Otec Indbura III, syn Indbura I.\n\nIndbur II. vystupuje v těchto dílech:\n\nVnuk Indbura I. a syn Indbura II. Starosta První Nadace, skvělý účetní s láskou k systematičnosti. Puntičkář s neschopností vidět věci jako celek. Považoval se za spravedlivého, nehýřil státními penězi a zbytečně nezabíjel lidi. Pověří kapitána Pritchera k prověření daní na planetě Haven, tento rozkaz Pritcher ignoruje. Indbur III. je taktéž informován psychologem Eblingem Misem o blížící se Seldonově krizi, čemuž odmítá uvěřit.\n\nPoté, co byla Nadace obsazena Mezkem, Indbur III. se zhroutil .\n\nIndbur III. vystupuje v těchto dílech:\n\nIwo Lyon je občan planety Radoly, účastní se zde konference 27 nezávislých obchodních světů. Hovoří s otcem Torana Darella Franem o vojenskopolitické situaci během Mezkova vzestupu.\n\nIwo Lyon vystupuje v těchto dílech:\n\nČlen opoziční Akční strany, kterou založil kolem roku 80 éry Nadace Sef Sermak.\n\nJaim Orsy vystupuje v těchto dílech:\n\nKolem roku 155 éry Nadace se účastní mise Hobera Mallowa na Korell, je špionem ve službách Jorane Sutta.\n\nJaim Twer vystupuje v těchto dílech:\n\nDr. Janov Pelorat, postarší historik a sběratel pradávných mýtů a legend, jenž byl s Trevizem vyslán na vesmírnou misi starostkou Terminu Harlou Brannoovou, během níž se spřátelili. Platí za jednoho z největších odborníků v otázce původu lidstva, celý svůj život zasvětil archivnímu bádání po planetě Zemi. Na planetě Terminu má depozitář s masivním množstvím záznamů ze svého oboru. K němu se dostal ve svých patnácti letech během nemoci, když dostal knihu nejstarších legend. Zjistil, že se v ní objevuje motiv izolovaného světa, jenž si svou izolaci ani neuvědomoval, neboť nikdy nepoznal nic jiného.\n\nJe střední výšky, 52 let (přestože vypadá starší), klidné povahy, nesnáší spěch a má ve zvyku vážit každé slovo a až do svého seznámení s Golanem Trevize nikdy neopustil Terminus, i když si vždy přál navštívit Trantor - bývalou ústřední planetu Galaktické říše, na níž se nachází Galaktická knihovna, objekt jeho zájmu. Při myšlence na množství dat v ní obsažených jej jímá silné vzrušení . Tajně doufá, že až se mu podaří rozluštit otázku původu lidstva, bude oceněn a stane se slavnějším než samotný Hari Seldon.\n\nTmelicí prvek na lodi FS Vzdálená hvězda, svůj názor neprosazuje, jen předestírá. Často se nechává unést při proslovech, v čemž jej krotí Golan Trevize. Dobrácká a mírná povaha. Zamiluje se do Bliss. Nakonec má díky svým znalostem velký podíl na odhalení polohy Země.\n\nDr. Janov Pelorat vystupuje v těchto dílech:\n\nArcheolog, jehož zmíní Lord Dorwin kolem roku 50 éry Nadace během své návštěvy Terminu.\n\nJardun vystupuje v těchto dílech:\n\nJemby je robotická chůva, jejím úkolem je starat se o Fallom. Po smrti Bandera přestane fungovat, neboť Bander zajišťoval díky svým lalokovým usměrňovačům přísun energie všem robotům ve své državě.\n\nJemby vystupuje v těchto dílech:\n\nVelitel kosmické flotily, během trigellského povstání navrhl spuštění jaderné fúze, za což byl oběšen vlastní posádkou . V dějinách Galaxie bylo použití jaderné zbraně tabu.\n\nJendippurus Khoratt vystupuje v těchto dílech:\n\nVždy zachmuřený muž s hustým a tmavým obočím a dlouhým výrazným nosem. Vedoucí meteorologického týmu, který provádí častá měření na kopuli nad trantorskou Streelingskou univerzitou . Jednoho takového výstupu se zúčastní i Hari Seldon (kolem roku 12 020 galaktické éry). Na kopuli však zabloudí a téměř umrzne, tento incident se negativně promítne do následné kariéry doktora Leggena. Hari Seldon je zachráněn svou průvodkyní Dors.\n\nJennar Leggen vystupuje v těchto dílech:\n\nAgent Výboru pro veřejnou bezpečnost, jenž se setká s Gaalem Dornickem. Výbor sleduje veškeré aktivity Hari Seldona.\n\nJerril vystupuje v těchto dílech:\n\nJirad Tisalder je muž malého vzrůstu s černými, přirozeně kudrnatými vlasy a hustým knírkem. Se svou ženou Casilií má dcerku. Bydlí v sedmipokojovém apartmá v trantorském sektoru Dahl, část apartmá pronajal se svou ženou Hari Seldonovi a Dors Venabili. Pobyt domluvil Chetter Hummin. Jirad se často podrobuje rozhodnutí své ženy. Vezme Seldona a Dors do dahlských jam na výrobu elektrické energie.\n\nJirad Tisalver vystupuje v těchto dílech:\n\nCelník ze Sayshellu, materialista. Jeho nadřízeným je Namarath Godhisavatta. Kontroluje doklady Golana Trevizeho a Janova Pelorata při jejich příletu na planetu Sayshell.\n\nJogoroth Sobhaddartha vystupuje v těchto dílech:\n\nTělnatý novinář s odulými rty, patří do konspirační skupiny dr. Torana Darella II, jež hodlá odhalit Druhou Nadaci.\n\nJole Turbor vystupuje v těchto dílech:\n\nDědeček Stettina Palvera, o 2 roky mladší než Hari Seldon. Ten jej lákal, aby se připojil k psychohistorickému projektu, ale Joramis odmítl. Necítil se být přínosem.\n\nJoramis Palver vystupuje v těchto dílech:\n\nSekretář starosty Terminu, hlavní oponent Hobera Mallowa během třetí Seldonovy krize. Snaží se prosadit doktrínu tzv. \"vědeckého náboženství\", kdežto Mallow správně rozeznal, že tato je již při rozšiřování vlivu Nadace neúčinná.\n\nJorane Sutt vystupuje v těchto dílech:\n\nJord Commason je největší statkář na Neotrantoru za vlády Dagoberta IX. Na radu svého lokaje Inchneyho hodlá zajmout prchající Darellovi s Eblingem Misem, aby je mohl vydat Mezkovi, čímž by si u něj zajistil nedotknutelnost. K tomuto účelu se spolčí se synem císaře Dagoberta IX., ale plán jim nevyjde, mladý nástupce Dagoberta IX. za to dokonce zaplatí životem.\n\nJord Commason vystupuje v těchto dílech:\n\nKolem roku 50 éry Nadace člen Poručenské rady Nadace - vedoucího politického útvaru na Terminu, encyklopedista. Přestože je schopen vnímat nebezpečí ze strany Anacreonského království, o němž hovoří Salvor Hardin, není schopen vyvodit náležité závěry.\n\nJord Fara vystupuje v těchto dílech:\n\nČlen korellské tajné policie, jenž má za úkol sehrát roli anacreonského misionáře a dostat se na kosmickou loď \"Vzdálená hvězda\" Hobera Mallowa.\n\nJord Parma vystupuje v těchto dílech:\n\nBlondýna z jídelní jednotky na planetě Haven během Mezkovy éry, kdy seskupení nezávislých kupeckých planet vzdorovalo jako poslední svobodná bašta Mezkově armádě. Pod kontrolou Mezka byl i Terminus, hlavní planeta Nadace. Juddee zde pracuje s Baytou Darrellovou.\n\nJuddee vystupuje v těchto dílech:\n\nPrezident Sayshellského svazu, v němž se vyskytuje planeta Gaia. Podepsal dohodu s Mezkem, díky níž si Sayshellský svaz uchoval neutralitu a nebyl podroben jako První Nadace .\n\nKallo vystupuje v těchto dílech:\n\nCísař Galaktické říše, nechal přemístit poslední obyvatele z radioaktivitou zamořené Země na nedalekou Alfu.\n\nKandar V. vystupuje v těchto dílech:\n\nKarol Rufirant je Damovan (v podstatě Trantořan, neboť planeta Trantor byla po Velkém drancování přejmenována na Damov a místní populace se živí zemědělstvím na obnažené půdě, jež byla dříve zastavěna ocelovými konstrukcemi a budovami - Trantor jako ústředí celé Galaktické Říše tvořilo jedno obrovské město. Damované také exportují kovové trosky, které zbyly na planetě po Velkém drancování). Napadne Mluvčího Stora Gendibala při jeho vycházce po povrchu planety, Gendibala zachrání před lynčováním Damovanka Sura Noviová. Posléze vyjde najevo, že tento incident byl zinscenován Gaiou.\n\nKarol Rufirant vystupuje v těchto dílech:\n\nKaspal Kaspalov byl členem joranumitského hnutí, které po smrti svého vůdce Laskina Joranuma vedl Gambol Deen Namarti, jenž organizoval na Trantoru různé sabotáže zaměřené proti pohodlí obyvatelstva. Kaspalov měl vyřadit z provozu systém větrání v anemorijském sektoru, což neučinil kvůli svým pochybnostem o smyslu takových akcí. Z příběhu vyplývá, že jej Namarti nechal odstranit.\n\nKaspal Kaspalov vystupuje v těchto dílech:\n\nMatematik, strýc Lisunga Randy. Lisung se o něm zmíní při rozhovoru s Hari Seldonem, Hari Seldon o Kiangtowu Randovi slyšel.\n\nKiangtow Randa vystupuje v těchto dílech:\n\nVýznačný elektroneurolog, považován v této oblasti za špičku v Galaxii. 5 let spolupracoval s dr. Toranem Darellem II. na Santanniské univerzitě, avšak pro názorové neshody vzájemnou spolupráci ukončili. Jeho žákem byl i Pelleas Anthor.\n\nDr. Kleise vystupuje v těchto dílech:\n\nMluvčí Druhé Nadace a posléze jedenadvacátý První Mluvčí. Navrhl Preemu Palverovi, jak se vypořádat s První Nadací.\n\nKol Benjoam vystupuje v těchto dílech:\n\nČlen, pravděpodobně Mluvčí Druhé Nadace. Vytvořil teorém Seldonova plánu, jenž je po něm pojmenován jako Korillův teorém.\n\nKorill vystupuje v těchto dílech:\n\nPoddůstojník technické služby Krasnet působil s Golanem Trevizem u námořnictva. Obsluhoval (velmi zručně) počítače. Golan Trevize si jej vybavil při seznamování se s moderním kosmickým plavidlem FS Vzdálená hvězda, jenž dostal k dispozici pro svou misi od starostky Harly Brannoové .\n\nKrasnet vystupuje v těchto dílech:\n\nArcheolog, jehož zmíní Lord Dorwin kolem roku 50 éry Nadace během své návštěvy Terminu.\n\nKromill vystupuje v těchto dílech:\n\nArcheolog, jehož zmíní Lord Dorwin kolem roku 50 éry Nadace (12 119 galaktické éry) během své návštěvy Terminu.\nLameth napsal přibližně kolem roku 11 319 knihu o Otázce původu lidstva, která amatérskému archeologovi Lordu Darwinovi chyběla ve sbírce. Jeden výtisk mu přislíbí dr. Lewis Pirenne.\n\nLameth vystupuje v těchto dílech:\n\nPolicejní náčelník trantorského sektoru Dahl. Na udání Casilie Tisalverové přichází do jejího bytu zatknout společně se svým kolegou Gebore Astinwaldem Hari Seldona a Dors Venabili, což se mu nepodaří.\n\nLanel Russ vystupuje v těchto dílech:\n\nVrchní knihovník Galaktické knihovny na Trantoru a přítel Hari Seldona. Pochází z planety Wencory. Knihovna spolupracuje s psychohistorickým projektem a Zenow sdělí Seldonovi, že nalezli vhodnou vzdálenou planetu, kterou matematik požadoval - Terminus.\n\nLas Zenow vystupuje v těchto dílech:\n\nLaskin Joranum (pro masy lidí vystupující pod chytlavou přezdívkou Jo-Jo Joranum) byl vysoký muž, jenž působil dojmem měkkosti. Často se usmíval, i když to byla nacvičená póza. Měl kulatou tvář, husté vlasy pískové barvy a bleděmodré oči . Jeho blízkým spolupracovníkem, jenž jej odrazoval od některých neuvážených kroků, byl Gambol Deen Namarti.\n\nLaskin Joranum byl vůdcem hnutí nazývaným \"joranumité\", které hlásalo větší sociální spravedlnost. Joranum sám se stavěl proti politice Prvního ministra Galaktické říše Eta Demerzela s cílem vystřídat jej ve funkci. Jako svou rodnou planetu uváděl Nishayu, ale ve skutečnosti pocházel z trantorského sektoru Mykogen. Hari Seldon odhalil jeho mykogenský původ díky jeho až příliš dokonalému trantorskému přízvuku, Nishayané mluví velmi odlišnou verzí galaktického standardu. Po nepodařeném pokusu o zesměšnění Prvního ministra Eta Demerzela, který zároveň znamenal konec jeho politické kariéry, byl poslán do vyhnanství na planetu Nishaya, kde zemřel. Joranumitské hnutí se zcela nerozpadlo, vedl jej dál Namarti a organizoval sabotáže po celém Trantoru.\n\nLaskin Joranum vystupuje v těchto dílech:\n\nNezávislý kupec Nadace, který sehraje důležitou roli návnady ve válce s První Říší (je najat nadační Radou, v níž působí mj. Sennett Forell). Nechá se zajmout se svou lodí a nákladem a na říšském vesmírném korábu postupně sonduje situaci a plány mladého generála Bela Riose. To se mu daří pomocí úplatků posádky. Společně se siwennijským patricijem Ducemem Barrem se mu podaří uprchnout, aby se pokusil dostat na Trantor - sídelní planetu císaře a informovat jej o generálově zradě.\n\nLathan Devers vystupuje v těchto dílech:\n\nLee Senter je vedoucí Skupiny na Trantoru kolem roku 300 éry Nadace, jenž je nyní zemědělským světem. Má na starosti dávné knihy. Přivítá na Trantoru uprchlíky z Havenu Baytu a Torana Darellovi a dovolí jim vstoupit do areálu Univerzity a Galaktické knihovny. Ebling Mis hodlá ze zdejších pramenů vypátrat Druhou Nadaci a varovat ji před Mezkem.\n\nLee Senter vystupuje v těchto dílech:\n\nPrinc Lefkin je synem regenta Wienise z Anacreonu.\nBěhem druhé Seldonovy krize velí mohutnému rekonstruovanému říšskému křižníku Wienis letícímu zaútočit na Terminus - hlavní planetu Nadace. Akce selže i díky předvídavosti Salvora Hardina.\n\nLefkin vystupuje v těchto dílech:\n\nČlen opoziční Akční strany, kterou založil kolem roku 80 éry Nadace Sef Sermak.\n\nLem Tarki vystupuje v těchto dílech:\n\nLeonis Cheng je Mluvčím Druhé Nadace během předsednictví Prvního Mluvčího Quindora Shandesse. Je nevelkého vzrůstu a disponuje encyklopedickými znalostmi nejmenších detailů Seldonova plánu, avšak ke skutečné Galaxii má poněkud krátkozraký postoj .\n\nLeonis Cheng vystupuje v těchto dílech:\n\nKrál anacreonský, synovec regenta Wienise, narozený roku 64 éry Nadace. Ve věku 16 let se nechá svým strýcem vmanipulovat do konfliktu s Nadací, ačkoli jej spíše než politické záležitosti zajímá lov na nyaky - místní oblíbený královský sport.\n\nLepold I. vystupuje v těchto dílech:\n\nNezávislý kupec Nadace, je vyslán se soukromým vzkazem za Linmarem Ponyetsem.\n\nLes Gorm vystupuje v těchto dílech:\n\nLestim Gianni je Mluvčím Druhé Nadace během předsednictví Prvního Mluvčího Quindora Shandesse.\n\nLestim Gianni vystupuje v těchto dílech:\n\nLev Meirus je Prvním ministrem ve vládě Prvního Občana Svazu světů - kalganského vládce Lorda Stettina. Tuto funkci zastával i za vlády předchozího vládce Kalganu Lorda Thallose.\n\nNení nakloněn záměrům Lorda Stettina vést válku proti První Nadaci a snaží se jej od tohoto úmyslu odradit.\n\nLev Meirus vystupuje v těchto dílech:\n\nČlen podzemního odboje proti Mezkovi během jeho okupace Nadace. Říkalo se mu Nezlomný. Vstoupil do Mezkových služeb.\n\nLevaw vystupuje v těchto dílech:\n\nČlen opoziční Akční strany, kterou založil kolem roku 80 éry Nadace Sef Sermak proti programu starosty Terminu Salvora Hardina.\n\nLevi Norast vystupuje v těchto dílech:\n\nČlen opoziční Akční strany, kterou založil kolem roku 80 éry Nadace Sef Sermak.\n\nLewis Bort vystupuje v těchto dílech:\n\nDoktor Lewis Pirenne je kolem roku 50 éry Nadace předsedou Poručenské rady Nadace - vedoucího politického útvaru na Terminu. Vytrvalý encyklopedista, alvšak neschopný politik, nedokáže rozpoznat blížící se první Seldonovu krizi. Během ní vyjde najevo, že vytváření Galaktické encyklopedie - Encyclopedia Galactica bylo jen záminkou (vedlejším úkolem) psychohistoriků, jak opustit Trantor a na Terminu založit zárodek Druhé galaktické říše. Pirenna zbaví vlády Salvor Hardin, jež Nadaci provede úspěšně první i druhou Seldonovou krizí.\n\nLewis Pirenne vystupuje v těchto dílech:\n\nKomdora Korellu, manželka vládce planety Aspera Arga, dcera říšského vicekrále. Je to de facto ona, která určuje politiku Korellu, díky ní je Korell vyzbrojován kosmickými loděmi a atomovou technologií Říše. Přinutí manžela rozpoutat válku proti Nadaci.\n\nLicie Argo vystupuje v těchto dílech:\n\nHistorik, podle jeho jména je pojmenován tzv. Genneratův zákon. Ten říká, že vzrušující klam vytlačuje nezajímavou pravdu, tedy že lidé dávají přednost pověstem před historickou skutečností .\n\nLiebel Gennerat vystupuje v těchto dílech:\n\nPředseda Výboru pro veřejnou bezpečnost na Trantoru, vykáže Seldona i jeho spolupracovníky z psychohistorického projektu z Trantoru na Terminus. Hari Seldon to ve skutečnosti nejen předvídal, ale i připravil.\n\nLinge Chen vystupuje v těchto dílech:\n\nNezávislý kupec Nadace, původem ze Smyrna. Je odeslán na Askone, aby se pokusil zachránit jiného kupce (agenta) Eskela Gorova. Mise se mu vydaří, nejenže zachrání Gorova, ale dosáhne i změny nedůvěřivého postoje Askone k Nadaci a jejím produktům.\n\nLinmar Ponyets vystupuje v těchto dílech:\n\nŘeditel nadační Bezpečnosti na Terminu během funkčního období starostky Harly Brannoové. Je poněkud při těle, menší postavy, nosí hustý knír (což je na občana Terminu nezvyklé) a má bystré hnědé oči .\n\nPůsobí vlídným a přátelským dojmem, vede výslech (v mezích slušnosti) Golana Trevizeho po jeho zatčení na půdě Rady První Nadace. Z výslechu je pořízen zvukový záznam, který má sloužit starostce Brannoové jako pojistka pro případný zvrat situace.\n\nLiono Kodell vystupuje v těchto dílech:\n\nNemykogenský spisovatel, kterého zmíní Mycelium 72 při rozhovoru se Seldonem a Dors .\n\nLissauer vystupuje v těchto dílech:\n\nAsistent na katedře psychologie Streelingské univerzity na Trantoru. Menší zavalitý muž s veselou kulatou tváří, asijský typ . Hari Seldon jej pozná na univerzitě během své pracovní krize, Randa mu doporučí výstup na kopuli města v rámci meteorologického výzkumu. Strýcem Lisunga Randy byl Kiangtow Randa, matematik.\n\nLisung Randa vystupuje v těchto dílech:\n\nLittoral Thoobing je ve svých 54 letech již sedm roků velvyslancem Nadace na planetě Sayshell. Měl ambice stát se starostou Nadace (v souboji s Harlou Brannoovou), ale nechal se uplatit funkcí velvyslance. Nemá rád ředitele Bezpečnosti Liona Kodella, neboť ten podle něj dokáže zlikvidovat člověka aniž by přitom odložil svou pověstnou přívětivost.\n\nBěhem manévrů u hranic Sayshellu požaduje po Kodellovi stažení válečných lodí Nadace, protože se domnívá, že to přímo ohrožuje její stabilitu.\n\nLittoral Thoobing vystupuje v těchto dílech:\n\nAdvokát Hari Seldona, jenž jej pošle zastupovat Gaala Dornicka po jeho zatčení krátce po příletu na Trantor.\n\nLors Avakim vystupuje v těchto dílech:\n\nKolem roku 50 éry Nadace člen Poručenské rady Nadace - vedoucího politického útvaru na Terminu, encyklopedista. Podporuje předsedu Lewise Pirenna a Hardinovo varování před blížící se krizí nebere vážně.\n\nLundin Crust vystupuje v těchto dílech:\n\nMagnifico Giganticus je vyzáblý neduživý klaun, jehož zachrání Bayta a Toran Darellovi na planetě Kalgan před Mezkem. Magnifico je poté provází na jejich pouti společně s Eblingem Misem, psychologem První Nadace, který se snaží vypátrat pozici Druhé Nadace. Ta může jako jediná zabránit Mezkovi v ovládnutí celé Galaxie. Nakonec však Bayta Darellová odhalí, že Magnifico a Mezek jsou jedna a tatáž osoba.\n\nMagnifico umí výtečně hrát na vizisonor.\n\nMagnifico Giganticus vystupuje v těchto dílech:\n\nMalcomber byl vrchním zahradníkem na nekrytých císařských pozemcích během vlády císaře Cleona I.\n\nMalcomber vystupuje v těchto dílech:\n\nZahradník během vlády císaře Cleona I. Hari Seldon (ve funkci Prvního ministra) si jej oblíbí, neboť mu zahradník doběhne na pomoc při pokusu o atentát na jeho osobu, ozbrojen pouze motykou. Císař Cleon I. jej dodatečně povýší do funkce Vrchního zahradníka (což je spíše administrativní pozice) a to se mu stane osudným. Mandell Gruber, původem z Anacreonu, nechce odejít ze zahrad do kanceláře vykonávat náročnou administrativu a císaře Cleona I. zavraždí.\n\nMandell Gruber vystupuje v těchto dílech:\n\nManella pracuje pro joranumitskou organizaci Gambola Deen Namartiho, dohazuje jí vhodné adepty. Glebu Andorinovi přihraje Raycha Seldona (pod přezdívkou Planchet), jenž se má vetřít do organizace a zjistit její cíle. Totéž vykonává Manella pro trantorskou Bezpečnost. Při pokusu o atentát na Hari Seldona (v té době ve funkci říšského Prvního ministra) zachrání Raychovi i Seldonovi život. Hari Seldon jí nabídne místo ve svém psychohistorickém projektu, Manella tuto nabídku přijme. Vdá se za Raycha Seldona a mají spolu dcery Wandu Seldon a Bellis Seldon. Později odletí celá rodina (mimo Wandu) na Santanni, kde bude Raych dostane práci na univerzitě. Wanda zůstane s Hari Seldonem a bude mu pomáhat s psychohistorií.\n\nManella Dubanqua vystupuje v těchto dílech:\n\nMangin je zástupce planety Iss na konferenci 27 Svobodných obchodních světů, která se koná na planetě Radole. Jedná zde o vážné politické situaci s Randuem (strýcem Torana Darella) a Ovallem Gri z Mnemonu. Politická situace je nestabilní díky raketovému vzestupu Mezka, záhadného muže, jenž dobyl planetu Kalgan a nehodlá se spokojit pouze s tímto úspěchem.\n\nMangin vystupuje v těchto dílech:\n\nStarosta trantorského sektoru Wye, nevzdává se ambicí na císařský trůn. V pozdějším věku neoficiálně předá vládu do rukou své dcery Rashelle I.\n\nMannix IV. vystupuje v těchto dílech:\n\nCísař Galaktické říše, přezdívaný Krvavý císař.\n\nManowell vystupuje v těchto dílech:\n\nMladý výrostek, společně s Alemem napadnou Hariho Seldona (a s ním Chettera Hummina) během jeho pobytu na Trantoru. Seldon s Humminem se napadení ubrání.\n\nMarbie vystupuje v těchto dílech:\n\nMarlo Tanto se představí Seldonovi a Dors během jejich pobytu v trantorském sektoru Dahl jako novinář s cílem natočit interview, což Dors odmítne. Pak se dozví, že Tanto pracuje jako císařský špeh v sektoru.\n\nMarlo Tanto vystupuje v těchto dílech:\n\nMarron je obyvatel trantorského sektoru Dahl, v Billibottonu napadne se svou partou Hari Seldona a Dors Venabili, chce po cizincích výpalné za vstup na území Billibottonu. Pustí se do boje na nože s Dors, která jej zraní natolik, že od dalších útoků upustí.\n\nMarron vystupuje v těchto dílech:\n\nMatka Rittah je stará žena, která věští budoucnost v dahlanské nebezpečné čtvrti Billibotton na Trantoru. Hari Seldon s Dors Venabili ji navštíví v doprovodu Raycha, aby se dozvěděl legendy o historii Země.\n\nMatka Rittah vystupuje v těchto dílech:\n\nNemykogenský spisovatel, kterého zmíní Mycelium 72 při rozhovoru se Seldonem a Dors .\n\nMenton vystupuje v těchto dílech:\n\nMezek je odpadlík z planety Gaia a proto má mentalické schopnosti, dokáže upravovat emoce. Každého nepřítele dokáže obrátit na svou stranu, proto snadno vítězí.\nJeho kariéra započala na planetě Kalgan, kde přemohl místního vojenského velitele. Poté zahájil expanzi, na jejímž konci bylo dobytí První Nadace a vzápětí i zlomení odporu 27 Svobodných obchodních světů. Ve snaze nalézt a odrovnat Druhou Nadaci mu zabránila Bayta Darellová, když zastřelila Eblinga Mise - psychologa První Nadace, který odhalil sídlo Druhé Nadace. Kdyby to neudělala, Mis by to nechtěně vyzradil Mezkovi, jenž byl v ten moment nablízku, vydával se totiž za klauna Magnifica Giganticuse.\n\nPo tomto neúspěchu se označil za Prvního Občana Svazu a vytvořil impérium zvané Svaz světů, které zahrnovalo jednu desetinu Galaxie a žila v něm jedna patnáctina galaktické populace . Dále nepostupoval z obav před Druhou Nadací. Vyslal svého loajálního generála, bývalého kapitána Nadace Hana Pritchera na šest cest po vesmíru, aby se pokusil odhalit Druhou Nadaci - neúspěšně. Přesto Mezek vážně narušil Seldonův plán, byl fenoménem, s nímž se nepočítalo.\n\nZa své sídlo si Mezek zvolil planetu Kalgan s dlouholetou tradicí aristokratického místa zábavy, byla centrálněji položená nežli okrajový Terminus.\n\nFyzický vzhled Mezka byl žalostný. Při své výšce 174 cm vážil pouhých 40 kg, jeho údy vypadaly jako zkostnatělá stébla. Hubený drobný obličej se téměř ztrácel za masitým rypákem, který trčel 8 cm do prostoru. Právě fyzický stav nedovolil Mezkovi vládnout déle než 10 let. Zemřel jako třicátník. Funkce Prvního Občana Svazu světů se po něm ujal generál Han Pritcher.\n\nMezek vystupuje v těchto dílech:\n\nBiofyzička, u níž si Hari Seldon objednal vypracování kompletního genomu své vnučky Wandy. Přišel díky náhodě na fakt, že Wanda má neobvyklé mentální schopnosti, že dokáže vycítit myšlenky druhých a na tomto důležitém pilíři hodlá vystavět Druhou Nadaci.\n\nMian Endelecki vystupuje v těchto dílech:\n\nMilla je žena Fennela Leemorea, mají spolu 2 dcery - Sunni a Tommu.\n\nMilla vystupuje v těchto dílech:\n\nMitza Lizalor je ministryní dopravy planety Comporellon. Comporellonská vláda má zájem zabavit hvězdolet FS Vzdálená hvězda a tak Lizalor zinscenuje záminku k zatčení její posádky - Golana Trevize, Janova Pelorata a Bliss.\n\nMitza Lizalor pochází z venkovské oblasti a Trevize ji přitahuje. Stráví společně noc a když jí Trevize sdělí účel své cesty (pátrání po Zemi), nechá jej i se společníky odletět. Je totiž pověrčivá a věří, že kdyby tak neučinila, mohlo by ji zasáhnout prokletí. Země je zde tabu.\n\nMitza Lizalor vystupuje v těchto dílech:\n\nStaršina z planety Alfa. Vypráví historikovi dr. Janovu Peloratovi zdejší báje a mýty. Objasní mu, že ostrov, na němž přistáli se jmenuje Nová Země a je to jediná souš na Alfě. Alfané jsou přímými potomky pozemšťanů, kteří přesídlili sem poté, co se celý povrch planety stal radioaktivním a tudíž neobyvatelným.\n\nMonolej vystupuje v těchto dílech:\n\nSeržant Mori Luk sloužil pod velením říšského generála Bela Riose, pocházel ze zemědělských planet v okolí Plejád. Neoplýval představivostí, díky čemuž dokázal neochvějně čelit nebezpečí. Přijímal rozkazy neprodleně a velmi si vážil svého velitele Riose . Byl zastřelen kupcem Lathanem Deversem, když se Devers zmocnil zbraně generála Riose a společně se siwennijským patricijem Ducemem Barrem prchali.\n\nMori Luk vystupuje v těchto dílech:\n\nPracovník z katedry logiky na Terminu, vypracoval kolem roku 50 éry Nadace pro Salvora Hardina logické analýzy depeše z Anacreonu zaslanou na Terminus, smlouvy mezi Říší a Anacreonem a výroky Lorda Dorwina během jeho pobytu na Terminu.\n\nMuller Holk vystupuje v těchto dílech:\n\nMunn Li Compor, modrooký muž s blond vlasy , byl přítelem Golana Trevizeho, dokud jej nezradil. Poskytl totiž starostce Harle Brannoové informace vedoucí k zatčení Golana Trevizeho. Comporova rodina pochází z malého světa Comporellon v sektoru Síria.\n\nCompor sleduje na příkaz starostky Brannoové Trevizeho zpovzdálí při jeho pátrání po Druhé Nadaci a zároveň pracuje jako agent Druhé Nadace s omezenými pravomocemi. Tato funkce byla vytvořena po události s Mezkem, která málem skončila katastrofou pro obě Nadace i psychohistorický plán Hariho Seldona.\n\nCompor však posléze poskytne Trevizi užitečné vodítko při jeho pátrání po Zemi, když jej odkáže na svou rodnou planetu Comporellon.\n\nMunn Li Compor vystupuje v těchto dílech:\n\nMykogenský (Mykogen je sektor planety Trantor) vědec, setká se s Hari Seldonem a Dors Venabili a poskytne jim informace o \"Sakratoriu\" - centrálním mykogenském chrámu.\n\nMycelium 72 vystupuje v těchto dílech:\n\nNáčelník celní správy na oběžné dráze planety Sayshell. Má instrukce propustit na planetu kosmickou loď Nadace. Jeho podřízeným je Jogoroth Sobhaddartha.\n\nNamarath Godhisavatta vystupuje v těchto dílech:\n\nNarovi je starý muž, obyvatel planety Rossem. Na jeho farmě přistane modul z kosmické lodi Mezkovy flotily, v němž se nacházejí Bail Channis a Han Pritcher. Ti mají zájem setkat se s radou stařešinů na planetě. Narovi chce ze vzniklé situace vytěžit nějaký prospěch a tak žádá hosty z vesmíru o zmínění pohostinnosti v souvislosti s jeho jménem .\n\nNarovi vystupuje v těchto dílech:\n\nMykogenský (Mykogen je sektor planety Trantor) starší \"Sakratoria\" - centrálního mykogenského chrámu . Varuje Hariho Seldona a Dors Venabili od jejich záměru vstoupit do něj, neboť vstup je pro cizince a ženy zapovězen.\n\nNebeský pás 2 vystupuje v těchto dílech:\n\nČlen podzemního odboje proti Mezkovi během jeho okupace Nadace. Vstoupil do Mezkových služeb.\n\nNoth vystupuje v těchto dílech:\n\nNemykogenský spisovatel, kterého zmíní Mycelium 72 při rozhovoru se Seldonem a Dors .\n\nNovigor vystupuje v těchto dílech:\n\nArcheolog, jehož zmíní Lord Dorwin kolem roku 50 éry Nadace během své návštěvy Terminu.\n\nObijasi vystupuje v těchto dílech:\n\nSpolužák Arkadie Darellové z jejích školních let . Sestrojil přenosné odposlouchávací zařízení, které věnoval Arkadii Darellové a díky němuž se jí podařilo odposlechnout utajovaný rozhovor jejího otce s konspirační skupinou (Pelleas Anthor, Elvett Semic, Jole Turbor, Homir Munn).\n\nOlynthus Dam vystupuje v těchto dílech:\n\nOnum Barr je otcem Ducema Barra a byl patricijem Říše a senátorem planety Siwenny. Poskytne informace Hoberu Mallowovi a výrazně mu tím pomůže.\n\nOnum Barr vystupuje v těchto dílech:\n\nOrre byl vojenským inženýrem na velitelské lodi říšského generála Bela Riose.\n\nOrre vystupuje v těchto dílech:\n\nOrum Dirige je kalganský poručík, na místním kosmodromu se účastní pátrání po Arkadii Darellové, která prchá před Lordem Stettinem. Dirige zároveň slouží jako informační zdroj - špeh pro Pellease Anthora.\n\nOrum Dirige vystupuje v těchto dílech:\n\nMuž mohutné postavy, člen podzemního hnutí během Mezkovy okupace Nadace. Používá přezdívku Fox. Kontaktuje jej kapitán Nadace Han Pritcher, který se skrývá před Mezkem a později se pokusí na něj (Mezka) spáchat atentát.\n\nOrum Palley vystupuje v těchto dílech:\n\nOsterfith je vážený matematik na Výročním matematickém kongresu konajícím se v roce 12 020 galaktické éry na Trantoru. Zde poprvé uveřejní Hari Seldon svou tezi o psychohistorii a dočká se Osterfithovy pochvaly.\n\nOsterfith vystupuje v těchto dílech:\n\nOvall Gri je zástupce planety Mnemon na konferenci 27 Svobodných obchodních světů, která se koná na planetě Radole. Jedná zde o vážné politické situaci s Randuem (strýcem Torana Darella) a Manginem z Issu. Politická situace je nestabilní díky novému faktoru objevivšímu se na scéně během plánovaného útoku Svobodných obchodních světů na První Nadaci. Tímto faktorem je Mezek, jenž dobyl planetu Kalgan a následně zaútočil i na Mnemon a další Obchodní světy, aby si nakonec podrobil i První Nadaci.\n\nOvall Gri vystupuje v těchto dílech:\n\nPracuje v konspirační skupince dr. Torana Darella II, provádí analýzu elektroencefalogramu určitých lidí, díky níž se dá odhalit, kdo je pod mentálním vlivem Druhé Nadace. Vyjde však najevo, že Pelleas Anthor je sám členem Druhé Nadace.\n\nPelleas Anthor vystupuje v těchto dílech:\n\nOblíbený rádce askonského velmistra. Nezávislému kupci Linmaru Ponyetsovi se podaří získat Pherla pro výhodný obchod s Nadací, čímž započne oslabení vlivu velmistra a planeta se dostane do sféry Nadace.\n\nPherl vystupuje v těchto dílech:\n\nSlužebná v domě doktora Torana Darella II.\n\nPoly vystupuje v těchto dílech:\n\nPoly Verisof je veleknězem ve vědeckém náboženství budovaném ve 4 královstvích jako prevence proti útoku na Nadaci. Verisof působí na Anacreonu a spolupracuje se Salvorem Hardinem.\n\nPoly Verisof vystupuje v těchto dílech:\n\nPrvní Mluvčí Druhé Nadace, devatenáctý v řadě a přímý potomek Stettina Palvera. Zasloužil se o nasměrování psychohistorického plánu na správnou cestu poté, co byl vážně narušen Mezkem. Dal příležitost Kolu Benjoamovi, aby mu předestřel svůj plán, jak se vypořádat s První Nadací.\n\nVystupoval ve falešné identitě trantorského zastupitele farmářských družstev a vydal se na Kalgan. Zde se ujal Arkadie Darellové a odvezl ji zpět na Trantor. Poté se vydal na Terminus (jenž byl mezitím ve válce s Kalganem) s nabídkou potravinové pomoci.\n\nCílem Druhé Nadace bylo vyprovokovat válku První Nadace s Kalganem a odvrátit tak pozornost Terminu od samotné Druhé Nadace. Byl to velmi nejistý záměr, ale nakonec vyšel a Seldonův plán byl zachráněn.\n\nPreem Palver vystupuje v těchto dílech:\n\nKolem roku 155 éry Nadace zastává dva z nejdůležitějších úřadů na Nadaci, ve starostově kabinetu byl ministrem zahraničí a pro všechny ostatní světy s výjimkou Nadace navíc církevním primasem. Má i mnoho dalších titulů spojených s církevní funkcí např. Dodavatel posvátného pokrmu, Pán všech chrámů atd. Spojenec Jorane Sutta.\n\nPublis Manlio vystupuje v těchto dílech:\n\nDesátník Quinber je člen Joranumovy Gardy v Dahlu, ozbrojených milic, které si přivlastnily právo udržovat pořádek v ulicích Dahlu a Billibottonu kolem roku 12 028 galaktické éry. Odvede Raycha Seldona do vazby a posléze předá vzkaz Joranumovi, že se s ním chce Raych Seldon setkat.\n\nQuinber vystupuje v těchto dílech:\n\nPrvní Mluvčí Druhé Nadace, pětadvacátý v řadě . Jde o funkci vůdce Druhé Nadace, obdoba starosty Terminu. Při jednání 12 zástupců Druhé Nadace (známé jako \"Stůl\") má slovo jako první. Každý První Mluvčí začíná jako student a nárok na tento post má při vylepšení Seldonova plánu, jež je všeobecně přijato. Mluvčí komunikují mnohem rychleji než v běžné řeči díky telepatii a neverbální komunikaci.\n\nQuindora Shandesse upozorní Mluvčí Stor Gendibal, že Druhé Nadaci (potažmo i První Nadaci) hrozí smrtelné nebezpečí. Shandess jeho tezi přijme a poskytne mu svou maximální podporu, i když to znamená čelit ostatním Mluvčím Stolu, zejména Deloře Delarmiové, která vyvíjí silnou iniciativu proti Gendibalovi.\n\nQuindor Shandess vystupuje v těchto dílech:\n\nRádce askonského velmistra. Spolu s ostatními rádci a velmistrem se účastní obchodní předváděcí akce nezávislého kupce Nadace Linmara Ponyetse.\n\nRandel vystupuje v těchto dílech:\n\nRandu je strýc Torana Darella z planety Haven. Na konferenci 27 Svobodných obchodních světů na planetě Radole se sejde s Manginem z Issu a Ovallem Gri z Mnemonu - představují vlivnou kliku Nezávislých Obchodních světů - kupecké konfederace. Projednávají nestabilní vojenskopolitickou situaci, která se mění ze dne na den. Jejich původním plánem bylo zaútočit na První Nadaci, neboť se domnívají, že je díky svému rozbujelému byrokratickému systému utlačuje. Poté, co se objeví na scéně Mezek, hodlají jej kontaktovat a spojit se s ním ve válce proti Nadaci, avšak když Mezek zaútočí i na Mnemon, jednu z planet Nezávislých obchodních světů, postaví se na stranu Nadace . Poté, co se odpor proti Mezkovi postupně hroutí, pověří Eblinga Mise úkolem nalézt Druhou Nadaci, která jako jediná může zachránit zoufalou situaci. V tom mu mají dopomoci Bayta a Toran Darellovi.\n\nRandu vystupuje v těchto dílech:\n\nRashelle I. je dcera starosty trantorského sektoru Wye Mannixe IV., jenž jí předal neoficiálně své pravomoce. V době, kdy nechá dopravit do Wye Hari Seldona, je ženou středních let, mírně zaoblenou s mateřským vzezřením. V mládí milovala přítele z Dahlu, který ji naučil mluvit dahlským slangem. Její otec Mannix IV. jí dal jasně najevo, že takový vztah nelze trpět. Hodlá využít matematikovy psychohistorie pro své ambice usednout na císařský trůn a vrátit tak Wye zašlou slávu. Díky zásahu Eta Demerzela se pokus o státní převrat nezdaří.\n\nRashelle I. je tetou Gleba Andorina.\n\nRashelle I. vystupuje v těchto dílech:\n\nRaych Seldon je adoptivním synem zakladatele psychohistorie Hariho Seldona. Pomohl Seldonovi a Dors při jejich cestě po Billibottonu, nebezpečné čtvrti sektoru Dahl na Trantoru. Dělal jim průvodce a posléze se k nim přidal. V té době mu bylo 12 let a mluvil místním nespisovným dialektem.\n\nZůstal se Seldonem, kterého považoval za svého otce (a Dors za svou matku). Byl jim vděčný, že jej vzali sebou z Billibottonu. Poté pracoval ve státní správě. Napsal knihu o trantorském sektoru Dahlu, která mu přinesla menší popularitu, v důsledku čehož se málo zdržoval doma u rodiny. Se svou manželkou Manellou (roz. Dubanqua) měli 2 dcery - starší Wandu a mladší Bellis. Během úpadku Trantoru odjíždí s rodinou na univerzitu na Santanni, pouze Wanda zůstává se svým dědečkem Hari Seldonem a pomáhá mu s psychohistorickým projektem. Na Santanni vypukne protiříšské povstání a Raych zahyne při obraně univerzity před povstalci. Předtím stihne odeslat Manellu s Bellis kosmickou lodí na Anacreon, ale loď na místo nikdy nedorazí a její osud je neznámý.\n\nRaych Seldon vystupuje v těchto dílech:\n\nRial Nevas, mladík, který křivě svědčí u soudu v neprospěch Hari Seldona a Stettina Palvera. Nakonec jej soustředěný mentalický tlak Wandy Seldon a Stettina dožene k přiznání pravdy, což vede k osvobození obviněných.\n\nRial Nevas vystupuje v těchto dílech:\n\nRogen Benastra je hlavní seismolog trantorské Streelingské univerzity kolem roku 12 020 galaktické éry. Poté, co se Hari Seldon ztratí během své účasti na meteorologickém výzkumu na kopuli nad Streelingem, kontaktuje Benastru Dors, aby jej angažovala při pátrání po Seldonovi. Benastra využije záznamů z přístrojů a podaří se mu identifikovat místo, kde by se Seldon mohl nacházet.\n\nRogen Benastra vystupuje v těchto dílech:\n\nStarosta Terminu, během první Seldonovy krize převezme nenásilně vedení Nadace a provede Nadaci úspěšně první i druhou Seldonovou krizí za pomoci svého zástupce Yohanna Leea. Má v oblibě všelijaké bonmoty a aforismy, např.: \"\"Okaté jednání se vyplácí, obzvláště když vás předchází pověst rafinovaného člověka\"\" , \"\"Nikdy nedopusťte, aby vám morální skrupule zabránily udělat to, co je správné!\"\" .\n\nSalvor Hardin vystupuje v těchto dílech:\n\nSander Nee je člen Joranumovy Gardy v Dahlu (sektor Trantoru), ozbrojených milic, které si přivlastnily právo udržovat pořádek v ulicích Dahlu a Billibottonu kolem roku 12 028 galaktické éry. Poučuje Raycha Seldona během jeho věznění v improvizované cele v Billibottonu o správném chování joranumitů, ale odmítá mu zprostředkovat kontakt s Laskinem Joranumem.\n\nSander Nee vystupuje v těchto dílech:\n\nBander je solarianský obyvatel (hermafrodit), rodič Fallom a vládce državy, který se ujme Trevizeho, Pelorata a Bliss, jež při svém pátrání po Zemi navštíví Solarii. Bander hovoří galaxštinou a je zpočátku ochoten se s cizinci podělit o informace a dokonce je provést po svých pozemcích, byť to dle jeho vlastních slov představuje vážné porušení bezpečnosti. Používá „lalokové usměrňovače“, díky nimž může zásobovat energií roboty i ovládat běžné zařízení domu.\n\nNa dotaz ohledně Země a její polohy reaguje solarianský obyvatel zdrženlivě, došlo údajně k válce mezi Zemí a Intermitentními světy, přičemž většina povrchu mateřské planety byla zasažena radioaktivitou. Sám žádné historické záznamy nemá a nedomnívá se, že by obdobné vlastnil kdokoliv jiný. Bander provede trojici po svém rozsáhlém sídle, jehož velká část je v podzemí. Po exkurzi jim oznámí, že odlet ze Solarie je nemožný, neboť představují pro jejich společnost značné riziko. Ne tak ani oni samotní jako spíše fakt, že po dlouhé době znovuobjevili jejich planetu a Solariané si nepřejí další kontakty se zbytkem Galaxie. Bander všem sdělí, že jedinou jejich možností je rychlá smrt. V následujícím střetu se Bliss pomocí své mentální schopnosti pokusí Bandera omráčit, ale neodhadne funkci jeho lalokových usměrňovačů a zabije ho. Energie, kterou Bander dodával sídlu již neproudí a vše se ponoří do tmy. Roboti jsou nehybní, ventilace nefunguje.\nPosádka FS Vzdálené hvězdy zachrání z planety solarianské dítě Fallom, vychovávané v izolaci robotickou chůvou Jemby. Fallom by čekala smrt.\n\nSarton Bander vystupuje v těchto dílech:\n\nVůdce opoziční Akční strany, kterou založil kolem roku 80 éry Nadace, aby vyjádřil nespokojenost s vládou starosty Terminu Salvorem Hardinem. Není spokojen s Hardinovými ústupky 4 královstvím a vývozu technologií a navrhuje militarizaci Terminu.\n\nSef Sermak vystupuje v těchto dílech:\n\nNemanželský syn Hobera Mallowa, velmi zámožný kupec První Nadace, vlastní Obchodní flotilu. Spojí se s ostatními kupci Nadace a společně angažují nezávislého kupce Deverse, jenž poslouží jako vějička pro generála Galaktické říše Bela Riose, jenž ohrožuje První Nadaci.\n\nSennett Forell vystupuje v těchto dílech:\n\nVládce mykogenského sektoru na Trantoru kolem roku 12 020, kam se uchýlí Hari Seldon s Dors. Chetter Hummin ve snaze zajistit bezpečné místo pro heliconského matematika využije svých bohatých kontaktů a domluví se Slunečním pánem možnost pobytu této dvojice.\n\nSluneční pán XIV. vystupuje v těchto dílech:\n\nSmool je otcem Hiroko na planetě Alfě.\n\nSmool vystupuje v těchto dílech:\n\nHistorik z planety Sayshell. Četl vědecké práce dr. Pelorata a hodlal jej navštívit, mezitím jej však Pelorat předběhl a navštívil jej s Trevizem během jejich společného pátrání po Zemi. Dr. Quintesetz jim sdělí mýty o robotech a Intermitentních světech a poskytne několik informací (včetně galaktických souřadnic) o Gaie, avšak od návštěvy této tajuplné planety je odrazuje. Planeta Gaia se jeví jako velmi mocná, několik vyslaných expedic se odtud nevrátilo.\n\nSotayn Quintesetz vystupuje v těchto dílech:\n\nSunni je dcera Fennela Leemorea, její sestra se jmenuje Tomma.\n\nSunni vystupuje v těchto dílech:\n\nSura Noviová je agentka Gaii na planetě Damov (bývalý Trantor), vydává se za prostou venkovanku a nezadanou dívku. Její celé jméno zní Suranoviremblastiran. V dětství jí rodiče říkali Su a kamarádi Vi .\n\nZachrání Mluvčího Druhé Nadace Stora Gendibala před lynčováním damovským farmářem Karolem Rufirantem. Stor Gendibal se jí pak ujme a zaregistruje, že její mysl byla nepatrně pozměněna, což jej utvrdí v přesvědčení, že ve vesmíru existuje mocná organizace, která manipuluje První i Druhou Nadací podle svého zájmu. Sura cestuje s Gendibalem do hvězdného systému Gaii a odhalí mu, že je součástí většího plánu. Po rozuzlení celé mise mu vymaže vzpomínky týkající se její role v celém plánu a vrátí se s ním na Damov (Trantor).\n\nSura Noviová vystupuje v těchto dílech:\n\nJeden z císařů první Galaktické Říše, otec Cleona I. Za jeho vlády byla Říše stabilní a nedocházelo ke vzpourám. Trval na uvedení nové technologie antigravitace do praxe, aby se tímto mohl zapsat do historie . Za jeho vlády antigravitaci využívalo několik výtahů, další významnější uplatnění našla až o více než 500 let později, kdy První nadace zkonstruovala pokrokové kosmické lodi s antigravitačním pohonem FS Vzdálená hvězda a FS Jasná hvězda.\n\nStanel VI. vystupuje v těchto dílech:\n\nLord Stettin byl vládcem kalganské říše - Prvním Občanem Svazu světů, říše založené Mezkem. Jeho předchůdcem byl Thallos. Stettin byl schopný velitel, zajal nadačního knihovníka Homira Munna a troufl si zaútočit na První Nadaci. Válka se pro něj vyvíjela zpočátku příznivě, ale čím déle se protahovala, tím více ztrácel půdu pod nohama, aby ji nakonec prohrál.\n\nDružka Lorda Stettina se jmenuje Lady Callia a ve skutečnosti je členkou Druhé Nadace.\nPrvním ministrem za jeho vlády je Lev Meirus, jenž tuto funkci zastával i za předchozí vlády Lorda Thallose.\n\nLord Stettin vystupuje v těchto dílech:\n\nMladý muž, který se připojí k psychohistorickému projektu Hari Seldona na sklonku jeho života a stane se zároveň jeho osobním strážcem. Hari Seldon je v té době často napadán pro své nepopulární teze možnosti zhroucení Říše, společně s Palverem se octnou i před soudem za napadení. Jsou osvobozeni. Stettin Palver má mentalické schopnosti stejně jako Seldonova vnučka Wanda, s níž se sblíží. Společně vytvoří jádro Druhé Nadace. Předtím, než se připojil k projektu, studoval historii na Langanu.\n\nStettin Palver vystupuje v těchto dílech:\n\nNejmladší Mluvčí Druhé Nadace, doufá, že se stane Prvním Mluvčím. Pro Druhou Nadaci byl získán prostřednictvím agenta, když mu bylo 10 let. Dosahoval pozoruhodných studijních výsledků a v 15 letech vstoupil na Trantorskou Galaktickou univerzitu. Je přesvědčen o svých kvalitách a do 40 let chce být Prvním Mluvčím - vůdcem celé Druhé Nadace .\n\nJako jediný rozezná nebezpečí hrozící Druhé Nadaci. Zjistí, že obě Nadace jsou pod kontrolou jiné velmi mocné síly, která dohlíží nad bezchybnou realizací Seldonova plánu a právě díky té dokonalosti pojme podezření. Tuto neznámou organizaci pojmenuje První Mluvčí Quindor Shandess (jenž Gendibala plně podporuje) jako Antimezci a Gendibal je vyslán na pátrání do vesmíru. Důležitým bodem v této misi je sledování Golana Trevize, jenž se jeví jako klíčová osoba v celém dění. Organizace Antimezků se později \"vybarví\" jako planeta Gaia.\n\nStor Gendibal vystupuje v těchto dílech:\n\nNovic společenství Bratrstva mykogenského sektoru na Trantoru. Je k službám Harimu Seldonovi a Dors během jejich pobytu na Mykogenu.\n\nStor Gendibal vystupuje v těchto dílech:\n\nMatematik původem z trantorského sektoru Mandanov. K psychohistorickému projektu Hari Seldona a Yugo Amaryla se připojil ve svých 32 letech. Vysoký muž s delšími vlnitými vlasy, velkou dávkou sebevědomí a hlasitým smíchem. Navrhl achaotické rovnice a vypracoval teoretické základy pro přístroj zvaný elektročistič (jenž podle nich zkonstruovala Cindy Monay). V projektu působí jako špeh pro vládu vojenské junty. Junta chce odstranit z vedení projektu Hari Seldona a dosadit tam svého člověka. Elar odhalí, že Dors Venabili je robot a pokusí se jí pomocí elektročističe odstranit, což se mu podaří, Dors jej však stihne zabít, než přestane fungovat.\n\nTamwile Elar vystupuje v těchto dílech:\n\nTapper Savand byl vrchním zahradníkem na trantorských císařských pozemcích, pocházel z Anacreonu. Kolem roku 11 938 galaktické éry navrhl geometrii císařských pozemků. Za tuto činnost jej obdivoval Mandell Gruber, zahradník za éry Cleona I.\n\nTapper Savand vystupuje v těchto dílech:\n\nSoudkyně na Trantoru, pochází z planety Lystena. Má pověst vynikající soudkyně, ale je trochu marnivá. Vede výslech Hari Seldona, jenž je křivě obviněn z napadení kolem roku 12 058.\n\nTejan Popjens Lih vystupuje v těchto dílech:\n\nFinanční makléř, jehož žádá Hari Seldon v nouzi o dotaci na svůj psychohistorický projekt - neúspěšně.\n\nTerep Bindris vystupuje v těchto dílech:\n\nLord Thallos byl vládcem kalganské říše - Prvním Občanem Svazu světů, říše, již založil Mezek. Jeho nástupcem byl Lord Stettin.\n\nThallos vystupuje v těchto dílech:\n\nTheo Aporat je jeden z nejvýše postavených kněží na Anacreonu ve vědeckém náboženství sloužícím Nadaci jako protekce před napadením. A právě útok na Nadaci plánuje regent Wienis i díky přírůstku do své válečné flotily - starého říšského kosmického křižníku. Aporat slouží na lodi jako duchovní a v rozhodující moment vyvolá vzpouru proti vojenskému veliteli, čímž odvrátí útok na Terminus.\n\nTheo Aporat vystupuje v těchto dílech:\n\nPoručík na kosmické lodi \"Vzdálená hvězda\" Hobera Mallowa.\n\nTinter vystupuje v těchto dílech:\n\nMladší důstojník Nadačního válečného loďstva během války s Kalganem (éra kalganského Lorda Stettina).\n\nTipellum vystupuje v těchto dílech:\n\nKolem roku 50 éry Nadace člen Poručenské rady Nadace - vedoucího politického útvaru na Terminu, encyklopedista. Podporuje předsedu Lewise Pirenna a Hardinovo varování před blížící se krizí nebere vážně.\n\nTomaz Sutt vystupuje v těchto dílech:\n\nTomma je dcera Fennela Leemorea, její sestra se jmenuje Sunni.\n\nTomma vystupuje v těchto dílech:\n\nToran Darell II. je synem Bayty a Torana Darellových, má dceru Arkadii Darellovou. Ve svých dvaačtyřiceti letech již byl šedovlasý, což jej činilo starším. Spolupracoval 5 let s dr. Kleisem na elektroencefalografii na Santanniské univerzitě, po jeho smrti byl považován za nejlepšího elektroneurologa v Galaxii . S dr. Kleisem se po čase rozešel, neboť mezi nimi zavládla názorová neshoda.\n\nHodlá využít elektroencefalografie k odhalení členů Druhé Nadace, neboť v První Nadaci se již dostala do povědomí zpráva, že Druhá Nadace ovlivňuje běh dějin. Založí konspirační skupinku složenou kromě jeho osoby ještě z těchto členů: Pelleas Anthor, Elvett Semic, Jole Turbor, Homir Munn. Nakonec odhalí pravou totožnost Pellease Anthora - příslušníka Druhé Nadace.\n\nToran Darell II. vystupuje v těchto dílech:\n\nVrchní knihovník v trantorské Galaktické knihovně, ve funkci po Lasi Zenowovi. Zpočátku zamítne žádost Hari Seldona o poskytnutí podpory psychohistorickému projektu, ale po mentalickém pobídnutí od Stettina Palvera a Wandy Seldon souhlasí s poskytnutím prostor v knihovně celému Seldonovu týmu.\n\nTryma Acarnio vystupuje v těchto dílech:\n\nČlen posádky na kosmické lodi \"Vzdálená hvězda\" Hobera Mallowa.\n\nUpšur vystupuje v těchto dílech:\n\nVasil Deniador je historik z Comporellonu, jehož navštíví Golan Trevize s Janovem Peloratem během svého pátrání po Zemi. Deniador jim poskytne informace o Intermitentních planetách a rané kolonizaci vesmíru. Taktéž jim poskytne galaktografické souřadnice tří Intermitentních planet - Aurory, Solarie a Melpomenie.\n\nVasil Deniador vystupuje v těchto dílech:\n\nVrank je říšským vojenským poručíkem, slouží pod velením generála Bela Riose.\n\nVrank vystupuje v těchto dílech:\n\nČlen opoziční Akční strany, kterou založil kolem roku 80 éry Nadace Sef Sermak.\n\nWalto vystupuje v těchto dílech:\n\nWanda Seldon je vnučka Hariho Seldona, disponuje mentalickými schopnostmi, tedy takovými, které budou třeba u členů Druhé Nadace. Má blízký vztah k Hari Seldonovi a když její rodiče Raych a Manella s mladší sestrou Bellis hodlají odcestovat na Santanni, ona se rozhodne zůstat s Harim a pomáhat mu v psychohistorickém projektu. Společně se Stettinem Palverem vytvoří základy Druhé Nadace.\n\nWanda Seldon vystupuje v těchto dílech:\n\nWienis, princ regent anacreonský, nejmocnější osoba na Anacreonu kolem roku 80 éry Nadace. Zákeřný a mocichtivý člověk, strýc mladého krále Lepolda I. Je aktérem druhé Seldonovy krize, když vyprovokuje svého synovce k akci proti Nadaci. Akce je díky předvídavosti Salvora Hardina - starosty Nadace - neúspěšná.\n\nWiennis vystupuje v těchto dílech:\n\nČlen podzemního odboje proti Mezkovi během jeho okupace Nadace. Vstoupil do Mezkových služeb.\n\nWillig vystupuje v těchto dílech:\n\nŘíšský vicekrál, jenž zatoužil po císařském trůnu. Povstala proti němu celá planeta Siwenna. Zbytky jeho armády ohrožovaly kolem roku 155 éry Nadace obchod mezi Červenými hvězdami.\n\nWiskard vystupuje v těchto dílech:\n\nKolem roku 50 éry Nadace člen Poručenské rady Nadace - vedoucího politického útvaru na Terminu, encyklopedista. Podporuje předsedu Lewise Pirenna a Hardinovo varování před blížící se krizí nebere vážně.\n\nYate Fulham vystupuje v těchto dílech:\n\nPřítel a zástupce Salvora Hardina. Stojí věrně při něm během první i druhé Seldonovy krize. Během druhé krize navrhuje uvěznit vůdce opoziční Akční strany Sefa Sermaka a tím odstranit riziko převratu, avšak Salvor Hardin nesouhlasí.\n\nYohann Lee vystupuje v těchto dílech:\n\nYugo Amaryl je blízký spolupracovník Hariho Seldona při vývoji psychohistorie. Matematik, který se narodil v trantorském sektoru Dahlu. S Hari Seldonem se seznámil, když jej poznal při Seldonově exkurzi v dahlanské jámě na výrobu elektrické energie, kde pracoval. Spolu s Hari Seldonem tvoří základní pilíř psychohistorického projektu na Streelingské univerzitě. Psychohistorii odevzdává veškerý svůj čas, je zaníceným matematikem. Slovo dovolená nechce ani slyšet. Umírá dříve než jeho přítel Hari Seldon, před smrtí se od něj dozví pozitivní zprávu, Druhá Nadace (kterou sám navrhl) je blízko k realizaci.\n\nYugo Amaryl vystupuje v těchto dílech:\n\n"}
{"id": "692129", "url": "https://cs.wikipedia.org/wiki?curid=692129", "title": "SAPO", "text": "SAPO\n\nSAPO (akronym ze slov samočinný počítač) byl první počítač vyrobený v Československu. Pracoval v letech 1958–1960. Jednalo se o pokusný prototyp. Základem počítače byla relé. V době uvedení do provozu byl ale již zastaralý, protože počítače vybavené elektronkami a polovodiči mohly již v té době dosahovat o několik řádů vyššího výpočetního výkonu. Zabíral plochu 100 m a nacházel se v budově č.p. 3 na Loretánském náměstí v Praze.\n\nJeho projektování začalo v roce 1950 Ústavu matematických strojů ČSAV. Vedoucím projektu byl Antonín Svoboda, který měl zkušenosti s prvními americkými počítači, které poznal v roce 1949 při svém pobytu na MIT. Projekt byl dokončen v roce 1951. Vlastní realizace počítače se však podařila až po několika letech, a tak byl do provozu uveden na přelomu let 1957–1958. Pracoval až do února roku 1960, kdy došlo k požáru v reléové části stroje. Požár sice poškodil pouze 2 % z celkového zařízení, ale vzhledem k konstrukční zastaralosti relé nebyl již opraven.\n\n\n"}
{"id": "692130", "url": "https://cs.wikipedia.org/wiki?curid=692130", "title": "Pražské tajemství", "text": "Pražské tajemství\n\nPražské tajemství (: Pan Samochodzik i praskie tajemnice) je československo-polský film z roku 1988 režírovaný Kazimierzem Tarnasem.\n\nPolský amatérský detektiv pan Tomasz, přezdívaný podle jeho vynálezu pan Auťák, pátrá po zločincích usilujících odhalit tajemství démantového Stolu příměří. Pátrá především v Krakówě a v Praze. V pátrání mu pomáhá jeho auto, které dokáže jezdit samo, proměnit se v loďku nebo létající talíř, případně zaplatit pokutu. S pomocí jeho přátel se panu Tomaszovi podaří najít ukradený obraz, který slouží jako mapa vstupu do pražského podzemí\n\n"}
{"id": "692132", "url": "https://cs.wikipedia.org/wiki?curid=692132", "title": "Pivovar Slavičín", "text": "Pivovar Slavičín\n\nPivovar Slavičín stával vedle panského dvora v obci Slavičín.\n\nPrvní písemná zmínka o pivovaru pochází z roku 1493. V roce 1590 je v kupní smlouvě mezi Kateřinou z Vincentu a olomouckým biskupem zmiňována ves Slavičín s tvrzí, pivovarem, mlýnem, dvorem a kostelem. Pivo se ze slavičínského pivovaru vozilo nejen po českých zemích, ale také do Uher. Dne 13. října 1886 pivovar vyhořel. Při opravě se majitelé pivovaru, Műlerovi, zadlužili a roku 1897 prodali Františku Strnadovi. Roku 1908 však pivovar mění majitele znovu, koupil jej František Janáček z Uherského Brodu. Ten pivovar změnil na sklad a stáčírnu piva. Roku 1953 pivovar ve Slavičíně skončil úplně.\n\nDnes na místě pivovaru stojí radnice, obchod a parkoviště. Nad pivovarem býval rybník, který byl v roce 1908 vypuštěn a dnes je zarostlý trávou.\n\n"}
{"id": "692133", "url": "https://cs.wikipedia.org/wiki?curid=692133", "title": "Jestřábí žena", "text": "Jestřábí žena\n\nJestřábí žena (: Ladyhawke) je americký film typu \"fantasy\" z roku 1985 režírovaný Richardem Donnerem.\n\nPříběh se odehrává ve středověku. Zloděj Filip Gaston uteče z Aquilského vězení a je chycen rytířem Etiennem Navarrem, kterého doprovází jestřáb. Společně putují krajem, až jednoho dne Filip zjistí, že rytíř Navarre se v noci mění ve vlka, zatímco z jestřába se stává žena. Navarre Gastonovi vypráví svůj příběh, že jestřáb je zakletá žena Isabeau, která se do Navarra zamilovala. Protože ale Isabeau chtěl pro sebe Aquilský biskup, oba proklel, aby se už nikdy nemohli setkat v lidské podobě. Navarre se tak přes noc mění ve vlka a z Isabeu je přes den jestřáb. Při svítání nebo západu slunce se mohou pouze na chvilku vidět, ale nemohou se vzájemně dotknout. Proto spolu putují za jedním mnichem, který ví, jak prokletí zlomit. Mnich už jednou Navarra zradil, ale tentokrát mu poradí. Navarre s Isabeau musí stanout před biskupem během zatmění slunce. To se jim nakonec podaří a kletbu se podaří zlomit.\n\n"}
{"id": "692139", "url": "https://cs.wikipedia.org/wiki?curid=692139", "title": "Pivovar Slavičín-Hrádek", "text": "Pivovar Slavičín-Hrádek\n\nPivovar Slavičín-Hrádek stával v dříve samostatné obci Hrádek, která je dnes místní částí Slavičína.\n\nPivovar je poprvé zmiňován roku 1653. V té době se zde vařilo asi 200 věder piva ročně. Pivovar zanikl po roce 1843. V roce 1874 odkoupila obec Hrádek pozemek pivovaru a vybudovala zde školu.\n\nPoblíž původní budovy zaniklého pivovaru byl v roce 2013 vybudován nový Pivovar Hrádek.\n\n"}
{"id": "692141", "url": "https://cs.wikipedia.org/wiki?curid=692141", "title": "Rallye Monte Carlo 2008", "text": "Rallye Monte Carlo 2008\n\nRallye Monte Carlo 2008 byla úvodním podnikem Mistrovství světa v rallye 2008. Zvítězil Sébastien Loeb s vozem Citroën C4 WRC.\n\nPrvní den se jely jen 2 testy. První vyhrál Dani Sordo s druhým Citroënem, před Loebem. Třetí byl Mikko Hirvonen s vozem Ford Focus RS WRC. Problémy měl Per-Gunnar Andersson, jehož Suzuki SX4 WRC praskla poloosa. Druhý test vyhrál Loeb před Sordem a posunul se do čela. Třetí zůstával Hirvonen. Ve druhé etapě začal Loeb zvyšovat svůj náskok v čele soutěže. Toni Gardemeister s druhým Suzuki měl poruchu turbodmychadla a propadal se výsledkovou listinou. Chris Atkinson se Subaru Impreza WRC bojoval o čtvrtou pozici s dalšími dvěma jezdci, kterými byli Francois Duval s Fordem a Petter Solberg s druhým Subaru. Sordo pak začal mít problémy s předním diferenciálem a ztratil většinu ze svého náskoku na Hirvonena. Ve třetí etapě ale zabojoval a začal opět budovat svůj náskok. Stejně tak Atkinson se na čtvrté pozici vzdaloval Duvalovi a Solbergovi. Na 11. zkoušce ale měl Sordo poruchu turbodmychadla a musel odstoupit. Třináctý test vyhrál Atkinson, který jako první porazil vozy Citroën. Na dalším testu odstoupil po poruše Gardemeister. Ve čtvrté etapě pokračoval souboj Atkinsona a Duvala o třetí pozici. Atkinson nakonec ale třetí pozici uhájil.\n\n"}
{"id": "692148", "url": "https://cs.wikipedia.org/wiki?curid=692148", "title": "Dědek (Útěk z vězení)", "text": "Dědek (Útěk z vězení)\n\nDědek je osmá epizoda seriálu první řady \"Prison Break\", kterou režíroval Jace Alexander a napsala Monica Macer. Hlavním děj se tentokrát odehrává kolem vězeňského veterána Charlese Westmorelanda, od kterého potřebuje hlavní protagonista Michael Scofield malou pomoc.\n\nEpizodu začíná útěkový tým, složený z Michaela, Fernanda Sucreho a Johna Abruzziho, na dvoru, kde jim Michael vysvětluje situaci. Svou celu přirovnává k New Yorku a ordinaci k Los Angeles, zatímco start jejich společné cesty je v St. Louis a cesta potrubím je Route 66. Městem St. Louis je zdánlivě opuštěná budova na kraji dvora, do které se vězni, nejspíš díky své účasti na pracovní terapii, včas dostanou. Ke konci konverzace přichází ještě T-Bag, který si stěžuje, že si připadá, jako by na něj zapomněli. Ředitele věznice Henryho Popa navštěvuje smutná manželka zesnulého dozorce Boba, které peníze ze státního fondu vůbec nezajímají. Hlavní dozorce Brad Bellick ji pak má doprovodit k východu, poté, co si ho Pope odchytává a vzkazuje mu, že za každou cenu musí najít toho, kdo Boba zabil. Veronica Donovan a Nick Savrinn, kteří na případě pracují, se snaží do svého domu dostat jakési složky důkazů a spisů, s čímž jim pomáhá údržbář Lukasz. Když ale zatáhne za kliku jejich bytu, tak to vevnitř vybuchne.\n\nAbruzzi poté dostává nápad nechat budovu shořet, že už se to prý jednou stalo a pak na tom tým pracovní terapie pracoval, zatímco skoro nikdy je nešel žádný dozorce zkontrolovat. O konverzaci opět přichází T-Bag, který už začíná Abruzziho podezřívat z toho, že ho vynechává, protože myslí, že brzy Pope přijde na to, že zabil Boba. Lincolna Burrowse opět navštěvuje jeho syn L.J., kterému jeho otec dává naději, že poprava nakonec neproběhne. Veroničin dům zatím jedou zkontrolovat agenti Paul Kellerman a Danny Hale, kteří, když vidí, že sanitka odváží mrtvé tělo, oznamují, že akce proběhla úspěšně. Ve vězení zatím Bellick rozjíždí prohledávací akci, která mu pomůže najít Bobova vraha, což bylo jeho hlavní prioritou. Sucre vidí jeho počínání a myslí, že když se Bellick dostane i k jejich cele, tak objeví díru za záchodem a s útěkem bude konec. \n\nSkupinka pracovní terapie se pak přesouvá k prvnímu průzkumu St. Louis. Do budovy nesou pár balíků ručníku, které uskladní v předsálí a pak se chystají vstoupit i do další místnosti. Tam ale naráží na pár dozorců a od dozorce Stolteho, který na ně míří brokovnicí, se dozvídají, že to není sklad, ale přestávková místnost dozorců. Po chvíli ale spatří Charlese Westmorelanda, jak se do budovy v pohodě dostává. Lincoln pak ostatní obeznamuje s tím, že přístup získal, jelikož je ve vězení už třicet let bez jediného přestupku. Michael se i tak chystá neoblomného veterána přesvědčit o útěku. Stále si myslí, že se v něm skrývá D. B. Cooper, jehož peníze také potřebuje k útěku. Poté, co Westmorelandovi vyloží celou teorii o tom, jak se D.B. Cooper dostal z uneseného letadla až do věznice Fox River, tak ji ale stařec vyvrátí tím, že byl tehdy někde jinde. (Což Michael zjevně zjistil, ale neuvědomil si to.) Westmoreland ale stále postrádá svou kočku Marilyn, o kterou přišel při výtržnostech, jelikož mu z cely utekla. Na tom tedy chce Michael postavit další strategii.\n\nVeronica a Nick se zatím odjeli schovat někam do přírody a Nick navrhuje, aby tam také chvíli zůstali, že ví, kde je chata, kterou postavil jeho otec, když byl na útěku před zákony. Sucre pak Michaelovi radí, že když dá do kávovaru, který v místnosti dozorců je, latexové lepidlo, tak místnost začne ihned po zapnutí hořet. Michael ale ví, že bez Westmorelanda se tam nedostane, a tak jde najít jeho kočku, kterou nachází kdesi v potrubí. Pak ji přináší zkušenému vězni, který přesto odmítá zapálit místnost dozorců. Doktorka Sara Tancredi se Michaela při pravidelné dávce inzulinu ptá, jaktože byl v potrubí, když ví, že se tam pracovní terapie nekonala, ale Michael ji nechce nic říct a raději odchází. Lincolna poté navštěvuje novinářka Sue Parsons, která s ním chce udělat rozhovor a otisknout ho v novinách. Místo toho se mu ale snaží sebrat zbytek nadějí a vzkazuje mu, že když nezemře on, tak to bude jeho syn. Poté, za řvu znepokojeného Burrowse, odchází.\n\nPoté u L.J.e doma zazvoní agent Hale, který říká, že je ze sociálky a potřebuje se ujistit, že L.J. žije ve správném prostředí. L.J.ovy rodiče se hned poté vrací domů a když se L.J. agenta ptá, jestli mu neukáže nějaký průkaz, tak Hale vytáhne pistoli. K L.J.ovi se zatím blíží jeho matka, kterou, poté co scénu vidí, Hale varuje, aby odložila mobil. Když na ní zamíří, L.J. po něm něco hodí, aby získali čas na útěk. Jeho matka se ale místo útěku schová za stůl, kde chce zavolat mobilem policii a kde ji Hale zabíjí. L.J.ovi se podařilo utéci ven z domu, ale ihned narazil na druhého agenta, Kellermana. Ten mu pohrozí zbraní, ale pak se za ním zjeví L.J.ův nevlastní otec, který ho praští baseballovou pálkou do zad a L.J. opět stačí utéci. Po útěku mu ale volá sám Kellerman, který se ho snaží přesvědčit, že mu nechce ublížit, že chce pouze spolupracovat, což mu ale L.J. nevěří a utíká dál. Agenti zatím nastrahují na pistole falešné otisky, což má z vraždy obvinit L.J.e. Ten má sice Kellermana vyfoceného na mobilu, ale na policii kvůli nastrčeným otiskům nemůže.\n\nVe vězení se Bellick podívá do Westmorelandovy cely, kde staříka prosí, aby mu řekl, kdo Boba zabil. Westmoreland mu říká, že není ten typ, který by na někoho něco řekl a že když to udělá, tak je s ním konec. Bellick mu tedy říká, že mu jeho pobyt ve vězení znepříjemní a T-Bag ho podezřívá, že brzo bude mluvit. Doktorku Saru Tancredi trápí, že ji Michael lhal, když ji zachraňoval, a tak si prochází jeho spis, jestli nenajde něco zajímavého. Ředitel Pope si na dvoře k sobě volá Lincolna, kterému oznamuje, že rodiče jeho syna byli zabiti a že jeho policie bere jako uprchlíka, jelikož byly na zbraních nalezeny jeho otisky. Westmoreland se zatím vrací ze sprchy a na své posteli nachází mrtvou Marilyn. T-Bag se chce dohodnout s Trokeym, aby on řekl, že zabil Boba, jelikož když zjistí, že to byl T-Bag, tak stráví celý život na samotce, ale když si budou myslet, že to byl pouze drogový překupník Trokey, tak trest nebude tak krutý. \n\nWestmoreland ví, že kočku zabil Bellick, a tak míří do místnosti dozorců, kde vytváří požár cigaretou, kterou kouří Bellick. Útěkový tým je zatím na pracovní terapii, když se Lincoln rozhodne, že uteče z vězení hlavní branou. Michael ho na poslední chvíli zastavuje a když je dozorce od sebe oddělí, tak si všichni všímají už jen požáru v místnosti dozorců. Scofield poté potkává Westmorelanda, kterému děkuje, ale starcova odpověď zní, že to neudělal pro něj. Když dozorci zjišťují, co se stalo, přichází k nim do shořelé budovy T-Bagův spoluvězeň, který jim říká, že Trokey zabil Boba. Bellick pak pod Trokeyho postelí nachází fotku Bobovy dcery a ostatní dozorci pak Trokeyho odvádí pryč. Skupina pracovní terapie potom s dozorcem kráčí ke shořelé budově, zatímco T-Bag přes plot vyhrožuje Abruzzimu, aby ho také do terapie zapsal, jinak bude zpívat. T-Bag se tedy do skupinky dostává a zatímco viceprezidentka Caroline Reynolds přesvědčuje své dva agenty o tom, že svou práci dělají pro svou zem, útěkový tým začíná kopat díru přímo v místnosti dozorců.\n"}
{"id": "692150", "url": "https://cs.wikipedia.org/wiki?curid=692150", "title": "Ron Dennis", "text": "Ron Dennis\n\nRon Dennis (* 1. června 1947, Woking, Anglie) je britský podnikatel a bývalý manažer v motoristickém sportu. V letech 1981–2009 byl spoluvlastníkem a týmovým šéfem týmu formule 1, McLaren.\n\nV 18 letech v roce 1966 nastoupil jako mechanik do týmu F1 Cooper, zde pracoval pro Jochena Rindta, s tímto jezdcem v roce 1968 přestoupil do stáje Brabham, ovšem na svou žádost pracuje pro Jacka Brabhama. Zde pracuje až do roku 1970. V letech 1967–1970 působí jako vedoucí týmu.\n\nSpolu s bývalým kolegou Neilem Trundlem založil Rondel Racing. Jejich vypůjčené vozy Brabham BT36 startovaly ve formuli 2, již druhý závod vyhráli spolu s jezdcem Grahamem Hillem. Tým se připravuje na vstup do formule 1, ovšem vývoj nového vozu i tok finančních prostředků zastavila ropná krize a tým ukončil svou činnost v roce 1974. Dennis ve formuli 2 dále zůstává, v roce 1976 provozuje polotovární marche pod jménem Project Four. Roku 1978 spojil síly s Ardmore Racingem. Roku 1979 jejich tým vyhrál mistrovství Velké Británie ve formuli 3. S podporou Marlbora připravil vůz BMW M1 pro Nikiho Laudu, který v něm vyhrál šampionát Procar.\n\nV roce 1980 zprostředkoval sloučení Project Four a stáje formule 1 McLaren. V sezoně 1981 zaznamenal jejich jezdec John Watson první vítězství v Grand Prix Velké Británie. V roce 1984 pomohl uskutečnit prodej podílu svého společníka firmě Mansouru Ojjehovi z TAG.\n\nPři prodeji podílů koncernu TAG McLaren DaimlerChrysler si stále nechával rozhodující většinu akcií. 1. března 2009 opustil svou funkci týmového ředitele, v níž jej nahradil Martin Whitmarsh, který do té doby pracoval jako obchodní ředitel. Zároveň oznámil odchod z týmu a ponechal si pouze 15% vlastnický podíl. V současnosti působí jako předseda představenstva McLaren Group.\n\nV roce 1985 se oženil s Američankou Lisou, má s ní 3 děti, v současnosti žijí odděleně.\n\n"}
{"id": "692152", "url": "https://cs.wikipedia.org/wiki?curid=692152", "title": "Atlas Coelestis", "text": "Atlas Coelestis\n\nAtlas Coelestis je atlas hvězdné oblohy, publikovaný v roce 1729 a založený na pozorováních učiněných prvním královským astronomem Johnem Flamsteedem.\n\nAtlas, největší, který byl kdy vydán, obsahuje 26 hvězdných map hlavních souhvězdí, viditelných z Greenwiche, spolu s kresbami vytvořenými v rokokovém stylu Jamesem Thornhillem. Součástí atlasu jsou i dvě planisféry nakreslené Abrahamem Sharpem.\n\nPrvní hvězdný atlas založený na teleskopických pozorováních, Atlas Coelestis, byl vydaný deset let po smrti svého autora Johna Flamsteeda jeho ženou, za asistence Josepha Crosthwaita a Abrahama Sharpa. Předcházelo mu další Flamsteedovo dílo \"Stellarum inerrantium Catalogus Britannicus\" (česky: \"Britský hvězdný katalog\") s 2919 hvězdami, vydáno také posmrtně v roce 1725.\n\nJedním z Flamsteedových hlavních motivů k vytvoření \"Atlasu\" bylo opravit zobrazení tvarů souhvězdí, která učinil Johann Bayer ve své Uranometrii z roku 1603. Bayer je zobrazil ze zadního pohledu (nikoliv z předního, jak to bylo děláno od doby Ptolemaiovy), což obrátilo postavení hvězd a vytvářelo tak zmatek.\nPublikace zaznamenala okamžitý úspěch a stala se standardním zdrojem pro profesionální astronomy na téměř století. Přesto existovaly tři faktory snižující tento úspěch: vysoká cena, obrovská velikost (takže bylo těžké držet atlas v rukou) a nízká umělecká hodnota (kresby Jamese Thornhilla byly mnohokrát kritizovány, částečně s ohledem na zobrazení souhvězdí Vodnáře).\n\nTo vedlo Johna Bevise k tomu, aby se pokusil atlas vylepšit. V roce 1745 vytvořil \"Uranographia Britannica\", kterážto měla menší rozměry, byla rozšířena o další pozorování a obsahovala více uměleckých kreseb. Tento atlas však nikdy nebyl oficiálně publikován a v současnosti ho existuje pouze 16 známých kopií.\n\nZměny v poloze hvězd (původní Flamsteedova pozorování byla učiněna v devadesátých letech 17. století) nakonec vedly k úpravám, které učinil v sedmdesátých letech 18. století francouzský inženýr Nicolas Fortin pod kontrolou astronomů Le Monniera a Messiera z Francouzské akademie věd v Paříži.\n\nNová verze, pojmenovaná \"Atlas Fortin-Flamsteed\" měla oproti té původní jen třetinové rozměry, ale zachovala stejnou strukturu. Také některé ilustrace byly upraveny do umělečtější podoby (nejvíce Andromeda, Panna a Vodnář).\n\nNázvy souhvězdí jsou uvedeny ve francouzštině, nikoliv v latině, a obsahují některé mlhoviny objevené až po Flamsteedově smrti.\n\nRoku 1795 vyšla aktualizovaná verze od Mechaina a Lelanda, která zahrnuje nově objevená souhvězdí a mlhoviny.\n\n"}
{"id": "692154", "url": "https://cs.wikipedia.org/wiki?curid=692154", "title": "Zeuthenova strategie", "text": "Zeuthenova strategie\n\nZeuthenova strategie je vyjednávací strategií užívanou v multiagentních systémech. Smyslem je hodnocení \"ochoty riskovat konflikt\". Agent bude více ochoten riskovat konflikt, pokud rozdíl užitku mezi jeho současným účelem a konfliktním řešením bude nízký. Když se Zeuthenova strategie použije oběma agenty v Monotonic concession protokolu, tak vede agenty k dohodě na řešení ve vyjednávací množině. Ta obsahuje všechna nekonfliktních řešení, která jsou a pareto efektivní. Výsledkem je potom Nashova rovnováha. \nPokud jeden agent používá Zeuthenovu strategii ostatní nemohou udělat lépe, než ji použít sami. \nZeuthenova strategie je vhodná kdykoli, kdy je v multiagentních systémech cílem maximalizovat .\n\nZeuhenova strategie se používá ve vyjednávání v rámci Monotonic concession protokolu, který spočívá ve vzájemném předkládání nabídek mezi agenty, přičemž musí být dodrženo pravidlo, že každá další předkládaná nabídka musí být výhodnější než ta předešlá. Pokud agent obdrží nabídku ze které by měl větší užitek než z jeho vlastní, vyjednávání končí úspěchem. Pokud žádný z agentů novou nabídku nepošle, vyjednávání končí neúspěchem. \n\nZeuthenova strategie dále předpokládá, že agenti znají své vlastní užitkové funkce.\nV rámci úvahy o strategií je možné položit si 3 otázky \nNa první otázku je jednoduchá odpověď. Prvním návrhem by mělo být to nejvíce preferovanější řešení z hlediska užitku. Agent \"i\" hledá takový návrh formula_1, který by maximalizoval jeho užitkovou funkci \"U\".\n\nDruhá otázka je rozpracována Zeuthenovou strategií pomocí ohodnocení \"ochoty agenta riskovat konflikt\". Intuitivně bude agent ochoten více riskovat konflikt, pokud rozdíl v užitku mezi jeho současným návrhem a konfliktním řešením je nízký.\nNaproti tomu, když rozdíl mezi agentovým současným návrhem a konfliktním řešením je vysoký, agent očekává více ztrát z konfliktu a je proto méně ochoten ho riskovat. Proto bude agent více ochoten ustoupit.\n\nOchota agenta \"i\" riskovat konflikt v kole \"t\" je dána následujícím vztahem:\n\nČitatel je ve skutečnosti definován jako rozdíl mezi užitkem agenta \"i\" v jeho současném návrhu a užitkem agenta \"i\" v návrhu agenta \"j\". Jmenovatel je definován jako užitek návrhu agenta \"i\". Dokud není dosaženo dohody, hodnota rizika se bude pohybovat mezi \"0\" a \"1\". Vyšší hodnota rizika (přibližuje se \"1\") ukazuje, že agent i má menší ztrátu z konfliktu a také je méně ochoten riskovat konflikt. Naopak, nižší hodnota rizika (přibližuje se \"0\") ukazuje, že agent \"i\" má více ztráty z konfliktu a také menší ochotu konflikt riskovat. \nPak dostáváme vzorec:\nMyšlenka přiřazování riziku hodnotu \"1\", pokud je užitek agenta \"i\" z jeho vlastní nabídky v kole \"t\" je roven nule, vyplývá z toho, že užitek současného návrhu agenta \"i\" je stejný jako konfliktní řešení. V tomto případě je agent \"i\" kompletně ochoten riskovat konflikt neustupováním.\n\nČím delší je vyjednávání, tím menší je ochota riskovat. Kdo v daném kole méně riskuje, měl by ustoupit, ale pouze tak, aby se riziko převážilo na druhého agenta.\n\nZeuthenova strategie přichází s tím, že by v kole \"t\" vyjednávání měl ustoupit ten agent, který hodnotí riziko jako nižší. Otázkou zůstává, o kolik by měl agent ustoupit.\n\nPokud budou oba agenti používat Zeuthenovu strategii, bude dosaženo Nashovy rovnováhy, a sice v bodě:\n\nPokud by agent neustoupil dostatečně, v příštím kole by poměr rizika ukazoval, že může konfliktem stále dost ztratit. Proto by měl udělat nejmenší ústupek nezbytný ke změně poměru rizika. Tím bude další agent v příštím kole ustupovat.\n\nPokud agent A udělá dostatečný ústupek, tak, za předpokladu, že agent \"B\" používá vyjednávací strategii, ustoupí agent \"B\" v příštím kroku, pokud tak neučiní již v kroku tomto. Množina všech dostatečných ústupků agenta \"A\" v kroku \"t\" je určena jako formula_6. Minimální ústupek je pak takový ústupek, který leží na této množině a přináší maximální možný užitek.\n\nNechť δ = δ(A,t).\nNechť δ = δ(B,t).\nPodle Zeuthenovi strategie by měl agent A ustoupit v kole \"t\" za předpokladu, že nastane tato podmínka. \n\nTo se stane právě pokud\n\nAgent A tedy ustoupí (bud souhlasit s dohodou) právě tehdy, když jeho vlastní nabídka (formula_15) nepřinese vyšší užitek, než nabídka agenta B.\n\nTo je důvod, proč strategie garantuje konečnou dohodu a maximalizaci Nashova produktu.\n\nZeuthenova strategie použitá v Monotonic concession protokolu by odpovídala tomuto pseudokódu \nPrůběh vyjednávání je zaznamenán z pohledu agenta A. V prvním kroku vypočítává agent A jeho preferovaný návrh, ve kterém by maximalizoval svůj užitek. V druhém kroku posílá svůj návrh a následně přijímá návrh agenta B. Pokud užitek agenta A z návrhu agenta B vyšší nebo roven užitku z jeho vlastního návrhu, tak přijímá návrh agenta B. V opačném případě se vykalkulují rizika pro oba agenty. Pokud je riziko agenta A nižší, tak bude ustupovat a musí propočítat takový návrh, který by změnil poměr rizik a navrhnout ho. V opačném případě ustupovat nemusí a čeká na zaslání nové nabídky agentem B. Proces se opakuje, dokud agenti nepřestanou posílat nové návrhy (i když se tato možnost ve strategii nepředpokládá je třeba brát ji v úvahu z důvodu technických nebo jiných neočekávaných okolností) nebo se nedohodnou. V situaci, kdy mají agenti shodná rizika, oba ustupují a zasílají novou nabídku. V tomto případě může ovšem nastat problém. (viz odstavec Problémy)\n\nNa obrázku je vidět grafický průběh vyjednávání Mezi agenty \"i\" a \"j\". Na ose \"x\" je znázorněn užitek (\"U\") a na ose \"y\" množina návrhů (formula_1). Počátečními návrhy (krok \"0\") je formula_28 pro agenta \"i\" a formula_29 pro agenta \"j\".\nPo úvodním návrhu agenti propočítávají svá rizika (hodnoty dle obrázku).\n\nAgent \"j\" má menší hodnotu rizika a musí udělat ústupek. Nový návrh musí být takový, aby agent \"j\" nebyl nucen ustupovat i v příštím kole.\n\nZe vztahu plyne, že nabídka agenta musí být méně než 5. V tomto případě si agent pro další krok volí formula_34.\n\nPředpokládejme, že v konečném kole vyjednávání oba agenti mají srovnatelné riziko.\nZde by se podle strategie měli oba agenti ustoupit. Ve skutečnosti skrývá tento bod potenciální problém. Pokud jeden z agentů strategii poruší neustupováním, získá větší užitek na úkor druhého. Pokud by se takto zachovali oba agenti, nastane konfliktní situace. V tomto případě s jedná o typický případ hry na kuře popisovaný teorií her. Agenti, dle protokolu, volí své nabídky současně a tudíž se nemohou domlouvat. Rozhodují se buď to ustoupit nebo neustupovat. Jejich zájmem je zvolit zvolit protichůdnou možnost (neustoupení přináší větší užitek). Pokud jí ovšem zvolí oba, dojde ke konfliktu, což je nepřípustné pro oba agenty. Jedná se o nekooperativní a antikoordinační hru.\n\nKonkrétní podoba rozhodování se agenta záleží na užitkových funkcích. Příkladem můžou být tyto hodnoty.\n\nSituaci je v praxi možné řešit rozšířením strategie o „házení mincí“. Tedy libovolnou techniku, která náhodně určí, který z agentů by měl ustoupit. Teprve s tímto opatřením lze považovat strategii za stabilní a tedy vyhovuje pravidlu o Nashově rovnováze.\n\nDalším problémem je praktická použitelnost při velkém počtu zpracovávaných úloh. Množina možných řešení narůstá exponenciálně a výrazně znevýhodňuje použití Zeuthenovy strategie v reálných úlohách.\n"}
{"id": "692155", "url": "https://cs.wikipedia.org/wiki?curid=692155", "title": "Valašská rallye 2010", "text": "Valašská rallye 2010\n\n29. Sheron Valašská Rally 2010 byl úvodní podnik šampionátu Mezinárodní mistrovství České republiky v rallye 2010. Zvítězil zde Pavel Valoušek s vozem Škoda Fabia S2000. Soutěž měla 12 rychlostních zkoušek o délce 180 km. Na start bylo přihlášeno 62 posádek.\n\nPavel Valoušek zde poprvé startoval s tovární podporou týmu Škoda Motorsport. Úvodní test ale vyhrál Václav Pech mladší s vozem Mitsubishi Lancer EVO IX. Valoušek byl druhý a třetí Roman Kresta s vozem Peugeot 207 S2000. Pech poté vyhrál i několik dalších úseků a tak vyhrál celou první etapu. První test druhé etapy vyhrál Valoušek a opět začal bojovat s Pechem o vítězství. Pech svůj náskok ještě navýšil na rovinatém úseku. Kresta dostal penalizaci za předčasný start. Předposlední test ale Kresta vyhrál a smazal polovinu své ztráty. Jenže v posledním testu Kresta po poruše odstoupil. Ve stejném testu havaroval i Jaroslav Orsák. V posledním testu zvítězil Valoušek a podařilo se mu porazit vedoucího Pecha i celkově. Třetí skončil Jaromír Tarabus s vozem Ford Fiesta S2000. Další jezdci dojeli v pořadí Odložilík, Solowow a Tlusťák.\n\n"}
{"id": "692160", "url": "https://cs.wikipedia.org/wiki?curid=692160", "title": "Sajóvámos", "text": "Sajóvámos\n\nSajóvámos je obec v župě Borsod-Abaúj-Zemplén v Maďarsku.\n\n\nPrvní známá zmínka o osídlení v 1219 cw, s Váradi Regestrum. Vily jméno napsané Vamus. Obec Bebek Ákos-rod-rodinný majetek.\n\nV roce 1320 bylo panství rozděleno Bebeks, v pozdější době byl držitelem vypořádání. Obec XIV. Století má významné místo hostinského. Charakteristika význam kraje několikrát - v roce 1343, 1353 - se bude konat valná hromada zde. 1445. Bebek Zákon rovněž umožnil zachování hradu, je rodina stále pánem osady.\n\nKdyž jsem Ferdinand byl na trůn, Queen Mary daroval Szapolyai Bethlenfalvi Thurzo Elek-majetky. Sajóvámos město bylo již čtvrť úrovni, a jako taková v následujícím roce, Ferdinand Azzwpathaki Hencz Matthew přispěl. Bebek mimo rodinu je stále držitelem jednoho ze dvou obcí, kteří se snažili udržet nejen jejich majetky, ale také násilně obsazené části, včetně Nicholas realitní Dercsényi. Rudolf, král Maďarska v roce 1582 a Sajóvámos a Sajópálfala Gyulay John dal.\n\n16 století, vlastníky půdy jsou hlavním faktorem v Mágócsy Gaspar, jehož jméno je spojeno s velkou šíření reformace v obci stejně.\n\nSajóvámos turecká obsadila oblast byla ve stejné době, i když část hradu Szendrő patřil Turkům, ale zdaněné. Přestože obec je pravidelně vyplácených daní, nejsou schopni se vyhnout tomu nejhoršímu: v roce 1599 Sajóvámos bitva se konala na okraji Košice, velitel vojsk a Turky.\n\n20 v první polovině-století Edelsheim Myrick rodina byla majitelem obce. V těch dnech populace žila v zemědělské výrobě, odbytu hlášeny u Miškovec.\n\n\n"}
{"id": "692168", "url": "https://cs.wikipedia.org/wiki?curid=692168", "title": "Blbý a blbější", "text": "Blbý a blbější\n\nBlbý a blbější je americká komedie z roku 1994. V hlavních rolích hrají Jim Carrey a Jeff Daniels.\n\nJim Carrey (Lloyd) a Jeff Daniels (Harry) jedou do města Aspen vrátit kufřík dívce, kterou vezl Jim Carrey (Lloyd) na letiště.\n"}
{"id": "692170", "url": "https://cs.wikipedia.org/wiki?curid=692170", "title": "Seznam zápasů československé a německé hokejové reprezentace (NDR)", "text": "Seznam zápasů československé a německé hokejové reprezentace (NDR)\n\nPoznámky k utkáním:\n"}
{"id": "692172", "url": "https://cs.wikipedia.org/wiki?curid=692172", "title": "Maska (film)", "text": "Maska (film)\n\nMaska: Svět na Něj Zírá je americká komedie z roku 1994. V hlavní roli hraje Jim Carrey.\n\nStanley Ipkiss (Jim Carrey) je bankovní úředník, který nemá příliš štěstí se ženami. Když potká Tinu (Cameron Diaz), krásnou přítelkyni vůdce mafiánské bandy Doriena, bezhlavě se do ní zamiluje. V její přítomnosti se ztrapní, nemá u ní proto téměř žádné naděje. Vše se změní až ve chvíli, kdy najde v řece zvláštní masku. Vezme si ji domů a chce ji vyzkoušet. Jakmile si masku nasadí, získá schopnosti jako hrdinové z kreslených seriálů. Pomstí se všem, kteří mu ztrpčovali život. Je z něj úplně jiný člověk. Nakonec se rozhodne, že si krásnou ženu pomocí masky získá. Aby udělal dojem, vykrade banku, čímž mu jde po krku nejen policie, ale i mafiánská banda. Zatím nikdo neví, že Maska je Stanley Ipkiss, dokud policista nenajde na místě činu kus jeho pyžama.\n\nDorien se lstí rozhodne zmocnit masky a Stanleyho poté předhodí policistům, aby měl klid na uskutečnění svých plánů. Tině už nevěří, unese ji a chce ji zabít (pomocí bomby umístěné v podniku jeho bývalého šéfa, kde se koná velká společenská akce). Stanleymu se podaří utéct z vězení (pomůže mu v tom jeho pes) a jde za Dorienem. Spoutaná Tina má poslední přání – aby ji Dorien políbil. Touto lstí dosáhne toho, že Dorien si sám masku sundá. V následné honičce se masky zmocní Stanleyho pes, nasadí si ji, přemůže pár zloduchů a masku si nechá svým páníčkem sundat. Stanley si masku nasadí, zneškodní bombu (spolkne ji) a osvobodí Tinu.\n\nPoručík Mitch Kellaway, který Stanleyho pronásledoval, chce Stanleyho zatknout, ale zasáhne starosta, který byl spolu s další smetánkou přítomen na akci. Poručíkovi řekne, že Maska byl Dorien, že to všichni viděli.\n\nStanley odchází s Tinou a Stanleyho kolegou z práce. Zastaví se na mostě na místě, kde k masce přišel. Stanley se Tiny ptá, zda opravdu chce, aby se masky zbavil, že jí pak zůstane jen on sám. Tina masku Stanleymu vezme a zahodí do řeky. Vzápětí se pro masku do vod vrhají Stanleyho kolega a Stanleyho pes.\n"}
{"id": "692173", "url": "https://cs.wikipedia.org/wiki?curid=692173", "title": "Joachim Gans", "text": "Joachim Gans\n\nJoachim Gans (také psáno Jeochim, Jochim, Gaunz, Ganse, Gaunse) byl důlní expert z Čech a první zaznamenaný Žid, který kdy žil v Severní Americe. \n\nGans se narodil v Praze a byl pravděpodobně spřízněn s vědcem Davidem Gansem , který se v Praze usadil roku 1564. Joachim se v roce 1581 odstěhoval do Anglie, kde se věnoval chemii. Vymyslel způsob, jak snížit dobu čištění měděné rudy ze 16 týdnů na pouhé čtyři dny, což se výrazně pomohlo Angličanům připravit se na jejich válku se Španěly. Kromě toho dokázal najít využití pro nečistoty odstraněné z rudy v textilních barvivech. Díky jeho pověsti byl požádán sirem Raleighem účastí na jeho expedici jako metalurg a důlní vedoucí.\n\nGans se tedy tímto stal prvním Židem na území budoucích Spojených států. V kolonii hlavně ověřoval kvalitu místního stříbra, a to pomocí pomocí pece, kterou si sám vyrobil. Cihly z kterých byla pec postavena a vlastnoručně tavené měděné nugety jsou jedinými dochovanými artefakty alžbětinského Nového světa. \n\nGans se později přestěhoval do Bristolu, kde učil hebrejsky anglické džentlmeny, kteří si chtěli číst Bibli v originále. Roku 1589 navštívil Ganse chichesterský biskup Richard Curteys. Gans zrovna mluvil hebrejsky a prohlásil se tak za Žida. Na to se ho biskup zeptal: „Popíráš, že byl Ježíš Kristus syn boží?“ a Gans odpověděl: „Proč by všemocný Bůh potřeboval syna?“\nGans byl předveden před starostu a konšely za zločin rouhání. Ti jeho případ předali do Londýna na posouzení královninou radou a to bylo naposledy, kdy lze o něm vystopovat nějakou zmínku.\n"}
{"id": "692174", "url": "https://cs.wikipedia.org/wiki?curid=692174", "title": "Druhá vláda Viktora Orbána", "text": "Druhá vláda Viktora Orbána\n\nDruhá vláda Viktora Orbána, někdy také nazývána Vláda národní spolupráce, byla od 29. května 2010 do 5. června 2014 vládou Maďarské republiky. Vznikla po parlamentních volbách 2010 a tvořili ji zástupci vítězné strany Fidesz a koaliční strany KDNP, které pro tyto volby sestavily společnou kandidátku Fidesz-KDNP. Vláda se tak v parlamentu opírala o ústavní dvoutřetinovou většinu, poslanci Fidesz a KDNP měli dohromady 263 mandátů.\n\nJednalo se v pořadí o 10. vládu současné třetí Maďarské republiky a 9. vládu od pádu komunismu v zemi. Zároveň to byla vláda s doposud nejmenším počtem členů, a sice 11 včetně premiéra Orbána; například předchozí vláda Gordona Bajnaie měla 16 členů. V první polovině roku 2011 byla tato Orbánova vláda odpovědná za maďarské předsednictví Radě Evropské unie.\n\n\n\n"}
{"id": "692175", "url": "https://cs.wikipedia.org/wiki?curid=692175", "title": "Karel Chodounský", "text": "Karel Chodounský\n\nKarel Chodounský (18. května 1843 Studénka - 12. května 1931 Praha) byl český lékař, zakladatel české farmakologie. Žák Jana Evangelisty Purkyně. \n\nKladl důraz na aplikaci výzkumu do praxe. Jako talentovaný pedagog vychoval generaci českých lékařů. Vyzdvihl význam sportu, organizoval horskou turistiku a horolezectví. Propagoval spolupráci Čechů s Poláky a Slovinci. Po vzniku ČSR zakládal farmakologický ústav v Brně. Jmenován profesorem Univerzity Karlovy a čestným doktorem Masarykovy univerzity.\n\nNarodil se ve Studénce na Mladoboleslavsku, v rodině vrchnostenského správce Petra Chodounského a jeho manželky Julie, rozené Svobodové. Během studií mediciny pracoval tři roky v přírodovědných sbírkách Českého muzea, roku 1868 se stal asistentem Jana Evangelisty Purkyně. Poté z finančních důvodů na šest let opustil Prahu, aby se mohl věnovat soukromé lékařské praxi.\n\nOd konce 60. let publikoval články v \"Časopise českých lékařů\". Roku 1877, po návratu do Prahy, převzal spolu s doktorem Maixnerem jeho redakci. Pod jejich vedením získal časopis vysokou úroveň a velkou oblibu v lékařských kruzích. Jako redaktor rovněž organizoval spolupráci českých a polských lékařů, zejména účast zástupců obou národů na kongresech. Chodounský také přispíval do \"Odborné pathologie a therapie\", lékařského slovníku a \"Živy\". Prováděl chemické pokusy. Proslavil se studií o nachlazení, v níž dokazoval, že tato nemoc nepochází z chladu. Experimentoval přitom i na sobě samém — během tří let se vystavoval podmínkám, které podle tehdejších názorů měly nachlazení vyvolat, aniž by onemocněl.\n\nZabýval se i etikou pokusů na lidech: Podle jeho názoru je nutné přijmout riziko nepříznivých dopadů nových léčiv, protože jinak by nebyl možný pokrok a nemocní by nedostali potenciálně účinný lék. Uváděl příklad syfilis, kde dva léky úspěšně vyzkoušené na zvířatech měly závažné vedlejší účinky u lidí (včetně oslepnutí), ale následující přípravek (salvarsan) již nemoc vyléčil. Podmínkou ovšem je, že pacient musí být informován o využití nového postupu a musí s ním souhlasit. Pokusy, které prospívají vědě, ale nikoli samotnému pacientovi, smí výzkumník provádět jen sám na sobě (což Chodounský udělal v případě nachlazení).\n\nRoku 1884 se habilitoval na docenta v oboru balneologie a klimatoterapie. 5. května 1895 byl jmenován mimořádným a 15. března 1902 řádným profesorem. Po vzniku Československa, ve věku 76 let, přednášel i na nově založené Masarykově univerzitě a organizoval tam vznik farmakologického ústavu. Za svůj přínos mu tato univerzita udělila čestný doktorát.\n\nByl aktivním sportovcem a propagátorem sportu. Do pozdního věku se věnoval lyžování, horské turistice a horolezectví. Pravidelné cesty do Alp ho sblížily se Slovinci. V červnu 1897 v Praze založil český odbor Slovinského alpského družstva s cílem podporovat turistiku poskytováním informací, výcvikem horských vůdců, úpravou cest, pořádáním sbírek a přednášek. Spolek, který měl brzy sto českých členů a vydával časopis \"Alpský věstník\", otevřel roku 1890 pod horou Grintovec první českou chatu (Češka koča). Chodounský stál v čele po celou existenci družstva, které zaniklo roku 1914 po vypuknutí první světové války.\n\nOptimismus a svěžest si Chodounský udržel do vysokého věku, ačkoli ho postihly rodinné tragédie — během jeho života mu zemřela manželka Julie, rozená Chvátalová (1846–1927), syn Karel (1876–1900) i dcera-malířka Marie Chodounská (1871–1922). Podlehl dlouhé nemoci (ateroskleróza mozkových cév s komplikacemi), pohřben byl na Malvazinkách.\n\nChodounský byl zejména po roce 1918 velmi vážený a uznávaný jako zakladatel české farmakologie. Svým pedagogickým talentem zajistil kontinuitu mezi Purkyněm a lékařskou generací dvacátých let 20. století. Většina lékařů té doby byla jeho přímými nebo nepřímými žáky. Farmakologickou vědu orientoval na praktické využití při léčení.\n\nZískal řadu ocenění, mimo jiné Rytířský kříž řádu císaře Františka Josefa I. Čestný doktorát Masarykovy univerzity mu byl udělen r. 1929.\n\nKnižně vydal např.:\n\n"}
{"id": "692176", "url": "https://cs.wikipedia.org/wiki?curid=692176", "title": "Urie Bronfenbrenner", "text": "Urie Bronfenbrenner\n\nUrie Bronfenbenner (29. duben 1917 – 25. září 2005) byl rusko-americkým psychologem, známým zejména pro svůj ekologický model vývoje. Zabýval se zejména vývojovou a školní psychologií.\n"}
{"id": "692177", "url": "https://cs.wikipedia.org/wiki?curid=692177", "title": "Benjamín z Tudely", "text": "Benjamín z Tudely\n\nBenjamín z Tudely ( בִּנְיָמִין מִטּוּדֶלָה), (cca 1130 Tudela, Navarra – 1173 Kastilie) byl španělský židovský cestovatel, který procestoval ve druhé polovině 12. století Evropu, Asii a severní Afriku.\n\nV letech 1159–1173 podnikl cestu do Itálie, kterou prošel od severu na jih. Na lodi přeplul do Řecka a poté do Konstantinopole, odsud prošel Malou Asií do Sýrie, Palestiny a Iráku. Tam se opět nalodil a obeplul Arabský poloostrov do Rudého moře, kde po pevnině přešel do Káhiry v Egyptě. Odtud se přes Sicílii vrátil do Zaragozy. Po návratu sepsal cestopis, který popisuje navštívené země 100 let před Marcem Polem. Cestopis přináší zprávy i ze vzdálenějších zemích jako je Rusko, Indie a Čína. Zprávy o těchto zemích, však nejsou příliš věrohodné. Cestopis se především pro jeho vzdělání a rozsáhlé znalosti jazyků stal důležitým dílem ve středověké geografii a židovské historii.\n\nNěkteří moderní historici oceňují jeho cestopis, především popisem každého dne života lidí ve 12. století. Původně byl napsán v hebrejštině, poté byl přeložen do latiny a později do většiny evropských jazyků. To vzbudilo hodně pozornosti učenců v 16. století, v období renesance.\n\n"}
{"id": "692179", "url": "https://cs.wikipedia.org/wiki?curid=692179", "title": "Antero Lehtonen", "text": "Antero Lehtonen\n\nAntero Lehtonen (* 12. dubna 1954 v Tampere) je bývalý finský hokejový útočník.\n\nSvou hokejovou kariéru začal společně s bratrem Erkkinem v rodném městě v týmu Tappara, nejprve v lize SM-sarja, kde strávil až do jeho setrvání v roce 1975. S týmem v lize SM-Sarja vybojoval v posledním ročníku titul a předposledním ročníku se dostal do finále playoff. Po novém nástupci nejvyšší ligy (SM-liiga) hrával s týmem Tappara až do sezóny 1975/76 než odešel do týmu, který jej porazil ve finále playoff v sezóně 1975/76 TPS Turku. V TPS odehrál dvě sezóny v nichž si opět zahrál v playoff a v prvním ročníku opět prohrál ve finále playoff s mateřským týmem Tappara. Po dvou odehraných sezónách v TPS Turku se vrátil zpět do mateřského týmu se kterým vyhrál druhý titul mistra Finské nejvyšší ligy. 16. září 1979 podepsal smlouvu jako volný hráč s týmem Washington Capitals v National Hockey League. V sezóně 1979/80 za Capitals odehrál 65 zápasů v nichž vstřelil devět gólů a dvanáct asistencí. Na farmě Capitals v Hershey Bears (AHL) odehrál čtyři zápasy kde vstřelil tři góly.\n\nPo roce působení v Severní Americe se vrátil zpátky do rodného města klubu Tappara, se který v sezóně 1980/1981 opět došel do finále playoff. Do následujících třech sezón se vrátil do týmu TPS Turku, kdy v sezóně 1981/82 si zahrál již páté finále playoff. Po sezóně se připojil k týmu JYP Jyväskylä který hrával v nižší Finské lize I-Divisioona. S týmem pomohl k postupu do nejvyšší ligy SM-liiga. S týmem odehrál poslední dvě sezóny, kdy ve věku 33 let oznámil konec hráčské kariéry.\n\nPo ukončení hráčské kariéry se stal hlavním trenérem týmu JYP Jyväskylä, kde strávil jen jednu sezónu a s týmem obsadil 9 místo.\n\n\n\n"}
{"id": "692180", "url": "https://cs.wikipedia.org/wiki?curid=692180", "title": "Malakál", "text": "Malakál\n\nMalakál ( , anglický přepis Malakal) je město v Jižním Súdánu, hlavní město vilájetu (provincie) Horní Nil na východě země. Leží na pravém břehu Bílého Nilu kousek severně od jeho soutoku se Sobatem.\nBěhem občanské války bylo jedním z opěrných bodů centrální vlády sídlící na severu v Chartúmu. V Malakálu můžeme také najít letiště.\n\nZ etnického hlediska mají největší zastoupení ve městě Dinkové, Nuerové a Šilukové.\n"}
{"id": "692187", "url": "https://cs.wikipedia.org/wiki?curid=692187", "title": "Dědíme po dědovi", "text": "Dědíme po dědovi\n\nDědíme po dědovi je druhý díl 22. řady seriálu \"Simpsonovi\", odvysílaný televizní stanicí Fox Network v USA 3. října 2010.\n\nPříběh začíná dalším dílem Itchyho a Scratchyho, na který se dívá Bart s Lízou a Maggie na zadním sedadle auta, ve kterém sedí i Homer a Marge. Všichni jedou navštívit \"(dědu)\" Abrahama Simpsona. Ten od té doby co se mu klepou ruce tak, že nemůže hrát karty má spoustu času na přemýšlení a tak se rozhodl dát jim jejich dědictví už teď. Každému dá padesát dolarů a řekne jim ať peníze utratí za to co budou chtít. Bart zaplatí Gilu Gundersonovi aby dvě hodiny chodil v protisměru po eskalátorech. Marge se jde podívat po nové kabelce a zjišťuje, že spousta celebrit má svou vlastní kabelku. Marge se zalíbí jedna kabelka a nenápadně se koukne na cenu, kterou špatně přečte. Marge přečte padesát dolarů a jde si kabelku koupit. Ovšem poté zjistí, že kabelka stojí 500 dolarů. Tlak ze strany ostatních zákazníků, donutí Marge zaplatit kabelku kreditní kartou, čímž si u nich získá značný obdiv. Marge je rozhodnutá jít hned zítra ráno kabelku vrátit a vše řekne Homerovi. Marge, její kabelka a Homer si večer vyrazí do luxusní restaurace, kde díky kabelce dostanou velice pěkný stůl. Marge je na kabelku velice opatrná, aby se nezašpinila ovšem Homer ji zašpiní omáčkou z krevety. Marge jde další den vrátit kabelku a naštěstí jí vrátí peníze.\n"}
{"id": "692188", "url": "https://cs.wikipedia.org/wiki?curid=692188", "title": "Bar Kochba (opera)", "text": "Bar Kochba (opera)\n\nBar Kochba (též psáno Bar-Kochba) je opera o třech jednáních českého skladatele Stanislava Sudy na libreto Karla Jonáše podle stejnojmenného eposu básníka Jaroslava Vrchlického z roku 1897. Poprvé byla provedena dne 8. dubna 1905 v Městském divadle v Plzni.\n\nTřetí opera plzeňského skladatele Stanislava Sudy vznikla v návaznosti na jeho oba předchozí úspěchy, opery \"U Božích muk\" (1897) a \"Lešetínský kovář\" (1903). Stejně jako v případě předchozí opery vycházel Suda, respektive jeho libretista Karel Jonáš, ze známé básně, tentokrát dramatické básně Jaroslava Vrchlického zabývající se – v romantizované podobě – židovským protiřímským povstáním (tzv. druhou židovskou válkou) v letech 132–135 vedeném Šimonem bar Kochbou (Bar Kochba v libretu).\n\nSkladatel na díle pracoval v letech 1904-1905 a ještě roku 1905 byl \"Bar Kochba\" uveden, stejně jako všechny ostatní Sudovy opery, v Městském divadle skladatelovy rodné Plzně, dirigoval Antonín Kott a režii měl Vendelín Budil. Úspěch předchozích oper se však neopakoval. Námět skladateli neumožnil organicky využít lidový a přístupný smetanovsko-dvořákovský tón tak jako v předchozích dvou operách odehrávajících se na českém resp. slovenském venkově a navíc u skutečně dramatického děje se projevila Sudova „chybějící jevištní představivost“ způsobená slepotou. Až na znovuuvedení v Plzni roku 1924 proto opera nebyla na dalších profesionálních scénách inscenována.\n\n\n(Údolí judských hor) Židovský lid, úpící pod nadvládou Římské říše, vesele tančí a zpívá z návodu pastýřů Hyrkána a Roboána. Za to jej přísně kárá rabín Akiba: dokud je Izrael v římském otroctví, je veškeré veselí zakázáno. Jako svědky přivádí Rispu, jež vypráví o tom, jak při jejích oddavkách Římané přepadli svatebčany, ženicha zabili a ji samotnou znásilnili. Simon se připojuje s líčením znesvěcení a zničení Šalamounova chrámu a připomíná rozkaz římského místodržícího Rufa, podle kterého má každý Žid volbu jen mezi smrtí a otroctvím. Pobouřený lid volá po pomstě, provolává povstání a žádá Akibu, aby se postavil do jeho čela. Rabín se k tomuto úkolu necítí vhodný pro svůj pokročilý věk a vyzývá Boha, aby vůdce povstání určil sám. Zableskne se a zahřmí, z nebe je slyšet hlas: proti Římu nechť Židy vede Bar Kochba, „syn hvězdy“. Pod tímto jménem předstupuje prostý vesničan, jehož podoba se Akibovi již dříve zjevila ve snu. Rabín se ptá Bar Kochby, zda je schopen na sebe vzít Bohem uložený úkol a splnit podmínku s tím spojenou, totiž vzdát se veškeré pozemské lásky. Mladík souhlasí a ochotně se vzdává své milé Egly i přes její prosby a protesty. Akiba Bar Kochbu pomazává za židovského krále a odvádí jej do města Betheru.\n\n(Královský hrad v Betheru) Bar Kochba docílil řady vítězství nad Římem a vládne z Betharu pod bdělým zrakem Akiby dohlížejícího nad královou cudností, na níž závisí osud Izraele. Po rabínově odchodu zpívá mladý pastýř Roboám králi milostnou píseň. Bar Kochba jej přerušuje, neboť se obává, že by v něm jeho zpěv mohl vyvolat milostnou touhu. Akiba se vrací a přivádí slavnostní průvod z kořistí z dosavadních vítězných střetnutí. Její součástí je krásná Římanka Fulvia, místodržitelova snacha. Čeho se Bar Kochba obával, stalo se: jediný pohled na Fulvii v něm vzněcuje prudkou milostnou touhu. Káže Roboámovi dopět svou píseň, poté nechá předstoupit Fulvii a oznamuje jí, že se stane židovskou královnou. Dává jí k dispozici ze zajatců dvanáct římských služebnic. To samozřejmě vyvolá ostrý konflikt krále s pohoršeným Akibou a rabín je uvržen do vězení. Když jej stráže odvádějí, rabín Bar Kochbu proklíná.\n\n(Tamtéž) Vojenské štěstí se obrací. Titus Annius, místodržitelův syn a Fulviin manžel, zlomil odpor židovských oddílů a blíží se se svým vojskem k Betheru; cestou zajal též Eglu. Bar Kochba se ale zabývá jen přípravou své svatby s Fulvií. Služebné zdobí nevěstu, která se svěřuje své přítelkyni Junii s nenávistí k Bar Kochbovi a s láskou k Titu Anniovi. Ale Fulvie neočekává nečinně svůj osud: přesvědčila některé strážce královského hradu, kteří vypověděli králi věrnost z pomsty za Akibovo uvěznění, aby vpustili římské vojsko do města tajnými chodbami. Jedna z nich vede přímo do Fulviiny komnaty a tou má vniknout Titus Annius, aby zabil krále.\n\nBar Kochba se vrací ke své nastávající, ale zastaví ho Egla, která slyšela v tajné chodbě úmluvy Tita Annia s hradní stráží a nyní svého bývalého milého varuje. A skutečně, hluk zbraní dokazuje, že římský útok již začal. Bar Kochba chce Fulvii nejprve probodnout, ale pak si nechce špinit ruce a dává ji svrhnout do hluboké studny. Brzy je u něj Titus Annius. Vojáci Bar Kochbu odzbrojí a vojevůdce se ptá po své ženě. Ale Bar Kochba je ochoten prozradit mu místo, kde ji najde, jen propustí-li Říman Akibu. Egla se vysmívá hrozbám, které jí za zradu adresuje Titus Annius, a odprošuje Bar Kochbu za to, že nepřišla včas. Přivedený Akiba znovu proklíná Bar Kochbu za to, že uvedl Izrael do větší bídy než dříve. Bar Kochba pak Římanům prozrazuje Fulviin osud. Titua Annius jej usmrtí a král umírá v Eglině náručí a poslední myšlenkou na svůj nešťastný lid. Římané slaví své konečné vítězství.\n\n"}
{"id": "692190", "url": "https://cs.wikipedia.org/wiki?curid=692190", "title": "Soutěž o návrh", "text": "Soutěž o návrh\n\nSoutěž o návrh je umělý, formalizovaný typ soutěže, provokující lidskou tvořivost a mobilizující rozvinuté i skryté schopnosti. Je cílem je nalézt návrh nebo řešení budoucí realizace. Je jedním z nejstarších typů řízené soutěže doprovázející civilizaci od počátku.\n\nSoutěž o návrh je druh soutěže, který má přinést vyřešení přímo základního problému, zápletky nebo otázky nastávajícího úkolu. Je to tehdy, kdy má být vytvořeno něco, co vytvořeno dosud nebylo, co je potřebné, chybí a jehož vznik vyžaduje mimo jiné invenci strategii, invenci a komplexní tvůrčí úsilí. Pro úspěch jsou ale stejně tak potřebné i kompetence, erudice a profesionalita, které jsou při hodnocení výsledku (návrhu) většinou dobře rozpoznatelné přímo z návrhu samotného. Ve světě nejčastěji používaný a zároveň nejvíce rozvinutý způsob soutěže o návrh je architektonická soutěž. Architektonická soutěž má také ze všech typů soutěží, a to jak kreativních, tak hospodářských nejdelší tradici v řádech staletí.\n\nZ historie je známo několik odkazů o existenci, první z nich jsou z antiky. Obvykle to byly návrhy uměleckých děl, soch, staveb, oslavných eposů, ale i strategických a obranných řešení. Bylo to vždy kde mělo být něco významného realizováno. Aby dopředu jasné, jaký bude charakter, podoba realizovaného díla, je nejprve potřebný jeho návrh – jeho řešení.\n\nTen ideální byl teprve hledán. Aby návrh byl co nejlepší, využilo se výhody, že po jeho plnění dychtí více nebo i mnoho řešitelů. Bylo ověřeno, že zápolení přináší nejlepší, někdy i netušené výsledky. Velký rozvoj soutěží o návrh nastal se vznikem a rozvojem liberální společnosti zejména po letech 1830 a 1848. Několik desetiletí po této době by mohlo být označeno zlatým věkem návrhových soutěží. Zejména v hlavních metropolích jich bylo uskutečněno mnoho set až tisíc. Lze pozorovat nápadné korelace mezi mírou korupce a (ne)ochotou veřejných autorit vypisovat soutěže o návrh. Ve společnostech, kde je míra korupce větší, je malé nebo minimální množství soutěží o návrh. Obvykle se mohou nejvyspělejší kulturou soutěží o návrh pochlubit skandinávské země, zejména pak Finsko, Nový Zéland a z poněkud jiných příčin také Francie.\n\nZákladní vlastnosti a parametry SoN vychází z funkčního faktu, že má-li být něco náročného, složitého nebo velkolepého vytvořeno, je nezbytné, aby bylo dříve navrženo. Komplikovanou věc je nezodpovědné ba téměř nemožné realizovat bez předchozího návrhu. Tento závěr vychází z principu, že návrh v moderních a vyspělých vztazích předchází realizaci a na správnosti a kvalitě návrhu podmiňuje úspěch realizace. Úspěch realizace je přímo kauzálně determinován autonomií návrhu i dostatečným rozestupem mezi návrhem a realizací. Jen návrh, kterému je věnována dostatečná péče a který je podroben následné kritické reflexi, může být východiskem úspěchu samotné (mnohem nákladnější) realizace. Ještě před tím návrhem, ale musí být splněna podmínka svědomité přípravy i naopak následně správnosti postupu mezi návrhem a realizací. Návrh také může upozornit na nerealistické meze záměru, zavčas odhalit nebezpečí a zamezit řádově větším škodám. Správný návrh vycházející z dobré předchozí přípravy je jediným možným východiskem ke kontrole finančních nákladů a stanovení potřebného poměru kvality a nákladů.\n\nPodle podmínek a okolností může soutěž o návrh akcentovat některou ze složek, jejíž nejlepší poměr má být dosažen. Dominující by ale měla být je celková harmonie nebo umělecká stránka, ojedinělé nejsou ani čistě technické soutěžní vlastnosti užitné nebo ekonomické (úsporné) akcenty. V případě architektonických soutěží je obvyklým cílem harmonie nebo vyvážený poměr všech potřebných vlastností – užitných, uměleckých, technických a ekonomických. Soutěž o návrh je jediný typ soutěže, který se víceméně úspěšně vyrovnává s nelehkým úkolem posouzení poměrů náklady versus kvalita. Protože musí obsahovat i subjektivní složky v průběhu dlouhé tradice byly kultivovány způsoby jak tyto složky v co největší míře objektivizovat.\n\nSoutěž o návrh je často hodnocena jako jeden z nejsilnějších nástrojů čelících klientelismu a korupci. Jako jediný typ soutěží komplexně přistupuje k vyšetření i částečné objektivizaci poměru nákladů a vlastností (kvality) i vyšetření hledané (přiměřené) kvality jako takové. Soutěž o návrh, zejména její podruhy s nejdelší tradicí vynikají nejpokročilejšími nástroji transparence. Pravidelně proto přivádí k jednomu úkolu bezprecedentně největší pole soutěžitelů.\n\nSoutěž o návrh dobře spolehlivě čelí pokusům o zmanipulování. Mezi jednotlivými poddruhy těchto soutěží jsou však rozdíly v těchto vlastnostech. S přibývajícím množstvím soutěží o návrh lze pak vždy očekávat důmyslné pokusy jak poškodit korupčním a klientelním jednáním i tyto druhy soutěží. A je tedy potřebné připravovat další a nová opatření jak tomu čelit.\n\nJiž v minulosti aby soutěže o návrh splnili svůj účel, bylo potřeba je upravit pevnými pravidly. Ty se zprvu formovaly na základě zvykového práva. První úpravy pozitivním právem doznala nejdříve vlajková loď soutěží o návrh – architektonické soutěže (v polovině 19. století). Tehdy na základě soutěží o návrh řada klíčových budov moderní historie. Mezi časné právní úpravy patřily soutěžní řády (regule) architektonických soutěží.\n\nV České republice je soutěž o návrh upravena v hlavě V. zákona o zadávání veřejných zakázek č. 134/2016 Sb. (§ 143–150). Tento zákon v obecnosti upravuje vypsání soutěže pro veřejnoprávní vypisovatele. V konkrétních rysech přihlédnou ke speciálním právním úpravám, kupříkladu (v případě architektonických soutěží) k zákonu o výkonu povolání architektů, inženýrů a techniků činných ve výstavbě č. 360/1992 Sb. a podzákonných normám, které z tohoto zákona vycházejí a patrně též k zákonu autorskému č. 121/2000 Sb.\n\n\n\n\n"}
{"id": "692192", "url": "https://cs.wikipedia.org/wiki?curid=692192", "title": "Il divino Boemo", "text": "Il divino Boemo\n\nIl divino Boemo (tj. \"božský Čech\" v italštině, proto uváděno též jako Božský Čech) je opera o třech jednáních českého skladatele Stanislava Sudy na libreto Karla Jonáše inspirované stejnojmenným romanetem českého spisovatele Jakuba Arbese z roku 1885. Poprvé byla provedena dne 30. prosince 1927 v Městském divadle v Plzni.\n\n\"Il divino Boemo\" je poslední dokončenou operou plzeňského skladatele Stanislava Sudy. Byla zamýšlena jako hold nejslavnějšímu českému skladateli 18. století Josefu Myslivečkovi. Její děj je zasazen do posledního roku Myslivečkova života, popisuje jeho fiktivní vztah ke zpěvačce Gabrielliové, neúspěch jeho opery \"Armida\" v Miláně roku 1780 a smrt v naprosté chudobě v Římě v roce následujícím. Libretista vycházel ze známého stejnojmenného romaneta Jakuba Arbese, které převzalo nebo vytvořilo a do obecného povědomí vneslo řadu faktických nepřesností a apokryfních informací o Myslivečkově životě, mimo jiné samotnou přezdívku „il divino Boemo“, tedy „božský Čech“ (ve skutečnosti byl v Itálii nazýván jen „il Boemo“).\n\nSkladatel tuto operu napsal s nedlouhým odstupem po své předchozí opeře \"Bar Kochba\" (1905), totiž v průběhu let 1909-1912. Skládal ji tedy nejdéle ze svých čtyř oper a také je hudebně nejambicióznější z nich. Na rozdíl od rychle uvedených předchozích tří děl musel \"Il divino Boemo\" čekat na divadelní premiéru patnáct let a skladatel se mezitím soustředil na instrumentální tvorbu. Stejně jako ostatní Sudovy opery byla tato nakonec inscenována v Městském divadle v jeho rodné Plzni, a to roku 1927. Dirigoval Antonín Barták, režii měl Karel Veverka. Příznivé přijetí povzbudilo Sudu k tomu, aby začal pracovat na nové opeře, opět na hudebně životopisné téma pod názvem \"Haydnova nevěsta\", tu se mu však již nepodařilo dokončit.\n\nOpera byla znovu nastudována v Plzni v letech 1934 a 1941, jiná divadla ji neuvedla. Její výňatky byly vydány na gramofonové desce v roce 1985 ke 120. výročí Sudova narození.\n\n\n(Římský palác Myslivečkův, rok 1780) Je již k ránu, ale v Myslivečkově římském paláci se dosud veselí vybraná společnost. Skladatel na přání arcivévody Ferdinanda napsal pro Milán novou operu \"Armidu\" a obdivovaná zpěvačka Cattarina Gabrielli zpívá jednu z árií této opery. U hostů sklízí nadšení: jeden z nich, Pietro Bernacchi, nazývá skladatele „božským Čechem“ (il divino Boemo) a Gabrielli je dámami zvolena za královnu večera. Galantní Mysliveček před královnou pokleká, snímá jí střevíček a připíjí z něj stromům, zvěři, hlupákům, šelmám zlým a nakonec nebesům. Gabrielli pak hosty žádá, aby se vzdálili, protože Mistr ještě musí do své milánské opery složit krátkou baletní hudbu. Jako poslední zůstává Myslivečkův žák, Angličan Eduard Barry, a chce sledovat skladatele při práci. Mysliveček s ním vlídně hovoří: neušlo mu, že Barry je zamilován do slavné sopranistky. Mladík se odchází projít do parku, Mysliveček se uchyluje do pracovny skládat.\n\nSál zaplní služebnictvo pod vedením Václava Drna a uklízí po společnosti. Na všeobecnou žádost zpívá Drn humornou písničku o českém mlynáři, který měl čtyři sta mlýnů a jen jednu ženu. Odrhovačka vyruší Mistra z práce a ten posílá služebnictvo pryč.\n\nVrací se signorina Gabrielli, údajně pro zapomenutý náramek, ale brzy vyznává skladateli vášnivou lásku a žádá jej, aby se s ní oženil. Mysliveček se jí tento nápad snaží vymluvit, je přece stár a nemocen, pro neúspěch své minulé opery zadlužen po uši a navíc zpěvačku miluje mladý a majetný Barry. Temperamentní a žárlivá Gabrielli však vidí jen jedno možné vysvětlení Myslivečkova chladu, totiž že je zamilován do kněžny Emy Turínské. Zatímco zvenčí doléhá zvuk zvonů ohlašujících svítání a zpěv vesnických trhovců vjíždějících do města, Gabrielli naposledy prosí o Mistrovu náklonnost. Mysliveček jí vypráví o nevěstě, kterou měl jako mladík v Praze. Ta ale krátce před svatbou zemřela, dříve však jej donutila odpřisáhnout, že se nikdy neožení. Gabrielli je znechucena hloupou pověrou a dává skladateli ultimátum: neslíbí-li jí manželství, postará se, aby jeho milánská opera propadla. Poslední scéně zaražen přihlíží Barry. Zpěvačka znovu připomíná svou výhrůžku a odchází. Mysliveček se s ní dvorně loučí a posílá Barryho, aby ji doprovodil.\n\n(Zákulisí divadla alla Scala v Miláně roku 1780) Vrcholí přípravy na začátek premiérového představení: sluhové rozsvěcují lustry, režisér provádí inspekci sboru, hlavní tenor se rozezpívává. Režisér sděluje Myslivečkovi, že signorina Gabrielli je churava, přesto se však uvolila dnes zpívat. V záloze však bude připravena signorina Cuzzoni, která roli umí a měla ji po premiéře tak jako tak převzít. Myslivečkovi přichází předem gratulovat kolega skladatel Sebattini, ale ten jej s gratulací odkazuje až na konec představení. Mysliveček povzbuzuje zpěváka Tosiho a s nadšením vítá Gabrielli: už se bál, že nebude zpívat a opera najisto propadne. Ale zpěvačka opakuje, že bude zpívat jen za cenu sňatku s ním. Tomuto vydírání Mysliveček nehodlá ustoupit, a tak Gabrielli ze sebe strhá kostýmní ozdoby a odchází. Na scénu musí Cuzzoni.\n\nMysliveček je nešťasten: slečna Cuzzoni je dobrá pro veselá a hravé role, pro vážnou úlohu Armidy však nemá nadání srovnatelné s Gabrielli. V tušení katastrofy vítá dopis ze vzdálené vlasti, který mu přináší Drn, a těší se, že se opět navrátí do Čech. Sebattini přináší Myslivečkovi očekávanou zprávu: opera byla vysyčena a zcela propadla. Současně nenalézá dosti ostrých slov pro Gabrielli, které klade neúspěch za vinu. Mysliveček se staví na obranu zpěvačky a vyzývá Sebattiniho na souboj. Po tomto výstupu duševně i tělesně vyčerpán klesá v pláči na židli a Drn běží pro povoz, aby ho odvezl z divadla.\n\n(Římský palác Myslivečkův, rok 1781) Palác předluženého skladatele se prodává v dražbě, všechno zařízení již bylo rozprodáno. Kupec Landoni od bankéře Nelliho kupuje vše, co zbylo, i okenní rámy. Dosavadní majitel leží v jedné ze zadních místností na slámě, raněn po milánském souboji. V prázdných prostorách se usídlila chátra z ulice. Dívka Marietta našla někde opuštěné housle a za doprovodu tuláka Vittoria zpívá píseň o hnědém pavoukovi, který snědl svou milou a nakonec i sám sebe. Ani Barrymu se bezdomovce nepodaří vystrnadit, ustupují teprve, když Drn přivádí raněného a nemocného Myslivečka. rn a Barry o něj pečují, zatímco do oken zaznívají hlasy pouličních zpěváků notujících Gabriellinu árii z \"Armidy\". Přichází Gabrielli a v slzách prosí skladatele o odpuštění. Ten jí žehná a s myšlenkami na rodnou zemi a na Prahu umírá.\n\nStanislav Suda: Il divino Boemo (výňatky), 1985, zpívají (Mysliveček) René Tuček, (Barry) Vojtěch Kocián, (Gabrielli) Helena Buldrová, dirigent Josef Chaloupka, PANTON 81160472\n\n"}
{"id": "692193", "url": "https://cs.wikipedia.org/wiki?curid=692193", "title": "K'naan", "text": "K'naan\n\nK'naan rodným jménem Keinan Abdi Warsame (* 1. února 1978 Mogadišo) je somálsko-kanadský básník, raper, zpěvák, textař a instrumentalista. Jeho písně jsou ovlivněny prvky somálské, ale i světové hudby. Podílí se také na různých charitativních projektech.\n\nNarodil se v somálském Mogadišu, kde strávil své dětství. V Somálsku žil i během občanské války, která v zemi zuří od roku 1991. Jeho teta Magool byla jednou z nejslavnějších zpěvaček Somálska a jeho děda Haji Mohammad byl básník. Vyznává islám a jeho jméno Keinan znamená v somálštině „\"cestovatel\"“. V mládí poslouchal hip hopové záznamy, které mu posílal jeho otec ze Spojených států amerických, kam ze Somálska emigroval. Ve 13. letech s matkou a třemi sourozenci rovněž emigrovali do Spojených států amerických, kde se připojili ke svým příbuzným v New Yorku. Krátce poté se odstěhoval s rodinou do Toronta, kde se usadil ve čtrvti Rexdale mezi somálskou komunitou a začal se učit anglicky poslechem hip hopových alb umělců jako Nas a Rakim.\n\nV roce 2005 se účastnil spolu s Nelly Furtado, Mos Defem, will.i.amem, skupinou The Roots a dalšími benefičního koncertu Live 8. Akce byla naplanovaná tak, aby předcházela summitu skupiny G8 ve Skotsku na kterém se jednalo o pomoci rozvojovým zemím. Nejvíce se proslavil písní „\"Wavin 'Flag\"“, která byla v roce 2010 vybrána pro charitativní projekt \"Young Artists for Haiti\", kterého se účastnil s Nelly Furtado, Avril Lavigne a mnoha dalšími kanadskými umělci, aby získali finance pro oběti zemětřesení na Haiti. Píseň byla také vybrána jako propagační píseň pro Mistrovství světa ve fotbale 2010, kde se objevila v reklamě společnosti The Coca-Cola Company, čímž dosáhla mezinárodního úspěchu. V žebříčcích mnoha zemí dosáhla prvního místa. Společně s Davidem Guettou a Will.i.amem nahráli remix písně.\n\nJe ženatý s Deqou, farmaceutickou laborantkou. Mají spolu dva syny, Marcuse a Alla, kteří se narodili v letech 2005 a 2007. \n\n"}
{"id": "692200", "url": "https://cs.wikipedia.org/wiki?curid=692200", "title": "Petr Šálek", "text": "Petr Šálek\n\nPetr Šálek (* 19. července 1948, Praha) je český fotograf. Je držitelem titulu QEP (Qualified European Photographer).\n\nAbsolvoval Filmovou a televizní fakultu Akademie múzických umění, kde studoval na katedře umělecké fotografie u profesora Jána Šmoka v roce 1981. Je nositelem titulu MgA. V témže roce odešel do Spolkové republiky Německo, kde působil jako reklamní fotograf. V roce 1999 se vrátil do Prahy.\n\nOd roku 2013 působí jako fotograf Pražské informační služby.\n\nVěnuje se reklamní a experimentální fotografii, fotografii krajiny a architektury. Krajinu a architekturu fotografuje též panoramatickými přístroji.\n\nNázev této fotografické série byl inspirován knihou George Orwella \"1984\". Šálek stylizuje každodenní aktivity v duchu orwellowské sci-fi; snímky s nádechem černého humoru mají vytvořit ironickou představu o tom, jak by mohl vypadat život ve státě, kterému vládne Velký bratr. Možná bychom se neměli poučovat jen z chyb minulosti, ale měli bychom se také zamyslet nad tím, jak by náš život mohl v budoucnosti vypadat, pokud se nepoučíme… (Pro diváka může být zajímavá skutečnost, že Šálek emigroval z komunistického Československa v roce 1981 a do České republiky se vrátil až po sametové revoluci.) Většina rekvizit na fotografiích pochází z doby okolo roku 1984 nebo i dřívější. Cyklus vyšel rovněž knižně \n\n\n\n\n\n\n\n"}
{"id": "692201", "url": "https://cs.wikipedia.org/wiki?curid=692201", "title": "František Klokner", "text": "František Klokner\n\nFrantišek Klokner (10. listopadu 1872, Praha – 8. ledna 1960, Praha) byl profesor statiky konstrukcí pozemního stavitelství, staveb ze železobetonu a železných staveb pozemních. Pro rok 1928–1929 byl – po předčasné smrti Emila Navrátila – zvolen rektorem ČVUT.\n\nV letech 1897–1899 byl asistentem profesora Josefa Šolína na císařské a královské české vysoké škole technické v Praze.\n\nV letech 1899–1902 pracoval jako konstruktér Pražské mostárny. V letech 1902–1908 působil jako učitel na státní průmyslové škole v Plzni. V letech 1909–1939 byl vyučujícím na ČVUT. V roce 1909 byl jmenován mimořádným profesorem a v roce 1917 řádným profesorem statiky konstrukcí pozemního stavitelství, staveb ze železobetonu a železných staveb pozemních.\nV akademickém roce 1917–1918 byl děkanem odboru pozemního stavitelství, v roce 1919–20 byl děkanem Vysoké školy inženýrského stavitelství ČVUT.\n\nV roce 1921 založil \"Výzkumný ústav hmot a konstrukcí stavebních\" a do roku 1939 byl jeho přednostou.\n\n\n\n\n\n\n"}
{"id": "692211", "url": "https://cs.wikipedia.org/wiki?curid=692211", "title": "Long Live Rock 'n' Roll", "text": "Long Live Rock 'n' Roll\n\nLong Live Rock 'n' Roll je třetí studiové album anglické hard rockové skupiny Rainbow, vydané v roce 1978. Jedná se o poslední studiové album, na kterém zpívá Ronnie James Dio, na dalším albu ho nahradil Graham Bonnet.\n\n\n"}
{"id": "692216", "url": "https://cs.wikipedia.org/wiki?curid=692216", "title": "Grand Prix Turecka 2011", "text": "Grand Prix Turecka 2011\n\nGrand Prix Turecka 2011 (VII Turkish Grand Prix), 4. závod 62. ročníku mistrovství světa jezdců Formule 1 a 53. ročníku poháru konstruktérů, historicky již 844. grand prix, se již tradičně odehrála na okruhu v Istanbulu.\n\n"}
{"id": "692218", "url": "https://cs.wikipedia.org/wiki?curid=692218", "title": "Pivovar Čeminy", "text": "Pivovar Čeminy\n\nBývalý pivovar Čeminy (též Starckův pivovar Čeminy) stojí v obci Čeminy, 2 km od Města Touškov.\n\nPivovar je součástí rozlehlého zámeckého areálu, který byl založen koncem 17. století (snad kolem roku 1670). Svým výstavem patřil v okolí k těm největším - maximální výstav činil 20 340 hl. První světová válka znamenala pro pivovar těžkou ránu. Výroba klesla o polovinu a ani po válce se situace nezlepšila. V červnu 1949 tedy došlo k ukončení provozu. Objekty poté patřily státnímu statku a chátraly.\n\nRoku 1998 zámeček i s okolním areálem koupil Josef Vít. Ten postupně areál opravuje a také uvažuje o obnově výroby piva.\n\n"}
{"id": "692220", "url": "https://cs.wikipedia.org/wiki?curid=692220", "title": "Quid Pro Quo (album)", "text": "Quid Pro Quo (album)\n\nQuid Pro Quo je 29. studiové album britské rockové skupiny Status Quo, vydané 27. května 2011. Album obsahuje čtrnáct nových skladeb, to vše doplněné o nově nahranou verzi písně „In the Army Now“ z roku 1986. V žebříčku UK Albums Chart se album umístilo na desátém místě.\n\n"}
{"id": "692223", "url": "https://cs.wikipedia.org/wiki?curid=692223", "title": "Omar Va'ari", "text": "Omar Va'ari\n\nOmar Va'ari (: עומר וואעארי) byl starostou Východního Jeruzaléma pod jordánskou správou od března 1952 do roku 1955. Od roku 1955 jej nahradilo kolektivní vedení městské rady. Samosprávní stanovy byly totiž roku 1955 upraveny a do městské rady byli jmenováni další dva zastupitelé. Na několik měsíců byl zároveň do funkce starosty navrácen bývalý starosta Aref al-Aref.\n"}
{"id": "692229", "url": "https://cs.wikipedia.org/wiki?curid=692229", "title": "Chana Atallah", "text": "Chana Atallah\n\nChana Atallah (: חנא עטאללה) byl starostou Východního Jeruzaléma pod jordánskou správou v období od října 1951 do března 1952.\n"}
{"id": "692231", "url": "https://cs.wikipedia.org/wiki?curid=692231", "title": "Grand Prix Španělska 2011", "text": "Grand Prix Španělska 2011\n\nGrand Prix Španělska 2011 (XLXII Gran Premio de España Telefónica), 5. závod 62. ročníku mistrovství světa jezdců Formule 1 a 53. ročníku poháru konstruktérů, historicky již 845. grand prix, se již tradičně odehrála na okruhu v Barceloně.\n\n"}
{"id": "692233", "url": "https://cs.wikipedia.org/wiki?curid=692233", "title": "Primus Sobotka", "text": "Primus Sobotka\n\nPrimus Sobotka (29. ledna 1841 Horní Nouzov u Velimi – 1. srpna 1925 Praha) byl český novinář, spisovatel, překladatel a etnograf. V mládí přispíval překlady i vlastními drobnými pracemi do literárních časopisů. Později pracoval jako redaktor Světozoru, populárně-vědecké edice Matice lidu, Riegrova a Ottova slovníku naučného. Věnoval se slovanské mytologii a etnografii, především ve vztahu venkovského lidu k přírodě. Sbíral lidové pověsti a vyprávění. Překládal z angličtiny a v menší míře ze slovanských jazyků.\n\nNarodil se 31. ledna 1841 ve mlýně Horní Nouzov u Velimi. Vystudoval akademické gymnázium a pražskou filozofickou fakultu, obor klasické a slovanské jazyky. Koncem 60. let působil jako vychovatel u Dobřenských na Potštejně a v následujícím desetiletí u rytíře Neuberka v Čejeticích u Mladé Boleslavi. Pobytem na šlechtických sídlech získal vybrané chování.\n\nV 70. letech spolupracoval při tvorbě Riegrova slovníku naučného, určitou dobu byl i členem redakce společně s profesory Josefem Perwolfem a Janem Gebauerem. V letech 1879–84 řídil časopis Světozor, poté byl až do důchodu zaměstnán jako oficiál (úředník) české univerzitní kanceláře. Vedle toho literárně tvořil (viz níže), v letech 1886–92 vedl populárně-naučnou edici Matice lidu a 1896–1908 byl ředitelem redakční kanceláře Ottova slovníku naučného.\n\nJako dlouholetý člen se podílel na činnosti literárního odboru Umělecké besedy.\n\nZemřel na mrtvici, pohřben byl na Olšanech.\n\nJeho bratr Ferdinand Sobotka (1835–1899) byl známý jako básník-samouk.\n\nPrvní literární práce, vlastní i překlady, uveřejňoval v časopisech počátkem 60. let. Roku 1865 mu v \"Literárních listech\" vyšel překlad anglické povídky Vypravování starého mládence (od A. M. Diazové) a vlastní novela \"Márinka\". Zaujaly i jeho překlady básní Alfreda Tennysona a dalších anglických textů. V menší míře překládal i z ruštiny, polštiny a srbštiny.\n\nV pozdější době se začal podrobně zabývat slovanskou mytologií a folklórem, zejména významem přírody v podání venkovského lidu. Jeho nejdůležitější prací bylo \"Rostlinstvo a jeho význam v národních písních, pověstech, bájích, obřadech a pověrách slovanských\" (1879). Původně zamýšlel k této práci doplnit i dva další díly týkající se živočišstva a neživých věcí, ale vyšly jen některé pasáže v časopisech.\n\nRoku 1882 vydal \"Výklady prostonárodní z oboru jazykozpytu, bájesloví, psychologie národní atd.\"\n\nZnámá a populární byla i \"Kratochvilná historie měst a míst v zemích koruny Svatovácslavské\" (1884-5), sbírka lidového humoru, v níž lidé škádlí a jemně zesměšňují obyvatele okolních obcí. Části vycházely na pokračování v \"Humoristických listech\" a setkaly se s velkým ohlasem čtenářů, kteří ochotně zasílali autorovi vtipy a průpovídky ze svého bydliště. Po vzniku ČSR knihu doplnil o Slovensko, Podkarpatskou Rus a Lužici (\"Kratochvilná historie měst a míst státu Československého s přídavkem lužicko-srbské a haličsko-rusínské\", vydána 1920).\n\nKnižně vyšly jeho překlady:\n\n"}
{"id": "692234", "url": "https://cs.wikipedia.org/wiki?curid=692234", "title": "Starý pivovar Křimice", "text": "Starý pivovar Křimice\n\nStarý pivovar Křimice stojí vedle zámku v obci Křimice.\n\nStarý pivovar byl založen roku 1694. Od roku 1830 bylo celé panství (i s pivovarem) v majetku Lobkoviců. Provoz pivovaru byl ukončen roku 1902, kdy jej nahradil parostrojní Nový pivovar Křimice. V současné době je pivovar přestavěn na rodinný dům. Bývalé sklepy pivovaru dnes využívá restaurace rybářů U Mže. Jako kulturní památka České republiky evidovaná v Ústředním seznamu kulturních památek České republiky pod rejstříkovým číslem 50551/4-5218 se dochovala budova bednárny pro zámecký pivovar.\n\n"}
{"id": "692236", "url": "https://cs.wikipedia.org/wiki?curid=692236", "title": "Aref al-Aref", "text": "Aref al-Aref\n\nAref al-Aref (: عارف العارف, : עארף אל-עארף, žil 1891 – 30. července 1973) byl novinář, historik a starosta Východního Jeruzaléma pod jordánskou správou v období od roku 1950 do září 1951.\n\nNarodil se v Jeruzalému v roce 1891, studoval v Turecku a během první světové války byl odveden do turecké armády. Byl zajat a strávil tři roky v zajateckém táboře na Sibiři. Odtud uprchl po ruské revoluci roku 1917. Vrátil se Palestiny. Stal se redaktorem nacionalistického arabského listu Surija al-Džanubija, který vycházel v Jeruzalému v roce 1919. Prosazoval politiku nenásilné ale radikální opozice proti sionismu. V roce 1920 se podílel na nepokojích v Palestině 1920, přičemž byl zatčen a spolu s Amínem al-Husajním uprchl do Sýrie. V nepřítomnosti byl úřady britské mandátní Palestiny odsouzen na 10 let pro podněcování nepokojů. V roce 1929 se vrátil do Palestiny a v letech 1933–1948 byl státním úředníkem. V roce 1936 se stal nejvyšším vládním úředníkem v Beerševě. V letech 1950–1951 zastával post starosty Jeruzaléma (tehdy již ovšem rozděleného města, jehož západní část kontroloval Izrael). Do funkce starosty se na několik měsíců vrátil ještě v roce 1955, kdy došlo k novelizaci komunálních samosprávných procedur.\n\nKromě politické a úřední činnosti se věnoval také literatuře. Je autorem knih \"Beduínská láska, právo a legenda\", \"Historie Beerševy a jejích kmenů\", \"Historie Gazy\" a \"Historie Jeruzaléma\". Zemřel 30. července 1973 v Ramalláhu.\n"}
{"id": "692237", "url": "https://cs.wikipedia.org/wiki?curid=692237", "title": "Anvar al-Chatib", "text": "Anvar al-Chatib\n\nAnvar al-Chatib (: אנוור אל-ח'טיב) byl starostou Východního Jeruzaléma pod jordánskou správou v období let 1948–1950, tedy bezprostředně po skončení první arabsko izraelské-války, v jejímž důsledku byl Jeruzalém rozdělen mezi Izrael a Jordánsko.\n"}
{"id": "692238", "url": "https://cs.wikipedia.org/wiki?curid=692238", "title": "Grand Prix Monaka 2011", "text": "Grand Prix Monaka 2011\n\nGrand Prix Monaka 2011 (70e Grand Prix Automobile de Monaco), 6. závod 62. ročníku mistrovství světa jezdců Formule 1 a 53. ročníku poháru konstruktérů, historicky již 846. grand prix, se již tradičně odehrála na okruhu v Monte Carla.\n\n"}
{"id": "692239", "url": "https://cs.wikipedia.org/wiki?curid=692239", "title": "Nový pivovar Křimice", "text": "Nový pivovar Křimice\n\nNový pivovar Křimice se nachází na návsi naproti zámku v obci Křimice.\n\nNový pivovar byl založen roku 1902 a nahradil starý pivovar. Tehdy se zde začalo vařit moderním způsobem. Počátkem 20. let 20. století dosahoval výstav až 15 000 hl. Pivovar přestal vařit už roku 1942, ale zrušen byl až v roce 1948. V současné slouží ke zpracování křimického zelí.\n\nNa fasádě jsou stále vidět nápisy \"Parostrojní pivovar\" (v češtině) a pod ním \"Dampfbrauerei\" (v němčině).\n\n\n"}
{"id": "692240", "url": "https://cs.wikipedia.org/wiki?curid=692240", "title": "Mustafa al-Chalidi", "text": "Mustafa al-Chalidi\n\nMustafa al-Chalidi (: מוסטפא אל-ח'אלידי) byl starosta Jeruzaléma v období od 1. října 1938 do srpna 1944. \n\nJeho funkční období spadá do doby vyostřeného etnického a náboženského konfliktu mezi Židy a Araby v tehdejší mandátní Palestině. Do funkce nastoupil jako představitel arabské (muslimské) komunity na sklonku Arabského povstání v Palestině, které probíhalo v letech 1936–1939. Byl členem rodiny al-Chalidi, do níž patřil i předchozí starosta Husejn al-Chalidi.\n"}
{"id": "692242", "url": "https://cs.wikipedia.org/wiki?curid=692242", "title": "Grand Prix Kanady 2011", "text": "Grand Prix Kanady 2011\n\nGrand Prix Kanady 2011 ( XLVII. Grand Prix du Canada) sedmý závod 62. ročníku mistrovství světa jezdců Formule 1 a 53. ročníku poháru konstruktérů, historicky již 847. grand prix, se uskutečnila na okruhu Circuit Gilles Villeneuve v Montréalu.\n\nSafety car vyjel na trať celkem pětkrát.\n\nŘidič Safety caru Bernd Mylander ujel v čele více kol než Sebastian Vettel, který vedl většinu závodu.\n\nStartovalo se za Safety carem.\n\nZávod byl jednou přerušen na dvě hodiny.\n\nJedná se o nejdelší závod v historii F1.\n\nV závodě byly použity všechny dostupné směsi pneumatik-superměkká, měkká, přechodná i mokrá.\n\nSebastian Vettel přišel o vedení až v posledním kole.\n\n"}
{"id": "692243", "url": "https://cs.wikipedia.org/wiki?curid=692243", "title": "Piledriver (album)", "text": "Piledriver (album)\n\nPiledriver je páté studiové album anglické rockové skupiny Status Quo, které bylo vydáno v roce 1972. Bylo prvním albem, které skupina vydala na značce Vertigo, po odchodu od značky Pye Records.\n\n\n"}
{"id": "692245", "url": "https://cs.wikipedia.org/wiki?curid=692245", "title": "Husejn al-Chalidi", "text": "Husejn al-Chalidi\n\nHusejn al-Chalidi (: حسين فخري الخالدي, \"Husajn Fachri al-Chalidi\", : חוסיין אל-ח'אלידי, žil 1895–1966) byl palestinský arabský politik a starosta Jeruzaléma v období let 1934–1937.\n\nDo funkce se dostal jako kandidát muslimských Arabů na základě výsledků komunálních voleb konaných 26. září 1934, v nichž zvítězil. Židé tvořili sice většinu populace, ale kandidáta na starostu nominovat nemohli). Starostou byl jmenován až v lednu 1935. Přičemž místostarosty se stali Dani'el Auster (představitel židovské komunity) a Jakub Faradž (arabský křesťan). Jeho funkční období spadá do doby vyostřeného etnického a náboženského konfliktu mezi Židy a Araby v tehdejší mandátní Palestině. Do funkce nastoupil jako představitel arabské (muslimské) komunity v období před vypuknutím Arabského povstání v Palestině, které probíhalo v letech 1936 až 1939, během kterého byl mandátními úřady sesazen. Byl členem rodiny al-Chalidi, do níž patřil i jeden z pozdějších starostů Mustafa al-Chalidi. Později se stal dočasně předsedou vlády Jordánska.\n"}
{"id": "692248", "url": "https://cs.wikipedia.org/wiki?curid=692248", "title": "Rallye Hustopeče 2011", "text": "Rallye Hustopeče 2011\n\nRallye Hustopeče 2011 byla čtvrtá soutěž šampionátu Mezinárodní mistrovství České republiky v rallye 2011. Soutěž se konala ve dnech 10. a 11. června a měla 172,94 km. Vítězem se stal Jan Kopecký s vozem Škoda Fabia S2000, který startoval za tovární tým Škoda Motorsport.\n\nPrvní úsek vyhrál Václav Pech mladší s vozem Mitsubishi Lancer EVO IX R4. Druhý se pohyboval Roman Kresta s Fabií S2000. Kopecký začal až čtvrtým časem, ale dokázal vyhrát další úseky a ve třetím testu se posunul do průběžného vedení, kde zůstal až do konce soutěže a vypracoval si náskok 37,5 sekundy. Pech s Krestou bojovali o druhé místo. Pech hájil druhé místo do deváté zkoušky, kdy po jezdecké chybě ztratil čas a Kresta se posunul před něj. Druhou pozici pak uhájil až do cíle. Na čtvrtém místě skončil Jaroslav Orsák s dalším vozem EVO IX R4 a na pátém Václav Arazim s EVO IX skupiny N. Na šestém místě se pohyboval Vojtěch Štajf se Subaru Impreza WRX STI, ale havaroval a na jeho pozci se posunul Daniel Běhálek s další Imprezou. Na sedmém místě byl Jan Šlehofer s Imprezou a za ním Martin Bujáček, Jan Votava a Martin Vlček, kteří všichni startovali s Lancerem EVO IX. Ve skupině 5 zvítězil Václav Dunovský se Suzuki Ignis S1600, ve skupině 6 Martin Březník s vozem Citroën C2 R2 MAX, skupinu 7 vyhrál Martin Lošťák s vozem Škoda Felicia Kit Car, skupinu 8 Petr Pelech s vozem Honda Civic Type-R a skupinu 9 Adam Kobliha s Hondou Civic VTi.\n\n"}
{"id": "692254", "url": "https://cs.wikipedia.org/wiki?curid=692254", "title": "Pohár vítězů pohárů 1968/69", "text": "Pohár vítězů pohárů 1968/69\n\nPohár vítězů pohárů v sezóně 1967/68 byl 9. ročníkem této soutěže. Vítězem se stal ŠK Slovan Bratislava z bývalého Československa, který v basilejském finále porazil 3:2 FC Barcelonu.\n"}
{"id": "692256", "url": "https://cs.wikipedia.org/wiki?curid=692256", "title": "Sulajman-Too", "text": "Sulajman-Too\n\nSulajman-Too je posvátná hora (resp. horský masiv s pěti vrcholy) v Kyrgyzstánu, v současné době jediná kyrgyzská památka zapsaná na Seznamu světového dědictví UNESCO.\n\nHora patří k dominantám Ferganské kotliny. Nachází se při trase hedvábné stezky, kterou po staletí putovali obchodníci a cestovatelé napříč oblastmi Asie. Na pěti vrcholech hory se nachází množství skalních jeskyní se zachovalými petroglyfy a dalšími uměleckými památkami, jejichž původ sahá nejméně do 1. tisíciletí. Hora byla široce navštěvovaným kultovním místem již dlouho v předislámských dobách; v dobách islámských vznikly na horách i mešity.\n"}
{"id": "692261", "url": "https://cs.wikipedia.org/wiki?curid=692261", "title": "Mungo ESK", "text": "Mungo ESK\n\nMungo ESK (německy: \"Einsatzfahrzeug Spezialisierte Kräfte\") je lehké taktické vozidlo vyvinuté pro německou armádu na základě civilního vozidla Multicar M30/FUMO zbrojovkou Krauss-Maffei. Vývoj přitom firma zaháíjila jako svou soukromou iniciativu. V roce 2003 tento typ porazil ve výběrovém řízení konkurenční stroj ESK Wolf zbrojovky Rheinmetall a v následujícím roce bylo objednáno 388 sériových kusů provedení Mungo 1. Vozidla Mungo využívají výsadkové útvary německé armády v mezinárodních misích NATO, především v Afghánistánu.\n\nLehké vozidlo Mungo 1 má podvozek z civilního typu M30/FUMO. Pohání ho diesel Iveco 8140.43B o výkonu 78 kW. Stroj dosahuje rychlosti 90 km/h a díky pohonu 4x4 zvládá i náročnější terén. Dvoumístnou řidičskou budku doplňuje korba pro 8 osob či 2032 kg nákladu. Lehká balistická ochrana vozidla odolá palným zbraním do ráže 7,62 mm a střepinám z granátů. Díky svým malým rozměrům může být přepravován vrtulníkem CH-53.\n\nDalší vývoj typu představují verze Mungo 2 pro ženijní logistické, opravárenské, logistické a zdravotnické účely, zvětšená verze Mungo 3 a verze pro jaderný a chemický průzkum Mungo NC Recce (objednáno 25 kusů).\n\n"}
