{"id": "704662", "url": "https://cs.wikipedia.org/wiki?curid=704662", "title": "Oxid kobaltnato-kobaltitý", "text": "Oxid kobaltnato-kobaltitý\n\nOxid kobaltnato-kobaltitý (chemický vzorec CoO) je jedním ze tří oxidů kobaltu. Jedná se o směsný oxid, který ve své struktuře obsahuje jednotky oxidu kobaltnatého CoO a oxidu kobaltitého CoO. Občas je možno vidět nesprávný zápis CoCoO, který svádí k názvu \"dikobaltitan kobaltnatý\", ale ze struktury jasně vyplývá, že se jedná o směsný oxid a nikoliv o kobaltitan, jehož vzorec lze rozepsat do podoby CoO•CoO. Jedná se o černou, antiferromagnetickou práškovitou látku, nerozpustnou ve vodě. Oxid lze připravit zahřátím oxidu kobaltnatého na teplotu nad 1 000 °C v atmosféře kyslíku. Rozklad oxidu kobaltnato-kobaltitého lze provést jeho zařátím na teplotu 900 °C, kdy dojde k jeho rozkladu na oxid kobaltnatý. Jedná se tedy o zvratnou reakci, kterou dokumentuje následující rovnice:\n"}
{"id": "704665", "url": "https://cs.wikipedia.org/wiki?curid=704665", "title": "Star Wars: Knights of the Old Republic", "text": "Star Wars: Knights of the Old Republic\n\nStar Wars: Knights of the Old Republic je RPG počítačová hra, vyvinutá firmou BioWare. Hra byla vydána v roce 2003 pro Mac OS X, Xbox a Microsoft Windows. Hudební doprovod napsal Jeremy Soule. Na hru navazuje druhý díl , jenž však vyvinulo jiné studio Obsidian Entertainment.\n\nPrincip byl založen na RPG Star Wars Roleplaying Game, jenž běžel na systému d20, odvozeném z pravidel třetí edice Dungeons & Dragons (DnD). Na začátku hry si hráč zvolí ze tří různých povolání (voják, skaut, darebák), pohlaví (dle kánonu je hlavní postavou muž) a později si zvolí jedno ze tří jedijských povolání (ochránce, strážce, konzul). Postavy mají kromě povolání dovednosti, vlastnosti a schopnosti Síly. Každou úroveň nebo jednou za několik úrovní dostanou k dispozici body, které vloží do svých vlastností, dovedností či do schopnosti Síly.\n\nV samotné hře se hráč může volně pohybovat spolu se dvěma spolubojovníky terénem ohraničeným překážkami nebo po chodbách. V případě střetnutí s nepřítelem se hra přepne do režimu bitvy (standardně se přitom přeruší) a hráč při tom může rozdat postavám pokyny. Pokud je nerozdá, vybere pokyny umělá inteligence. Jakmile hráč zruší přerušení, bojují postavy s nepřáteli po tazích. Tahy však vykonávají účastníci boje najednou v reálném čase. Během bitvy může hráč libovolně měnit či aktualizovat příkazy. Výpočty škod či šancí na zásah, kritické údery a spuštění speciálních vlastností předmětů a podobně se řídí dle hodů kostkou a výpočtů z DnD, které si hráč může prohlédnou v příslušné položce v menu.\n\nSpolubojovníci se kromě boje zapojují i do konverzace s ostatními NPC nebo s nepřáteli před nějakým \"lepším\" bojem. Případně si začnou občas povídat mezi sebou nebo se může do konverzace se spolubojovníky pustit sám hráč a naopak. Hra samotná je velice bohatá na dialogy, které může hráč rozvětvit pomocí různých voleb odpovědí v menu, když má sám co říct. Všechny dialogy (není jich málo) kromě těch, které patří hráči, jsou nadabované.\n\nVšechny postavy, včetně herní, mají ještě vertikální osu, jež indikuje jejich příslušnost ke světlé nebo temné straně Síly. Prakticky všichni spolubojovníci mají tuto osu nastavenou pevně, avšak hráčovi se mění s během hry. Pokud je ke svému okolí laskavý a koná dobré skutky, posouvá se po ose blíže ke světlé straně. Naopak projevy sobectví, krutosti a touhy ničit vedou k temné straně Síly a drobné změně vizáže. Tyto změny na jednu nebo druhou stranu jsou velice často následky voleb v dialozích.\n\nKromě hlavní dějové linie je ve hře k dispozici několik miniher. Člověk si může vyzkoušet závody v kluzácích, karban o republikové kredity ve hře Pazaak, připomínající Blackjack, nebo vesmírné bitvy se sithskými stíhačkami.\n\nPříběh se odehrává 3956 let před filmovou sérií, v době, kdy Republika čelí Impériu, v jehož čele stojí sithský lord Darth Malak. Jediové stojí tváří v tvář reálné hrozbě naprosté eliminace v konfliktu, jenž vešel později do dějin jako Jedijská občanská válka. Jedním ze záchranných prvků, který používají pro přežití své i celé Republiky, je schopnost mladé jedijské padawanky Bastily Shan provádět bitevní meditaci.\n\nHráč se ze začátku hry probouzí na lodi Endar Spire, republikové fregatě napadené sithskými stíhači nad planetou Taris. Má výpadky paměti a také se mu zdají zvláštní sny, ve kterých Bastila bojuje proti Revanovi, starému mistrovi Malaka. Spolu s dalším vojákem Carthem Onasim našli Bastilu a uprchli z bombardované planety na Dantooine. Jediové mu vysvětlili, že tyto sny mohou být důsledkem jeho těsného napojení na Sílu kolem Bastily, s níž sdílel pouto. Také mu umožnili stát se Jediem. Zadali mu úkol najít takzvanou Star Forge, kterou Malak používal k tvorbě své imperiální flotily. Pozice této tajemné stanice byla napovězena v několika hvězdných mapách na různých planetách galaxie a konečnou aproximací se měla určí její poloha. Hráč tedy cestoval postupně na Tatooine, Kashyyyk, Manaan a Korriban.\n\nDříve než se však hráč se svou skupinou dostal do cíle, byl zajat Sithy a od Malaka se dozvěděl, o co ve skutečnosti v tomto příběhu jde. Fakticky vzato byl hráč obelhán téměř všemi svými domnělými přáteli ve hře a musel se s tím vyrovnávat.\n\nZávěr příběhu a výsledky jednotlivých zápletek a splnění úkolů se odvíjejí od libovůle hráče. Je tedy na něm, zda pomůže Republice, nebo přestoupí na druhou stranu barikády. Dle Star Wars kánonu je však pro účely konzistence dějin pokládána za platnou ta varianta, kdy hlavní postava zůstala na světlé straně Síly a pomohla Republice bez vychýlení k temné straně.\n\n\n"}
{"id": "704667", "url": "https://cs.wikipedia.org/wiki?curid=704667", "title": "SyncML", "text": "SyncML\n\nSyncML je synchronizační standard založený na technologii XML. Za vznikem standardu stojí sdružení SyncML Initiative. Verze 1.0 standardu vznikla v roce 2000, následovala verze 1.0.1 v roce 2001 a dále verze 1.1 roku 2002. Ve stejném roce bylo SyncML Initiative včleněno do společnosti Open Mobile Alliance (OMA). Po akvizici, již pod vedením OMA, vznikla verze 1.2. Členové Open Mobile Alliance jsou například Siemens, Nokia, Motorola, Vodafone, IBM, Microsoft a další.\n\nStandard SyncML je nezávislý na jakémkoliv zařízení, operačním systému nebo použitém přenosovém protokolu. Jeho specifikace udává pouze formát přenášených dat. Protože byl standard SyncML navrhován především pro mobilní zařízení, jsou při přenosu dat používány algoritmy pro optimalizaci množství přenášených dat na minimum. Specifikace se skládá ze dvou částí: protokolu pro správu zařízení, který se zabývá vzdálenou správou, ovládáním a konfigurací zařízení, a protokolu pro synchronizaci dat, která je popsána dále.\n\nPři synchronizaci mezi sebou zařízení komunikují pomocí SyncML zpráv. SyncML zpráva je XML soubor s kořenovým elementem \"<SyncML>\", v DTD je definován jako \"<!ELEMENT SyncML (SyncHdr, SyncBody)>\". Jak je naznačeno výše, zpráva se musí skládat z hlavičky a těla. Hlavička obsahuje informace o průběhu a stavu komunikace. V hlavičce se definuje verze dokumentu (DTD), identifikátor session, identifikátor zprávy, identifikátor příjemce, identifikátor odesílatele, URI pro zaslání odpovědi, autorizace (jméno a heslo) a další meta-informace. Tělo zprávy může obsahovat jednotlivé příkazy a element \"<Final>\", který identifikuje poslední zprávu balíku. Například příkazy \"Alert\" pro inicializaci, příkaz \"Get\" pro zaslání dat, příkaz \"Put\" zaslání dat, příkaz \"Sync\" slouží jako obálka pro synchronizační příkazy \"Add\", \"Replace\" nebo \"Delete\". Jedné synchronizaci nebo pokusu o ni odpovídá synchronizační session. V průběhu této session dojde k inicializaci nebo přesunu dat.\n\nSměr přenosu synchronizace při výměně dat může probíhat obousměrně, ve směru klient-server nebo server-klient. Přenášeny mohou být všechny položky nebo pouze položky, u kterých byla zaznamenána změna, a v neposlední řadě přenos může být iniciován klientem nebo serverem. Kombinace všech těchto vlastností představují režimy synchronizace dat, které jsou v tabulce.\n\nPro synchronizaci se používají tzv. kotvy, které jsou reprezentovány jako datum a čas nebo sekvenční číslo. Rozlišujeme poslední kotvu (Last Anchor), která představuje poslední proces úspěšné synchronizace a následující kotvu (Next Anchor), znázorňující nově započatou synchronizaci.\n\nV průběhu inicializace synchronizační session si klient a server navzájem pošlou svoje poslední kotvy a navržené následující kotvy. Server porovná přijatou poslední kotvu klienta s poslední kotvou klienta, kterou má u sebe uloženou. Pokud mezi nimi dojde ke shodě, je možné započít synchronizaci. V případě že ne, nastala chyba nebo se jedná o první synchronizaci a je potřeba provést pomalou synchronizaci.\n\nSynchronizace probíhá v několika fázích. Již při inicializaci synchronizační session klient zasílá příkazy, které se nachází v elementu \"Sync\". Dále mohou nastat dva případy synchronizace. Pomalá, kdy se do elementu \"Sync\" vloží pro každou položku na straně klienta jeden příkaz \"Add\", nebo se může jednat o rychlou synchronizaci, při které se posílají pouze položky, u kterých byly provedeny změny. Nově přidané položky generují zasílaný příkaz \"Add\", změněné Replace a odstraněné \"Delete\".\n\nPo přijetí příkazů provede server analýzu, což představuje kontrolu duplicit a řešení konfliktů. Konflikt může nastat, pokud jsou nad jedním prvkem provedeny změny na straně serveru i na straně klienta a není jednoznačné, která aktualizace se má zachovat (propagovat na druhou stranu aktualizace). Konflikty se většinou řeší na straně serveru, i když protokol nezakazuje ani řešení na straně klienta. Po skončení analýzy server odpovídá zprávou o provedených změnách s příkazy \"Add\", \"Replace\" a \"Delete\".\n\nPro každý přijatý příkaz \"Add\" od serveru vygeneruje klient položku \"MapItem\". Souhrn vytvořených položek zašle klient jako následující zprávu serveru, a ten odešle potvrzení pro ukončení synchronizace.\n\n\n\n"}
{"id": "704672", "url": "https://cs.wikipedia.org/wiki?curid=704672", "title": "Česko na Mistrovství Evropy v atletice do 23 let 2007", "text": "Česko na Mistrovství Evropy v atletice do 23 let 2007\n\nV nominaci na 6. Mistrovství Evropy v atletice do 23 let v Debrecíně bylo 28 českých atletů (15 mužů a 13 žen). Česká republika vybojovala čtyři stříbrné a dvě bronzové medaile.\n\nLenka Ledvinová skončila v hodu kladivem na druhém místě a vylepšila český rekord do 23 let. Denisa Ščerbová ve skoku dalekém zaostala o pouhý jeden centimetr za první Ruskou Annou Nazarovovou a získala stříbro. Na druhém místě v osobním rekordu skončil Vojtěch Šulc v běhu na 200 metrů a Jan Marcell v hodu diskem, který si osobní rekord vylepšil již v kvalifikaci (59,24 m). Bronz vybojovali Zuzana Hejnová v běhu na 400 metrů překážek a Roman Novotný ve vyrovnaném závodě ve skoku dalekém.\n\nŠtafeta mužů na 4 x 100 m i 4 x 400 m obsadila shodně čtvrtou pozici. Josef Prorok ve velmi rychlém rozběhu na 400 metrů překážek obsadil až páté místo a o pouhou jednu setinu do finále nepostoupil.\n\nMuži\n\nVysvětlivky (kval. - kvalifikace, sem. - semifinále).\n\nŽeny\n\nVysvětlivky (kval. - kvalifikace, sem. - semifinále).\n\n"}
{"id": "704679", "url": "https://cs.wikipedia.org/wiki?curid=704679", "title": "Fotografická interpretace", "text": "Fotografická interpretace\n\nFotografická interpretace (fotointerpretace, z lat. \"interpretari\" – vykládat, tlumočit, překládat, posuzovat) může být definována jako „činnost posuzování fotografických snímků za účelem identifikace objektů a hodnocení jejich významu“. Analýzu satelitních snímků vede specialista známý jako fotografický interpret - v anglické zkratce „PI“ (photographic interpretation).\n\nPrvní fotografii ze vzduchu pořídil z balónu po prvních pokusech v Paříži roku 1858 francouzský vzduchoplavec a fotograf Nadar. Dva roky po něm nasnímal Boston z balónu americký fotograf James Wallace Black. Krátce nato byla fotografie z balónu využívána pro vojenské účely armádou Unie v americké občanské válce. V osmdesátých letech 19. století experimentoval Arthur Batut s leteckou fotografií z draků. Mnozí je následovali – Amedee Denisse vyvinul v roce 1888 raketu s kamerou a padákem. Fyzik Alfred Nobel v roce 1896, těsně před svou smrtí, zdokonaloval techniku fotografování nejen z balónů a raket, ale i ze střel. Hledal její využití v měření a vytváření kartografických map.\n\nV roce 1889 proběhl experiment na univerzitě v Petrohradě, při kterém šéf ruského balónového armádního sboru Alexandr Kovanko pořídil letecké snímky z balónu a poslal kolodiové filmové negativy na zem holubí poštou.\n\nFotografování z ptačího pohledu zdokonaloval vynálezce a konstruktér George Raymond Lawrence. Například po zemětřesení v San Franciscu roku 1906 s pomocí sofistikovaného závěsného systému na několika dracích najednou fotografoval trosky města z výšky 600 metrů. Fotoaparát vážil 25 kilogramů a používaly se v něm celuloidové desky o rozměrech 43 × 122 cm.\n\nDalší pokrok letecké fotografie přineslo její využití v bezpilotních letadlech. První z nich neslo název \"Aerial Target (Vzdušný cíl)\" a vynalezl jej roku 1916 profesor Archibald Montgomery Low.\n\nZásady interpretace obrazu jsou vyvíjeny již více než 150 let. Nejzákladnějšími principy jsou tyto elementární obrazové prvky: poloha, velikost, tvar, stín, odstín/barva, struktura, vzor, výška/hloubka a místo/situace/asociace (site/situation/association). Jedná se o běžně používané analýzy při interpretaci leteckých fotografii nebo analýzu obrazu. Dobře vyškolený fotografický interpret dokáže ze základních prvků při analýze získat mnoho cenných informací. Avšak i začátečník může jemu neznámý objekt, s ohledem na tyto prvky analyzovat jeho význam ve vztahu k jiným objektům nebo jevům na fotografii nebo obrázku.\n\nDále jsou uvedeny elementární prvky leteckých a družicových snímků.\n\nExistují dva základní způsoby získání přesného umístění ve formě souřadnic:\n\n\nVětšina vědců, kteří se rozhodnou využít první možnost, má dostupné relativně levné GPS přístroje pro dosažení požadovaného umístění objektu. Je-li vybrána druhá možnost, většina letadel používaných při sběru dat dálkového průzkumu má přijímač GPS. Ten umožňuje letadlu získat přesné souřadnice zeměpisné šířky a délky každé fotografie.\n\nVelikost objektu je jednou z nejvíce charakteristických vlastností a jedním z nejdůležitějších prvků výkladu. Nejčastěji se měří délka, šířka a obvod. Aby bylo možné provést úspěšně, je nutné znát měřítko fotografie. Měření velikosti neznámého objektu umožňuje interpretrovi vyloučit možné alternativy. To se ukáže jako užitečné při měření velikosti několika známých objektů za účelem srovnání s neznámým objektem. Například rozměry sportovních hřišť jako jsou americký fotbal, fotbal, baseball jsou standardní na celém světě. Pokud jsou objekty tohoto typu vidět na snímku, je možné určit velikost neznámého objektu jednoduchým srovnáním.\n\nExistuje nekonečné množství jedinečně tvarovaných přírodních a umělých objektů na světě. Najde se několik příkladů stejného tvaru, například trojúhelníkový tvar mají moderní proudové letouny a také tvar společného obydlí nesezdané rodiny. Lidé změnili krajinu velmi zajímavým způsobem, který dal tvar mnoha objektům, ale svým vlastním způsobem formoval i tvary krajiny v přírodě. Obecně platí, že rovné, přímočaré tvary jsou lidského původu. Příroda vytváří jemnější tvary.\n\nSnímkováním nebo pozorováním při velmi šikmém slunečním světle jsou například při letecké archeologii odhalovány stíny, které indikují mírné vyvýšeniny terénu a tudíž relikty zaniklého osídlení.\n\nPrakticky všechny dálkově pořizované snímky jsou shromažďovány do 2 hodin od slunečního poledne, aby se zabránilo rozšíření stínů na obrázku nebo fotografii. To proto, že stíny mohou zakrýt další předměty, které by jinak mohly být identifikovány. Na druhou stranu, může být stín objektu klíčem k identitě jiného objektu. Vezměme si například Washingtonův památník ve Washingtonu. Při jeho sledování shora může být obtížné rozeznat tvar pomníku, ale s bočním stínem se tento proces stane mnohem jednodušším. Dobrou praxí je orientovat fotografie tak, aby stíny směřovaly k interpretrovi. Pseudoskopický efekt se dosáhne v případě, kdy je stín orientován směrem od pozorovatele. Ten způsobí, že se nízké body jeví jako vysoké a vysoké body jako nízké.\n\nSkutečné materiály na zemi jako vegetace, voda a holá půda odrážejí různé podíly energie v modré, zelené, červené a infračervené části elektromagnetického spektra. Interpret může dokumentovat množství energie odražené od každého materiálu podle specifických vlnových délek a vytvořit takzvanou spektrální signaturu. Tyto signatury mohou pomoci pochopit, proč některé objekty vypadají jako na černobílé fotografii. Tyto odstíny šedé jsou převedeny na tóny. Tmavší objekt odráží menší množství světla.\n\nBarevné snímky jsou však více upřednostňovány, protože na rozdíl od odstínů šedé člověk rozpozná více různých barev (v řádech tisíců). Skutečná a přirozená barva objektů v procesu fotointerpretace velmi pomáhá.\n\nPříklad z archeologické praxe: Objekty zahloubené v minulosti pod zemský povrch (např. příkop nebo zemnice) byly po zániku jejich funkce opět zaneseny nějakou výplní. Výplň bývá odlišná od podloží, do kterého jsou objekty zahloubeny. Tento rozdíl má vliv na růst vegetace na povrchu. Výplň je většinou humóznější, obsahuje tedy více živin a déle zadržuje vodu. Například v obilném poli jsou pak při leteckém průzkumu patrná místa, na kterých je porost vyšší, zelenější nebo jinak odlišný od okolního.\n\nTextura je definovaná jako \"vlastnost umístění a uspořádání opakování tónu nebo barvy v obraze.\" Často se používají k popisu textury používají přídavná jména jako například hladké (jednotné, homogenní), střední a hrubé (hrubý, heterogenní). Je důležité si uvědomit, že textura je produkt škály. Ve velkém zobrazeném měřítku mohou objekty vypadat, že mají střední texturu. Ale po zmenšení měřítka se může textura jevit jako jednotná nebo hladká. Několik příkladů textury by mohla být \"hladkost\" dlážděné silnice, nebo na \"hrubost\" borovicového lesa.\n\nV archeologické praxi existují například „vlhkostní“ nebo „vypráhlostní příznaky“ (výplň má jinou schopnost akumulovat vodu) a „sněžné příznaky“ (tenká vrstva sněhu odtaje v závislosti na jiných fyzikálních vlastnostech výplně zahloubeného objektu rychleji nebo naopak pomaleji než nad okolním nedotčeným povrchem).\n\nVzor, vzorek (pattern) je prostorové uspořádání objektů v krajině. Objekty mohou být uspořádány náhodně nebo systematicky. Mohou být přirozené, jako například u říční sítě, nebo uměle člověkem ovlivněné, jako například čtverce ve zeměměřické instituce (Public Land Survey System) ve Spojených státech. Typická přídavná jména používaná při popisu vzoru jsou: náhodný, systematický, kruhový, oválný, lineární, plošný a křivočarý (aby byly jmenovány alespoň některé).\n\nVýška a hloubka, také známá jako \"elevace\" a \"měření hloubky\" (bathymetry), jsou jedním z diagnostických prvků fotografické interpretace. To proto, že určitý objekt, například budovy nebo elektrické sloupy, které se tyčí nad krajinou projevují určitý radiální reliéf. Tyto objekty též vrhají stín, který také může poskytnout informace o jejich výšce a převýšení. Dobrým příkladem toho jsou budovy většího města.\n\nMísto má unikátní fyzikální vlastnosti, které může zahrnovat výšku, sklon a typ povrchu (např. tráva, les, voda, holá půda). Místo může mít také socioekonomické charakteristiky, jako například hodnotu pozemků a blízkost vody. Situace odkazuje na to, jak jsou objekty na fotografii nebo obrázku organizovány a \"leží\" ve vztahu k sobě navzájem. Většina elektráren má stavební materiál v dostupné vzdálenosti. Nebo velké nákupní středisko - obvykle několik velkých budov, obrovské parkoviště, v blízkosti hlavní silnice a křižovatky.\n\nSatelitní snímky mají mnoho využití v zemědělství, geologii, lesnictví, regionálním plánování, vzdělávání, zpravodajství a vojenství. Snímky mohou být ve viditelných barvách a v dalších částech spektra. Existují elevační mapy, obvykle vytvořené radarovým zobrazováním. Analýzu satelitních snímků vedou specialisté známí jako fotografičtí interpreti - v anglické zkratce „PI“ (\"photographic interpretation\").\n\nLetecká archeologie je druh archeologické prospekce a řadí se mezi nedestruktivní archeologické metody. Pomocí leteckého pozorování a fotografického snímkování jsou na základě půdních, vegetačních, stínových a jiných příznaků vyhledávány, identifikovány a evidovány archeologické objekty. Letecká archeologie se rovněž zabývá vyhodnocením leteckých snímků, které nebyly pořízeny pro archeologické účely. Archeologická letecká fotografie vychází z metod vojenského leteckého průzkumu. V méně častých případech využívá i dálkového průzkumu Země pomocí družic.\n\nPrůzkumný letoun je vojenský (často neozbrojený) letoun používaný k monitorování nepřátelské aktivity. Snahy o získávání informací o nepříteli ze vzduchu se objevily dlouho před vynálezem létajících strojů těžších než vzduch. První pokusy se uskutečnily ve Francii v roce 1794 (pokus o zjišťování informací o poloze nepřátelského dělostřelectva z balónu), ale i pozdější pokusy v 19. století měly značně omezený vojenský význam. Existují i civilní letouny vybavené podobně jako vojenské průzkumné letouny. Ty se používají při mapování území (v kartografii), řízení dopravy, geologických a jiných vědeckých průzkumech (např. v archeologii). V mnoha zemích jsou civilní letouny využívány k hlídání hranic před pašováním a ilegální imigrací, k hlídkování nad rybolovnými oblastmi ap.\n\n"}
{"id": "704680", "url": "https://cs.wikipedia.org/wiki?curid=704680", "title": "Harvard-Smithsonian Center for Astrophysics", "text": "Harvard-Smithsonian Center for Astrophysics\n\nHarvard-Smithsonian Center for Astrophysics je astrofyzikální ústav v Cambridge v Bostonu, Massachusetts, USA. Vznikl roku 1973 sloučením dvou observatoří: Harvard College Observatory a Smithsonian Astrophysical Observatory.\n\nObservatoř Harvardovy univerzity (Harvard College Observatory) byla založena roku 1839 v Cambridgei (-71°4,8'; +42°22,8'; 24 m) a vynikla zejména průkopnickými pracemi v oblasti astronomické fotografie, fotometrie a spektrální klasifikace hvězd. Hlavním přístrojem observatoří byl 40cm refraktor, doplněný 60cm, později 155cm reflektorem a rádiovým dalekohledem s průměrem 24 m. Od roku 1932 má v blízkosti Harvardu stanici Agassiz (-71°33,5'; +42°30,3'; 183 m), kde jsou umístěny hlavní přístroje observatoře. Další významné stanice: Boyden Observatory (+26°24,3'; -29°2,3'; 1 387 m) u Bloemfonteine v Jižní Africe, založená roku 1927 (hlavní přístroje: 152cm reflektor, 81/91cm Bakerova-Schmidtova komora) a radioastronomická stanice u Fort Davise (-103°56,7'; +30°38,2'; 2 070 m) v Texasu (McDonald Observatory).\n\nSmithsonian Astrophysical Observatory byla založena roku 1890 z nadace J. Smithsona ve Washingtonu, roku 1955 bylo přesunuta do Observatoře Harvardovy univerzity v Cambridgei. K observatoři patří i vysokohorská observatoř v Arizoně (Mount Hopkins Observatory).\n\nZaměření observatoře je poměrně rozsáhlé - od objektů mimo galaxii po výzkum Slunce a planetární soustavy včetně malých těles meziplanetární hmoty.\n"}
{"id": "704685", "url": "https://cs.wikipedia.org/wiki?curid=704685", "title": "Extrakt", "text": "Extrakt\n\nPojem extrakt je užíván ve více významech:\n\n"}
{"id": "704692", "url": "https://cs.wikipedia.org/wiki?curid=704692", "title": "Operace Kedem", "text": "Operace Kedem\n\nOperace Kedem (: מבצע קדם, \"Mivca Kedem\") byla vojenská akce izraelské armády a židovských jednotek Irgun provedená v červenci 1948 během první arabsko-izraelské války, krátce po vzniku státu Izrael. Jejím cílem bylo dobytí Starého Města v Jeruzalémě. Akce nebyla úspěšná. \n\nPočátkem července 1948 skončilo první příměří. Izrael během něj posílil svou armádu, rozšířil výzbroj a munici a se skončením příměří přešel do mohutné ofenzívy, takzvané Bitvy deseti dnů. Jeruzalém jako takový již nebyl obležen a fungovalo provizorní spojení s pobřežní nížinou. Během Bitev deseti dnů Izraelci poněkud rozšířili v oblasti Jeruzaléma teritorium pod svou kontrolou. V noci z 9. na 10. července skupina skautů z hnutí Gadna ovládla Herzlovu horu a arabskou vesnici al-Malicha, dnešní židovskou čtvrť Malcha v jihozápadní části města. Staré Město ale zůstávalo v arabském držení a tamní židovská komunita byla již koncem května vysídlena.\n\nPoslední noc předtím, než mělo v platnost vstoupit druhé příměří, se Izraelci pokusili naposledy o útok na Staré Město. Velitel Jeruzaléma David Šalti'el obdržel telegram od Davida Ben Guriona, ve kterém vyzýval k dodržení blížícího se příměří, zatímco Jigael Jadin ve své depeši doporučoval ještě narychlo vytvořit izraelské předpolí ve Starém Městě. Akce byla skutečně spuštěna v noci ze 16. na 17. července. Jednotka Irgunu se dokázala probít skrz Novou bránu, ale zvládla proniknout jen na krátkou vzdálenost do nitra Starého Města. Pak se pro nedostatek podpory musela stáhnout. Selhal paralelně probíhající pokus Brigády Ecioni o průnik skrz Sijónskou bránu. Neúspěšný výsledek operace Kedem předurčil osud Jeruzaléma na roky 1948–1967 coby rozděleného města, jehož historické jádro zůstalo v arabském držení a bez židovské přítomnosti.\n\n"}
{"id": "704695", "url": "https://cs.wikipedia.org/wiki?curid=704695", "title": "Operace Šoter", "text": "Operace Šoter\n\nOperace Šoter (: מבצע שוטר, \"Mivca Šoter\", doslova \"Operace Policista\") byla vojenská akce izraelské armády provedená v červenci 1948 během první arabsko-izraelské války, krátce po vzniku státu Izrael. Jejím cílem bylo dobytí arabských vesnic na úpatí pohoří Karmel v pobřežní nížině jižně od Haify. Akce byla úspěšná.\n\nV polovině července 1948 vstoupilo v platnost druhé příměří. Izrael během předchozích deseti dnů přešel do mohutné ofenzívy, během takzvaných Bitev deseti dnů, ovládl města Nazaret, Lod, Ramla a rozšířil značně své území. Jižně od Haify ale zůstávala enkláva arabských vesnic, která kontrolovala klíčovou silnici Tel Aviv-Haifa. \n\nAkci prováděla Brigáda Alexandroni. Vzhledem k tomu, že její spuštění představovalo faktické porušení příměří z izraelské strany, byla operace vydávána za pouhou policejní akci. Terčem operace Šoter byly tři arabské vesnice: Ajn Ghazal, Ijzim a Džaba'. Tato opevněná arabská enkláva byla nazývána \"Malý trojúhelník\" a působila jako bariéra pro dopravu mezi Tel Avivem a Haifou. Operace proti této arabské výspě byla spuštěna v noci 24. července 1948 paralelně od severu i od jihu. Arabové se tvrdě bránili. Kromě pozemních bojů došlo i na letecké nálety a ostřelování dělostřelectvem. Až ráno 26. července 1948 byla bitva rozhodnuta v izraelský prospěch. Arabsščtí ozbrojenci se stáhli a vesničané uprchli. Na izraelské straně padlo devět vojáků. Na místě vysídlených arabských vesnic je dnes vesnická židovská zástavba. Místo arabské Ajn Ghazal židovská Ejn Ajala, místo Ijzim židovská Kerem Maharal a místo Džaba' židovská Geva Karmel.\n\n"}
{"id": "704700", "url": "https://cs.wikipedia.org/wiki?curid=704700", "title": "Národní památník Domažlice", "text": "Národní památník Domažlice\n\nNárodní památník Domažlice je památník na vrchu Baldov u Domažlic, který připomíná zdejší husitské vítězství nad křižáky v bitvě u Domažlic 14. srpna 1431. Práce na budování památníku začaly koncem 20. let 20. století. Vítězný soutěžní návrh předpokládal vybudování 18 m vysokého monumentálního památníku–rozhledny a jeho autorem byl Kamil Roškot. Po položení základních kamenů v srpnu roku 1931 však zájem o památník postupně opadl a na místě více než 80 let zůstala pouze základna ve tvaru kvádru. V roce 2015 byl na základně odhalen nový pomník ve tvaru kalicha o hmotnosti 50 tun a o výšce 6 metrů, jehož autorem je klatovský sochař Václav Fiala.\n\nPůvodně zamýšlený skromný a nevýrazný husitský pomník, navrhovaný v přiléhající zahradě Chodského hradu v Domažlicích, byl pro význačnost bitvy, která zásadně předznamenala pozdější a již nezastavitelný nástup protestantismu a postupné rozšiřování náboženské svobody v celé Evropě, záhy opuštěn. Toto náhlé rozhodnutí však mělo za následek pozdější zmatečné výklady a často nesprávné chápání záměru.\n\nStavbu monumentálního památníku a zároveň i výškové rozhledny řídil Výbor pro postavení pomníku na oslavu vítězství u Domažlic roku 1431, založený roku 1926. Inspirátorem projektu byl pravděpodobně stavitel a tehdejší dobrovolný správce domažlického muzea Alois Procházka, který byl i jeho prvním předsedou, významně byl přitom podporovaný také místní Legionářskou jednotou. Ve výboru byli dále zástupci předních spolků a jeho členem se stal také známý chodský spisovatel Jan Vrba. Ten (jako další hlavní iniciátor projektu) však zpočátku navrhoval velmi mocně vizuálně působící jezdeckou sochu význačného husitského státníka a politika Prokopa Holého v nadživotní velikosti, ale ustoupil námitkám, že obří solitér by mohl v otevřené a nezastavěné krajině působit nepatřičně až přízračně. Výbor k postavení 18 metrů vysokého celobetonového konstruktivistického giganta disponoval částkou kolem 200 000 Kč, jež byla získána pomocí celonárodní sbírky. Pro vysokou pořizovací cenu betonu a pro značnou nedůvěru ke zcela tehdy v Československu novému a ještě málo ověřenému stavebnímu materiálu Domažličtí zvažovali i použití osvědčeného kamene z nedalekého baldovského povrchového lomu, a proto byla základna složeného základního kamene připravena snadno přijmout obě z možných variant vysokoobjemné mnohatunové majestátné nástavby se schodišťovitým výstupem s výhledem z chráněného ochozu do krajiny.\n\nNejvětší prvorepublikový projekt na Chodsku doporučil svým odborným posudkem také profesor dějin umění z Univerzity Komenského v Bratislavě Dr. František Žákavec a souhlasně tak podpořil verdikt hodnotící komise ( v juře - z francouzštiny Le jury - uznávaných porotců zasedal známý architekt, sochař a profesor sochařství na Akademii výtvarných umění v Praze Bohumil Kafka, dále umělecký kritik, historik a člen komitétu s hlasovacím právem z místní vojenské posádky), která uznala Roškotův návrh za vítězný (v soutěži uspěli také akademický architekt Ludvík Hilgert a architekt Dr. Václav Neckář). Již světově uznávaný architekt Kamil Roškot je u nás nejvíce znám svou účastí na zbudování Hrobky českých králů na Pražském hradě. Absence vlivného církevního porotce v konečném výsledku znamenala nezakrývaný odměřený odstup vysokých církevních hodnostářů a také značný úbytek jejich příklonu ke stavbě mimořádně sekularizovaného atypického bezúdržbového památníku a také možná rozhodujícího toku financí, které mohly vydatně plynout ze sbírek od věřících, jak se to podařilo pouze na Moravě v Olomoucké diecézi Církve československé husitské kolem jejího biskupa ThDr. Josefa Rostislava Stejskala, který racionálně odolal tehdy velmi moderním, ale nijak žádnými důkazy nepotvrzeným a jen dobrovolným sbírkám přitěžujícím dohadům o zatajovaném projektu z tajemné dílny Svobodných zednářů.\n\nZáměr stavby vycházel z předpokladu, že k památníku budou každoročně proudit početné davy poutníků, výletníků a turistů, a že se zde budou pravidelně konat společenské a kulturní akce celonárodního významu. Tomu také odpovídalo, že podle vzoru pokládání základních kamenů Národního divadla byl sokl památníku složen z jednotlivě věnovaných a na Chodsko přivážených kamenů a z prsti pocházející z nejslavnějších husitských bojišť.\n\nPo souhlasu všech majitelů pozemků, potřebných pro vybudování památníku a přístupových cest (písemný doklad je datován dnem 13. října 1931), byl pro postavení památníku vybrán vrch Baldov a byla založena (zmiňovány asi spořitelní folia č. 48411 a Bú. 377) dvě bankovní konta pro sběr darů, k tomu byla uveřejněna masivní tisková podpůrná dárcovská kampaň ( Posel od Čerchova, Domažlické noviny, Důstojnické noviny - Týdeník Svazu Čsl. důstojnictva, Český jih, Časopis Čsl. úřednictva železničního, Zprávy z Plzně a Českého západu, Legie - Orgán nezávislé Jednoty Čsl. legionářů a Kruhu přátel, Národní politika, Denní zprávy, Nedělní list, Český deník, Nový večerník, Polední list, Nová doba, Pražský ilustrovaný zpravodaj, Venkov (agrární deník) - příloha k rannímu číslu Národní politiky, České slovo - večerní vydání aj.). Na účty se postupně scházely prestižní dary, tvůrčí honoráře, subvence a příspěvky od všech vrstev lidu i od významných firem a závodů, spolků a korporací, jednot a svazů, bankovních domů, církví a jejich jednotlivých zástupců, státních úřadů a organizací, politických stran, sportovních klubů, uměleckých svazů a osvětových sborů. Přispěly také zvláště české malé i větší obce a města. Nejštědřejšími na Moravě byli občané Olomouce. Silně emotivně účinkovaly „podarúnky\" od českých duchovních, působících na Slovensku. Na památník pamatovali také krajané a rodáci v Americe v Chicagu, podobně tak učinili svými dary i naklonění zahraniční hosté a sympatizanti Chodska vkládáním peněz do připravených pokladniček ve vestibulech příhraničních hotelů.\n\nV roce 1933 bylo na geodeticky zaměřený historický areál na Baldově o celkové výměře 775 m² (prvotní očekávání výboru bylo až trojnásobné) smlouvou mezi majitelem určujícího pozemku Juliem Weissem, prezidentem soukromé komerční společnosti v. v. a vlastníkem velkostatku na Horním Baldově v Domažlicích (v zastoupení JUDr. Antonínem Ekrtem), a starostou a členy zastupitelstva města Domažlic ještě uvaleno právo služebnosti a bezplatné právo užívací, a dále bylo úředně ustanoveno, že jedinou oprávněnou „ochranitelkou a vlastnicí pomníku toho bude obec města Domažlic“. Smlouva, vyhotovená pouze v jednom prvopise, nabyla platnosti po schválení Okresním úřadem v Domažlicích dne 19. března roku 1934.\n\nRoškotův husitský památník byl pro dodatečně zjištěné pozemkové nesrovnalosti s městem Domažlice paralelně připravován také ve Kdyni na Domažlicku, v místě údajného vojenského ležení Prokopa Holého v bitvě u Domažlic na výšině Ráj, ale od toho bylo brzy upuštěno, neboť to zapříčiňovalo tříštění sbírky pro mylné zdání o dvou zcela odlišných záměrech. (Dnes zde stojí v roce 2009 obnovený pět a půl metru vysoký památník významného sokolského činovníka Emila Tšídy, slavnostně odhalený společně Plzeňskou a Šumavskou župou České obce sokolské, Klubem českých turistů a zástupci města Kdyně a obce Nová ves, za umocněného zpěvu české hymny v podání operního pěvce a následné řeči poslance Ing. Vladislava Vilímce).\n\nPřed okupací ČSR bylo celé stávající jmění výboru skrytě převedeno do pokladny městského muzea, aby nebylo zabaveno nacisty.\n\nOslavy položení základních kamenů probíhaly v Domažlicích ve dnech 14. až 16. srpna roku 1931. Organizoval je zmíněný Výbor pro postavení pomníku, který zamýšlel těmito oslavami a účastí na nich získat od návštěvníků stále se nedostávající finance potřebné k celkové dostavbě. Odznak, jenž zároveň byl vstupenkou ke stání na tábor lidu u Baldova, stál 3 Kč a autorem motivu stejně jako na plakátech s husitským ozbrojencem ve voze byl prof. Jan Trefný, místo k sezení stálo pětikorunu. Souběžně byla pořádána tradiční Vavřinecká pouť a také národopisná slavnost Chodský den, jež byla tehdy konána na Sokolišti. Ještě těsně před oslavami místní tisk nešetřil superlativy, byly ohlašovány „grandiosní rozměry“ celé akce, konané pod záštitou Okresního úřadu a Městské rady v Domažlicích a za čestného předsednictví zemského prezidenta. I přes úctyhodný počet zástupců a starostů husitských měst a také mnoha čestných hostů, jako byli zemský prezident Hugo Kubát, rada politické okresní správy Engelthaler, pražský primátor Karel Baxa, starosta města Plzně poslanec Pik, okresní hejtman Dr. Karel Kupka, domažlický starosta prof. Václav Pavlík, básník Antonín Klášterský nebo historik Jan Slavík, se nakonec pro naprostou nepřízeň počasí sešlo mnohem méně lidí, než se čekalo. Také připravovanou emisi poštovní známky a prodej malých propagačních cihliček se do programu oslav sice již nepodařilo zařadit, ale podporovatelé památníku získávali od výboru diplom s nejhezčími výtvarnými výjevy hraniční krajiny a s historickými dominantami města Domažlic vysoké umělecké hodnoty. Na návrh krajana Dr. Reinla z Olomouce výbor po říjnu 1934 vydával přispěvatelům umělecký lept od malíře Karla Wellnera, znázorňující jedním motivem náměstí v Domažlicích a druhým příhraniční scenérii domažlického krajinného panoramatu s Baldovským návrším v pozadí.\n\nDne 14. srpna ve 20 hodin večer se z reflektory osvětlené věže Chodského hradu rozezněly slavnostní fanfáry a rozhořely „rakety“ (světlice). Na toto smluvené znamení se odtud vydal osvětleným městem kolem pomníku Svobody, náměstím, kolem poštovní budovy, Týnským předměstím k dívčí škole (u dnešní ulice Komenského) a přes Kostelní, Branskou a Hradskou ulici na Chodské náměstí početný a slavnostně naladěný lampionový průvod. Na balkonu Adamičova hostince přednesla všem přítomným vojenská hudba husitský chorál \"Kdož jste Boží bojovníci\". Ke shromáždění měl podle ohlášeného programu otištěném v místním tisku promluvit také farář Českobratrské církve evangelické Jaroslav Řepa z Velimi. Po ukončení proslovu měla zaznít státní hymna a po dobu průvodu měl na kašně na náměstí Čsl. legií hořet mohutný řecký oheň a na obou koncích domažlického náměstí měly být odpáleny „ohně bengálové“ (ohňostroje). Přáním organizátorů bylo, aby byla zfunkčněna veškerá elektrická světla ve městě, aby byla výrazně osvětlena dolní kamenná brána a objekt Chodského hradu a k slavnostní iluminaci měli přispět také majitelé domů a bytů rozžetím svíček a lampionů v oknech a hlavně rozvěšením lampionů v klenbách a vrcholech oblouků podloubí pro umocnění „nádherného pohádkového dojmu“.\n\nVečerní program však ještě nedoprovodil silný a vytrvalý déšť, který neustal následujícího dne. To zapříčinilo značnou neúčast obecenstva u výpravy sedmi dekorovaných vozů s památnými základními kameny z Tábora, Tachova, Vítkova, Lipan, Německého Brodu, Vyšehradu a Domažlic. Město Ústí nad Labem tehdy kámen odepřelo. U složeného základního kamene stála v pozoru krojovaná čestná stráž Chodů se svým praporečníkem. Také opakované několikeré symbolické poklepávání na základní kámen od místních správních a spolkových elit, armádní a legionářské generality (divizní generál Klecanda spolu s brigádními generály Rakušanem a Mejstříkem a s podplukovníkem generálního štábu Tomášem Plchem in memoriam brigádním generálem) i od čestných hostů proběhlo jen nevýrazně v dešti, „…ale ten nakonec přece jen nezmařil okázalé vzdušné defilé tří bojových letounů Československé armády z chebské posádky a úctyvzdání, aviatikem Západočeského aeroklubu v Plzni, z kroužícího civilního stroje shůry shozeným vavřínovým věncem s národními stuhami, trefně dopadnoucího nedaleko od tribuny s čestnými hosty. Taktéž bylo nad základním kamenem a hlavami promoklého davu k potemnělému nebi naráz efektně vypuštěno ohromné množství poštovních holubů.“ (Zaznamenaná výpověď sester Paroubkových). Zcela promáčené davy se pak v chvatném spěchu z předčasně ukončené národní slavnosti postupně nashromáždily v přilehlém parku baldovského statku, známého již od zdejšího trvalého pobytu významného lékaře a velmi vlivného politika Antonína Steidla, kde bylo uchystáno místo pro jejich odpočinek a rychlé občerstvení.\n\nPřes veškerou snahu se tak nepodařilo naplnit cíle a snažení organizátorů projektu, a ten pak v průběhu dalších let upadal postupně do zapomenutí, i když v roce 1932 se na Baldov ještě vypravil průvod se zapálenými pochodněmi. Opadající zájem o další oslavy, pod vlivem doznívající druhé fáze Velké hospodářské krize a stále ještě velmi tíživé hospodářské situace a s tím spojených potíží při získávání finančních prostředků na dostavbu národního památníku, přinutil roku 1934 k odstoupení v pořadí již druhého předsedu výboru, místního středoškolského profesora Josefa Mikšátka. V úterý večer dne 14. srpna roku 1934 proběhla v Domažlicích Vzpomínková slavnost a měl zde být k této příležitosti vypraven od spolků a občanské veřejnosti průvod městem s hudbou a uchystán následný koncert s proslovem literáta Jana Vrby na Sokolišti, spojený i s další peněžní sbírkou na dostavbu husitského památníku. Ke sbírce se připojili i členové Svazu junáků a skautů. Tichou podporu všem zúčastněným vyjadřovali místní lidé také opětovným rozsvícením světel v oknech svých domů a bytů. Zároveň postupně v řetězci dalších ohňů v domažlických kopcích na horizontu Baldovského návrší vzplál jako memento vydatný oheň ve vysoké dřevěné hranici, daleko viditelný až do bavorského příhraničí, který zakládali k tomu vybraní vojáci z domažlického hraničářského praporu. Předchozí rok zůstala baldovská náhorní plošina v noci neozářena a bez nepřehlédnutelné ohňové výstrahy k moci bezohledně nastupujícím agresivním nacistickým uzurpátorům pro silný vichr, kdy bylo od zapálení upuštěno s nutným ohledem na bezpečnost a městem poskytnuté dřevo bylo s poděkováním navráceno nazpět do hospodářského dvora.\n\nV roce 1935 výbor ještě podporoval další tvůrčí počin akademického malíře Jana Šebka, který se chystal vytvořit impozantní velkoformátové panoráma s motivem bitvy, tedy plátno o rozměrech 9 krát 30 metrů, oboustranně vymalované a vytvářejícího při různém osvětlování působivé efekty. V kombinaci s do popředí umístěnými plastickými předměty a zbraněmi mělo vyvolávat u diváka iluzorní dojem věrné skutečnosti. Skica tohoto návrhu byla vystavována jako pentaptych v srpnu a září v síni domažlické radnice, byl již uchystán i schválen rozpočet města a také vytipováno vhodné stanoviště. Názorová protichůdnost a vleklá nerozhodnost akademické obce pro hrozivě a zlovolně se vyhrocující extrémní nacionalismus zásadně znemožnila sjednotit se na jednoznačném odborném stanovisku. Stejnou odtažitost si vytrvale a zcela pochopitelně zachovávaly také nejvlivnější vládní kruhy. Pouze neupjatý a prozíravý první československý prezident Masaryk s jeho kanceláří vstřícně navrhoval nejpřijatelnější alternativu státního dofinancování tohoto projektu. Žel, jednotlivě prosebně obesílaná ministerstva požadované prostředky ani v míře nejmenší možné na úplné dokončení reprezentativního národního památníku neuvolnila. Dále již nedovedený zástupný projekt i tímto dával jasně tušit, že od dokončení baldovského památníku se počalo pozvolna upouštět.\n\nA pokud se v roce 1936 ještě objevily opravdové a nezakryté snahy památník vybudovat vlastními silami Spolkem pro postavení pomníku a oslavy menšího rázu ještě probíhaly na Baldově, o jehož okolní úpravu a označení se spolek taktéž postaral, tak již následující rok 1937 přenesl husitské oslavy nově na ( příliš s husitskou bitvou nesouvisející ) Sokoliště v Domažlicích, kde přednesl svůj projev českobratrský farář Miloš Bič. Bylo tak již zřejmé, že veškeré možnosti projekt dokončit se vyčerpaly, základní kámen byl příliš vzdálený svou odlehlostí a projekt zastínily momentální aktuálnější potřeby města a jeho obyvatel. Proto již také vznikly vážně míněné úvahy o přesunutí činnosti výboru do Prahy. Navíc armovací beton byl již stále žádanější a vzácnější kompozitní surovinou při urychleném budování pevnostního obranného systému, který měl prvořadou prioritu. I z tohoto závažného a strategického důvodu nebyl beton rozlit do baldovského památníku (v rámci ŘOP Ženijní skupinové velitelství ŽSV IX Domažlice zaměřovalo v pohraničí terén pro výstavbu těžkého dělostřeleckého s adekvátní spotřebou materiálu. Tvrz se dvěma otočnými palebnými kanónovými věžemi s linií pěchotních srubů nebyla realizována ). V roce 1938 snahy o uskutečnění finančně příliš náročného projektu ustaly docela.\n\nPo roce 1939 málo srozumitelné a nevzhledně strohé torzo nedostavěného baldovského památníku nadlouho ztratilo svou přirozenou obrannou mobilizační výlučnost kultovního místa, kterou převzal po demonstraci národního odporu proti okupaci a rozbití Československa kostel sv. Vavřince ( profesor Eduard Maur ) po kázání Msgre. Bohumila Staška s jeho posilujícím věroučným přesahem: Věřit musíme ! Nezoufat ! Věřit v sebe ! Věřit v národ ! Věřit v život ! Věřit v budoucnost ! A především musíme - věřit v Boha !\n\nSvým způsobem proslavil Baldovské návrší také gestapem pronásledovaný Jan Smudek, pro kterého okolitá a členitá krajina byla vhodná ke skrývání a rychlým a nepozorovaným přesunům. Pod vrchem Baldov u obce Březí (Meclov) na pomezí protektorátní a říšské hranice při namátkové kontrole osobních dokladů a při odvracení svého hrozícího zatčení \" Nepolapitelný Jan \" zastřelil málo obezřetnou dvojčlennou hlídku ordnerů německé finanční stráže ( MUDr. Oldřich Tikal, domažlický kronikář ). Smudkovy ozbrojené akce, které byly po skončení války v zahraničí zfilmovány, nesmírně posilovaly domácí protinacistický československý odboj (1939-1945), ale zároveň byl po nich decimován vystupňovanými a krutými represáliemi a perzekucemi, jenž si vyžádaly početné oběti.\n\nAmbiciózní a nepochybně vydařený nadčasový Roškotův projekt neměl až do roku 1945 v obnoveném Československu žádnou obdobu a možnost krajinotvorného porovnání byla možná teprve až vztyčením 28 metrů vysokého pylonu dukelského památníku od Ing. arch. Josefa Gruse, který se stal výraznou dominantou Národní památky Slovenské republiky v pietním areálu Dukelského bojiště. Architektonický koncept mohylového tvaru a formy pylonu lze v mnohém pojímat jako další znamenitou a dokonale propracovanou variaci na nedokončený baldovský monument, zde však provedený do kamene, s vypuštěním ostrých hran a navíc ještě později vhodně doplněný o figurativní sousoší a státní symboliku (J. Hana, Muzeum Chodska).\n\nPo válce již nebylo Baldovské návrší využíváno, pouze došlo k opětovnému navrácení sejmutých kamenných desek a bronzových plaket, ochráněných tak před možným zničením nacisty (příkladně nosný kamenný pylon Baarova pomníku na Výhledech byl záměrně rozmetán dynamitem a jeho fragmenty byly použity pro stavbu mnichovské mlékárny v Říši, pouze bronzová socha byla v Domažlicích zachráněna obětavými odvážlivci, když předtím rodáci z Chodska pro krajní riskantnost akce a organizační i finanční náročnost odmítli přenesení tohoto pomníku do Prahy, ale nebránili se záměru postavit v příhodné době v hlavním městě zcela nový pomník Jindřicha Šimona Baara). Zcela také zapadl málo propagovaný architektonický záměr města Domažlice zřídit a provozovat v okolí města dopravní letiště pro dálkové lety s koncovým hraničním terminálem na pozemcích Horního Baldova z roku 1946.\n\nTeprve po komunistickém převratu, v době vrcholící „mytologizace dějin v komunistickém duchu“ (Milada Krausová), byly v roce 1950 neorganicky spojeny katolická pouť a oslava vítězství husitů nad křižáky v roce 1431. Organizátorem byl Okresní akční výbor Národní fronty. Spojená akce byla oficiálně prezentována jako mírová manifestace a projev solidarity s Koreou bojující proti imperialistům. Roku 1951 se projevil nebývalý zájem komunistů o husitské oslavy v Domažlicích, ovšem v důsledném třídním výkladu, když byli středověcí kališníci připodobněni k rudoarmějcům a Pohraniční stráži. Tito „dědicové“ husitů procházeli za výstražného hřmotu pásových tanků rázným pochodovým krokem městem na velké vojenské přehlídce armády a milice a byli zde pozdraveni samotným ministrem obrany Čepičkou. Komunistická ideologická snaha autoritě husitských oslav neposloužila ani v roce 1971, když v natřikrát jubilejním roce (milénium vzniku města Domažlic, 540. výročí husitské bitvy a 50. výročí vzniku KSČ) stranické oslavy úplně odsunuly obě zbývající jubilea.\nAle ani umírněným a pragmatickým místním komunistickým funkcionářům nelze nijak upírat jejich těžkopádné snahy o vybudování velikého husitského památníku na Baldově při opakovaných jednáních s prezidentem Antonínem Zápotockým v roce 1956 a znovu roku 1957, kdy již ztrácel svůj mocenský vliv. Zároveň se u něho snažili získat také významnou podporu pro vytvoření výpravného panoramatu, zachycujícího jedinečnou dějinnou bitevní událost z roku 1431. Autorem díla měl být akademický malíř Jan Šebek.\n\nNezveřejněná ideová koncepce dostavby památníku, vzniklá před rokem 1981, nebyla komunisty akceptována pro nutnost zvýšeného a utajovaného dohledu nad evangelickými ceremoniály. Podobně nebyl úspěšný ani pokus členů místní jednoty tehdejšího Odboru českých turistů v Domažlicích (součást ČSTV), kteří při výročních setkáních skrytě v davu vztyčovali u kvádru základních kamenů malou státní vlajku a usilovali o vyjmutí historického areálu na Baldově z nespecifikovaného využívání výhradně pro vojensko-zpravodajské účely, jenž byly součinně provázány také se složkami Civilní obrany města a ochrany státních hranic. Na Baldově byl udržován přísný zákaz fotografování a pořizování kamerových záznamů, ani propagace tohoto místa nebyla žádoucí, podobně vyloučeno bylo i případné početné pietní shromažďování ve velmi těsné blízkosti pečlivě střeženého a utajovaného zařízení.\n\nPamátník byl před rokem 1958 rehabilitován a zapsán do Ústředního seznamu státem chráněných kulturních památek, kde je veden dodnes pod rej. č. ÚSKP ČR 46024/4-2029.\n\nV průběhu 90. let 20. století byla až necitlivě ahistoricky v areálu na Baldově nainstalována stožárová telekomunikační technologie základnové převodní stanice typu BTS v systému základnových stanic mobilního operátora Český Radiomobil-Paegas v sektoru pokrytí Domažlice - Luženičky, v současnosti v infrastruktuře společnosti T-Mobile CZ z korporátní skupiny nadnárodního mobilního operátora Deutsche Telekom.\n\nV roce 2007 byl základní kámen památníku poničen vandalským útokem, když z něho byla odtržena a zcizena pamětní bronzová plaketa s nápisem NA VÍTKOVĚ a datací zde svedené bitvy a také měděná schránka se dvěma dózami s prstí hlíny. Po této dehonestaci, která však nebyla zdaleka jedinou, byla pro jeho záchranu a dokončení založena v Domažlicích dne 10. ledna roku 2009 Společnost pro památník husitské bitvy u Domažlic.\n\nV návaznosti na hrubě nedůstojný stav a nesoudné poničení tolik přehlíženého složeného základního kamene byla v akademickém roce 2007/08 a 2008/09 opakovaně Univerzitou Karlovou autoritativním způsobem zpochybněna a silně při jejím marném obhajování podhodnocena moderní koncepce revitalizace husitského Národního památníku v Domažlicích, plně revokující prvorepublikový projekt architekta Kamila Roškota jako neproveditelná, fantastická a zcela iluzorní. Autorství bylo deklasováno oborovým vyloučením a úplným znemožněním studia i její další akademické popularizace a odrazením garanta stavby a možných investorů od veškerých dalších samostatných aktivit, spojených s rozhlednou s restaurací ve tvaru kalicha s interaktivní galerií v atraktivním kyberdómu ve tvaru poděbradské královské koruny s prezentací unikátního husitského panoramatu od akademického malíře Jana Šebka a ekologickou visutou lanovou kabinovou dráhou. Svou ( ale mnohem později uskutečněnou ) metodologií vřazení do chodského národopisu zcela zavržený a silně pouze zdánlivou megalomanií a nijak testem neprověřeným plagiátorstvím předramatizovaný projekt byl k jeho realizaci dimenzován také k nezbytnému čerpání z Fondů Evropské unie ze strukturálních a komunitárních programů dlouhodobého financování pro regionální rozvoj kultury, cestovního ruchu a mediálního vzdělávání pro záchranu ohroženého národního kulturního dědictví. Dne 13. února 2016 byl v hlavním městě v sále Národního domu na Vinohradech Mgr. Novotným za Společnost pro postavení památníku bitvy u Domažlic za fanfáry dekorován historický prapor pražských Chodů za silnou podporu při dokončení obřího baldovského monumentu a tím se pouze průkazně dotvrdil tolik akademicky kritizovaný a nepodloženě zpochybňovaný hypotetický předpoklad ohromného potenciálu tohoto excentrického památníku a také rovněž nijak nezanedbatelného vlivu rodáků a lokálních patriotů na usnadnění jinak velmi obtížného prosazování a také uskutečňování významných nákladných kulturních programů a také památek spojených s Chodskem a jeho trvale udržovanými tradicemi a národopisem. Tomuto slavnostnímu aktu mezi mnoha čestnými hosty a zahraničními delegacemi z Rakouska, Číny, Ruska a Gruzie dominoval také předseda vlády České republiky a lídr České strany sociálně demokratické Bohuslav Sobotka, který převzal záštitu nad jubilejním 80. Pošumavským věnečkem a při zahajování tohoto nejstaršího a velmi oblíbeného a krojovaného národopisného plesu v Praze na něm pronesl úvodní slovo.\n\nZastupitelstvo města Domažlice se dne 21. 3. 2012 ztotožnilo se stanovami a členstvím ve Společenství měst s husitskou minulostí a tradicí. Na náklady Mgr. Miloše Novotného zde v srpnu roku 2011 při příležitosti 580. výročí bitvy proběhlo opětovné svržení kytice vázaných růží z letounu spolu s rozvinutím státní vlajky a položením vavřínového věnce s trikolórou za zvuku husitského chorálu.\n\nV den výročí bitvy 14. srpna roku 2013 byly spuštěny Společností pro památník bitvy u Domažlic webové stránky: bitvaudomazlic.cz, vztažené k bitvě a jejímu památníku, natrvalo připomínajícího nezlomnou sílu svornosti, víry a odhodlání uhájit se provždy v ohrožení i početní převaze. Z několika desítek vybraných nejzajímavějších návrhů, různých autorských skic, animací, ojedinělých koncepcí a profesionálních 3D vizualizací návrhů domažlického husitského památníku učarují však přednostně architektonické erudované skvosty vizualizovaných rozhleden podle tematického zadání ve tvaru husitského symbolu od Josefa Velčovského, V. Nováka, Zdeňka Lstibůrka, s projekty Ateliéru Hausner - Spěváček, Plzeňské projektové kanceláře a náčrtovou ideou Ateliéru VM Vladimíra Marka ( digitální architektoniku návrhu dopracoval k stému výročí vzniku Československé republiky grafik Ondřej Kobylka ). Tyto husitským chorálem prolnuté, poučné a velmi poutavé a graficky i obsahově vydařené dokumentární, faktografické a interaktivní stránky obsahují i jeho konečnou vybranou finální podobu největšího žulového kalicha v Čechách i evropském měřítku a v dělených blocích i aktuality.\n\nPod odkrytou svrchní betonovou deskou prvorepublikového podstavce byl při jeho opravě objeven ústřední základní kámen o hmotnosti kolem 600 kg, který bude opatřen letopočtem svého vzniku a vystaven pro širokou veřejnost. Stalo se tak při svátečním připomenutí odkazu Mistra Jana Husa 6. července 2017 a při jeho očištění v něm byla nalezena měděná schránka s historickými dokumenty, drobnými mincemi a zakládací pamětní listinou. Základní kámen s restaurátorsky ošetřeným odkazem našich předků a v nejbližší době také s doplňky ze současnosti byl viditelně osazen do čelní části půlkruhové terasovité přístavby, sloužící k posezení, pietě a meditaci. Baldovský monument se tak pozvolna a velmi promyšleně proměňuje v hýčkaný turistický klenot a národní kulturní památku celého Chodska, Plzeňského kraje i České republiky.\n\nPři zahájení 61. Chodských slavností - Vavřinecké pouti 2015 za starostenství Ing. Miroslava Macha byl již zcela dokončený žulový monument v přítomnosti pozvaných hostů a za účasti velkého počtu diváků 14. srpna v 17 hodin s poctami slavnostně odhalen. Odhalení byl osobně přítomen Ing. Jan Bartošek, místopředseda Poslanecké sněmovny Parlamentu České republiky, Ing. Vladislav Vilímec, poslanec Parlamentu České republiky, Mgr. Jaroslav Šobr, radní Plzeňského kraje, generální ředitelka České centrály cestovního ruchu CzechTourism doc. Ing. Monika Palatková, emeritní honorární konzul ČR v Lucembursku a předseda Asociace česko - slovenského - lucemburského přátelství a nositel ceny za rok 2015 Gratias Agit Michal Wittmann s manželkou Ivou Mrázkovou, současnou honorární konzulkou ČR v Lucembursku, starostové Svazku obcí a měst Domažlicka a zástupce Sdružení měst s husitskou minulostí a tradicí. Průvodní duchovní slovo pronesl plzeňský biskup Církve československé husitské a člen Rady CČSH Mgr. Filip Štojdl. Státní hymnu zazpívala Jana Hofmanová, triumfální husitský hymnus přednesl krojovaný národopisný chodský soubor z Postřekova a Čerchovan společně se všemi shromážděnými z předem v tisku rozšířeného zpěvníku. Moderoval Mgr. Kamil Jindřich. Do útrob žulového baldováčka byla vložena kamenná schrána s nečtenými a necenzurovanými vzkazy budoucím generacím. Motiv bitvy s důležitými souvislostmi a událostmi byl otištěn v nové a záhy po jejím vydání i oceněné publikaci Literární cenou Jaroslava Golla Bitva u Domažlic a na limitované kolekci triček s trefným obrázkem. Pro sběratele byla vyražena pamětní baldovská medaile s novým symbolem města a celého regionu na jejím líci a na rubu se znakem města Domažlice.\n\nNa 55. ročníku celostátního Filmového festivalu amatérské dokumentární tvorby 2016 v Benátkách nad Jizerou z 51 přihlášených filmových snímků zvítězil Příběh památníku bitvy u Domažlic (scénář Miloš Novotný, komentář a režie Štěpán Podešt, kamera, střih a zvuk Jan Novák). Tak dlouho přehlížený, akademicky zlehčovaný a opomíjený památník legendární husitské bitvy se tak opětovně a zcela přirozeně navrátil do chodské identity a stal se, tak jako tomu bylo již i v dřívější době, její obvyklou a snad již nikdy neoddělitelnou součástí.\n\nO realizaci nově doplněného pomníku se zasloužil Mgr. Miloš Novotný, domažlický rodák a předseda Společnosti pro památník bitvy u Domažlic. Autorem konečné podoby prstencového obřího žulového kalicha s hmotností 50 tun a o výšce 6 metrů je klatovský sochař Václav Fiala. Příchozí cesta k husitskému pomníku je nyní lemována skulptací a je opatřena ojedinělou vstupní bránou ze skla a kamene. Tvoří tak s prostranstvím u pomníku naučnou stezku, opatřenou panely s textem v českém, německém a anglickém jazyce.\n\nDomažlický starosta Zdeněk Novák získal darem v srpnu 2019 a jako gesto vděku Chodům a všem poctivým a pracovitým lidem naší země kardinálský klobouk od Dominika Duky, který se tím nechal inspirovat věhlasnou historií Domažlicka a velmi známou bitvou u Domažlic.\n\n\n\n"}
{"id": "704704", "url": "https://cs.wikipedia.org/wiki?curid=704704", "title": "Operace Avak", "text": "Operace Avak\n\nOperace Avak (: מבצע אבק, \"Mivca Avak\", doslova \"Operace Prach\") byla vojenská akce izraelské armády prováděná od srpna do října 1948 během první arabsko-izraelské války. Jejím cílem bylo zajistit letecké zásobování židovských vesnic v Negevské poušti, odříznutých od Izraele pozemním koridorem egyptské armády v okolí města al-Faludža (dnes na jeho místě stojí židovské město Kirjat Gat). Akce byla úspěšná. \n\nV polovině července 1948 vstoupilo v platnost druhé příměří. Izrael během předchozích deseti dnů přešel do mohutné ofenzívy, během takzvaných Bitev deseti dnů, ovládl města Nazaret, Lod, Ramla a rozšířil značně své území. Nepodařilo se mu ale podstatně změnit situaci na jihu státu, kde izraelská Operace An-Far ani Operace Mavet la-poleš nedokázala zlikvidovat západovýchodní egyptský koridor mezi městy Madždal a Bajt Džibrin. O průlom se Izrael pokoušel ještě v rámci Operace GJS, která měla spíše logistický charakter a snažila se v rámci příměří etablovat běžný silniční provoz izraelských konvojů napříč egyptským koridorem. Tento cíl ale selhal a občasné pozemní průniky skrz egyptské frontové linie nestačily pro zásobování židovských osad na jihu státu. \n\n18. srpna 1948 se konala porada, které se zúčastnil David Ben Gurion, Izraelské vojenské letectvo i generální štáb izraelské armády. Bylo rozhodnuto o spuštění trvalého masivního leteckého mostu na jih státu s kapacitou 60-80 tun za noc. Jako přistávací plocha bylo zvoleno okolí osady Ruchama, které bylo během pěti dnů upraveno do podoby provizorního letiště o délce přistávací dráhy 1180 metrů a šířce 35 metrů. Letiště bylo nazváno Avak 1. Okolí letiště ovládala Negevská brigáda, ale nedaleko se nacházely arabské síly v Abu Džaber. Egypťané se pokusili provoz letiště narušit a v září 1948 došlo v okolí k vojenským střetům. Později bylo proto zřízeno i druhé letiště Avak 2 dále od nepřátelských linií. To začalo fungovat 10. října 1948. Operace byla úspěšná a dokázala zásobovat odříznuté židovské osady až do podzimní ofenzívy (Operace Jo'av), kdy byl egyptský koridor prolomen. Do 21. října bylo leteckým mostem dopraveno při 417 letech 2495 tun materiálu a 5098 pasažérů. Šlo o dodávky potravin i zbraní. Paralelně s ní probíhala Operace Egrof, při níž tatáž letadla místo přepravy materiálu a osob prováděla improvizované nálety na egyptské pozice.\n\n"}
{"id": "704705", "url": "https://cs.wikipedia.org/wiki?curid=704705", "title": "Odsouzený", "text": "Odsouzený\n\nOdsouzený je ten, kdo byl v trestním řízení uznán vinným ze spáchání nějakého trestného činu a byl mu případně vyměřen určitý trest. Odsouzeným se ale stane až po právní moci odsuzujícího rozsudku, do té doby je stále obžalovaným. Po odsouzení získá záznam v rejstříku trestů a nelze na něj pohlížet jako na bezúhonného.\n\nVzhledem k právní moci rozsudku mu pak zbývají již jen mimořádné opravné prostředky, jako je dovolání či stížnost pro porušení zákona, jak by mohl daný rozsudek zvrátit. Dovolání je však omezeno na zvláštní důvody a stížnost pro porušení zákona může podat jen ministr spravedlnosti.\n\n"}
{"id": "704715", "url": "https://cs.wikipedia.org/wiki?curid=704715", "title": "Britské blues", "text": "Britské blues\n\nBritské blues je forma hudby odvozená z původního amerického blues, která vznikla v druhé polovině 50 let, a který dosáhl svého vrcholu popularity hlavního proudu v 60 letech, kdy vytvořili výrazný a vlivný žánr ve kterém dominuje elektrická kytara a udělal mezinárodními hvězdami více zastánců žánru včetně John Mayall, Erica Claptona, Fleetwood Mac(60s) a The Rolling Stones. Mnohé z nich se dostali do hlavního proudu rockové hudby a jako výsledek britského blues pomohl vytvořit mnoho nástupnických žánrů rocku. Od té doby přímý zájem o blues v Británii klesla, ale mnoho z klíčových umělců vrátili k britskemu blues v posledních letech se objevily nové počiny, a byl obnoven zájem o tento žánr.\n\n"}
{"id": "704716", "url": "https://cs.wikipedia.org/wiki?curid=704716", "title": "Naomi Campbell", "text": "Naomi Campbell\n\nNaomi Elaine Campbell (* 22. května 1970 Londýn) je britská topmodelka, herečka, zpěvačka a spisovatelka. S modelingem začala v 15 letech a vybudovala si pozici jako jedna ze tří nejznámějších a nejžádanějších modelek 80. a 90. let. V letech 1990 a 2000 byla jednou ze šesti modelek své generace, kterou vyhlásili za \"supermodelku\". Jako nejznámější černá modelka ve své době vystupovala otevřeně po celou kariéru proti rasismu v módním průmyslu. Její osobní život je známý, a to zejména kvůli vztahům s muži, včetně boxera Mike Tysona a herce Roberta De Nira, a také kvůli čtyřem na veřejnosti hojně probíraným obvinění z napadení.\n\nCampbell se narodila v dělnické čtvrti Streatham na jihu Londýna. Na přání matky Campbell nikdy nepoznala svého otce, který opustil její matku ve čtvrtém měsíci těhotenství, a v rodném listu ani není jmenován. Přijala příjmení Campbell z matčina druhého manželství. Její nevlastní bratr Pierre se narodil v roce 1986. Campbell je afro-jamajského původu. Z babiččiny strany, jejíž rodinné jméno je Ming, je i čínsko-jamajského původu.\n\nV mládí žila v Římě, kde její matka pracovala jako moderní tanečnice. Po návratu do Londýna zůstala v péči babičky Ruby, zatímco její matka cestovala po celé Evropě s tanečním souborem Fantastica. Campbell později prohlašovala, že její náladovost a dobře zdokumentované výbuchy násilí jsou důsledkem emocionálního trauma vyvolaného tím, že ji matka jako dítě opustila.\n\nVe třech letech, byla Campbell zapsána do Barbary Speake Stage School. Na veřejnost vystoupila poprvé v sedmi letech, kdy v roce 1978 účinkovala ve videoklipu písničky Boba Marleyho \"Is This Love\". V tom samém roce hrála Sněhurku ve dvou epizodách televizních filmů pro děti nadace série Chiffyho děti. V deseti letech byla Campbell přijata do Italia Conti Academy of Theatre Arts, kde studovala balet. Ve dvanácti stepovala ve videoklipu písničky \"I'll Tumble 4 Ya\" od Culture Club.\n\nV roce 1986, stále během studia na Itala Conti Academy of Theatre Arts si jí při okukování výloh v Covent Garden všimla hledačka talentů Beth Boldt, vedoucí Synchro Model Agency. Její kariéra poté nabrala rychlý spád - v dubnu, chvíli před šestnáctými narozeninami, se objevila na obálce časopisu Elle.\n\nV 80. a 90. letech úspěch Campbell postupně rostl. Předváděla na molu pro taková jména jako Gianni Versace, Azzedine Alaia a Isaac Mizrahi, a pózovala pro takové fotografy jako Peter Lindbergh, Herb Ritts a Bruce Weber. Koncem 80. let Campbell společně s Christy Turlington a Lindou Evangelista tvořily \"Trinity\" - trojice nejznámějších a nejžádanějších modelek své generace.\n\nJejí přátelé ji podporovali v případech, kdy se musela potýkat s diskriminací. Turlington a Evangelista například oznámily Dolce & Gabbana: \"Pokud nechcete Naomi, nedostanete ani nás.\" V prosinci roku 1987 se objevila na obálce britského časopisu Vogue jako první černošská dívka od roku 1966. V dubnu roku 1988 se stala vůbec první černošskou modelkou, která se objevila na obálce francouzského Vogue. K tomu jí dopomohl přítel a mentor, návrhář Yves St. Laurent, který vyhrožoval, že stáhne svou reklamu z časopisu, pokud bude i nadále odmítat umisťovat na obálky černošské modelky. Následující rok se objevila na obálce vydání zářijového amerického Vogue, které bývá tradičně největší a nejdůležitější.\n\nV lednu roku 1990 se Campbell společně s Christy Turlington, Lindou Evangelista, Cindy Crawford a Tatjanu Patitz objevily na kultovní obálce britského Vogue. Fotografii pořídil Peter Lindbergh. Modelky byly následně obsazeny do videoklipu George Michaela \"Freedom! 90\". V té době Campbell, Turlington, Evangelista, Crawford a Claudia Schiffer vytvořily elitní skupinu modelek, kterým se nazývalo \"supermodelky\" módního průmyslu. Po příchodu Kate Moss na scénu byly společně známé jako \"Big Six\".\n\nV březnu roku 1991 nastal rozhodující okamžik pro takzvanou éru supermodelek. Campbell předváděla pro Versace společně s Turlington, Evangelista a Crawford. Na molu se držely za ruce a nehlasně zpívaly slova písně \"Freedom! 90\". Později toho roku se objevila jako objekt zájmu Michaela Jacksona ve videoklipu k písni \"In the Closet\". V září roku 1991 se stala první černošskou modelkou, která se objevila na obálce časopisu Time.\n\nV dubnu roku 1992 pózovala společně s několika dalšími modelkami pro sté výročí amerického Vogue. Fotil je Patrick Demarchelier. V ten samý rok se objevila v Madonnině kontroverzní knize Sex na několika nahých fotkách s Madonnou a rapperem Big Dady Kane.\n\nV roce 1993 se dvakrát objevila na obálce amerického Vogue. V dubnu společně s Christy Turlington, Claudiou Schiffer, Stephanií Seymour a Helenou Christensen, a poté v červnu samotná. Slavný je její pád na molu v botách od Vivienne Westwood na vysoké platformě. Boty byly později vystaveny v Londýně v muzeu Victoria and Albert Museum. Navzdory úspěchu dostala výpověď od společnosti Elite Model Management, která ji reprezentovala od září 1987. Společnost výpověď zdůvodnila tím, že \"žádná suma peněz nebo prestiž nemůže ospravedlnit týrání\". Zakladatel společnosti John Casablancas ji popsal jako \"manipulativní, vypočítavou, hrubou a nemožnou.\"\n\nV polovině 90. let Campbell rozšířila pole působnosti do zábavního průmyslu. V roce 1994 publikovala novelu Labuť pojednávající o supermodelce, která se potýká s vydíráním, a získala velice ubohou kritiku. Novelu za ni napsala Caroline Upcher, což Campbell vysvětlila tím, že \"prostě nemá čas na to, aby si sedla a psala knihu\". Ten samý rok vydala album Baby Woman, což je přezdívka, kterou jí vymyslel návrhář Rifat Ozbek. Producenty byli Youth a Tim Simeon, a album bylo komerčně úspěšné pouze v Japonsku. V britském žebříčku se nedostalo ani do tabulky top 75. Jediný singl \"Love and Tears\" dosáhl 40. místa. Kritici Baby Woman strhali. Situace byla inspirací pro vznik ocenění Naomi Awards pro otřesnou popovou hudbu. V roce 1995 Campbell společně s Claudií Schiffer, Christy Turlington a Elle Macpherson investovala do řetězce restaurací Fashion Cafe. V roce 1998 byl podnik na pokraji krachu. Během té doby Campbell přijala menší role v Miami Rhapsody a Girl 6, také opětovnou roli v druhé sérii New York Undercover.\n\nV roce 1998 Time prohlásil, že éra supermodelek skončila. V té době Campbell z větší části přestala předvádět na molu, ale i nadále fotila modely. V roce 1999 podepsala první kosmetickou smlouvu s Cosmopolitan Cosmetics, divizi společnosti Wella, díky které představila několik značkových parfémů. V listopadu toho roku pózovala s dvanácti dalšími topmodelkami pro obálku amerického Vogue. Fotila Annie Leibovitz a fotografie, \"Moderní múzy\" byla speciál pro vydání tisíciletí. Následující měsíc se objevila na obálce Playboy jen v bílých bikinách a kožešinách. V říjnu roku 2001 se objevila na obálce britského Vogue s rapperem Puffem Daddy a titulem \"Naomi a Puff: The Ultimate Power Duo.\"\n\nPo více než dvou dekádách působení v modelingu zůstává Campbell stále žádanou. V roce 2007 předváděla na molu pro šedesáté výročí Dioru ve Versailles. V červnu roku 2008 se objevila s dalšími černošskými modelkami na obálce italského Vogue. V září toho roku se znovu spojila s Christy Turlington, Lindou Evandelista, Cindy Crawford, Claudií Schiffer a Stephanií Seymour pro \"A League of Their Own\", což je odkaz supermodelek od Vanity Fair.\n\nV roce 2011 se objevila s Liyí Kebede a Iman na obálce čtyřicetiletého výročního vydání Essence. Také se objevila ve videoklipu \"Girl Panic!\" od frontmana skupiny Duran Duran Simona Le Bona. Spolu s ní v něm účinkovaly i Cindy Crawford, Helena Christensen, Eva Herzigová a Yasmin Le Bon, které představovaly další členy skupiny. Objevily se i v listopadovém čísle britského Harper's Bazaar. Campbell předváděla s Kate Moss a dalšími supermodelkami na závěrečném vystoupení Olympijských her 2012. V něm reprezentovaly britskou módu.\n\nV roce 2013 se podílela na modelingové reality soutěži The Face v různých státech. Ve Spojených státech například působila jako soudce a kat společně s Karolinou Kurkovoou a Coco Rocha. Také hostovala v britské verzi pořadu nebo v australské v roce 2014.\n\nV roce 2014 se objevila na obálce květnového vydání australského Vogue, zářijového vydání japonského Vogue a listopadového vydání tureckého Vogue. V roce 2015 se upsala k opětovné roli v seriálu Empire.\n\nMezi lety 1998 a 2008 byla Campbell obviněna desetkrát ze spáchání násilných činů vůči zaměstnancům, spolupracovníkům a v jednom případě policistům. V roce 2000 přiznala, že v Torontu napadla svého osobního asistenta Georgina Galanise mobilním telefonem. Campbell zaplatila Galanisovi nezveřejněnou částku a souhlasila, že bude navštěvovat kurzy sebeovládání.\n\nCampbell byla odsouzena k trestu 200 hodin obecně prospěšných prací a k zaplacení pokuty 4 600 dolarů. V roce 2008 jí bylo zakázáno létat se společností British Airways poté, co napadla policistu v jednom z terminálu letiště. V roce 2009 Campbell urovnala trestní oznámení podané jejím bývalým služebným Gaby Gibsonem.\n\nNaomi Campbell se musela veřejně omluvit poté, co se na veřejnost dostala informace, že si koupila jeden z tzn. krvavých diamantů. Jednalo se o diamanty, kterými platily povstalecké jednotky Charlesi Taylorovi za to, že jim dodával zbraně.\n\n\nCampbell se účastní několika charitativních akcí. Podporuje Dětský fond Nelsona Mandeli, pro který zorganizovala Versaceho módní přehlídku. V roce 1998 dělala na jihu Nelson Mandela v Africe prezidentské rezidence, ukazující, byl předmět dokumentárního filmu s názvem Fashion Kingdom, Naomi dobývá Afriku. Campbellina matka bojovala s rakovinou prsu a proto podporuje také průlom rakovině prsu. V roce 2004, byla uvedena na charitu pro výzkum rakoviny prsu. Stejně jako v doprovodném hudebním videu, na které byly zisky věnovány na FHM. Naomi se objevila v tisku a mediální kampaň na charity dostávalo více finančních prostředků iniciativy módní cíle rakoviny prsu, a otevřela průlom pro výzkum rakoviny prsu jednotky v roce 2009.\n\nV roce 2005, Naomi založila charitu My Love Brazilia, která má za cíl zvýšit povědomí a finanční prostředky na boj proti chudobě v Brazílii prodejem Tkaniny z místních žen. Ve stejném roce, Naomi založila charitativní módní přehlídku pro humanitární pomoc, která má organizované charitativní módní přehlídky ve prospěch obětí hurikánu Katrina v roce 2005, Indie, teroristické útoky v roce 2009, zemětřesení na Haiti v roce 2010 a Japonska zemětřesení v roce 2011. Móda pro obnovu údajně vydělala 4,5 milionu liber Od roku 2007, Naomi byla čestná předsedkyně Athla Onlus, italská organizace, která pracuje na další sociální integraci mladých lidí s mentálním postižením.\n\nV roce 2009 se Campbell stala vyslancem dobré vůle za Bílou stuha aliance pro záchranu matky. Od té doby se připojila k charitativnímu patronovi, Sarah Brown, v několika misích na podporu zdraví matek. Campbell získala uznání za její charitativní práci. V roce 2007 byla jmenována velvyslancem Rio de Janeira starosta Cesar Maia uznání za její úsilí v boji proti chudobě v Brazílii. V roce 2009 získala čestnou patronací univerzity Trinity College v filozofické společnosti pro její charitativní a profesionální práci. V roce 2010 Sarah Brown představila jí \"mimořádný přínos\" od britského Elle za svou práci jako velvyslanec Bílá stuha za NATO, stejně jako její práci v módním průmyslu.\n"}
{"id": "704718", "url": "https://cs.wikipedia.org/wiki?curid=704718", "title": "Mercedes-Benz třídy C", "text": "Mercedes-Benz třídy C\n\nMercedes-Benz třídy C je automobil střední třídy vyráběný německou firmou Mercedes-Benz. Od roku 1993 do roku 2001 se vyráběla první generace W202, od roku 2000 do roku 2007 druhá generace W203, od roku 2007 třetí generace W204 a od roku 2014 čtvrtá generace W205. Třída C vychází z modelu Mercedes-Benz 190 vyráběného v letech 1982-1993.\n"}
{"id": "704719", "url": "https://cs.wikipedia.org/wiki?curid=704719", "title": "Encyclopedia Galactica", "text": "Encyclopedia Galactica\n\nEncyclopedia Galactica (nebo též Encyclopædia Galactica) je fiktivní encyklopedie budoucí lidské civilizace obsahující souhrn všech vědomostí nashromážděných mnohamiliardovou populací za tisíce let historie. Jméno evokuje největší tištěnou encyklopedii na světě – Encyclopædia Britannica.\n\nV příbězích série Nadace amerického spisovatele Isaaca Asimova má Encyclopedia Galactica důležitou roli. Poprvé se objevila v povídce \"Nadace\" (Astounding Science Fiction, květen 1942), která poté byla přetištěna jako kapitola \"Encyklopedisté\" v knize Nadace (1951).\n\nEncyclopedia Galactica je médium obsahující souhrn dostupných informací a znalostí z první Galaktické říše. Zpočátku fyzické médium je postupně komputerizováno a zaznamenává všechny nové podněty lidského bádání a historické události. Tuto činnost mají na starost tzv. Encyklopedisté. Skupina Encyklopedistů se vytvořila kolem postavy Hariho Seldona a zabývala se sbíráním a řazením dat na Trantoru – hlavní planetě první Galaktické říše, odkud jsou vypovězeni na Terminus. Hari Seldon pomocí vědy zvané psychohistorie předvídá galaktické Říši 30 000 let úpadku. Sám se proto přičiní o vyhoštění z Trantoru a založení Nadace na planetě na periferii Galaxie Terminus, jejímž cílem má být vytvoření obsáhlé encyklopedie, díky čemuž má být období úpadku sníženo na pouhých 1000 let. Malý svět se postupně stabilizuje a rozrůstá, vytvoří zárodek druhé Galaktické říše, objevuje nové technologie a postupně začíná sjednocovat rozdrobené planety vesmíru – pozůstatky první Říše – nacházející se v různém stupni anarchie a chaosu.\n\nIsaac Asimov uvádí Encyclopedii Galacticu těmito slovy:\nENCYCLOPEDIA GALACTICA\n\nVe sci-fi knize Douglase Adamse \"Stopařův průvodce po Galaxii\", která je první ze stejnojmenné humorné série byla Galaktická encyklopedie nahrazena příručkou, jak uvádí poznámka v úvodu knihy: \n"}
{"id": "704722", "url": "https://cs.wikipedia.org/wiki?curid=704722", "title": "Namana", "text": "Namana\n\nNamana ( , ) je řeka v Jakutské republice v Rusku. Je 444 km dlouhá. Povodí má rozlohu 16 900 km².\n\nProtéká Přilenskou planinou a na dolním toku je její tok členitý. V jejím povodí je množství jezer. Je to levý přítok Leny. Největším přítokem je zleva Kejiktě.\n\nZdrojem vody jsou převážně sněhové srážky. Průměrný roční průtok vody ve vzdálenosti 35 km od ústí činí 30 m³/s.\n"}
{"id": "704728", "url": "https://cs.wikipedia.org/wiki?curid=704728", "title": "Princezna Andromeda", "text": "Princezna Andromeda\n\nPrincezna Andromeda je fiktivní výletní loď která patří Luku Castellanovi z knižní a filmové série Percy Jackson a Olympané od Ricka Riordana. \n\nJe vysoká deset pater a má navíc dalších 12 palub. V prosklené nástavbě se nachází obrovský sál a na přídi se připevněná devítimetrová socha ženy v bílém řeckém rouchu (má znázorňovat Andromedu připevněnou ke skále). Na lodi jsou prostorné kajuty a luxus všude. V nákladovém prostoru se nachází Drakon který je krmen vězni. Loď dříve kotvila v New Yorku a Miami. Pak v San Franciscu. Percy se na ní dostal pomocí Hipokampů když ho na ní nasměroval Hermés. Je to popisováno jako loď duchů neboť všichni lidé na lodi jsou v jakémsi transu. Na lodi je několik bazénů. Loď dříve převážela Kronovu rakev ta ale byla přemístěna na horu Orthys. Loď stráží duchové moře Aigános a Okeános. Poseidón se nepřetržitě snaží loď zničit. Působí na ní nejhorší a nejničivější bouře světa ale Princezna Andromeda odolává.\n\nPoprvé se loď objeví ve druhém díle (Moře nestvůr) kdy se na ní Percy, Annabeth a Tyson nalodí. Najdou tam Luka a Chrise. Luke je dá sežrat Drakonovi ale díky Tysonovi uniknou. Na konci knihy zjistí že Princezna Andromeda kotví ve přístavu a Luke je zajme. Percy ho přemluví k boji a informuje tábor o tom že Luke otrávil Thaliin strom. Luke ho sekne do nohy a Percy by umřel pokud by na loď nezaútočili kentauři. Ve třetím díle (Prokletí Titánů) informuje Tyson Percyho že loď pluje do Panamského průplavu, ke hoře Orthys. Po souboji s Atlasem a držením nebes na hoře Orthys které Percyho málem zabije se z lodi vyhrnou nestvůry které ale postřílí Frederick Chase. Spolu s Artemis odtud utečou.\n\nParní loď z americké občanské války, neporazitelná a nedobytná. Použila ji Clarisse na výpravu do moře nestvůr. Dříve bojovala na straně Konfederace takže když prohrála tak dlužila Arésovi službu. Ten si řekl o Birmingham a daroval ho dceři. Jeho výzbroj tvoří 4 dvaatřicetilibrové kanóny Dahlgren s nedrážkovanými hlavněmi a 2 děla typu Brooke. Loď je velmi nízká proto je snadné ji přestřelit. Na palubě která je těsně nad vodou se nachází nízká lichoběžníková komora z které šikmo vyrůstají kanóny. Většina lodi se nachází pod vodou a kajuty důstojníků jsou velké asi jako šatny. Ostatní námořníci spí v jedné místnosti u motorů. Námořníci jsou zombie a ničí se teplem. Clarisse s lodi zachránila Tysona, Percyho a Annabeth před Hydrou když ji rozstřílela kanóny. Chtěla zaútočit také na Princeznu Andromenu. Birmingham bojoval s Charybdys se kterou dostal pořádně zabrat. Když se od ní vzdálil začaly se ničit kotle a Tyson to musel spravit. Pak na loď zaútočila Skylla a zabila kapitána spolu s několika dalšími námořníky. Když se dostaly na volné moře lodi vypověděl motor službu a loď explodovala. Přežili pouze Clarisse, Tyson, Percy a Annabeth.\n\nPirátská plachetnice patřící Edwardu Teachy, synovi Arése. Percy s Annabeth ji našli v lázeňském středisku K.K. po boji s Kirké. Pluli s ní mořem až na Polyfémův ostrov. Při útěku před ním po nich házel kameny. Jeden z nich udělal díru do lodi. Ta se během minuty potopila a Percy, Grover a Tyson zavolali Hipokampy.\n"}
{"id": "704732", "url": "https://cs.wikipedia.org/wiki?curid=704732", "title": "Kostel svatého Antonína Paduánského (Hrabětice)", "text": "Kostel svatého Antonína Paduánského (Hrabětice)\n\nKostel svatého Antonína Paduánského je římskokatolický kostel svatého Antonína Paduánského v centru Hrabětic na Znojemsku. Původně filiální, nyní farní) kostel, vznikl v roce 1784 rozšířením barokní kaple z roku 1698.\nJe chráněn jako kulturní památka České republiky. Je farním kostelem farnosti Hrabětice. \n\nKostel sv. Antonína z Padovy byl vystavěn v roce 1698. Hrabětice byly v této době „přifařeny“ k nedalekému městečku Hrušovany nad Jevišovkou, kde se pohřbívalo až do zrušení zdejšího hřbitova. Obec se však postupně rozrůstala, kaple nestačila požadavkům věřících a cesta do kostela v Hrušovanech byla dlouhá, proto také bylo rozhodnuto, že v Hraběticích bude zřízena tzv. lokálie. To však nebyla ještě plně funkční fara, ale v obci už bydlel kněz a samostatně jsou vedeny i zdejší matriky. Tato situace existuje v Hraběticích od roku 1784. Tak byla tedy rozšířena kaple přispěním tehdejšího farního patrona, či spíše patronky, hraběnky Anny Kammel, rozené Hardegg. A přístavbou v roce 1859 dostává kostel již dnešní podobu. Drtivé složení tehdejšího obyvatelstva byli německy hovořící „jihomoraváci“.\n\nV roce 1859 dochází ke zřízení katolické farnosti a jsou do ní včleněny obce Hrabětice (s Trávním Dvorem) jako farní obec a také obec Šanov (s Eminým Dvorem, Karlovem, Novým Dvorem a pozdějším nádražím Hrušovany nad Jevišovkou – Šanov) jako obec přidružená či přifařená. Vytvořením farnosti byly obě obce současně vyčleněny z bývalé farnosti hrušovanské. V té době byl v Hrušovanech zrušen hřbitov z okolí kostela a farnost pochovává už na svém nově vzniklém hřbitově (vybudovaném v roce 1891) na rozhraní obcí Hrabětice a Šanov.\n\nV roce 2005 byl kostel nově vymalován a byly provedeny další nutné interiérové práce. Byly rovněž vyčištěny varhany. V současnosti (2010) prochází kostel dalšími exteriérovými rekonstrukcemi. Kostel funguje jako farní kostel i pro sousední obec Šanov.\n\nŠanovská kaple s funkcí zvonice pochází pravděpodobně z poloviny 19. století.\n18. října 2009 byla u příležitosti dokončení rekonstrukce obecní zvoničky a zrestaurování sochy Panny Marie Bolestné tato stavbička slavnostně vysvěcena. Za účasti pana faráře a přispění pěkného programu dětí ZŠ byla zvonička na návsi obce zasvěcena Panně Marii a svatému Václavovi. V období mezi Marií a Václavem se i nadále budou konat v naší obci hody. Začátkem příštího roku chce radnice řešit úpravu zvonu, který ulila v roce 1947 PRVNÍ MORAVSKÁ ZVONÁRNA v BRNĚ. Oprava zvonu včetně elektrického pohonu pro vyzvánění je spočítána na 63 000 korun.\n"}
{"id": "704734", "url": "https://cs.wikipedia.org/wiki?curid=704734", "title": "Dějiny Etiopie", "text": "Dějiny Etiopie\n\nDějiny Etiopie představují dějiny jednoho z nejdéle lidmi osídlených území na světě. Pocházejí odsud jedny z nejstarších nálezů lidských předků, zachovaly se i důkazy lidské činnosti od paleolitu po neolit. Ve starověku zde vzniklo vlivem Egypta a říše Kuš několik států, z nichž většina není dobře zdokumentována pro nedostatek nalezených pozůstatků. Prvním lépe doloženým státem je aksumská říše, existující pravděpodobně někdy od 3. století př. n. l. Kolem roku 325 přijali aksumští vládci křesťanství. V zemi podle legendy vládli Šalomounovci, kteří v Etiopii udrželi přímou dědickou linii, s výjimkou období dynastie Zagwe a italské okupace, až do roku 1974, kdy byla dynastie svržena a namísto ní nastolena republika. Spolu s úpadkem obchodu a expanzí islámu začala aksumská říše upadat, dokud nebyla nahrazena dynastií Zagwe někdy kolem roku 1150. O více než sto let později se příslušníci tohoto rodu vzdali vlády ve prospěch rodu Šalomounovců. V následujících staletích se zintenzivňovaly srážky s islámskými státy, především sultanátem Adal. Od roku 1541 úspěšně pomáhali v boji proti islámu Etiopii Portugalci. Protože se však v zemi snažili prosadit katolickou víru, byli cizí misionáři v první polovině 17. století vyhnáni. Následoval postupný úpadek centrální moci, jenž vyvrcholil v letech 1784 až 1855 v období vlády feudálních šlechticů zvané Zemene Mes'afint, neboli doba princů.\n\nPočátky moderního etiopského státu položil Tewedros II., který se pokusil od roku 1855 společnost zmodernizovat, nenalezl však silnou podporu ani doma, ani u evropských mocností. Jeho nástupce Yohannes IV. se aktivně věnoval soupeření s koloniální expanzí evropských mocností, účastnil se také bojů proti súdánským mahdistům. Rozsáhlých úspěchů dosáhla Etiopie za vlády Menelika II. Nedošlo jen k dalším modernizačním opatřením, podařila se i rozsáhlá expanze na jih a na jihovýchod. Zisky z nových území umožnily s lepším vybavením porazit na Etiopii útočící italskou armádu v bitvě u Adwy roku 1896. Za první světové války se dostal k moci nejdříve jako regent a posléze jako císař Haile Selassie I. Tento panovník se snažil taktéž pokračovat ve společenských a sociálních reformách. Jeho vládu předčasně ukončilo etiopsko-italská válka a následné obsazení Etiopie Itálií roku 1936. Již o pět let později zaútočila během druhé světové války na tato italská koloniální území spojená etiopsko-britská armáda a Haile Selassieho se podařilo dosadit zpět na císařský trůn. Snahy o centralizaci a neochota k dalším a hlubším reformám vytvářely v poválečné Etiopii sociální pnutí, které vyústilo roku 1974 v puč, jímž byla nastolena v Etiopii komunistická diktatura dergu (\"derg\" znamená v překladu „rada“) pod vedením Mengistu Haile Mariama. Ta zde vydržela až do roku 1991, než jí svrhlo několik spojených odbojových organizací. V současnosti je země pod autokratickou vládou Etiopské lidové revoluční demokratické fronty, ministerským předsedou a faktickým vládcem země je Meles Zenawi.\n\nLidské osídlení v Etiopii je jedno z nejstarších na světě. Přítomnost lidských předků zde lze sledovat již od přelomu miocénu a pliocénu, kdy v oblasti středního toku řeky Awaš žili zástupci rodu \"Ardipithecus\". Reprezentuje je především velmi dobře dochovaná kostra samice, pojmenovaná svými nálezci Ardi\" \"(stáří 4,4 miliony let). V Afarské pánvi byly dále objeveny početné kosterní pozůstatky druhu \"Australopithecus afarensis\", staré přibližně 3 - 3,8 milionu let\". \"Nejznámější je téměř z poloviny dochovaná kostra samice, pojmenovaná Lucy. K dalším významným zástupcům patří i kostra samce Kadanuumuu a zhruba tříletého mláděte Selam.\n\nZ Etiopie pochází i nejstarší známé výrobky, nejjednodušší kamenné nástroje, staré asi 2,5 milionu let. Nalezeny byly i četné další nástroje pocházející z období od nejstaršího paleolitu až po neolit, tedy důkazy lidské činnosti zhruba z let 1 000 000 př. n. l. až po 4000 př. n. l. Název zdejší kultury je odvozen od druhého jména Lucy, Din'ineš (v překladu \"Jsi nádherná\"). Zdejší obyvatelé později přejímali četné podněty ze sousední říše Meroe a stejně tak i například z Egypta či z dalších civilizací Úrodného půlměsíce, později také Řecka a Říma.\n\nEtiopský stát se postupně utvářel pod vlivem kušitských států a také působením semitského etnika, které sem přišlo v posledním tisíciletí před naším letopočtem. Etnicky se obyvatelé Etiopie vyvinuli smíšením semitských a kušitských národů. Z tohoto míšení vznikl i jazyk ge'ez, užívaný v Etiopii po několik staletí. Množství událostí máme doloženo jen z legend. Nejvýznamnější z nich je mýtus o královně ze Sáby, která ve spojení s jeruzalémským vládcem Šalomounem zplodila syna Menelika, jenž se stal zakladatelem Šalomounské dynastie. Ta údajně vládla v Etiopii od roku 982 př. n. l. s určitými přestávkami až do roku 1974, kdy byla monarchie svržena. Dokladem této legendy mohla být několik tisíc let trvající přítomnost židovské komunity na etiopském území, jejichž příslušníci jsou známi jako Felašové.\n\nO prvních etiopských státech nemáme příliš mnoho zpráv. Je doloženo, že sídlem jednoho z nich bylo město Yeha, dalším prokazatelně existujícím státem je D'mt. Popis oblasti dnešní Etiopie je poprvé věrohodně zaznamenán Periplem Erythrejského moře, následně se o ní zmiňuje také Kosmas Indikopleustés ve svém díle \"Christianike topografia\" (\"Křesťanská topografie\"). Etiopie bývá také ztotožňována se zemí Punt či s legendární zemí kněze Jana.\n\nPrvní lépe zdokumentovaný státní útvar zvaný aksumská říše vznikl přibližně ve 3. století př. n. l. Nerozkládal se pouze v Africe, kde zabíral území dnešního etiopského státu Tigraj, severní část Amhary a pravděpodobně i území zaniklé říše Meroe, ale také na Arabském poloostrově – zde byla pod aksumským vlivem dnešní severozápadní část jemenského pobřeží a částečně i vnitrozemí, vláda aksumských panovníků pravděpodobně sahala až k jihu dnešní Saúdské Arábie. Jednalo se nejspíše o společenství poplatných států, jemuž vládl z hlavního města Aksumu panovník s titulem \"niguse negest\", král králů. Během rozkvětu státu se dařilo řemeslům a obchodu, kulturní a technickou vyspělost dosvědčují na mnoha místech vystavěné mohutné paláce, chrámy a dodnes zachované 30metrové zdobené stély. Docházelo již také k ražbě mincí. Zatímco pro normální chod státu se užíval jazyk ge'ez, pro obchodní potřeby přejímali tehdejší Etiopané řečtinu.\n\nDíky obchodním stykům s Egyptem a Arábií se v zemi začalo šířit křesťanství. Tento proces vyvrcholil vládou krále Ezana, jenž nastoupil na trůn zhruba roku 325. Zásluhou svatého Frumentia přijal křesťanství, což vedlo k vytvoření samostatné etiopské církve, formálně pod svrchovaností alexandrijského patriarchy. V zemi se začalo také šířit mnišské hnutí a rozsáhlá misionářská aktivita, jejíž nejvýznamnější představitelé jsou známi jako devět svatých.\n\nZlatým věkem Aksúmu se stala vláda krále Kaleba, panujícího počátkem 6. století, který ve spojení s císařem Justinem vedl tažení proti sásánovské Persii. Značnou část jeho vlády však spíše vyplnily boje v arabské části říše s povstaleckým vůdcem Dunasem, který roznítil povstání za účelem svrhnutí aksumské nadvlády. Jakožto vyznavač judaismu se zasloužil o zničení mnoha křesťanských kostelů na arabské půdě. Kaleb byl nucen s ním opakovaně bojovat, dokud nedosáhl roku 522 konečného vítězství. Traduje se, že se poté Kaleb vzdal vlády a odešel do kláštera. Později byl kanonizován a spolu s Frumentiem je uznáván za světce i katolickou církví.\nRoku 525 se však arabská část osamostatnila a aksumský vliv zde byl v druhé půli 6. století nahrazen nadvládou Persie. I v souvislosti se vznikem a expanzí islámu začal Aksúm postupně upadat, zejména díky ztrátě kontroly nad obchodem v oblasti. Na mnoha místech vzbouřené kmeny svrhávaly své vládce, peníze se přestaly používat a jejich místo opět nahradila směna. Etiopie se dostala do období izolace. Vrcholem úpadku 8. a 9. století se stalo vystoupení Yodit, královny židovských Felašů, proti ústřední moci a její následné převzetí vlády. Následovala série perzekucí proti křesťanům a cílená likvidace kostelů, zatímco se právoplatný vládce Anbesa Widim ukryl v horách u svých příbuzných. Po Yoditině smrti se sice opět dostal k moci a došlo k obnovení postavení křesťanství, ale silné postavení Etiopie bylo již dávno ztraceno. Úpadek státu dokonalo zhruba kolem roku 1150 svrhnutí Šalomounovců, jeho nahrazení dynastií Zagwe a přenesení sídla z Aksumu do Rohy, zvané později Lalibela.\n\nZa vlády dynastie Zagwe se Etiopie, svíraná z mnoha stran muslimskými státy, takřka úplně izolovala od světa. Styk se světem se omezil na poutě do Jeruzaléma a příchody před islámem prchajících východních křesťanů, zejména Koptů z Egypta. Mocenský posun se vedle dynastie projevil i ve vládnoucím etniku – namísto původních Aksumitů se dostávali k moci příslušníci kmene Agewů, spřízněných s dynastií. Výrazněji jednota státu ohrožena nebyla, protože tento kmen byl silně smíšen s Aksumity, oficiálním jazykem státu také nadále zůstal ge'ez. Vzhledem ke stoupajícímu ohrožení islámem se etiopské křesťanství více přiblížilo k původním starozákonním tradicím a odlišilo se tak od ostatních východních, převážně monofyzitských církví. Přes tuto izolovanost dosáhla etiopská skalní chrámová architektura v éře dynastie Zagwe největšího rozmachu. To se týkalo zejména okolí hlavního města Rohy. Největší množství chrámů bylo vytvořeno za vlády Lalibely, právě jehož jméno přejala později Roha. Konec dynastie je zaznamenán v legendách. Podle nich svatý Tekle Haymanot přesvědčil zagewského vládce, aby předal moc nazpět dynastii Šalomounovců. K tomu skutečně došlo, pravděpodobně za vlády Yitbareka kolem roku 1270, avšak odstupujícímu rodu byla zaručena rozsáhlá autonomie a řada privilegií. Novým vládcem, s titulem císaře, se stal šalomounovský šlechtic jménem Tesfa Yesuse.\n\nPo nástupu nové dynastie došlo k upevnění státu jak navenek, tak zevnitř. Předně se upevnila feudální forma státu. Vládce již nevyžadoval pouze poplatky, ale udržoval si nad místními vládci určitý vliv. Výměnou za jejich služby jim uděloval v držení půdu, což vedlo ke vzniku vlivné pozemkové aristokracie. Na rozdíl od období aksumské říše se vládci více angažovali v bojích s muslimy. V těch byl zejména úspěšný císař Amda S'ion I., kterému se podařilo pokořit některé muslimské pobřežní státy a znovu částečně otevřít zemi obchodu. Zároveň došlo k rozsáhlému rozvoji literatury psanou v tehdejší době již mrtvým jazykem ge'ez, jež ovládali zejména duchovní. V pozdějších letech se dosud úspěšný postup proti muslimským státům zpomalil. Na vině byl vedle opakovaných suchých období i jednotnější postup muslimů, zejména vlivného sultanátu Adal. Poslední velká vítězství na válečném poli se odehrály za vlády císaře Zar'e Ya'k'oba v 15. století. Tento panovník se mimo jiné snažil posílit centralizaci říše reformou správního aparátu, omezením vlivu církve, sjednocením sekt a potíráním pohanství. Při svém úsilí často využíval násilné metody. Snažil se také znovu navázat kontakty se západními křesťanskými panovníky a papežem, což se mu v mnoha případech podařilo – na koncilu ve Florencii roku 1439 tak bylo vysláno i etiopské poselstvo. Po jeho smrti však nenastoupil žádný silný panovník, který by v jeho reformách pokračoval.\n\nMoc Adalu dosáhla v první polovině 16. století takové úrovně, že ohrožovala samu existenci Etiopie. Adalský vládce Ahmad Graňň roku 1529 porazil etiopského císaře Lebne Dingila a rychle ovládl jižní část země. Následovaly ničení křesťanských svatostánků, mučení křesťanů a nucené konverze k islámu. V zoufalé situaci požádal císař o moc Portugalce, kteří dorazili do země roku 1541 a po tažení do vnitrozemí byl Graňň, přes osmanskou podporu, v bitvě u jezera Tana o dva roky později zabit. Úspěšnější útok proti muslimům však byl zmařen smrtí Lebne Dingilova nástupce Galawdeda. Po několikaletých peripetiích a chaosu uvnitř říše se stal císařem Sers'e Degil, jenž, ačkoliv nastoupil ve věku třinácti let, úspěšně zklidnil vnitropolitickou situaci. Marně se však snažil zastavit postup Oromů, kočovných pastevců, kteří se ve velkém množství začali stěhovat z jižních oblastí do Etiopie. Země, oslabená po bojích s muslimy, se nedokázala nově příchozímu obyvatelstvu vzepřít. Příchod Oromů znamenal trvalou změnu etnického složení obyvatelstva, neznamenal však zkázu etiopského státu. Mnozí Oromové přijali od svých sousedů křesťanství (případně islám), usadili se a začali se věnovat zemědělství. Někteří z významnějších Oromů se poté domohli vysokých pozic v etiopské mocenské hierarchii.\n\nPřítomnost Portugalců v zemi však znamenala ohrožení etiopské integrity. Kromě vojáků putovali do země i převážně jezuitští misionáři, kteří vytvářeli stále silnější tlak na císaře, aby přijali katolickou víru a zavedli do liturgie latinu. Někteří z císařů tomuto tlaku skutečně podlehli, například Ze Dingil či Susneyos. Rozhodnutí těchto císařů se setkala s odporem obyvatelstva – zatímco Ze Dingil padl za oběť občanské válce, Susneyos, vládnoucí v první polovině 17. století, raději svůj přestup ke katolictví odvolal a vzdal se trůnu ve prospěch svého syna Fasila. Nový vládce jezuity ze země vyhnal a za něho a jeho syna Iyasua I. došlo k opětovnému upevnění Etiopie. Zároveň vzniklo roku 1636 nové hlavní město Gonder. Po smrti Iyasua začala císařská moc stále více upadat ve prospěch pozemkové šlechty a vliv na dění ve státu se přesunul na císařovy pobočníky. Po roce 1784 se císařská moc definitivně rozpadla, panovníci vládli pouze nominálně a v jednotlivých oblastech získali vládu zdejší aristokraté a příslušníci armády. Toto období je známo jako Zemene Mes'afint, doba princů. Vedle rozpadu státní správy, který trval až do roku 1855, se začala rozpadat i církev, rozmělněná do řady sekt, což nahrávalo dalšímu šíření islámu.\n\nRoku 1853 porazil šlechtic Kasa Hailu v bitvě svého největšího konkurenta Aliho Alula, dosud nejvlivnějšího hodnostáře v zemi. Dva roky nato se mu podařilo získat pro sebe i císařskou korunu a jako Tewodros II. zahájil sjednocování značně decentralizovaného etiopského státu. Protože jeho snahy budily ozbrojený odpor, převážnou část své vlády strávil opakovanými boji s místními vládci, proti nimž postupoval často velmi krutě. Zároveň se snažil zemi vnitřně modernizovat, plánoval zrušení feudálního systému a jeho nahrazení volenými zástupci. Uvažoval i o zrušení otroctví, potíral polygamii a konkubinát, pokoušel se o pozvednutí infrastruktury stavbou mostů a silnic. Ve chvíli, kdy se mu podařilo stabilizovat vnitřní situaci, však vystoupili proti jeho vládě Osmané, snažící se ze Súdánu a Rudého moře získat Etiopii pod svou kontrolu. Tewodros se snažil zabránit osmanskému postupu jednáním s evropskými státy. Ta však neprobíhala příliš úspěšně, evropští panovníci nepovažovali etiopského vladaře za sobě rovného a zdráhali se navazovat s Etiopií bližší styky. Císař stále více upadal do frustrace a uchyloval se ke krutým excesům na nevinných lidech. Vrcholem tohoto diplomatického neúspěchu se stala britská vojenská expedice s cílem osvobození britských občanů, které Tewedros uvrhl do pevnosti Mekdala. Britské intervence využili četní feudálové, proti císaři se vzbouřili a britská vojska Mekdalu roku 1868 úspěšně dobyla. Tewodros volil před zajetím raději sebevraždu.\n\nVýznamnější postavou se stal až Yohannis IV., který nastoupil na trůn roku 1871. V této době opět nastalo ohrožení z Egypta, jehož vládce Ismaíl Paša snažil získat etiopské území pro sebe. Yohannisovi se podařilo opakovaně proti egyptským vojskům zvítězit. Dalším egyptským pokusům o expanzi zabránilo nejdříve povstání egyptských důstojníků proti britské přítomnosti v Egyptě, posléze i vystoupení mahdistické armády proti egyptské nadvládě v Súdánu. Britové, dosud podporující Egypťany, změnili kurs a nabídli císaři obchodní a spojeneckou smlouvu. Yohannis jejich návrhy přijal a zasáhl proti mahdistickým vojskům. Záhy však svůj kurs obrátil, když Britové začali namísto Egypťanů podporovat v expanzi na etiopské území Italy. Tlakem okolností se Yohannis uchýlil k vyhlášení války i Itálii. Zasáhnout proti evropskému postupu do Etiopie již nestihl, zemřel během bojů s mahdisty roku 1889.\n\nVe zmatcích nastalých po Yohannisově smrti získal trůn Menelik II. Ten uznal italské zisky a podepsal s Italským královstvím v květnu 1889 ve Wichale mírovou smlouvu, jež dala vzniknout italskému koloniálnímu území, pro něž se vžil název Eritrea. Italové následně využili rozdílných verzí smlouvy (jednu v amharštině, druhou v italštině) a nárokovali si nad Etiopií vyhlásit protektorát. Protože císař v této době neměl dostatek prostředků, neodvážil se proti Italům vystoupit přímo a raději se snažil zaměřit na expanzi do vnitrozemí, což by mu přineslo dostatek financí na nákup nových zbraní. V následujících letech získávalo Etiopské císařství z dobytých území na jihu a jihovýchodě stále větší množství prostředků, což umožnilo císaři pomýšlet na novou válku s Itálií. Roku 1893 vypověděl smlouvu z Wichale, načež italská vláda po marných jednáních vyhlásila Etiopii válku. Přes několikatisícové ztráty se podařilo Menelikovi zvítězit roku 1896 v bitvě u Adwy. Kvůli hrozbě hladomoru v zemi a problémům se zásobováním však nedokázal pokračovat v úspěšném tažení, takže Italové nebyli vyhnáni úplně a podrželi si Eritreu. Na druhou stranu smlouvou o příměří z téhož roku byla zrušena smlouva z Wichale a Italské království Etiopii za suverénní stát. Vedle toho se Menelik snažil o vnitřní povznesení země. Roku 1897 vzniklo současné hlavní město Etiopie, Addis Abeba, jež měla být spojena železnicí s francouzskou kolonií Džibutskem. Kvůli komplikacím byla železnice dokončena až roku 1915. Císař také založil mincovnu a první etiopskou banku, stavěla se tržiště, mosty a silnice. Otevíraly se také první nemocnice. Etiopie nastoupila pozvolnou cestu modernizace.\n\nAni v dalších letech nebylo postavení Etiopie zcela jisté. Francie, Velká Británie a Itálie uzavřely roku 1907 takzvanou tripartitní smlouvu, v níž se dohodly na rozdělení sfér vlivu po Menelikově smrti. Tomuto dělení zabránil zejména fakt, že Menelik zemřel až prosinci 1913, kdy byly velmoci zaměstnány jinde. První světové válka jakémukoliv dělení Etiopie následně zabránila. Vláda jeho vnuka a nástupce Iyasua dostala zemi do kritické situace. Mladý císař se snažil zaměřit na spolupráci s Ústředními mocnostmi a uvažoval o přijetí islámu, čímž si znepřátelil Dohodu. Když se pokusil odstranit guvernéra oblasti Harer, byl sesazen a na jeho místo dosazena císařovna Zewditu, Menelikova dcera. Namísto ní však vládl významný aristokrat Teferi Mekonin, který později nastoupil na etiopský trůn jako Haile Selassie I., aby kromě krátkého období vládl Etiopii až do roku 1974.\n\nRegent zahájil v zemi rozsáhlé reformy – bylo zrušeno otroctví, v administrativě se namísto principu původu objevily snahy udělovat posty podle zásluh, taktéž bylo podporováno školství, reforma armády, kontakt se zahraničím a zapojení Etiopie do mezinárodního obchodu. Pro Teferiho bylo jedním z nejdůležitějších cílů centralizace státu při zachování feudálního řádu. K prosazení svých plánů byl ochoten oslabovat opozici za pomoci úplatků a zákulisních machinací. Proti těmto jeho snahám se postavila císařovna Zewditu a její manžel, ras Gugsa, rozpoutal ozbrojené povstání. Zásah proti Teferimu podporovali Britové a Italové, snažící se oslabit vnitropolitickou situaci v zemi. V dané situaci zasáhla Francie a vyslala Teferimu na pomoc vojenský sbor, s jehož pomocí se podařilo povstání ke konci března 1930 zdolat. Tři dny nato, 2. dubna 1930 císařovna Zewditu za záhadných okolností zemřela a 3. dubna byl Teferi korunován jako Haile Selassie I. novým císařem. V prvních letech své vlády zkoncipoval první etiopskou ústavu. Ta byla zamýšlena jako nástroj k oslabení postavení šlechtických vrstev. Parlament i administrativa byly koncipovány tak, aby významné pozice ve státě mohly připadnout císařovi oddaným šlechticům, případně jím jmenovaným úředníkům.\n\nVelké nebezpečí hrozilo Etiopii zejména ze strany Itálie. Fašistický režim Benita Mussoliniho prosazoval v oblasti Afrického rohu expanzivní politiku s cílem vytvořit italské zámořské impérium. Tyto snahy podporovala Británie za předpokladu, že jí bude umožněno získat v části etiopského území vliv. Vítanou záminku představovaly spory o vytyčení hranic mezi Etiopií a italskými koloniemi, Eritreou a Somálskem. Když se v listopadu 1934 britsko-etiopská komise vydala podél etiopsko-somálských hranic, aby byl tento problém definitivně vyřešen, spustily italské jednotky na etiopský ozbrojený doprovod této komise palbu, což dalo příčinu k eskalaci konfliktu. Protože Společnost národů na návrh Velké Británie a Francie rozhodla o uvalení zbrojního embarga na Itálii i Etiopii, přišel etiopský stát o jakoukoliv možnost získat potřebné vojenské vybavení, zatímco Itálii zásoboval její vlastní zbrojní průmysl. Přes další pokusy o jednání 3. října 1935 italská vojska napadla Etiopii. K rozhodující bitvě došlo 31. března 1936 u Mai Chew, kde byla etiopská armáda na hlavu poražena. Záhy nato uprchl Haile Selassie do exilu. Zatímco Italové vytvořili na dobytém území administrativní celek Italská východní Afrika a postupně zde proti nim vznikalo silné partyzánské hnutí, uchýlil se císař do Velké Británie. Odtud marně vyzýval státy k neuznání italské anexe. Šance se naskytla až se vstupem Itálie do války po boku Německa roku 1940. Roku 1941 uznala Velká Británie nároky Haile Selassieho, který se mezitím přesunul do súdánského Chartúmu, aby odtud řídil spolupráci etiopských povstalců s britskou armádou. Po obsazení Italského Somálska postupovala od jihu i od severu britská vojska za asistence Etiopanů na etiopské území a 6. dubna 1941 byla osvobozena Addis Abeba. Italská nadvláda v Etiopii tak skončila.\nBritové neodešli. Naopak, utvořili v zemi vojenskou správu a jakákoliv rozhodnutí etiopské vlády měla být předkládána britské reprezentaci ke schválení. Přes omezení suverenity znamenala britská správa zejména novou administrativní reformu. Haile Selassie se snažil této nevítané britské přítomnosti v zemi čelit spoluprací se Spojenými státy, od nichž v budoucnu dostával rozsáhlou materiální pomoc. V roce 1955 se Britové z Etiopie konečně stáhli. Záhy poté se v rámci centralizačních opatření podařilo císaři dotáhnout do konce reformu armády. Byla také utvořena nová ústava, jež zaručovala silnější pozici císaři, reorganizoval se výběr daní, byly specifikovány funkce ministerstev a reorganizovala se také etiopská církev, jejíž hlava byla nyní volena etiopskými biskupy. Přestože ústava obsahovala i právo na osobní svobodu, shromažďování a projevu, tyto články se v praxi prakticky nedodržovaly. Na druhou stranu se výrazným úspěchem stalo připojení Eritreje a tím i získání přístupu k mořskému pobřeží.\n\nCísař si tedy nadále počínal značně autokraticky – nepředpokládal, že by etiopská společnost byla připravena na další reformy, a proto další změny odkládal a omezoval. To vedlo v prosinci 1960 k zorganizování puče, do jehož organizace se zapojil i korunní princ Asfa Wosen. Armáda v Addis Abebě však odepřela povstalcům podporu a převrat tak ztroskotal. Císař reagoval propouštěním mnoha prominentů v armádě i administrativě, na nová místa nastoupili mladí lidé, představitelé pomalu se tvořící etiopské inteligence. Znovu proběhly pokusy o reformy, zejména v případě držení půdy, ale na mnoha místech byla opozice proti nim tak silná, že byly znovu odvolány. Feudální systém státu byl nadále zachován a sociální problémy se nevyřešily. Proti císaři tak rostla široká opozice. Vědom si faktu, že ve vnitřní politice příliš neuspěl, zaměřil se císař na politiku zahraniční a angažoval se v několika mezinárodních organizacích či při řešení mezinárodních sporů a konfliktů.\n\nOd roku 1960 trvala v zemi značně napjatá situace. Na jedné straně rostl odpor vůči autokratickému a centrálně řízenému režimu, na druhé straně vyvíjely na císaře stále značný tlak zejména pozemkoví magnáti a církev, které se jakýmkoliv změnám ve společnosti usilovně bránily. Situace se na počátku 70. let s rozsáhlým hladomorem, který strádající společnost ještě více radikalizoval. 12. září 1974 došlo k vojenskému převratu a císař byl úspěšně svržen. O několik měsíců později zemřel za záhadných okolností v domácím vězení. Moc převzala Prozatímní vojenská rada, známá jako derg, v níž si stále dominantnější postavení získával důstojník jménem Mengistu Haile Mariam. Došlo k popravám významných osob minulého režimu, postátnění bank, podniky, byla vyhlášena nová pozemková reforma, zrušeny šlechtické tituly. Etiopie se postupně začala klonit ke komunismu, později také nechyběly popravy významných osob samotného dergu. Rozhodující osobností ve státě se po zlikvidování dalších aktérů původního puče stal po listopadu 1977 Mengistu jakožto předseda dergu.\n\nZatímco v Etiopii probíhaly mocenské zvraty, vládní špičky Somálska se rozhodly zaútočit na Etiopii a získat území Haud a Ogaden, jež byla osídlena somálským etnikem. V červenci 1977 Somálsko zaútočilo a podařilo se mu ovládnout velkou část etiopského území až po Dire Dawu a hranice s Keňou. V nastalé situaci do vývoje zasáhl Sovětský svaz, který dlouho poskytoval pomoc somálskému levicovému režimu pod vládou Muhammada Siada Barreho. Etiopie představovala pro východní blok výhodnějšího partnera pro své materiální zázemí a bližší orientaci tamějšího režimu ke komunistickým státům. Masivní sovětská a kubánská podpora změnila vývoj války ve prospěch Etiopie, která vytlačila somálské jednotky z okupovaných území, načež se Somálsko stáhlo a nadále pouze podporovalo somálské povstalce na etiopském území.\nV zemi se postupně utužoval komunistický režim, byly vytvářeny oblastní organizace, vytvořil se výbor zodpovědný za ustanovení marxisticko-leninského zřízení. Ten dal roku 1984 vzniknout Straně pracujících Etiopie. Po celou dobu držel otěže moci v rukou Mengistu. Důležitým faktorem, který ovlivňoval vývoj režimu, byly nepříznivé podnební podmínky, které několikrát vyústily v hladomory. Vláda nebyla schopná situaci zvládat a ekonomika země se během 80. let prakticky zhroutila. Situaci nepomohly ani násilné přesuny obyvatelstva ze severu na jih, jimž padlo za oběť podle odhadů mezinárodních organizací desetitisíce lidí.\n\nV souvislosti s úpadkem Sovětského svazu ztrácel režim dergu politickou i materiální podporu. Pokusy o kosmetické změny, například vyhlášení Etiopské lidově demokratické republiky v roce 1987 nevedly k zlepšení situace, naopak v mnoha oblastech se úspěšně prosazovala etnická hnutí, zejména v Eritreji, kde stále větší podporu získávala Eritrejská lidová osvobozenecká fronta (EPLF). Ta spolupracovala na etiopském území s Etiopskou lidovou revoluční demokratickou frontou (EPRDF). K organizacím bojujícím proti vládě patřila řada dalších odbojových skupin, ať už organizovaných na politickém či etnickém základě. Odboj měl formu ozbrojených srážek, které se postupně stupňovaly. Vláda se ve stavu nejvyšší nouze pokusila s odbojovými vůdci vyjednávat, avšak mezitím již moc v Eritreji přešla do rukou EPLF a povstalecká vojska se přiblížila k hlavnímu městu. 21. května 1991 diktátor Mengistu uprchl ze země, komunistický režim padl.\n\nV zájmu stabilizace poměrů začala EPRDF vyjednávat s dalšími povstaleckými skupinami, předně Oromskou osvobozeneckou frontou (OLF), čímž se podařilo zabránit rozpoutání občanské války. Na společné konferenci v červenci 1991, kde byla zastoupena většina etnik země a byli zde přítomni i zástupci obou nejvýznamnějších náboženství, bylo dosaženo dohody o vytvoření sekulárního federativního státu s rozsáhlou etnickou a oblastní samosprávou. Prozatímní hlavou státu se stal vůdce EPRDF Meles Zenawi. Přesto záhy vypukly vzájemné konflikty. Již o několik měsíců později se rozhořely boje s OLF, v Addis Abebě se takřka každý týden konaly demonstrace, probíhaly srážky také mezi různými etniky, často s náboženským podtextem. Přestože se podařilo uzavřít roku 1992 s OLF příměří, bojkotovala Oromská osvobozenecká fronta spolu s dalšími organizacemi dalšího roku volby. Volby s vysokou účastí přinesly vítězství EPRDF, která získala téměř 90% hlasů, načež opozice označila volby za zfalšované. Následujícího roku se na základě referenda odtrhla Eritrea, čímž Etiopie opět ztratila přístup k moři.\nNové květnové volby roku 1995 přinesly opět vítězství Melesi Zenawimu, který se stal premiérem. V srpnu téhož roku vstoupila v platnost ústava, čímž se Etiopie oficiálně stala federativní republikou rozdělenou na etnickém základě s možností každé oblasti na odtržení. Klidná vnitřní situace ale nadále dosažena nebyla. Vláda byla částečně právem obviňována z krutého zacházení s politickými vězni bývalého režimu, s opozicí, novináři a členy občanských hnutí. Etnické i náboženské spory se většinou řešily násilnými zákroky, proti vládě vystoupilo několik islámských organizací, například takzvaná Islámská unie zorganizovala několik teroristických činů v Addis Abebě a Dire Dawě. Od května 1998 vypukl ozbrojený konflikt s Eritrejí, který sice skončil v roce 2001, nicméně vzájemné spory zůstávají nevyřešeny. Válka tíživě dopadla na rozpočty obou států, v případě Etiopie podpořila represivní zákroky EPRDF proti opozici.\n\nVolby roku 2000 přinesly opětovné vítězství vládnoucí straně, avšak následující z roku 2005 znamenaly notné posílení opozice. EPRDF ale opět v roce 2010 dokázala, často nevybíravými prostředky ovládnout vnitropolitickou situaci v zemi natolik, že ve volbách získala 91% hlasů. Zahraniční pozorovatelé Africké i Evropské unie hlásili, že v zemi neproběhly spravedlivé a svobodné volby. V Etiopii pokračují brutální zákroky proti demonstracím, mnoho osobností politického i kulturního života žádá v zahraničí o azyl. V zemi panují nadále silné etnické a náboženské spory, které často přerůstají do ozbrojených srážek s armádou. Korupce je v zemi velmi silně rozšířená a samotná etiopská vláda jí často užívá jako nástroj k politické kontrole. Nadále jsou napjaté vztahy s Eritrejí. V čele státu stál až do své smrti v roce 2012 Meles Zenawi. Současným prezidentem je Girma Wolde-Giorgis.\n\n\n"}
{"id": "704737", "url": "https://cs.wikipedia.org/wiki?curid=704737", "title": "Miroslav Pauřík", "text": "Miroslav Pauřík\n\nMiroslav Pauřík (* 8. srpna 1950, Kněžpole) je bývalý český fotbalista, obránce, reprezentant Československa. \n\nZa československou reprezentaci odehrál roku 1977 čtyři utkání, jednou startoval v reprezentačním B-mužstvu. V lize odehrál 232 utkání a dal 3 góly. Hrál za TŽ Třinec (1974–1976) a Slavii Praha (1976–1983). V Poháru UEFA nastoupil ve 4 utkáních. \n\n\n"}
{"id": "704742", "url": "https://cs.wikipedia.org/wiki?curid=704742", "title": "Rudolf Pavlík", "text": "Rudolf Pavlík\n\nRudolf Pavlík (* 4. listopadu 1962) je bývalý slovenský fotbalista, záložník, reprezentant Československa. \n\nZa československou reprezentaci odehrál roku 1991 jedno utkání (přátelský zápas s Norskem), 14x startoval v olympijském výběru (1 gól), 16x v reprezentaci do 21 let (4 góly). V československé a české lize odehrál 295 utkání a dal 45 gólů. Hrál za Cerovou, SH Senica, Zbrojovku Brno (1982 – 1983), Duklu Praha (1983 – 1985), DAC Dunajská Streda (1986 – 1992), Bohemians (1992 – 1993, 1995), Viktorii Žižkov (1993 – 1994) a Viktorii Plzeň (1994). 8x startoval v evropských pohárech a dal zde 2 branky. \n\n\n"}
{"id": "704746", "url": "https://cs.wikipedia.org/wiki?curid=704746", "title": "Hladinovka čtyřoká", "text": "Hladinovka čtyřoká\n\nHladinovka čtyřoká (\"Anableps anableps\"), dříve halančík čtyřoký, je ryba z čeledi hladinovkovitých. Oči má umístěné navrchu hlavy a vodorovně rozdělené do dvou částí, takže může zároveň pozorovat okolní prostředí nad i pod hladinou. Dorůstá do délky okolo 30 cm. Hladinovky jsou živorodé. Samci mají gonopodium. Páří se pouze na jedné straně, \"levoruký\" samec se může spářit pouze s \"pravorukou\" samicí. Pocházejí z nížin v oblasti od jižního Mexika po Brazílii. Žijí v sladkých nebo brakických vodách. Živí se hlavně drobným hmyzem na a nad hladinou.\n\n\n"}
{"id": "704749", "url": "https://cs.wikipedia.org/wiki?curid=704749", "title": "Helena Zeťová", "text": "Helena Zeťová\n\nHelena Zeťová (* 7. listopadu 1980 Valašské Meziříčí) je česká zpěvačka.\n\nZpěváckou kariéru odstartovala již v patnácti letech – do roku 1998 koncertovala s rockovou kapelou. Poté na španělském Lanzarote vystupovala s americkou skupinou. V říjnu 2000 se při natáčení pro TV Nova poprvé potkala s Terezou Černochovou a Terezou Kerndlovou, od dubna 2001 vytvořily dívčí skupinu Black Milk, jejíž první album \"Modrej dým\" vyšlo v červnu 2002. V témže roce získaly Českého slavíka v kategorii Objev roku. V roce 2003 vydala kapela album \"Sedmkrát\". V roce 2004 začaly v kapele rozpory a na jaře roku 2005 se zpěvačky rozhodly spolupráci ukončit. V říjnu 2005 vydala Zeťová svou první sólovou desku \"Ready To Roll\" a v témže roce obdržela titul Skokan roku v Českém slavíku. V březnu 2008 vydala druhou desku \"Crossing Bridges\". Téhož roku Helena plánovala vydat album i v Řecku pro řecké posluchače – to se ale nikdy nestalo. V roce 2011 nazpívala postavu „Dívka sen“ v prvním českém 3D filmu V peřině, kterou hraje Nikol Moravcová, takže Helenu v tomto muzikálu je pouze slyšet. V současné době Helena pracuje na své třetí sólové desce, která by se měla objevit na vánočním trhu.\n\n"}
{"id": "704751", "url": "https://cs.wikipedia.org/wiki?curid=704751", "title": "Petar Novák", "text": "Petar Novák\n\nPetr „Petar“ Novák (* 24. srpna 1962) je sportovní lékař a bývalý český fotbalový útočník.\n\nDíky původu rodičů získal i jugoslávský pas, v němž byla použita transkripce \"Petar\", kterou používal jako své fotbalové „umělecké“ jméno.\n\nZačínal ve Slovanu Varnsdorf, od 17 let nastupoval za Sklo Union Teplice. Československou ligu hrál za Bohemians (1981–1984) a Spartu Praha (1984–1989), nastoupil ve 109 utkáních a vstřelil 35 gólů. Svou kariéru končil v řeckém Iraklisu Soluň (1990–1991). Získal šest titulů mistra ligy, jeden s Bohemians (1983) a pět se Spartou (1985, 1987, 1988, 1989, 1990). Dvakrát vyhrál československý pohár (1988, 1989). Dařilo se mu v evropských pohárech, startoval tam celkem 17x a vstřelil 8 branek. V rozvinutí jeho mimořádného talentu mu bránilo, že se souběžně s fotbalem intenzivně věnoval studiu medicíny. To mu nicméně umožnilo stát se po skončení hráčské kariéry uznávaným sportovním lékařem (mj. působil u české fotbalové reprezentace U21 a v AC Sparta Praha).\n\n"}
{"id": "704756", "url": "https://cs.wikipedia.org/wiki?curid=704756", "title": "Ivan Perišić", "text": "Ivan Perišić\n\nIvan Perišić (* 2. února 1989, Split, SFR Jugoslávie) je chorvatský fotbalista, který hraje na postu ofenzivního záložníka nebo útočníka.Od roku 2019 hraje za klub FC Bayern Mnichov. Patří též do kádru chorvatské reprezentace. Perišić je stříbrným medailistou z Mistrovství světa 2018.\n\nV 17 letech zamířil z Hajduku Split do francouzského klubu Sochaux. O mladého hráče se však zajímalo vícero klubů – PSV Eindhoven, Ajax Amsterdam, Hamburger SV a Anderlecht. Fanoušci Sochaux jej srovnávali s francouzským fotbalistou Johanem Micoudem, který byl také vyšší postavy, ale disponoval dobrou technikou. V roce 2009 strávil jarní část sezóny na hostování v belgickém týmu KSV Roeselare. V létě 2009 se stal součástí kádru jiného belgického celku, a to Clubu Brugge. V sezóně 2010/11 se stal nejen nejlepším střelcem ligy s 22 góly, ale rovněž nejlepším hráčem celé Belgie. Jeho herní styl je přirovnáván k bývalému chorvatskému fotbalistovi Aljošu Asanovićovi, jenž zazářil v dresu Chorvatska na Mistrovství Evropy 1996 a Mistrovství světa 1998.\n\nV létě 2011 opustil Club Brugge a zamířil k německému mistru Borussii Dortmund, kde podepsal pětiletý kontrakt do léta 2016. Přestupní částka činila 5,5 milionu eur. V sezóně 2011/12 získal s Borussií bundesligový titul, v tomto ročníku navíc vyhrál i DFB Pokal, ve finále Borussia zvítězila 5:2.\n\n6. ledna 2013 bylo oznámeno, že se Perišić stěhuje za částku cca 8 milionů eur do Wolfsburgu. V březnu utrpěl zranění levého kolena, které jej vyřadilo ze hry až do konce dubna. 11. května 2013 ve 33. kole přispěl dvěma góly k remíze 3:3 se svým bývalým klubem Borussia Dortmund.\n\nV srpnu 2015 přestoupil za 20 milionů eur do italského klubu Inter Milán. V srpnu 2019 odešel na hostování do klubu Bayern Mnichov.\n\nZa chorvatskou A-reprezentaci debutoval 26. března 2011 v kvalifikačním zápase skupiny F na Mistrovství Evropy 2012 v Polsku a Ukrajině s Gruzií na její půdě, kde Chorvatsko podlehlo 0:1. Perišić se dostal do zápasu v 61. minutě za jiného záložníka Ivana Rakitiće.\n\nZúčastnil se EURA 2012 konaného v Polsku a na Ukrajině, kde Chorvatsko skončilo se 4 body na nepostupovém třetím místě v základní skupině C za prvním Španělskem a druhou Itálií. Ivan přihrával na třetí gól Mario Mandžukićovi 10. června proti Irsku (konečná výhra 3:1). 14. června nastoupil v základní sestavě proti Itálii (remíza 1:1) a 18. června se proti Španělsku dostal na hřiště až v 65. minutě, soupeř z Pyrenejského poloostrova zvítězil 1:0.\n\nTrenér Niko Kovač jej vzal na Mistrovství světa 2014 v Brazílii, kam Chorvatsko postoupilo z evropské baráže proti Islandu. V prvním utkání Chorvatska proti Brazílii v základní skupině A (porážka 1:3) se střelecky neprosadil, podařilo se mu to až ve druhém zápase proti Kamerunu, kdy se jednou brankou podílel na vítězství svého týmu 4:0.\n\nZdroj:\n\n"}
{"id": "704757", "url": "https://cs.wikipedia.org/wiki?curid=704757", "title": "Národní park Park ha-Šaron", "text": "Národní park Park ha-Šaron\n\nNárodní park Park ha-Šaron (: גן לאומי פארק השרון, \"Gan le'umi Park ha-Šaron\") je národní park v Izraeli, v Haifském distriktu.\n\nLeží v nadmořské výšce do 20 metrů v pobřežní nížině na písečných dunách lemujících břeh Středozemního moře a v přilehlých lesních a stepních porostech. Park se nachází na jižním okraji města Chadera. Jeho východní hranicí je dálnice číslo 4, západní hranici tvoří břeh moře, na severu je plocha parku vymezena okrajem zástavby čtvrti Giv'at Olga města Chadera, na jihu je to vesnice Michmoret a průmyslová zóna Emek Chefer. Parkem prochází dálnice číslo 2 a pobřežní železniční trať a stojí zde železniční stanice Chadera ma'arav.\n\nNárodní park má plochu cca 6000 dunamů (6 kilometrů čtverečních). Zahrnuje unikátní ekosystém písečných dun, lesních a stepních komplexů, které zachovávají přírodní krajinu v jinak vysoce urbanizované Šaronské planině mezi městy Chadera a Netanja. Její součástí je pás příbřežních písečných dun, les Ja'ar Chadera a ústí řeky Nachal Alexander.\n\n\n"}
{"id": "704759", "url": "https://cs.wikipedia.org/wiki?curid=704759", "title": "Igor Novák", "text": "Igor Novák\n\nIgor Novák (10. dubna 1948 Prešov, Československo – 13. listopadu 2006 Prešov, Slovensko) byl slovenský fotbalový záložník a reprezentant Československa. Ve volbách roku 1990 byl zvolen do Slovenské národní rady.\n\nZa československou reprezentaci odehrál v letech 1972–1974 šest utkání a vstřelil 1 gól (v přátelském zápase s Anglií). 5x startoval v olympijském výběru (1 gól). V československé lize odehrál 173 utkání a dal 26 gólů. Hrál za Tatran Prešov (1969–1979) a Bohemians 1905 (1979–1980). V Poháru UEFA nastoupil ve 4 utkáních a dal 1 gól.\n\n"}
{"id": "704762", "url": "https://cs.wikipedia.org/wiki?curid=704762", "title": "Andalgalornis", "text": "Andalgalornis\n\nAndalgalornis byl rod dravých ptáků z čeledi Phorusrhacidae (přezdívané neoficiálně též \"hrůzoptáci\"). Žil v Argentině. Jediný popsaný druh je \"Andalgalornis steulleti\". Andalgalornis je znám z neúplné kostry a několika izolovaných kostí. Pozůstatky byly nalezeny v provinciích Entre Ríos a Catamarca v severovýchodní a severozápadní Argentině. Žil od miocénu až do raného pliocénu. Byl vysoký 1,5 m. Podčeleď, do které patřil (Patagornithinae), zahrnovala dva druhy, které byly štíhlejší a vypadaly jako zástupci rodu \"Phorusrhacos\". Ale ten byl menší, elegantnější a měl větší zobák v poměru k tělu. Výpočetní tomografické vyšetření andalgalornisovy lebky ukázalo, že jeho zobák byl ve svislé rovině silný, ale po obou bočních stranách slabý. I tak umožnil rychle udeřit a zabít kořist.\n\n"}
{"id": "704763", "url": "https://cs.wikipedia.org/wiki?curid=704763", "title": "Jiří Novák (fotbalista)", "text": "Jiří Novák (fotbalista)\n\nJiří Novák (* 7. dubna 1945) je bývalý český fotbalista, obránce, reprezentant Československa.\n\nZa československou reprezentaci odehrál roku 1970 jedno utkání (přátelský zápas s Francií). V lize odehrál 229 utkání a dal 5 gólů. Hrál za SU Teplice (1966–1975). V Poháru UEFA nastoupil ve 4 utkáních. Z Teplic odešel do druholigového Kladna.\n\n\n"}
{"id": "704768", "url": "https://cs.wikipedia.org/wiki?curid=704768", "title": "Cchao Süe-čchin", "text": "Cchao Süe-čchin\n\nCchao Süe-čchin (, 1715 nebo 1724, Nanking – 1763 nebo 1764Peking) byl čínský spisovatel tvořící za vlády dynastie Čching. Jeho jediným (kromě několika básní) dochovaným dílem je román \"Sen v červeném domě\" (\"Chung-lou-men\"), jeden ze čtyř klasických čínských románů.\n\nCchao Süe-čchinovo vlastní jméno bylo Cchao Čan (), Cchao Süe-čchin byl jeho literární pseudonym. Používal též zdvořilostní jméno Meng-žuan () a další pseudonymy Čchin-pchu () a Čchin-si ().\n\nRod Cchao, i když byl čínský, patřil k Bílé korouhvi, jedné z privilegovaných mandžuských osmi korouhví. Rodina dědičně vlastnila správcovství císařských textilních dílen a těžila z přízně císaře Kchang-si. Po jeho smrti roku 1722 však přišla o majetek a přesídlila proto do Pekingu, kde ji byly ponechány domy. Roku 1735 byla rodina sice rehabilitována císařem Čchien-lungem, ale necelých deset let nato nové perzekuce způsobily definitivní rozpad rodiny.\n\nCchao Čan využil svého velkého vzdělání a uchytil se v učilišti pro vzdělávání šlechtických synků. Později se odstěhoval na západní okraj Pekingu, kde žil se svou rodinou ve značné chudobě z malého důchodu, který mu zajišťovala jeho příslušnost k privilegované vrstvě. Věnoval se téměř výhradně literatuře a občas si přivydělával jako malíř a kaligraf. Pocity deziluze a marnosti, plynoucí z osobního života (mládí prožil bez rodičů a v dospělosti přišel o manželku i syna) přetavil do svého románu \"Sen v červeném domě\".\n\nRomán, vyprávějící o úpadku rodiny konfuciánské džentry, získal záhy velkou proslulost a je řazen mezi nejdůležitější díla čínské literatury. Byl zprvu znám pouze z opisů nedokončeného rukopisu o osmdesáti kapitolách. První knižní vydání z roku 1791 obsahuje však o čtyřicet kapitol více, o kterých editoři vydání v předmluvě ke knize tvrdí, že je postupně objevili u různých antikvářů. Již v jejich době však existovalo podezření, že těchto čtyřicet kapitol dokončil v autorově duchu jeden z editorů, spisovatel Kao O (asi 1738 – asi 1815). Roku 1959 byl však objeven manuskript datovaný do roku 1755, který obsahuje celý text románu. To svědčí o tom, že předmluva editorů nebyla mystifikací a že autorem celého textu je Cchao Süe-čchin.\n\n"}
{"id": "704775", "url": "https://cs.wikipedia.org/wiki?curid=704775", "title": "Karel Novák (fotbalista)", "text": "Karel Novák (fotbalista)\n\nKarel Novák (9. prosince 1925 – 13. listopadu 2007) byl český fotbalista, útočník, reprezentant Československa, fotograf a filmař. Za československou reprezentaci odehrál roku 1952 dvě utkání. V lize odehrál čtrnáct utkání a dal čtyři góly. Hrál za ŠK Slovan Bratislava (1953), Spartu Praha (1953) a Bohemians (1954). \n\nJeště jako hráč začal fotografovat a filmovat, což se stalo jeho hlavním povoláním. V letech 1978–1990 byl fotografem týdeníku \"Gól\", jeho film o zimních olympijských hrách 1956 získal hlavní cenu na festivalu sportovních filmů v Cannes. Roku 1995 získal Cenu Václava Jíry. Působil také jako oficiální fotograf fotbalového svazu.\n\n\n"}
{"id": "704776", "url": "https://cs.wikipedia.org/wiki?curid=704776", "title": "I liga (Polsko)", "text": "I liga (Polsko)\n\nI liga je druhá nejvyšší fotbalová soutěž v Polsku, založená roku 1948. Postupující týmy míří do nejvyšší Ekstraklasy, sestupující zase do II ligy. V letech 1949 až 2008 se tato soutěž nazývala Druhou ligou, od roku 2008 se jedná o První ligu. Liga zahrnuje 18 týmů. Vítězem sezóny 2017/18 je Miedź Legnica .\n\n3. září 2017\"\n\n\n\n"}
{"id": "704778", "url": "https://cs.wikipedia.org/wiki?curid=704778", "title": "Vladimír Perk", "text": "Vladimír Perk\n\nVladimír Perk (22. července 1920 – 2. ledna 1998) je bývalý český fotbalista, útočník, reprezentant Československa.\n\nV lize odehrál 201 utkání a dal 130 gólů – je tak členem Klubu ligových kanonýrů. Hrál za Viktorii Plzeň (1939–1952).\n\nZa československou reprezentaci odehrál v roce 1946 jedno utkání (přátelský zápas s Francií). Měl smůlu, že jeho kariéra kulminovala v éře, kdy prakticky neexistoval mezinárodní fotbal.\n\n"}
{"id": "704780", "url": "https://cs.wikipedia.org/wiki?curid=704780", "title": "Deutsch-Wagram", "text": "Deutsch-Wagram\n\nDeutsch-Wagram, obvykle jen Wagram (zastarale česky \"Ogruň\"), je rakouské městečko ležící na potoce Russbachu asi 10 km severovýchodně od Vídně. Žije zde obyvatel. Administrativně město patří do země Dolní Rakousy, okres Gänserndorf.\n\nPrvní písemná zmínka o obci pochází z roku 1258, z desátkového registru sepsaného v době, kdy rakouskému vévodství vládl český král Přemysl Otakar II. Název Wagram pochází z výrazu \"Wagenrand\" (\"kam dosahují vlny\") – narážka na blízkost Dunaje. Od šestnáctého století se začal používat přídomek Deutsch-Wagram, protože většina obyvatel hovořila německy na rozdíl od nedalekého Chorvatského Wagramu (dnešní Eckartsau). Nevelká vesnice se proslavila v červenci 1809, kdy se zde odehrála důležitá bitva u Wagramu, v níž Napoleon Bonaparte porazil rakouská vojska a napravil tak porážku, kterou mu v bitvě u Aspernu uštědřil v květnu téhož roku arcivévoda Karel Ludvík.\n\nVýznam Wagramu vzrostl po vybudování železniční stanice, a zejména zbrojní továrny Glock, která je dosud zdejším hlavním zaměstnavatelem. V roce 1929 byla tato obec povýšena na městys, který se stal roku 1984 městem.\n\nWagram vstoupil do dějin jako koncové místo prvního zkušebního a ukázkového úseku první železnice v Rakousko-Uhersku i ve Střední Evropě – Severní dráhy Ferdinandovy, který byl otevřen již v listopadu 1837, dříve než byl 7. 7. 1838 dokončen a do provozu uveden celý první úsek Vídeň-Brno.\nNa úrodných sprašových půdách se daří pěstování chřestu a vinné révy. Ve městě je železniční muzeum a památník bitvy u Wagramu. Zdejším nejslavnějším rodákem byl odborník na elektrotechniku Johann Sahulka, bydlí zde tenista Jürgen Melzer a herečka Gabriela Hegedüsová. Partnerským městem Wagramu jsou Gbely.\n\nSeznam starostů:\n"}
{"id": "704782", "url": "https://cs.wikipedia.org/wiki?curid=704782", "title": "Jozef Petrovič", "text": "Jozef Petrovič\n\nJozef Petrovič (* 21. srpna 1948) je bývalý slovenský fotbalista, útočník, reprezentant Československa.\n\nZa československou reprezentaci odehrál roku 1970 jedno utkání (přátelský zápas s Polskem). V lize odehrál 94 utkání a dal 13 gólů. Hrál za Slavii Praha (1967-1968, 1970-1971), Duklu Banská Bystrica (1968-1969) a Inter Bratislava (1971-1974). V létě 1974 odešel do LB Zvolen.\n\n\n"}
{"id": "704784", "url": "https://cs.wikipedia.org/wiki?curid=704784", "title": "Josef Hüttel", "text": "Josef Hüttel\n\nJosef Hüttel (18. července 1893 Mělník – 6. července 1951 Plzeň) byl český dirigent a hudební skladatel.\n\nNa Pražské konzervatoři vystudoval hru na housle u Štěpána Suchého, klavír u Rudolfa Černého a skladbu u Vítězslava Nováka. Po studiích v Praze odešel do Moskvy, kde pokračoval ve studiu skladby a kontrapunktu na moskevské konzervatoři u skladatele Sergeje Ivanoviče Tanějeva. V této době jeho tvorbu silně ovlivnilo přátelství s Alexandrem Nikolajevičem Skrjabinem. \n\nV Moskvě zůstal a stal se korepetitorem carské baletní školy. Po bolševické revoluci odešel do Voroněže, kde působil jako dirigent státní opery, baletu a městského symfonického orchestru. Zde také uváděl své vlastní skladby.\n\nV roce 1920 onemocněl a vrátil se do vlasti. Jelikož nemohl najít odpovídající angažmá odešel do Egypta, kde v Alexandrii působil jako klavírista a učitel hudby. V letech 1924–1926 se živil jako klavírista lázeňského orchestru v italském Meranu.\n\nV roce 1926 se vrátil do Egypta. V roce 1929 zvítězil ve Washingtonu skladbou \"Divertissement grotesque pro dechový kvintet a klavír\" v soutěži o cenu E.S. Coolidgeové za nejlepší komorní dílo. Na základě tohoto úspěchu byl jmenován hlavním dirigentem alexandrijského filharmonického orchestru. S tímto tělesem absolvoval na 200 koncertů, na kterých uváděl často díla českých a ruských klasiků. Současně byl profesorem sborového zpěvu na francouzském lyceu v Alexandrii, členem Ústavu pro orientální hudbu v Káhiře a stálé komise pro studium arabské hudby při Ministerstvu osvěty.\n\nV roce 1934 se stal dirigentem rozhlasového orchestru v Káhiře a ředitelem oddělení evropské hudby egyptského státního rozhlasu. Založil první egyptské smyčcové kvarteto, ve kterém ovšem hráli tři Češi a jeden Ital. \n\nPo 2. světové válce se vzdal všech funkcí v Egyptě a vrátil se do Československa. Působil jako redaktor a archivář Československého rozhlasu v Plzni. \n\n\n\n\n\n"}
{"id": "704786", "url": "https://cs.wikipedia.org/wiki?curid=704786", "title": "Dingane", "text": "Dingane\n\nDingane kaSenzangakhona Zulu (cca 1795 – 1840) – běžně jmenovaný jako Dingane či Dingaan, byl zulský náčelník, jenž se stal roku 1828 králem Zuluského království 1828. Jako své královské sídlo ustavil UmGungundlovu a jedno z početných vojenských tábořišť či kraalů v údolí Emakhosini jižně od řeky Bílé Umfolozi na svazích Lvího kopce (\"Singonyama\").\n\nDingane se dostal k moci roku 1828 po zavraždění svého půlbratra Shaky s pomocí dalšího bratra, Umhlangany, a také Mbopa, Shakova rádce. Podle tradice se říká, že Shaku zabili kvůli nárůstu jeho brutálního chování po smrti jeho matky Nandi. Vražda se odehrála v dnešním Stangeru.\n\nNovely Sira Henryho Ridere Haggarda \"Nada the Lily\" a \"Marie\" obsahují jisté verze vyprávění některých událostí z Dinganova života.\n\n\n"}
{"id": "704789", "url": "https://cs.wikipedia.org/wiki?curid=704789", "title": "Giv'at Olga", "text": "Giv'at Olga\n\nGiv'at Olga (: גבעת אולגה, doslova \"Vrch Olgy\") je čtvrť v západní části města Chadera v Izraeli.\n\nLeží v nadmořské výšce do 30 metrů na západní okraji Chadery, na pobřeží Středozemního moře. Na východní straně ji ohraničuje dálnice číslo 2, na severu nezastavěná oblast příbřežních dun a na jihu Národní park Park ha-Šaron.\n\nČtvrť je pojmenována podle Olgy Chankinové, manželky Jehošuy Chankina, který se na přelomu 19. a 20. století podílel na výkupech pozemků pro židovské osidlování tohoto regionu. Čtvrť vznikla v roce 1949. S počtem obyvatel 10 000 lidí jde o nejlidnatější čtvrť Chadery. Podle stavu k roku 2006 tvořili cca 40 % obyvatelstva starousedlí Izraelci, 60 % noví židovští imigranti. Na pobřeží se rozkládá turistický komplex \"Olga al ha-Jam\" (אולגה על הים) a veřejná pláž. Do širší oblasti Giv'at Olga spadají i urbanistické okrsky \"Eli Cohen\", \"Ejn ha-Jam\", \"Kidmat Jam\" nebo \"Ben Gurion\".\n\n"}
{"id": "704795", "url": "https://cs.wikipedia.org/wiki?curid=704795", "title": "Nemocnice Hilel Jafe", "text": "Nemocnice Hilel Jafe\n\nNemocnice Hilel Jafe (: מרכז רפואי הלל יפה‎, \"Merkaz refu'i Hilel Jafe\", doslova \"Lékařské středisko Hilela Jafeho\") je nemocnice v západní části města Chadera v Izraeli.\n\nLeží v nadmořské výšce cca 20 metrů na západním okraji Chadery, cca 1,5 kilometru od pobřeží Středozemního moře. Na západní straně ji ohraničuje dálnice číslo 2, na severu nezastavěná oblast příbřežních dun a na jihu a jihovýchodě zastavěné území města. Podél areálu nemocnice prochází ulice \"ha-Šalom\".\n\nJe pojmenována podle Hilela Jafeho (přepisován též jako \"Hillel Jaffe\" nebo \"Hillel Yaffe\"), který na přelomu 19. a 20. století patřil mezi zakladatele lékařské vědy v židovské komunitě v tehdejší Palestině a zabýval se eliminací malárie, která postihovala židovské průkopníky. Nemocnice vznikla roku 1957 jako provizorní komplex státní zdravotní péče pro obyvatele tohoto regionu. Postupně procházela přestavbou, v roce 1980 bylo otevřeno nové lůžkové centrum. Zájmové území nemocnice slouží 400 000 obyvatelům od Zichron Ja'akov na severu, po město Netanja na jihu a Umm al-Fachm na východě. Nemocnicem má cca 1500 zaměstnanců a kapacitu 495 lůžek.\n\n\n"}
{"id": "704798", "url": "https://cs.wikipedia.org/wiki?curid=704798", "title": "Druha liha", "text": "Druha liha\n\nDruha liha (ukr. Чемпіонат України з футболу: друга ліга) je od sezóny 1992 třetí nejvyšší fotbalovou soutěží a zároveň i poslední ligovou soutěží na Ukrajině. Je řízena Ukrajinským fotbalovým svazem. Hraje se každý rok od léta do jara se zimní přestávkou. Účastní se jí 14 týmů, každý s každým hraje jednou na domácím hřišti a jednou na hřišti soupeře. Do sezóny 2012/13 se skládala ze dvou skupin − \"A\" a \"B\". Vítězem se stává tým s nejvyšším počtem bodů a postupuje do nejvyšší soutěže Perša liha.\n\nZdroj: \n\n\n"}
{"id": "704799", "url": "https://cs.wikipedia.org/wiki?curid=704799", "title": "Faktor pomsty", "text": "Faktor pomsty\n\n„Faktor pomsty“, v originále „The Vengeance Factor“, je v pořadí devátá epizoda třetí sezóny seriálu \"\".\n\nPoté, co USS Enterprise D nalezne na zničené základně Federace stopy krve Acamarianů, se vydá na planetu Acamar III. Tam se dozvědí o skupině kočovných pirátů známých jako Sběrači. Jsou to potomci těch, kteří se oddělili od acamarianské společnosti před jedním stoletím v době nekontrolovatelných klanových válek.\n\nVládkyně Acamarianů Marouk se zpočátku snaží přesvědčit posádku Enterprise ke spolupráci při vojenském útoku na Sběrače, ale kapitán Picard to odmítá. Souhlasí s tím, že se pokusí vyjednat ukončení dobrovolného exilu Sběračů a nabídne jim návrat domů. Marouk se nalodí na Enterprise společně se svojí osobní služkou, krásnou a okouzlující ženou jménem Yuta, se Enterprise se vydá hledat Sběrače. Když se podaří navázat kontakt s první skupinou, jsou zpočátku nepřátelští a skeptičtí, ale nakonec si návrhy Marouk vyslechnou. Po diskusi vůdce skupiny Brull souhlasí, že postoupí návrh Chorganovi, vůdci všech Sběračů.\n\nBěhem jednání mezi Marouk a Brullem Yuta jde za jedním starým Sběračem a dotkne se jeho tváře. Ten okamžitě dostává silný infarkt. Během jeho posledního dechu mu pak řekne, že přestože je poslední ze svého rodu, její klan Tralesta přežije jeho (který se nazývá Lornack). Nikdo další si tohoto činu není vědom. Když je mrtvý muž nalezen, všichni se domnívají, že zemřel přirozenou smrtí.\n\nNa Enterprise Rikera cosi silně přitahuje k Yutě. Ona se snaží jeho city opětovat, ale zjišťuje, že jí dělá potíž se s ním více sblížit.\n\nNa ošetřovně doktorka Crusherová vyšetřuje tělo mrtvého Sběrače a zjistí, že jeho infarkt způsobil rychle účinkující virus, který účinkuje pouze na Acamariany s velmi specifickou DNA. Ostatní Acamariané s rozdílnými profily DNA mohou s tímto virem přijít do kontaktu nebo dokonce být jeho přenašeči, aniž by se to na nich nějak projevilo. Takový organismus se nemohl vyvinout přirozenou cestou. Doktorka trvá na tom, že musel být geneticky modifikován, což znamená, že onen muž byl zavražděn.\n\nKdyž se Enterprise setká s lodí Chorgana, vůdce Sběračů, z planety Acamarianů dorazí vyžádané informace z jejich databáze. Dat tyto materiály prostuduje a nalezne záznam o podobné záhadné smrti – jiný Sběrač jménem Penthar Mul z klanu Lornack zemřel na infarkt před 53 lety. Na jeho fotografii je na pozadí nalezena mladá žena, která se jeví identická k Yutě.\n\nRiker se transportuje na loď Sběračů a přeruší právě probíhající jednání v momentě, kdy se Yuta chystá nalít Chorganovi, který je poslední z klanu Lornack, brandy. Přestože se masakr jejího klanu odehrál před 80 lety, ona od té doby nezestárla ani o den, protože byla geneticky modifikována, aby mohla vyhledat zbývající Lornacky a všechny je zabít jednoho po druhém s pomocí viru, který přenáší.\n\nRiker se snaží apelovat na Yutinu přívětivou povahu a prosí jí, aby opustila svou cestu pomsty, ale té se nedaří setřást ze sebe téměř jedno století trvající odhodlání. Dokonce ani přímým zásahem z phaseru se jí nepodaří zastavit, takže je nutné ji zabít maximální silou zbraně, při které se vypaří, aby nemohla zabít svým dotykem Chorgana. Mírové rozhovory jsou zachráněny a Chorgan dává Rikerovi své nejhlubší poděkování za záchranu života, ale ten je příliš otřesen z toho, co právě musel udělat, než aby na Chorganovu vděčnost mohl zareagovat.\n\n"}
{"id": "704803", "url": "https://cs.wikipedia.org/wiki?curid=704803", "title": "Ja'ar Chadera", "text": "Ja'ar Chadera\n\nJa'ar Chadera (: יער חדרה, doslova \"Les Chadera\") je lesní komplex jižně od města Chadera v Izraeli.\n\nLeží v nadmořské výšce cca 10 metrů na jižním okraji Chadery, cca 2 kilometry od pobřeží Středozemního moře. Na západní straně ji ohraničuje dálnice číslo 2, za níž leží čtvrť Giv'at Olga, na severu zastavěná oblast města, na jihu pak přechází do komplexu původní krajiny, kterou pokrývá Národní park Park ha-Šaron. Podél dálnice číslo 2 vede pobřežní železniční trať, na které tu stojí železniční stanice Chadera ma'arav.\n\nJde o uměle vysázený les, který během 20. století nahradil původní močály, které se tu do té doby rozkládaly. Dochovala se tu původní vegetace mokřadů a dubové porosty. Les je součástí Národního park Park ha-Šaron.\n\n"}
{"id": "704806", "url": "https://cs.wikipedia.org/wiki?curid=704806", "title": "Mistrovství světa v plavání 2007", "text": "Mistrovství světa v plavání 2007\n\nMistrovství světa v plavání v roce 2007 bylo v pořadí dvanáctým světovým šampionátem v plaveckých sportech, který byl pořádán pod záštitou Mezinárodní plavecké federace (FINA). Konalo se ve dnech 17. března až 1. dubna 2007 v australském Melbourne. Austrálie se stala pořadatelem mistrovství světa již potřetí, předtím dvakrát hostil šampionát město Perth (v letech 1991 a 1998).\nO pořadateli bylo rozhodnuto v roce 2003, když Melbourne porazilo nabídku Dubaje v poměru hlasů 15:6. \nZávody v bazénových disciplínách se konaly v upravené Rod-Laver-Areně, skoky do vody a vodní pólo v Melbourne Sports and Aquatic Centre a závody dálkového plavání v zátoce St Kilda.\n\nFinále 31. března\n\nFinále 29. března\n\nFinále 27. března\n\n\nFinále 25. března\n\nFinále 28. března\n\nFinále 1. dubna\n\nFinále 26. března\n\nFinále 31. března\n\nFinále 28. března\n\n\nFinále 1. dubna\n\nFinále 27. března\n\n\nFinále 30. března\n\n\nFinále 28. března\n\nFinále 26. března\n\nFinále 30. března\n\nFinále 29. března\n\n\nFinále 1. dubna\n\n\nFinále 25. března\n\n\nFinále 30. března\n\nFinále 1. dubna\n\n\n18. března\n\n21. března \nO vítězi se rozhodlo až na základě cílové fotografie – poprvé v historii dálkového plavání, rozhodlo šest setin sekundy\n\n25. března\n\nFinále 1. dubna\n\nFinále 30. března\n\n\nFinále 28. března\n\n\nFinále 25. března\n\n\nFinále 31. března\n\nFinále 27. března\n\nFinále 31. března\n\nFinále 26. března\n\nFinále 29. března\n\nFinále 29. března\n\n\nFinále 27. března\n\n\nFinále 31. března\n\nFinále 1. dubna\n\nFinále 27. března\n\nFinále 30. března\n\n\nFinále 26. března\n\nFinále 1. dubna\n\n\nFinále 25. března\n\nFinále 29. března\n\n\nFinále 31. března\n\n18. března\n\n20. března\n\n24. a 25. března\n\nZávod byl 24. března pro silný vítr a vlnobití po 12,5 km přerušen a pokračoval 25. března, kdy závodnice startovaly v časových odstupech z předchozího dne\n\nPoprvé v historii mistrovství světa se hodnotily jako samostatné disciplíny technické a volné programy. Nově byla hodnocena kombinace.\n\nFinále 18. března\n\nFinále 19. března\n\nFinále 20. března\n\nFinále 21. března\n\nFinále 22. března\n\nFinále 23. března\n\nFinále 24. března\n\nFinále 21. března\n\nFinále 23. března\n\nFinále 25. března\n\nFinále 19. března\nFinále 26. Března\n\nFinále 23. března\n\nFinále 25. března\n\nFinále 21. března\n\nFinále 26. března\n\nFinále 19. Března\n\n\n"}
{"id": "704808", "url": "https://cs.wikipedia.org/wiki?curid=704808", "title": "Saint-Just-Luzac", "text": "Saint-Just-Luzac\n\nSaint-Just-Luzac je francouzská obec v departementu Charente-Maritime, v regionu Poitou-Charentes. V roce 2007 měla 1 772 obyvatel.\n\n\n"}
{"id": "704812", "url": "https://cs.wikipedia.org/wiki?curid=704812", "title": "Kfar Brandeis", "text": "Kfar Brandeis\n\nKfar Brandeis (: כפר ברנדייס, doslova \"Brandeisova vesnice\") je čtvrť v jižní části města Chadera v Izraeli.\n\nLeží v nadmořské výšce cca 40 metrů na jižním okraji Chadery, cca 4,5 kilometru od pobřeží Středozemního moře. Na jižní straně ji ohraničuje nezastavěná zemědělská krajina s obcí Eljachin.\n\nVznikla jako samostatná zemědělská vesnice typu mošav roku 1928. Koncem 40. let 20. století měla rozlohu katastrálního území 560 dunamů (0,56 kilometru čtverečního). Žilo zde 170 lidí. Pozemky vesnice vlastnil Židovský národní fond. Později byla připojena k městu Chadera. Pojmenována je podle amerického soudce českožidovského původu Louise Brandeise.\n\n"}
{"id": "704817", "url": "https://cs.wikipedia.org/wiki?curid=704817", "title": "Neve Chajim", "text": "Neve Chajim\n\nNeve Chajim (: נווה חיים, doslova \"Chajimova oáza\") je čtvrť v severní části města Chadera v Izraeli.\n\nLeží v nadmořské výšce cca 10 metrů na severním okraji Chadery, cca 2,5 kilometru od pobřeží Středozemního moře. Na východní straně ji ohraničuje dálnice číslo 4 a za ní ležící průmyslová zóna Chadera.\n\nVznikla jako samostatná zemědělská vesnice roku 1934. Byla pojmenována podle Chajima Arlozorova. Za jejím vznikem stála zemědělská asociace napojená na odborovou centrálu Histadrut. Roku 1946 začala v sousedství obce vyrůstat čtvrť Chadery \"Jicchak\" určená pro nové židovské imigranty. Později byla Neve Chajim začleněna do města Chadera.\n\n"}
{"id": "704819", "url": "https://cs.wikipedia.org/wiki?curid=704819", "title": "Federica Pellegriniová", "text": "Federica Pellegriniová\n\nFederica Pellegrini (* 5. srpna 1988, Mirano) je italská plavkyně, olympijská vítězka a mistryně světa.\n\nSpecializuje se na střední tratě volným způsobem. Poprvé o sobě dala výrazněji vědět na olympijských hrách 2004, kde jako šestnáctiletá získala stříbro na 200 m volný způsob. První zlatou medaili v dlouhém bazénu vybojovala v roce 2008 na mistrovství Evropy, když vyhrála 400 m volný styl v novém světovém rekordu (4:01.53). Ve stejném roce na olympijských hrách v Pekingu byla favoritkou závodu na 400 m volný způsob, zažila však zklamání, neboť ve finále skončila až pátá. Vše si vynahradila na poloviční trati - ještě ve stejný den překonala v rozplavbě světový rekord, ve finále jej pak časem 1:54.82 ještě vylepšila a zvítězila. \nSvětový rekord na 400 m vylepšila také vícekrát - naposledy na mistrovství světa 2009 před zraky domácího publika v Římě, kde se jako první žena dostala časem pod 4 minuty (3:59.15). Na tomto šampionátu vybojovala mistrovský titul na obou svých oblíbených tratích. Na následujícím šampionátu v roce 2011 obě své vítězství zopakovala.\n\n"}
{"id": "704823", "url": "https://cs.wikipedia.org/wiki?curid=704823", "title": "Systém sdílení kol", "text": "Systém sdílení kol\n\nSystém sdílení kol (anglicky Bike Sharing System, v češtině také bikesharing) je systém půjčování jízdních kol, které si lze na jednom místě půjčit a na jiném vrátit. Nejčastěji se počítá s půjčováním kol ve městě pro dopravu na krátkou vzdálenost, respektive na krátký čas, existují ale i systémy regionální pro turistiku.\n\nSystém může využívat tzv. free-floating jízdní kola, která je možné půjčovat si a odkládat bez omezení, systém virtuálních stojanů omezující prostor pro kola například do přesně vymezeného úseku ulice, systém automatických fyzických stanovišť pro kola nebo síť půjčoven s obsluhou.\n\nProvozovatelem může být samo město či region prostřednictvím své sítě veřejné dopravy či odděleně od ní, soukromá společnost provozující veřejnosti otevřený systém nebo může být systém provozován soukromou společnsotí pro interní účely.\n\nPřestože původně byla v rámci systémů zahrnuta pouze obyčejná jízdní kola, postupně došlo k rozšíření i o další typy mikromobility - elektrokola, elektrické koloběžky, autům podobná čtyřkolá vozítka a podobně. V některých případech pak dochází i k integraci se systémem sdílení automobilů a (typicky elektrických) motocyklů.\n\nSystémy veřejných kol jsou na vzestupu ve 21. století v celém světě, přesto mají své kořeny v polovině 20. století v Evropě. Lze vypozorovat několik vývojových generací, které se všechny objevily v Evropě, Americe i Asii (uvedeny pouze evropské příklady):\nByla pořízena běžná kola městského typu jednotné barvy a dána k dispozici ve veřejném prostoru. Systém se potýkal s krádežemi a vandalismem.\n\nKola byla speciálně navržena do městského prostředí se zvýšenou odolností, měla reklamní plochy. Půjčovala se ze stanic podobně jako nákupní vozíky na mince z půjčovní stanice a provoz byl možný pouze ve vyhrazené části města pod hrozbou pokuty policie. Systém však přesto vykazoval krádeže a vandalismus.\n\nKolo je k dispozici po identifikaci elektronickou kartou ve stanici, kolo má čip.\n\nOn-line diagnostika kol i stanic. Kolo má palubní počítač a GPS a GSM komunikátor, dobíjí z dynama. Stanice má také GSM a solární zdroj energie, nevyžaduje složité napojení na elektrickou síť. V některých systémech je možno je zanechat zamčené mimo stanici a jako volné ho lze najít přes on-line mapu v mobilním telefonu.\n\nLze také systém chytrých stanic zcela opustit a technologii umístit výhradně na kolo. Touto cestou se vydává stále větší počet nově vznikajících bieksharingových systémů. Zásadní výhodou je radikální snížení nákladů na část provozu díky eliminaci nutnosti budování a údržby pevných stanic a současně možnost lépe vykrývat reálnou poptávku. Absence místa určeného k odkládání může být především v městech s málo rozvinutou infrastrukturou pro cyklisty problémem díky problematickému parkování kol na nevhodných místech, případně odpor obyvatel k \"nekontrolované privatizaci\" veřejného prostoru.\n\nProvozovateli městských systémů jsou v některých případech organizace přímo kontrolované velkými městy, které je zahrnují do systému městské hromadné dopravy coby doplňkové řešení zejména pro dopravní obslužnost v centrech měst. Sdílení kol má přispět k jejich atraktivnosti městotvornými vlastnosti: pohyb blízký chůzi, snížení záboru prostoru oproti motorové dopravě a pozitivní ekologické faktory jako nulové znečištění hlukem i zplodinami, zlepšení fyzické kondice uživatelů a také zvýšení bezpečnosti provozu a snížení nehodovosti.\nZhruba od roku 2015 se začaly ve větší míře rozvíjet systémy provozované soukromými subjekty. Tento typ bikesharingu se v první fázi uchytil především v Číně, odkud následně někteří z mnoha provozovatelů začali expandovat do dalších částí světa. To se týká například společnosti Ofo. Lokální systémy bikesharingu se pak začaly rozvíjet v Evropě, Spojených státech či Jižní Americe. V některých případech pak došlo i k expanzi mimo původní kontinent - jako v případě společnosti Lime a její expanze do některých evropských měst.\n\nPrincip veřejného kola je založen na myšlence, že pro část uživatelů je výhodné jízdní kolo nevlastnit ale používat. Modelovým uživatelem je pak:\n\n\nZ toho se také odvíjí způsob optimalizace pokrytí daného území, tedy počtu a rozmístění stanic s patřičným počtem volných zámků a kol. Vzdálenosti jednotlivých stanic jsou většinou v rozmezí od 200 do 400 m v centru až po 700 – 1000 m na okrajích měst. Každý model je individuální v rozmístění a počtu půjčoven i designu díky místním podmínkám i rozdílné infrastruktuře, pokrytí MHD. Společná pro všechny typy systémů je však potřeba zabezpečení všech součástí systému proti krádežím a vandalismu.\n\nCena investice je podle OBIS 2011 na jedno kolo asi 2500-3000 EUR. V roce 2013 společnosti SocialBikes (USA) a Homeport (CZE) deklarují cenu investice okolo 1000 EUR/kolo. Samotný provoz v hodnotě cca 10% ceny investice ročně je ztrátový a proto dotovaný.\n\nSrovnání poplatků z několika systémů v Evropě a jednoho z USA ukazuje, že poplatek pro uživatele za roční přístup do bikesharingového systému dosahuje přibližně 10% ceny ročního kupónu na MHD.\n\n\nJednotlivé systémy pracují s rozdílným přístupem k výběru vozidel, který vychází ze zvoleného základního typu fungování (stanicový/bezstanicový/...), z místních podmínek v daném městě (vliv počasí, kopcovitost, typy dlažby, kvalita infrastruktury), z cílové skupiny (příjem, sociální status), z očekávané konkurence (jiné systémy, automobilová doprava, MHD) az dalších faktorů. Příkladem značné různorodosti přístupů je odlišnost mezi luxusními (nicméně dražšími a těžšími) elektrokoly využívanými švýcarskou společností Smide a původním principem recyklace starých darovaných jízdních kol, s nímž pracovaly zpočátku pražská Rekola.\n\nV současnosti na světě existují tisíce měst, v nichž operují přinejmenším stovky různých provozovatelů bikesharingových systémů.\n\nSystémy jsou zařazeny dle země původu, dodatečněu některých mohlo dojít k dalšímu rozšíření.\n\nV České republice fungují 4 provozovatelé bikesharingových systémů, každý provozovatel má rozdílný systém fungování a je zaměřený na jinou cílovou skupinu. České dráhy a.s. provozují ČD Bike pro (cyklo) turisty, HOMEPORT s.r.o. provozuje systém v pražském Karlíně jako ukázku svých provozů ve světě, Rekola z.s. se zaměřují na komunitní sdílení kol v několika městech a čínský provozovatel Ofo, který spustil provoz v Praze v říjnu 2017.\n\nČeské dráhy a.s. provozují turistické půjčovny ČD Bike od 1. dubna do 31. října na území ČR. První stanice fungují od roku 2003. Trekingová kola si je možno přímo půjčit, půjčit po rezervaci nebo jen vrátit ve vybraných, v roce 2013 v 80 železničních stanicích.\n\nKola nemají zvláštní design půjčovny, jde o běžná levnější kola dostupná na trhu. Vypůjčená kola je možno vlaky Českých drah na vybraných tratích přepravovat zdarma včetně bezplatné služby úschovy jízdních kol ve vybraných stanicích. Minimální cena denního půjčovného v roce 2016 (pro držitele In-karty/bez slevy) je 160/200 Kč plus vratná záloha 1000 Kč.\n\nV dubnu 2003 otevřely první dvě půjčovny v Jičíně a v Turnově. V roce 2006 byly půjčovny ve 24 stanicích v různých oblastech a služba byla zahrnuta pod značku ČD Bike komplexních služeb pro cykloturisty. V osvědčených oblastech se služba ještě výrazně rozšířila, z některých oblastí (Plzeň, Podkrušnohoří) se však naopak projekt stáhl. V roce 2009 se síť rozšiřovala zejména v Jižních Čechách, přičemž v Českém Krumlově a Lipně nad Vltavou jsou do systému ČD zapojeny soukromé subjekty. V roce 2013 je zapojeno 80 železničních stanic v 9 krajích ČR, největší podíl má Jihočeský, Vysočina a Pardubický kraj. V roce 2014 projekt ČD fungoval s 75 stanicemi. V roce 2016 je zapojeno 100 železničních stanic v 13 krajích ČR, největší podíl má Jihočeský, Vysočina a Pardubický kraj.\n\nČeská firma Homeport s.r.o. je dodavatelem bikesharingových systémů. K roku 2019 má své systémy v mnoha zemích světa, například ve Spojeném království, Francii, Polsku, Saúdské Arábii, Gibraltaru a provozuje také své elektrokola Freebike v Praze. Na území České republiky se firma stala prvním provozovatelem bikesharingového systému (původně systém Yello).\nRekola je projekt bezstanicového sdílení kol, který začal fungovat v roce 2014. Spolek byl prvním subjektem, který provozoval bikesharing v České republice ve více než jednom městě. K roku 2018 fungoval v osmi českých městech (Brno, České Budějovice, Ostrava, Olomouc, Frýdek-Místek, Teplice a Praha). Provoz byl v několika městech předtím ukončen, například v Pardubicích, Hradci Králové či na Kladně. Půjčování funguje pomocí mobilní aplikace či SMS.\n\nOfo\n\nOfo je projekt bezstanicového sdílení kol z Číny, který byl ve zkušebním provozu v Praze od října 2017. Po několika měsících ale skončil a firma Ofo se už do Prahy nevrátila.\n\nO zavedení systému automatických půjčoven a jeho případném pozdějším zapojení do celoměstského systému rozhodla pražská městská část Praha 4 těsně před komunálními volbami v roce 2006, přičemž roli sehrála i dobrá zkušenost z dvouletého fungování karlínského systému. Podporu projektu „Kola pro čtyřku“ vyslovila Rada městské části Prahy 4 ve svých usneseních ze 14. února 2006 a z 18. října 2007 a odvolávala se na tato usnesení i v usnesení o koncepci volnočasových aktivit z 14. 12. 2007.\n\nBrzy po prvním rozhodnutí v roce 2006 městská část zakoupila asi 100 speciálních jízdních kol s bezdušovými pneumatikami a odolnými přehazovačkami a 80 automatických stojanů za 2,8 milionu Kč, které od té doby leží ve skladu civilní obrany jedné základní školy. Poté se však příprava zadrhla. V listopadu 2007 bylo slibováno, že zahájení 1. dubna 2008 je téměř jisté. V první fázi mělo být ve dvou oblastech Prahy 4 rozmístěno 30 stanovišť. Jednou oblastí měla být pankrácko-budějovická pláň, druhou oblastí vltavské nábřeží v oblasti Podolí a Braníka. Kola a stojany jsou majetkem městské části, provozovatel měl vzejít z veřejné soutěže, roční náklady byly odhadovány na 1 až 2 miliony Kč. Provoz měl být hrazen z půjčovného, dotací městské části a z reklamy na stojanech. Půjčovné mělo být obdobné jako v Karlíně, tedy například 2 Kč za 15 minut.\n\nVýběrové řízení na provozovatele bylo zrušeno, protože se do něj přihlásil jen jediný zájemce a ten nesplnil zadávací podmínky. Rada městské části se rozhodla připravit nové výběrové řízení. Přitom se uvažovalo o expanzi systému do Troje, Prahy 2, Prahy 3 (Žižkov, Vinohrady) či Prahy 11 (Jižní Město).\n\nProjekt byl zastaven a myšlenka na větší pražský systém byla uložena k ledu.\n\nPrvní vlaštovkou pro systém, který by fungoval ve více městských částech, byla snaha primátora Tomáše Hudečka (TOP 09) na začátku roku 2014. Systém měl obsahovat 1000 kol a 150 výpůjčních stojanů. Plánovaný poplatek měl být 500 Kč.Projekt nikdy nepřešel do stádia vytvoření výběrového řízení, vytvořil však podklad pro další tendr.\n\nNa konci března 2016 byl spuštěn tendr s názvem Zavedení systému veřejného půjčování kol v Praze, který by měl vést k výběru dodavatele a provozovatele pražského bikesharingu. Celá soutěž byla svěřena Dopravnímu podniku hl. m. Prahy (DPP). Zájemci se mohli hlásit do 13. září 2016. Předpokládaná hodnota tendru je 100 milionů korun. Tato hodnota zahrnuje 100 – 120 stanic, minimálně 1 000 jízdních kol a 5 let provozu celého systému. Zadavatel zvolil formu soutěžního dialogu, což je vícefázový formát tendru, během kterého se zadávací dokumentace tvoří na základě rozhovoru s jednotlivými účastníky. Zadavatel tento postup zdůvodňuje specificitou bikesharingu, který se v České republice soutěží poprvé a není s ním velká zkušenost.\n\nDo městského systému veřejného půjčování kol se přihlásily čtyři firmy. Společnost BigBoard se svým projektem Velonet, dále Homeport ve sdružení se společností Eltodo, společnost JCDecaux, která provozuje pražský městský mobiliář a Rekola.\n\nRekola byla vyřazena z tendru, jelikož nesplňovala kvalifikační podmínky. Tato společnost podala v listopadu 2016 stížnost na Úřad pro ochranu hospodářské soutěže pro diskriminační kritéria. ÚOHS jejich žádosti na konci prosince 2016 vyhověl. DPP se proti rozhodnutí odvolal podáním rozkladu. V lednu 2017 probíhá rozkladové řízení.\n\n\n\n\n\n"}
{"id": "704828", "url": "https://cs.wikipedia.org/wiki?curid=704828", "title": "Nemocnice pro západní Galileu Naharija", "text": "Nemocnice pro západní Galileu Naharija\n\nNemocnice pro západní Galileu Naharija (: בית החולים לגליל המערבי נהריה, \"Bejt cholim le-Galil ha-ma'aravi Naharija\", : Western Galilee Hospital) je nemocnice ve východní části města Naharija v Izraeli.\n\nLeží v nadmořské výšce cca 30 metrů na východním okraji Naharije, cca 2,5 kilometru od pobřeží Středozemního moře. Na jižní straně ji ohraničuje dálnice číslo 89. Tvoří enklávu ležící mimo souvislé zastavěné území města a je obklopena zemědělsky intenzivně využívanou krajinou.\n\nVznikla v roce 1947 jako skromný areál porodnice umístěný v dřevěných objektech. Postupně vyrostla v jedno z páteřních zdravotnických zařízení v Izraeli. Zájmové území nemocnice slouží 450 000 obyvatelům přilehlého regionu. Jde o státní zdravotnický ústav. Ředitelem je Mas'ad Barhum (מסעד ברהום). Nemocnice má cca 2200 zaměstnanců a kapacitu 638 lůžek.\n\n\n"}
{"id": "704830", "url": "https://cs.wikipedia.org/wiki?curid=704830", "title": "SOCIMI AR-832", "text": "SOCIMI AR-832\n\nSocimi AR-832 je útočná puška italského původu z 80. let 20. století, vyvinutá společností Societa Costruzioni Industriali Milano (SOCIMI). Zbraň používá střelivo 7,62 x 51 mm NATO se zásobníkem BM59 s kapacitou 20 nábojů.\n\nPušky Socimi série AR byly vyrobeny v malém množství, když se italské speciální jednotky, námořnictvo a další jednotky rozhodly pro náhradu zbraně Beretta AR-70. Socimi představila dvě útočné pušky: AR-832/FS a AR-870. Ani jedna z nich nakonec nebyla vybrána a italské speciální jednotky se vrátily k Beretě AR-70/90.\n\nAR-832/FS byla označena jako příliš těžká na útočnou pušku, což mělo ale také efekt na zpětný ráz a zdvih hlavně. Nově má také speciální regulátor plynu, díky čemuž je možné střílet puškové granáty i s normální municí, což jde jinak pouze s balistickými kazetami. Je to také jednoduchá zbraň na rozebrání a údržbu a je velmi tolerantní ke špíně a poškození.\n\nSocimi stáhla zbraň z trhu po několika letech.\n\n"}
{"id": "704831", "url": "https://cs.wikipedia.org/wiki?curid=704831", "title": "Nemocnice Ziv", "text": "Nemocnice Ziv\n\nNemocnice Ziv (: מרכז רפואי זיו, \"Merkaz refu'i Ziv\", doslova \"Zdravotní centrum Ziv\",: Ziv Medical Center, nazývána též Nemocnice Rivky Ziv, מרכז רפואי רבקה זיו) je nemocnice v jižní části města Safed v Izraeli.\n\nLeží v nadmořské výšce přes 600 metrů na jižním okraji Safedu, cca 1,5 kilometru od censtra města. Na jižní straně ji míjí dálnice číslo 89, dál k jihu se rozkládá zalesněný vrch Ramat Pašchur.\n\nByla založena roku 1910 jako první moderní zdravotnické zařízení ve městě. Do nynějšího areálu se přemístila roku 1973. Ředitelem je Oskar Ambon (אוסקר אמבון). Nemocnice má 37 odborných pracovišť a kapacitu 304 lůžek. Pojmenována je podle Rivky Ziv (Rebecca Sieff), jedné ze zakladatelek organizace WIZO.\n\n\n"}
{"id": "704832", "url": "https://cs.wikipedia.org/wiki?curid=704832", "title": "Československé letectvo", "text": "Československé letectvo\n\nČeskoslovenské letectvo bylo součástí československé armády od 1. listopadu 1918, kdy Josef Scheiner vydal rozkaz ke vzniku Leteckého sboru. U jeho zrodu stáli jak letci bojující za první světové války v rakousko-uherském letectvu, tak příslušníci československých legií. Rakousko-uherskou, německou a francouzskou techniku u letectva postupně nahradily domácí konstrukce hlavních dodavatelů Aero, Avia a Letov, které byly také vyváženy do zahraničí. Mnichovská dohoda a následná okupace Čech a Moravy znamenaly dočasný zánik letectva na území Československa, s výjimkou Vzdušných zbraní Slovenského státu.\n\nMnozí příslušníci bývalého letectva první republiky bojovali za druhé světové války v exilu. Dne 1. června 1940 byla podepsána československo-francouzská dohoda o zřízení samostatného československého letectva ve Francii. První jednotkou letectva ve Velké Británii byla od 12. července 1940 310. československá stíhací peruť, tři další perutě vznikly později. V Sovětském svazu se 24. ledna 1945 stala největší jednotkou československého letectva na východní frontě 1. československá smíšená letecká divize.\n\nPo skončení války bylo letectvo na našem území obnoveno a po únoru 1948 se dostalo pod kontrolu komunistické strany. V roce 1955 se stalo součástí sil Varšavské smlouvy a bylo přezbrojeno na sovětskou leteckou techniku. Mezi domácí typy ve výzbroji patřily například cvičné letouny Aero L-29 Delfín či Aero L-39 Albatros. Československé letectvo zaniklo s rozpadem federace v roce 1992.\n\nHistorie československého letectva sahá do doby před vznikem samostatné Československé republiky. Během první světové války vznikaly v zahraničí československé vojenské jednotky, později označované jako legie. Jedním z jejich organizátorů byl Milan Rastislav Štefánik, který své válečné působení zahájil jako příslušník francouzského armádního letectva a průkopník letecké meteorologie. V dohodových letectvech sloužilo také několik Čechů – ve francouzském devět a v italském patnáct letců. Augustin Charvát sestřelil nad západní frontou dva nepřátelské letouny a Václav Pilát zničil německý pozorovací balon. Nejvíce českých vojenských letců (cca 500) však sloužilo v rakousko-uherském letectvu.\n\nPrvní samostatné letecké útvary československých legií vznikly v Rusku, kde byl koncem února 1918 zřízen 1. československý letecký a automobilní oddíl, jenž měl k dispozici tamní francouzské vojenské sklady. Činnost jednotky negativně ovlivnil postup německé armády do Ruska zmítaného občanskou válkou a rovněž vynucené předání pěti letounů bolševikům. K prvnímu letu českého vojenského letadla došlo 10. dubna 1918, kdy odstartoval letoun Sopwith 1½ Strutter pilotovaný Lvem Melčem a Josefem Skálou. Krátce po vzletu však letci nezvládli řízení a stroj byl při nouzovém přistání těžce poškozen. Letouny legií byly využívány především k průzkumným úkolům. K první ztrátě v boji došlo 16. října 1918 při stíhání bolševického pozorovacího letounu, kdy padl ruský příslušník jednotky praporčík Vladimirov. Na počátku roku 1920 se letecký oddíl spolu s dalšími legionáři přepravil z Vladivostoku do vlasti.\n\nV průběhu dní kolem 28. října 1918 se na pražském Žofíně shromáždili čeští vojáci rakousko-uherské armády, kteří se vraceli domů z front. Vzniklo zde jádro skupiny, z níž později měla být vytvořena vojenská jednotka. Hlavní postavou této jednotky byl setník Jindřich Kostrba, který kolem sebe shromáždil asi 30 pilotů, pozorovatelů a několik mechaniků. Rozkaz ke vzniku Leteckého sboru vydal 1. listopadu 1918 člen Maffie a starosta České obce sokolské Josef Scheiner. Na louce ve Strašnicích vzniklo první letiště. Byla sem přivezena všechna letadla, která po zániku Rakousko-Uherska zůstala na území nedávno vzniklého Československa. Nejvíce letadel pocházelo z bývalé letecké školy v Chebu. Další letadla dodali tehdejší spojenci. Jelikož československé letectvo společně s celou armádou bylo pod vlivem francouzské vojenské mise, Francie z části darovala, z části prodala Československu své přebytky letadel SPAD S.VII a S.XIII. Celkově šlo o přibližně 140 až 150 kusů. Československé letectvo se tak stalo třetím největším uživatelem těchto letadel. Na létání však bylo určeno 117 SPADů a zbytek byl určen jako zdroj náhradních dílů. Počet SPADů u bojových jednotek byl ještě menší. Koncem prosince 1919 jich bylo 41, v lednu 1921 47 a k 20. říjnu 1921 jich bylo 44. Největší počet SPADů u bojových jednotek byl dne 11. října 1922, kdy bylo ve výzbroji 58 letadel SPAD S.VII a 29 SPAD S.XIII. Většina strojů byla přesunuta do Vojenského leteckého učiliště v Chebu, kde sloužily k základnímu výcviku stíhacích pilotů. Letadla SPAD byla kvůli vysoké únavě materiálu postupně uzemňována. V roce 1925 byla nahrazena stíhacími letouny československé výroby Avia BH-21.\n\nLetadla z období první světové války byla již zastaralá a často i v nevyhovujícím technickém stavu. Vedení letectva i letečtí konstruktéři si tento fakt uvědomovali, a tak v roce 1920 poprvé vzlétlo letadlo Letov Š-1. Šlo o první letadlo československé výroby. Následně vznikly i první stíhačky Aero Ae-02 a jednoplošník Avia BH-3. V polovině 20. let se standardním stíhacím letounem stala Avia BH-21, která umožnila i řadovým pilotům nacvičovat vysokou akrobacii. Avia BH-21 byla první československý stíhací letoun vyráběný ve velkém počtu. Jedním z mnoha úspěchů bylo vítězství stroje BH-21 na mezinárodní soutěži stíhacích letounů v Bruselu. Vítězné letadlo zakoupila i s licenčními právy belgická firma SABCA. Na letadlech BH-21 získala řada pilotů akrobatické zkušenosti a jména jako Malkovský, Ambruš, Novák, Široký, Hubáček a další byla známa po celém světě.\n\nZhoršující se zahraničně-politická situace si začátkem 30. let vyžádala modernizaci leteckého parku letectva. Ministerstvo národní obrany proto vyhlásilo soutěž na novou standardní stíhačku. Konstrukce továrny Avia se ukázala z ostatních strojů továren Letov a Praga jako nejlepší. Šlo o stíhačku Avia B-534, která oplývala výbornou stoupavostí, manévrovatelností i poměrně vysokou rychlostí, která se blížila k 400 km/h. Avia B-534 si společně s akrobatickými Aviemi Ba-122 získala velkou popularitu na mezinárodním leteckém mítinku ve švýcarském Curychu v roce 1937.\n\nVšechna početně větší vojenská letectva však v té době masově přecházela na jednoplošníky. Českoslovenští představitelé, konfrontováni s výkonným německým jednoplošníkem Messerschmitt Bf 109 zjistili, že Avia B-534 překonává německý stroj ve stoupavosti a obratnosti, ale ne v rychlosti. Proto byl zadán vývoj jednoplošného nástupce B-534, nazvaný Avia B-35, který poprvé vzlétl v době mobilizace 28. září 1938. Vývoj tohoto letadla začal až příliš pozdě na to, aby bylo možné jej zařadit včas do výzbroje letectva. Brzy na to 30. září 1938 došlo k podepsání Mnichovské dohody mezi Německem, Francií, Itálií a Spojeným královstvím, která Československu nařizovala postoupit Sudety Německu pod výhrůžkou, že v případě vypuknutí války s Německem bude Československo prohlášeno za agresora a ponecháno bez pomoci. Československá vláda se, i přes vysokou morálku vojska a nedokončený, ale i tak silný systém opevnění, rozhodla mnichovskému diktátu podřídit. O necelý půl rok později, 15. března 1939, byl celý zbytek českých zemí, už bez Slovenska, které se po německém víceméně ultimátu odtrhlo, obsazen nacistickým Wehrmachtem a přejmenován na Protektorát Čechy a Morava. Znamenalo to i konečnou likvidaci československého letectva. Letecký průmysl byl zkonfiskován a velká část letadel letectva byla zabavena. Německo část rozprodalo a část zařadilo do Luftwaffe převážně ke druholiniovým službám a pokusům. Velkému počtu pilotů a personálu zaniklého letectva se podařilo uniknout do Polska a Francie. V Polsku však úřady nejevily ochotu případ řešit (většina vojáků byla poté převedena do Francie, kde vstoupili do cizinecké legie, aby mohli být přijati do francouzské armády). Začátkem srpna 1939 si i polská vláda uvědomila nebezpečí, které jí od nacistického Německa hrozilo, a proto byla část pilotů, která zatím neodešla do Francie, přijata do polského letectva. Mezitím již v nezávislé Slovenské republice vznikly Slovenské vzdušné zbraně, na základě československého 3. leteckého pluku generála-letce Milana Rastislava Štefánika, který byl jako jediný ze šesti československých leteckých pluků umístěn na Slovensku.\n\nBojová činnost Čechů a Slováků v Polsku však byla velmi krátká, jelikož rychlá porážka Polska znamenala její brzké dokončení. Někteří piloti ustoupili se svými polskými kolegy do Rumunska, odtud se dostali na Blízký východ a dále do Francie, jiní se dostali do SSSR, kde byly nejprve internováni, ale po intervenci československý orgánů v zahraničí byli přesouváni k jednotkám ve Francii, později ve Spojeném království. Po obsazení Polska zůstala jedinou cestou pro české emigranty trasa na západ z Protektorátu přes Slovensko a Maďarsko, kde však při jejich dopadení hrozilo vydání Němcům. Do bezpečí se čeští letci a vojáci dostali až při překročení hranic Jugoslávie, kde působil československý konzul, který zajišťoval jejich převoz do Bejrútu v Libanonu, odkud pokračovali směrem do Francie a později do Spojeného království.\n\nČeskoslovenská exilová vláda aktivně podporovala útěky letců z Protektorátu organizované pomocí odbojových skupin. Rozhodnutí o podpoře útěků letců padlo i proto, že Protektorát jako okupována země nebyl schopen postavit v zahraničí rozsáhlé exilové vojsko, které by bylo nápomocné Spojencům a mohlo tak prosazovat zájmy země, jak tomu bylo např. během první světové války. Proto i při svém malém počtu představovali čeští a slovenští letci významnou sílu, která byla užitečným článkem spojeneckého válečného úsilí.\n\nNa západě se českoslovenští letci zúčastnili bitvy o Francii. Vznik leteckých jednotek ve Francii byl doprovázen řadou byrokratických průtahů, a to i po vstupu Francie do druhé světové války. Teprve v prosinci 1939 bylo několik československých letců přijato do francouzských jednotek. Francouzi totiž Čechy a Slováky nejprve nevítali s nadšením, kladli jim za vinu zatažení Francie do války. Ve únoru 1940 byl přijat projekt, ve kterém se počítalo s výstavbou samostatných československých stíhacích a bombardovacích jednotek. Vpádem Wehrmachtu do zemí Beneluxu dne 10. května 1940 skončilo období tzv. podivné války. Německé jednotky vtrhly do Francie a situace začínala být vážná. Jednou z nejlepších leteckých jednotek ve Francii byla 5. stíhací peruť, ve které sloužilo 18 československých letců, např. kapitán Alois Vašátko či rotmistr František Peřina. Tito letci byli velmi úspěšní a patřili k elitním stíhačům. Dne 1. června 1940 byla podepsána československo-francouzská letecká dohoda o zřízení samostatných československých vzdušných sil ve Francii, ale rychlá kapitulace Francouzská její realizaci znemožnila. Českoslovenští letci se museli přesunout do Anglie.\n\nČeskoslovenští letci zpočátku nebyli v britských jednotkách nijak organizováni. První leteckou perutí vytvořenou z československých letců byla 12. července 1940 310. československá stíhací peruť RAF (№ 310 Fighter Squadron), která vznikla na letišti Duxford. Zanedlouho na to 29. července 1940 vznikla na letišti Honington 311. československá bombardovací peruť RAF (№ 311 Bombing Squadron). Dne 5. září 1940 následoval vznik 312. československé stíhací perutě RAF (№ 312 Fighter Squadron) také na letišti v Duxfordu. O něco později se k těmto jednotkám přidala 313. československá stíhací peruť RAF (№ 313 Fighter Squadron), kterou založili 10. května 1941 na letišti Catterick. Dne 3. května 1942 bylo z 310., 312. a 313. stíhací perutě v Exeteru vytvořeno vlastní stíhací křídlo - Czechoslovak Fighter Wing, kterému velel úspěšný pilot Alois Vašátko.\n\nČást československých letců poměrně úspěšně zasáhla do bitvy o Británii. Nejúspěšnějším spojeneckým letcem celé této operace byl Čech Josef František, který v průběhu jediného měsíce sestřelil 17 německých letadel. Dne 8. října 1940 zahynul při letecké havárii během hlídkového letu. Českoslovenští piloti se v následujících letech zúčastnili i dalších významných operací na západní frontě. Další významná operace, které se ve velké míře Češi a Slováci zúčastnili byl nájezd na Dieppe, při kterém byly nasazeny všechny tři stíhací perutě. Bombardovací letci pro britské Coastal Command podnikali dlouhodobou hlídkovou činnost nad Atlantským oceánem, přičemž se zaměřovali zejména na pátrání po nepřátelských ponorkách. Posádky byly přitom vystaveny navíc dalšímu nebezpečí v případě sestřelení nad německými územími. Na rozdíl od jiných letců nebyly podkládání za válečné zajatce, ale jako příslušníci Německa ovládaného Protektorátu za zrádce - to se týkalo pak v zesílené míře posádek 311. bombardovací perutě, která podnikala dálkové nálety do německého vnitrozemí (částečně až do Itálie). Československé perutě se úspěšně zúčastnily krytí spojeneckého vylodění v Normandii a byly jedny z prvních, které přistály na osvobozeném francouzském území. Později podporovaly spojeneckou ofenzívu přes země západní Evropy a podílely se i na bombardováni Německa. Nejúspěšnějším slovenským pilotem ve službách britské RAF byl Otto Smik, který sestřelil 9 německých letadel plus 2 ve spolupráci a 3 střely V-1. Dne 28. listopadu 1944 při útoku na stanici Zwolle v Holandsku protiletadlová obrana Smikovo letadlo těžce poškodila. Při pokusu o přistání Smik havaroval a byl na místě mrtvý. Poslední velkou akcí československých stíhacích perutí RAF byla účast na výsadkové operaci v prostoru německého Weselu dne 24. března 1945.\nVelmi úspěšní byli i slovenští piloti na východní frontě ve službách Slovenských vzdušných zbraní. Přestože se ocitli na straně Osy prokázali své kvality. Dne 22. června 1941 německá armáda překročila hranice Sovětského svazu, kterému nacistické Německo vzápětí vyhlásilo válku. Na frontě bylo kromě pozemního vojska nasazeno i Slovenské letectvo. Navzdory nedostatkům ve výzbroji a výcviku si slovenští letci vedli poměrně úspěšně a na zastaralých dvouplošnících získali množství vzdušných vítězství. Legendární letka 13, přezbrojena na Messerschmitt Bf 109 pokračovala v boji po boku Luftwaffe i po stažení většiny ostatních slovenských jednotek. Nejúspěšnějším pilotem byl Ján Režňák s 32 potvrzenými sestřely. Obrat ve válce na východní frontě však brzy demoralizoval i letectvo, stejně jako u pozemního vojska i zde docházelo k případům dezerce a po vypuknutí Slovenského národního povstání dne 29. srpna 1944 se někteří letci přidali na stranu povstalců. Povstalecké letectvo využívalo několik strojů bývalých Slovenských vzdušných zbraní (Avia B-534, Letov Š-328, Messerschmitt Bf 109 (verze E a G), Focke-Wulf Fw 189 a další). Jeho hlavní oporou však byl první československý samostatný stíhací letecký pluk, který přišel na povstalecké území ze SSSR a operoval na sovětských stíhačkách Lavočkin La-5FN. Pluku velel kapitán František Fajtl a byl tvořen řadou kvalifikovaných pilotů - hlavně československými dobrovolníky, kteří již dříve sloužili v britské RAF. Povstalečtí letci se zúčastnili 923 bojových letů a zničili 40 nepřátelských letadel. Provedli také mnoho průzkumných letů a útoky na pozemní cíle. Aktivita vzdušných sil na Slovensku byla na konci roku 1944 často narušována špatným počasím a nízkou oblačností, která je pro let v hornatých oblastech středního Slovenska nebezpečná. Jednotky povstaleckého letectva vykonávali leteckou ochranu pro povstání z letišť Zolná a Tri Duby do 25. října 1944. Pluk musel být 25. října 1944 evakuován a 11 letuschopných letadel odletělo ve směru na Polsko a Rumunsko. Po ústupu povstalců do hor nebylo možné evakuovat veškerý pozemní ani letecký personál.\n\nUž v průběhu Slovenského národního povstání přelétla do Sovětského svazu skupina 108 slovenských letců, ke kterým se postupně přidávali další slovenští piloti z kombinované letky, kde už chyběla letadla a piloti, kteří buďto přeběhli nebo byli transportováni ze Slovenska dopravními letadly. Sovětské velení dalo souhlas s vytvořením dalších dvou leteckých pluků - 2. československého stíhacího a 3. československého bojového. Z těchto tří jednotek vznikla 1. československá smíšená letecká divize v SSSR, jejíž velením byl pověřen pplk. Ludvík Budín. Českoslovenští letci byli vyzbrojeni stíhacími letouny Lavočkin La-5 a La-7, bojovými letadly Il-2 \"šturmovik\" a střemhlavými bombardéry Pe-2. Dne 14. dubna 1945 se uskutečnila první bojová akce, kdy úspěšně zaútočili dvě skupiny bojových letadel podporované stíhači na vojenské cíle nepřítele nedaleko vesnice Olzy. Českoslovenští letci útočili na bojovou techniku, pevnůstky, palebné postavení, velitelské stanoviště, dopravní prostředky a shromaždiště tanků nepřítele, podporovali a chránili pozemní vojska, útočili na komunikace, prováděli letecký průzkum. Divize provedla od 14. dubna do 9. května 1945 567 bojových vzletů v délce 515 operačních hodin. Zničila desítky aut, tanků, obrněných vozidel, povozů, železničních vagónů a velké množství živé síly nepřítele. Dne 9. května 1945 přistály dva bombardéry 1. československé smíšené letecké divize na letišti ve Kbelích, což byl symbolický příspěvek Pražskému povstání. Dne 10. května 1945 se československá letadla přesunula z Polska na polní letiště v Albrechtičkách u Ostravy a 14. května přistála první letadla na letištích ve Kbelích a Letňanech.\nDruhá světová válka v Evropě skončila 8. května 1945. V létě 1945 se z exilu postupně vrátili i českoslovenští letci působící v RAF. 13. srpna 1945 přistálo na pražském letišti Ruzyně 54 stíhaček Spitfire československé stíhací skupiny. Příslušníci 311. československé bombardovací perutě byli přivítáni v Praze o týden později. V obnoveném Československu byli piloti přivítáni jako hrdinové. Československé perutě RAF byly do roku 1946 postupně rozpuštěny a jejich příslušníci zařazeni do nové československé armády. Jejich příslušníci jak zkušení odborníci prověření boji převzali mnoho vedoucích úloh v oblasti vojenského letectví. Po únoru 1948 však mnozí představitelé nového režimu viděli v účastnících zahraničního odboje ze západní fronty nebezpečí. Obávali se totiž, že by mohli tito odhodlaní vlastenci opět začít bojovat za demokracii. A tak byli bývalí příslušníci RAF postupně propouštěni z armády a odsouvání do pozadí. Režim často postihoval i jejich rodinné příslušníků. Jejich manželky bezdůvodně ztrácely zaměstnání a jejich děti ztratily přístup k vyššímu školství. Mnozí příslušníci západního odboje byli obviněni ze „špionáže pro západní mocnosti“, uvězněni, a odsouzeni k dlouholetým žalářům nebo k těžkým a nebezpečným nuceným pracím.\n\nV rámci československého letectva byla jako letecký výsostný znak nejprve používána kokarda (v pořadí od středu červená-modrá-bílá s červeným lemováním), později se začalo používat označení šikmými barevnými pruhy přes konce křídel a vrchol směrovky. Tříbarevné kokardy označovaly vojenská letadla znovu od března 1919 (nyní v pořadí od středu bílá-modrá-červená). Spojenecká Francie však podobu znaků kritizovala, protože údajně příliš připomínaly letecké kokardy velmocí a mohlo by tak dojít k záměně. Proto byly v prosinci 1921 kokardy nahrazeny československými vlajkami. Obdélníkové prapory byly umísťovány na dvouplošníky na horní křídlo shora, na spodní zdola a na směrovku z obou stran. Konečná verze československé vojenské kokardy existuje od prosince 1926. Dělí se na tři stejné klíny bílé, červené a modré barvy, přičemž modrý je vždy vepředu a bílý směřuje nahoru nebo od středu označovaného stroje. Lemování znaku je většinou bílé nebo modré, červené není příliš obvyklé. Po druhé světové válce se tato kokarda rozšířila i na pozemní techniku a dodnes je jako tzv. národní rozlišovací znak užívána Armádou České republiky.\n\n\n"}
{"id": "704833", "url": "https://cs.wikipedia.org/wiki?curid=704833", "title": "Sulfid sodný", "text": "Sulfid sodný\n\nSulfid sodný (chemický vzorec NaS) je chemickou sloučeninou sodíku a síry. V čistém stavu je to bezbarvá pevná látka rozpustná ve vodě, ale technická je žlutě zabarvena. Je hygroskopická a pozvolna se rozkládá za uvolňování sulfanu, díky kterému má charakteristický zápach. Ve vodě hydrolyzuje a roztok reaguje silně zásaditě. Vyrábí se redukcí síranu sodného uhlíkem. Největší využití má v papírenství při extrakci celulózy, jinak se využívá jako redukční činidlo vychytávající kyslík nebo jiným způsobem bránící nežádoucí oxidaci.\n\nV čistém stavu se jedná o bezbarvou pevnou látku, rozpustnou ve vodě, methanolu a také mírně v ethanolu. V průmyslu se připravuje nejčastěji v podobě drobných šupinek a lístečků a bývá zabarven do žluta díky přítomnosti polysulfidů S. Starší vzorky mají šedou barvu, ale díky charakteristickému zápachu lze lehce rozeznat stále přítomnost sulfidu sodného. Z vodných roztoků krystalizuje pod teplotou 48 °C s 9 molekulami vody jako hygroskopické čtverečné hranolky.\n\nNa vzduchu díky pohlcování vzdušné vlhkosti postupně hydrolyzuje a uvolňuje sirovodík HS a i v pevném stavu je proto lehce cítit po zkažených vejcích:\nKromě tohoto rozkladu na vzduchu podléhá za přítomnosti kyslíku ještě jinému a to oxidaci za vzniku thiosíranu sodného NaSO a hydroxidu sodného NaOH:\n\nZa vyšší teploty, v přítomnosti oxidu uhličitého CO, kyslíku a bez vzdušné vlhkosti, může dojít k oxidaci za vzniku uhličitanu sodného NaCO a oxidu siřičitého SO.\n\nVodný roztok sulfidu sodného zapáchá po zkažených vejcích o poznání silněji a vlivem hydrolýzy navíc reaguje silně zásaditě:\n\nPrůmyslově se vyrábí sulfid sodný redukcí síranu sodného Na2SO4 uhlíkem v podobě uhlí\n\nLaboratorně lze bezvodou sůl připravit redukcí síry sodíkem v bezvodém kapalném amoniaku. Případně síra může být redukována sodíkem v suchém tetrahydrofuranu (\"THF\") za katalytického působení naftalenu:\n\nPrimárně se využívá v papírenství v Kraftově procesu, kde slouží k přeměně dřeva na dřevěnou drť, ze které se extrahují téměř čistá celulózová vlákna.\n\nPři upravování vody se používá na odstraňování kyslíku. Ve fotografickém průmyslu do vyvíjecích roztoků, kde chrání před nežádoucí oxidací a zničením fotografií. V textilním průmyslu jako bělidlo s odsiřovacími a odchlorovacími účinky. V koželužství slouží jako depilační prostředek (na odstraňování chlupů z kůží)\n\nV technice má sulfid sodný význam především jako redukční činidlo pro organické nitrosloučeniny, např. při přípravě sirných barviv. Používá se jako sulfonační a sulfomethylační činidlo při výrobě gumárenských chemikálií a dalších chemických sloučenin. Dále se využívá jako konzervační prostředek a na výrobu detergentů.\n\n"}
{"id": "704835", "url": "https://cs.wikipedia.org/wiki?curid=704835", "title": "Matylda Flanderská", "text": "Matylda Flanderská\n\nMatylda Flanderská (vlámsky \"Mathilda van Vlaanderen\", anglicky \"Matilda of Flanders\"; 1031 – 2. listopadu 1083) byla normandská vévodkyně a anglická královna.\n\nNarodila se jako dcera hraběte Balduina V. Flanderského a jeho manželky Adély, dcery francouzského krále Roberta II.\n\nProvdala se za normandského vévodu Viléma Dobyvatele. K uzavření tohoto manželství se váže legenda o tom, že Vilém nejprve musel Matyldu zbít, protože se odmítala vdát za bastarda. Její otec to samozřejmě vzal jako urážku, ale než stačilo dojít na meče, Matylda se sňatkem souhlasila, protože Vilém ji svým činem přesvědčil, že je pevný a vytrvalý ve svých cílech.\n\nSňatek pobouřil církev, protože novomanželé spolu byli přes společného předka Rolla v pátém stupni příbuzenství a tudíž se neměli vzít. Roku 1059 se podařilo opatovi Lanfrancovi z Becu od papeže Mikuláše II. dodatečně získat dispenz pod podmínkou, že každý z manželů dá postavit klášter. Vznikly tak mužský a ženský klášter v Caen.\n\nManželovi Matylda porodila devět nebo deset dětí, včetně dvou budoucích králů: Viléma II. a Jindřicha I.\n\nPoté, co Vilém obsadil Anglii, byla Matylda 25. prosince 1066 ve Westminsterském opatství korunována a během manželovy nepřítomnosti byla pověřena regentskou vládou. Zemřela roku 1083 a byla pochována v klášterním kostele Nejsvětější Trojice v Caen.\n\nMatylda údajně měřila jen 127 centimetrů, což by z ní dělalo nejmenší anglickou královnu. V letech 1819 a 1959 byla ale její neúplná kostra ve Francii podrobena výzkumu a podle tohoto výzkumu měřila 152 centimetrů.\n"}
{"id": "704839", "url": "https://cs.wikipedia.org/wiki?curid=704839", "title": "Nancy Storaceová", "text": "Nancy Storaceová\n\nNancy Storaceová, vlastním jménem Anna Selina Storace (27. říjen 1765 Londýn – 24. srpen 1817 Londýn), byla anglická operní zpěvačka. Byla první Zuzankou v Mozartově opeře Figarova svatba.\n\nOtec Stefano byl původem Ital a matka Elizabeth rozená Truslerová Angličanka. Měla staršího bratra, ve své době velmi významného hudebního skladatele Stephana Storace, se kterým měla pozoruhodný vztah: i přesto, že byl ženatý a měl syna, trávil více času na návštěvách u Nancy než u své vlastní rodiny. Storaceová se roku 1784 provdala za hudebního skladatele Johna Abrahama Fishera, ten ji však bil a manželství se záhy rozpadlo, dcera Josepha Fisherová se narodila následujícího roku a zemřela v kojeneckém věku. Nancy Storaceová později žila se zpěvákem Johnem Brahamem, s nímž měla syna, ale v roce 1815 se rozešli.\n\nV roce 1778 Storaceová odcestovala se svými rodiči do Neapole. Starší bratr Stephen tam už studoval skladbu. Studovala v Benátkách u Antonia Sacchiniho. Návštěvu v Itálii si prodloužila poté, co tam započala úspěšnou kariéru. Hudební skladatel Giuseppe Sarti zvláš pro ni napsal operu, která sklidila velký úspěch. V Itálii potkala irského zpěváka Michaela Kellyho, který se stal jejím dlouhodobým pracovním kolegou stejně jako přítelem. Kelly se o ní často zmiňoval ve svých memoárech.\n\nDovednosti a sebedůvěra mladé pěvkyně (V době kdy opustila Benátky jí bylo 18 let) jsou popsány v jedné historce Kellyho:\n\n„Velmi se jako zpěvačka líbila. Poté odešla do Florencie, kde v divadle Pergola pracoval uznávaný sopranista Louigi Marchesi. Ve Florencii byl největší osobností a nepřitahoval jen Florencii, ale celé Toskánsko. Storaceová měla zpívat vedlejší roli po jeho boku; ale při následujících okolnostech slavila své povýšení. Francesco Bianchi složil oslavnou píseň, ve které byl Louigi Marchesi ohromující. Poté, co dozpíval, všichni křičeli 'La Bomba di Marchesi!'. Storaceová zpívala píseň hned po něm a byla rozhodnuta do svého vystoupení přinést také „bombu“. Přišla a uskutečnila to. Publikum oněmělo obdivem a úžasem, zato chudák Louigi Marchesi byl zděšen. Manažer Campigli proto Storaceovou požádal, aby vystoupení přerušila, ale Storaceová to rezolutně odmítla a řekla, že má stejné právo ukázat svou „bombu“ jako kdokoliv jiný.\n\nLouigiho manažerovi byl udělen úkol, aby se Storaceové zbavil a zaměstnal jinou dámu, která nebude tak ambiciózní a taková bomba jako Storaceová.“\n\nV roce 1783 založil rakouský císař Josef II. novou operní společnost specializovanou na italskou operu. V té době zpívala Storaceová v divadle San Samuele v Benátkách. Hrabě Giacomo Durazzo, který byl zkušený někdejší divadelní dirigent a císařův ambasador, zaměstnal Storaceovou jako primadonu nové společnosti. Ve stejnou dobu zaměstnal také vynikajícího pěvce Francesca Benucciho který také zpíval v divadle San Samuele a už několikrát se objevil po boku Storaceové. Oběma zpěvákům byly nabídnuty vysoké platy, přes 4000 florinů. S dalším náborem přibrali také Michaela Kellyho a libretistu Lorenza da Ponteho a vynikající soubor byl hotov.\n\nBěhem pobytu ve Vídni vystoupila Storaceová zhruba ve 20 operách. Zpívala ve dvou světových premiérách. Zpívala také v oratoriích, například Josepha Haydna. Ten později napsal kantátu \"Pro hlas mé drahé Storaceové\".\nNa krátkou dobu onemocněla a poté, co se vrátila znovu na pódium, Mozart, Salieri a skladatel Cornetti složili oslavnou kantátu \"Per la ricuperata di Ophelia\" na její návrat; rukopis kantáty byl nalezen v Praze a roku 2016 představen veřejnosti.\n\n1. června 1785 utrpěla Nancy Storaceová ztrátu hlasu při vystoupení v opeře svého bratra \"Nešťastně provdaný pár\". Kelly popsal celou událost ve svých memoárech:\n\n„Nová opera složená Stephenem Storacem byla zahájena... Signora Storaceová a já jsme v této opeře měli dva hlavní výstupy. Uprostřed prvního aktu Storaceová ztratila hlas a nemohla vydat ani hlásku v průběhu celého vystoupení; tohle samozřejmě diváci přijali sklesle stejně tak jako účinkující. Ztráta hlavní ženské zpěvačky, která byla skvělá a zaslouženě oblíbená, byla pro skladatele, jejího bratra, učiněná rána. Nikdy nezapomenu na její zoufalství a zklamání. Nebyla připravena na rozsah svého neštěstí, její hlas se uzdravil až po pěti měsících.“\n\nAni po pěti měsících se ale její hlas zcela neuzdravil. Salieri i Mozart se snažili, aby sopranistku mohli co nejdříve zaměstnat do svých oper. Mozart proto přepsal část Figarovy svatby do nižšího rejstříku, aby Storaceové pomohl vystoupení zvládnout.\n\nO Storaceové a Mozartovi se ví, že měli velmi blízký a laskavý profesionální vztah. Neexistuje však žádný důkaz, že by mezi nimi byl milenecký vztah. Mozartovský historik Alfred Einstein napsal: „Mezi Mozartem a ní muselo být hluboké porozumění. Byla krásná, atraktivní, umělkyně a zpěvačka, jejíž plat byl vysoko nad laťkou průměrného platu ostatních zpěvaček. Po jejím návratu do Londýna si s ní Mozart dopisoval. Co se s těmi dopisy stalo, je záhadou. Anna si jich dozajista cenila, ale těsně před svou smrtí je zničila jako nevhodné pro oči cizích lidí.“ Jak to sama vyjádřila: „Pouze pro moje oči.“\n\nTaké se věří, že roli Zerliny v Donu Giovannim Mozart původně složil pro ni. Bohužel Storaceová však musela odcestovat zpět do Londýna před premiérou opery v Praze. Mozart pro ni na rozloučenou před jejím odjezdem do Londýna složil koncertní arii \"Chio Mi scordi di te?\" Na noty arie napsal „Pro paní Storaceovou a mě“. Zpěvačku v této arii doprovázel na klavír. Einstein říká: „Hlas a klavír spolu rozmlouvali. Byli tak intimně propletení, že člověk mohl pocítit tento záměr v každém taktu. Zároveň je ta arie tak rozsáhlá, že spíše působí jako koncert než jako arie. Máme dojem, že Mozart chtěl zachovat její památku, ne brilantní sopranistky, ani její virtuozity, ale vřelé a jemné ženy; a to chtěl společně s ní zanechat v pianu jako upomínku na chuť a hloubku s jakou hrál i na hloubku svých citů vůči ní. Pouze několik málo prací je poznamenáno takovým osobními zaujetím i takovou dokonalostí.“\n\nStoraceová se vrátila do Londýna, kde pokračovala ve spolupráci se svým bratrem Stephenem. Okolo roku 1794 začala dlouhý vztah se zpěvákem Johnem Brahamem, přesto se ale nikdy nevzali. Jejich rozchod v roce 1815 byl bouřlivý a možná přispěl k náhlé smrti Storacevé o dva roky později. Přinejmenším tomu věřil její syn William Spencer Harris Braham.\nAnna Storaceová zemřela v srpnu roku 1817.\n\nO jejím hlase se říkalo, že byl drsný a že se stala tak uznávanou a oblíbenou především díky své osobnosti a talentu pro herectví.\n"}
{"id": "704840", "url": "https://cs.wikipedia.org/wiki?curid=704840", "title": "Nemocnice Porija", "text": "Nemocnice Porija\n\nNemocnice Porija (: בית חולים פוריה, \"Bejt cholim Porija\", oficiálně Nemocnice Baruch Pade Porija, מרכז הרפואי ע\"ש ברוך פדה, פוריה, \"Merkaz refu'i Baruch Pade Porija\", : The Baruch Pade Medical Center) je nemocnice jižně od města Tiberias v Izraeli.\n\nLeží v nadmořské výšce necelých 200 metrů cca 4 kilometry jižně od centra města Tiberias, na vyvýšeném hřbetu hory Har Menor a Ramat Porija, které východně odtud prudce spadají ke Galilejskému jezeru. Jižně od areálu nemocnice leží vesnice Porija Neve Oved. Prochází okolo ní lokální silnice číslo 768.\n\nVznikla v roce 1955 jako nové regionální zdravotnické zařízení, které slouží městu Tiberias a zemědělským sídlům v jeho okolí. Postupně vyrostla v jedno z páteřních zdravotnických zařízení v Izraeli. Ředitelem je Ja'akov Farbstein (יעקב פרבשטיין). Nemocnice má cca 900 zaměstnanců a kapacitu 284 lůžek.\n\n\n"}
{"id": "704846", "url": "https://cs.wikipedia.org/wiki?curid=704846", "title": "Flákači", "text": "Flákači\n\nFlákači (v originále Mallrats) je americký film z roku 1995 v režii Kevina Smithe. Zároveň je to první velká role Jasona Leeho. V dalších rolích se představili i Jeremy London a Ben Affleck. Film je o dvou středoškolácích (Jason Lee, Jeremy London), se kterým jejich přítelkyně rozešly ve stejný den a oni se jdou poflakovat do místního obchodního domu.\n"}
{"id": "704847", "url": "https://cs.wikipedia.org/wiki?curid=704847", "title": "Nemocnice ha-Emek", "text": "Nemocnice ha-Emek\n\nNemocnice ha-Emek (: מרכז רפואי העמק, \"Merkaz refu'i ha-Emek\", doslova \"Zdravotnické centrum ha-Emek\") je nemocnice v severovýchodní části města Afula v Izraeli.\n\nLeží v nadmořské výšce cca 140 metrů v severovýchodní části Afuly. Na severozápadní straně ji míjí dálnice číslo 65 (třída \"Sderot Jicchak Rabin\").\n\nPočátky tohoto zdravotnického ústavu sahají do roku 1924. 29. dubna 1930 byla otevřena jako první skutečná nemocnice v tehdejší mandátní Palestině napojená na nově zřízenou zdravotní pojišťovnu Kupat cholim Klalit. V roce 1932 ovšem musela být dočasně uzavřena pro nedostatek financí. Postupně vyrostla v jedno z páteřních zdravotnických zařízení v Izraeli. Zájmové území nemocnice slouží 500 000 obyvatelům přilehlého regionu. Ředitelkou je Orna Blondheim. Nemocnice má cca 1900 zaměstnanců, 25 odborných pracovišť a kapacitu 500 lůžek.\n\n\n"}
{"id": "704848", "url": "https://cs.wikipedia.org/wiki?curid=704848", "title": "Sídliště Solidarita", "text": "Sídliště Solidarita\n\nSídliště Solidarita v Praze tvoří obdélníkovou zástavbu od ulice Bečvářovy (původně Soudružské) po ulici Úvalskou mezi ulicí Černokosteleckou a ulicí V Olšinách. Vybudováno bylo v letech 1947–1951 a bylo první velkou poválečnou bytovou akcí v Praze a prvním pražským sídlištěm v dnešním smyslu slova (byť první náznaky sídlišť, ještě cihlových, se objevily již ve 30. letech). Postavilo jej Stavební družstvo Solidarita, v němž sdružilo své síly šest bytových družstev a šest průmyslových závodů a národních podniků. Vedoucím projektantem byl František Jech a jeho tým, který měl zkušenost s předválečnými funkcionalistickými stavbami a navazoval i na levicové vize o jednoduchém úsporném bydlení, dále jsou jako autoři uváděni Hanuš Majer a Karel Storch.\n\nProjekt navázal na Le Corbusierovy úvahy o Zářících městech a na vizi proletářského bydlení a „ekonomie nejmenšího bytu“, jakou představila architektonická Levá fronta na výstavě roku 1931. Byl opuštěn princip blokové výstavby s vnitrobloky, kterou ještě do 30. let regulační plán striktně vyžadoval, a nahradily je rovné linie domů v zeleni. Řadové domky měly v přízemí po jedné straně vstupní chodby kuchyni a koupelnu, po druhé straně schodiště do patra, přízemní obývací pokoj má dveře na malou zahrádku za domem. V patře jsou dvě ložnice, z nichž menší má malou terasu nad zahrádkou.\n\nPro projekt byla vybrána obdélníková plocha o rozměrech cca 880×440 metrů jižně od Černokostelecké ulice. Během dvouletého plánu zde mělo být postaveno asi 1200 bytů, z toho polovina v dvoupodlažních nepodsklepených rodinných domcích a polovina v nájemních čtyřpodlažních domech. Zhruba v polovině byl obdélník rozdělen zeleným pásem o šířce 170 metrů od severu k jihu (ohraničen dnešními ulicemi Solidarity a Turnovského), který měl sloužit pro sport a tělovýchovu a měl být obklopen občanskou vybaveností: kulturním domem, zdravotnickým zařízením, mateřskou i obecnou školou, v severozápadním rohu tržištěm, poštou, halovými garážemi, v jihovýchodním rohu teplárnou a centrální prádelnou. Na jižní straně byla naprojektována vícepruhová městská komunikace (dnešní ulice V olšinách).\n\nRozhodující část byla postavena na přelomu 40. a 50. let jako novátorské řešení kolektivní bytové výstavby s použitím velkoformátových stavebních prvků z betonu, např. sloupů a stropnic, vyráběných přímo na staveništi – předchůdců pozdějších panelových systémů. Zdi jsou ještě cihlové, střechy sedlové s klasickou keramickou krytinou.\n\nDomy byly v zásadě dvojího typu:\n\nJeště v 50. letech byly doplněny prakticky jednotnou cihlovou zástavbou čtyřpodlažních domů\n\nNa dobu svého vzniku (zejména prvotní bytová zástavba) poskytovalo poměrně vysoký standard bydlení, např. byty měly přes 100 m², jen dva na patře. Řadové domky byly sice malé, ale zamýšlené jako provizorní, dnes bychom řekli startovní, na cca 10 až 20 let, než očekávaný mohutný rozmach socialistického hospodářství umožní nahradit je definitivní zástavbou.\n\nRozsáhlá socialistická výstavba sídlišť začala až asi deset let po dokončení sídliště Solidarita. Zatímco to ještě zčásti navazovalo na koncepci vilových čtvrtí 30. let, v 60. letech byla výstavba nízkých řadových domků na sídlišti Solidarita už hodnocena jako plýtvání možnostmi danými pozemkem.\n\nRoku 1962 vznikla v sídlišti Solidarita tělovýchovná jednota TJ Solidarita Praha, která původně měla oddíly fotbalový, turistický a moderní gymnastiky a na sídlišti měla na školním pozemku fotbalové hřiště, šatny a kanceláře. Roku 1967 byl založen nohejbalový oddíl, který se stal ze všech oddílů nejúspěšnějším a několikrát se stal mistrem republiky. Roku 1973 TJ získala pozemky na sídlišti Skalka, kde si členové svépomocí vybudovali škvárové fotbalové hřiště, čtyři nohejbalové kurty a objekt šaten. Roku 1982 vznikl tenisový oddíl, který nabral členy zejména v oblasti sídliště Skalka a vybudoval si dvorce s příslušenstvím. Oddíly turistiky a moderní gymnastiky postupně zanikly. Fotbalový oddíl zanikl po roce 2000 kvůli prašnosti škvárového hřiště, na jeho místo byl rozšířen tenisový areál a vybudována hřiště na plážový volejbal.\n\n"}
{"id": "704849", "url": "https://cs.wikipedia.org/wiki?curid=704849", "title": "Allen Dulles", "text": "Allen Dulles\n\nAllen Welsh Dulles (7. dubna 1893 – 29. ledna 1969) byl americký diplomat, právník, bankéř a veřejný činitel, který se stal známým především díky svému dlouholetému působení ve funkci ředitele americké Ústřední zpravodajské služby CIA (1953–1961). Známý je také tím, že byl roku 1964 členem Warrenovy komise, která byla jako první pověřena celkovým prošetřením okolností atentátu na Johna F. Kennedyho, 35. prezidenta Spojených států, jež se udál dne 22. listopadu 1963. V době, kdy nepůsobil ve vládních službách, pracoval mimo jiné jako podnikový právník společnosti Sullivan & Cromwell a též jako ředitel banky J. Henry Schroder bank. Právní vzdělání získal na univerzitě George Washington University Law School, studium dokončil roku 1926.\n\nPo vypuknutí druhé světové války Dulles vstoupil do Úřadu strategických služeb (OSS), který byl předchůdcem současné CIA. Dulles sloužil od října 1942 do května 1945 ve švýcarském Bernu jako šéf místní pobočky OSS a jeho zpravodajské schopnosti hrály důležitou roli v událostech, které vedly ke kapitulaci německých vojsk v severní Itálii.\n\nV roce 1948 stál v čele výboru, který měl posoudit reformu amerického zpravodajského systému, která se stala podkladem pro založení CIA. Po jejím oficiálním založení roku 1951 se stal nejprve zástupcem ředitele této zpravodajské služby, kterým byl Walter Bedell Smith. 26. února 1953 jej prezident Eisenhower ustanovil jejím v pořadí pátým ředitelem. CIA, pod Dullesovým vedením, byla odpovědná za mnoho důležitých operací během Studené války, podílela se např. na svržení íránského premiéra Muhammada Mosaddeka či guatemalského prezidenta Jacoba Arbenze Guzmana. Organizovala také např. špionážní přelety letadel U-2 nad územím SSSR či různé akce (např. atentáty, diverze apod.) proti režimu Fidela Castra na Kubě. Po neúspěchu invaze v Zátoce Sviní však prezident John Fitzgerald Kennedy Dullese z funkce ředitele CIA v listopadu 1961 odvolal.\n\nPozději se Dulles stal autorem několika knih o diplomacii a po vraždě prezidenta Johna Kennedyho byl ustanoven jako jeden z členů Warrenovy komise, která ji měla vyšetřit. Toto bylo později kritizováno autory více teorii, podle nichž mohl mít právě Dulles zájem na Kennedyho smrti (protože údajně za neúspěch invaze v zátoce Sviní vinil hlavně Kennedyho a nikdy mu neodpustil, že ten svalil vinu na něj a donutil ho k rezignaci z postu ředitele CIA).\n\nDulles zemřel v roce 1969 ve věku 75 let na chřipku v kombinaci s těžkým zápalem plic a je pochován na hřbitově Green Mount Cemetery v Baltimoru, ve státě Maryland.\n\n\n"}
{"id": "704853", "url": "https://cs.wikipedia.org/wiki?curid=704853", "title": "Smash Hit Combo", "text": "Smash Hit Combo\n\nSmash Hit Combo je francouzská skupina, která je jedním z hlavních představitelů evropského rapcoru. Styl kapely je velmi specifický, mixuje dohromady hned několik metalových podžánrů. Hudba skupiny tvoří zhruba přechod rapu, hip-hopu a death metalu. V rámci kapel se stylově pohybuje někde mezi Limp Bizkit a Slipknot.\n\nVznik kapely se váže k alsaskému městu Cernay, které bylo zvoleno jako centrální bod okolních měst, ze kterých jednotliví členové pocházejí. Kapela vznikla v roce 2005 a je charakteristická členy pocházejícími z různých hudebních prostředí. Texty skupiny odsuzují \"Virtuální generaci\". Ještě v roce 2005 objevuje kapelu široká francouzská veřejnost, netrvá dlouho a kapela expanduje do okolních států. Po dvou letech odchází basák Jonatan a přichází Matt. V České republice se dostává Smash Hit Combo (SHC) do povědomí díky festivalu Fajtfest v roce 2010 a následné Czech minitour. V témže roce dobývají střední Evropu a Rusko. Další změnu zaznamenává kapela na přelomu roku 2010 / 2011, kdy odchází zpěvák Nico a přichází hned dva zpěváci Sammy a Steve. Tvorba SHC se pohybuje napomezí deathcore, hardcore a rapcore, sama kapela se definuje jako brutal rapcore. .\n\nV srpnu 2005 vydali demo \"Next Level\" které rychle zaujalo fanoušky žánru. Za necelé dva roky, vydávají album \"Hardcore Gamer\", které sklidilo nebývalý úspěch. Smash Hit Combo jsou vybrání webzinem French-metal.com mezi 40 nejlepších metalových kapel a song Liberty City se objevuje na komilačním CD Best of French Metal (2006). Skupina se těší rostoucí oblibě, dostává se opakovaně na kompilace French-metal magazínu (2007,2008, 2009) a objevuje se na významných zahraničních webzinech (Blabbermouth.net, Krashcity) a magazínech (Rock One, Guitar Part). V roce 2009 vydávají SHC album \"Nolife\", které produkoval Stéphane Buriez (Mnemic) a Christophe Edrich (Spirit of the Clan, Black Bomb A, X-Vision). Album se setkalo s úspěchem u kritiků a SHC vyráží na mezinárodní tour s názvem \"Nolife Tour\" (Belgie, Německo, Polsko, Česká republika, Rusko). Posledním albem je Loading (2010), jež produkuje opět Christophe Edrich. Rovněž i Loading hodnotí hudební kritici velice pozitivně. Kapely si všímá německé Wolfhound rádio a song Hostile se dostává na jejich kompilaci (předpokládaná produkce CD - zima 2011) .\n\n\n\n\nhttps://web.archive.org/web/20120727083138/http://www.studentpoint.cz/121-festivaly/2018-jak-se-rodi-a-organizuje-metalovy-festival/#.Tmqaq-wpiJ4\nhttp://www.studentpoint.cz/198-hudba/3021-sumperk-se-otrese-v-zakladech-aneb-smash-hit-combo-zpet-v-cr/#.TmqbNewpiJ4\nhttps://web.archive.org/web/20160619161233/http://www.studentpoint.cz/198-hudba/3303-jak-smash-hit-combo-rozprasili-moravu/#.TmqbUOwpiJ4\nhttp://www.studentpoint.cz/121-festivaly/4141-ohlednuti-za-slezskoostravkym-rock-festem/#.Tmqbg-wpiJ4\nhttp://www.southcore.cz/reporty/784-fajtfest-opet-nezklamal-report\n\n"}
{"id": "704854", "url": "https://cs.wikipedia.org/wiki?curid=704854", "title": "Československá napoleonská společnost", "text": "Československá napoleonská společnost\n\nČeskoslovenská napoleonská společnost (zkratkou ČSNS) je česká nevládní nezisková organizace sdružující profesionální i neprofesionální historiky, zájemce o období vymezené počátkem Francouzské revoluce (1789) a koncem Napoleonova císařství (1815).\n\nSpolečnost byla založena v lednu 1990 se sídlem ve Slavkově u Brna, od roku 1997 v Brně. Navazuje na svou prvorepublikovou předchůdkyni, která byla založena v Praze roku 1930 a zanikla krátce po okupaci Československa. Je členkou mezinárodní sítě napoleonských společností Le Souvenir Napoléonien International / International Napoleonic Society se sídlem v kanadském Montrealu.\n\nCíli společnosti jsou zejména:\n\nČeskoslovenská napoleonská společnost pořádá pro své členy i veřejnost přednášky, zájezdy a exkurze, výstavy, vědecká setkání. Ke 190. výročí bitvy u Slavkova v roce 1995 uspořádala v Brně a ve Slavkově IV. mezinárodní napoleonský kongres, vydala sborník Napoleon 1995 a podílela se na přípravě výstavy „Napoleon a jeho doba“ na slavkovském zámku. V roce 2005 při dvoustém výročí bitvy uspořádala V. mezinárodní napoleonský kongres. Z obou kongresů poté vyšly sborníky příspěvků (roku 1999 a 2006). Od roku 1997 vydává čtvrtletní Bulletin ČSNS. Uděluje také Kříž ČSNS Fénix a Čestný odznak ČSNS za zásluhy v teoretické a badatelské činnosti spojené s napoleonskou dobou nebo za organizační práci v souladu s cíli společnosti.\n\nSpolečnost iniciovala umístění pamětní desky připomínající Napoleonův pobyt v Brně na průčelí Místodržitelského paláce. Sama nebo ve spolupráci s dalšími spolky a s příslušnými obcemi vybudovala pomník rakouského majora Frierenbergera na slavkovském bojišti u olomoucké silnice před Rousínovem (odhalen roku 1995), památník bitvy u Štoků na Vysočině (2000), památník bitvy u Znojma (2002), památník na slavkovském bojišti u Holubic (2003) a památník Tří císařů na Starých vinohradech u Zbýšova (2005).\n\nBěhem své dosavadní existence se společnost zapojila do několika kauz spojených s velkými stavbami v oblasti památkové zóny Slavkovského bojiště, při kterých hájila zachování krajinného rázu území. V letech 1997-1999 to byla plánovaná výstavba velkého obchodního centra u Rohlenky, od roku 2003 výstavba leteckého radaru na Prackém kopci nad Sokolnicemi a v roce 2010 záměr výstavby čtyřproudové rychlostní komunikace, tzv. jihovýchodní tangenty Brna středem bojiště kolem Šlapanic.\n\n"}
{"id": "704856", "url": "https://cs.wikipedia.org/wiki?curid=704856", "title": "Okáč bojínkový", "text": "Okáč bojínkový\n\nOkáč bojínkový (\"Melanargia galathea\") je středně velký motýl z čeledi babočkovitých. Okáč bojínkový dosahuje celkové velikosti 37–52 mm při délce předního křídla 23–28 mm. Projevuje se u něj pohlavní dimorfismus, který je dobře pozorovatelný na spodní straně křídel – samci je mají bílé s šedou až černou kresbou a samice mají křídla žlutavá s hnědými skvrnami. Jak samci, tak samice mají na spodní straně křídel drobná očka, na svrchní straně jsou křídla černá s bílými skvrnami.\n\nOkáč bojínkový je v ČR běžný druh, který se vyskytuje až do nejvyšších poloh. Okáč bojínkový se vyskytuje na osluněných i podmáčených loukách a lesních paloucích, kde rostou pcháče, bodláky a chrpy, jejichž nektarem se motýli živí. Rozšířený je na evropském kontinentu, v severní Africe, jižní části Ruska (a na Kavkazu) a dokonce i v Íránu a Japonsku.\n\nMotýli se vyskytují od konce května do srpna. Okáč bojínkový má jednu generaci ročně. Samičky kladou vajíčka tak, že prudce vzlétnou a zároveň vajíčko upustí do trávy. Housenky jsou charakteristické svým hustým ochlupením a mají zelenavě žlutou barvu. Žijí samostatně, přes den jsou ukryté u kořenů travin, kterými se živí (zejm. bojínku, kostřavy, sveřepu přímého nebo válečky), s večerem pak vylézají k žíru. Studené období roku přezimují a na jaře se kuklí přímo na rostlinách.\n\n"}
{"id": "704857", "url": "https://cs.wikipedia.org/wiki?curid=704857", "title": "Nemocnice Bnej Cijon", "text": "Nemocnice Bnej Cijon\n\nNemocnice Bnej Cijon (: מרכז רפואי בני ציון, \"Merkaz refu'i Bnej Cijon\", doslova \"Zdravotnické centrum Bnej Cijon\", : Bnai Zion Medical Center) je nemocnice v centrální části města Haifa v Izraeli.\n\nLeží v nadmořské výšce necelých 200 metrů v centrální části Haify ve čtvrti Hadar-Ejlon. Na jižní straně ji míjí třída \"Sderot Elijahu Golomb\".\n\nPočátky tohoto zdravotnického ústavu sahají do roku 1922, kdy ji založila organizace Hadasa jako první ryze židovské zdravotní zařízení v Haifě. Měla tehdy 36 lůžek. Roku 1942 vyrostla nová budova. Ústav tehdy nesl jméno Rothschildova nemocnice a měl 85 lůžek. V roce 1946 přibyla porodnice. Roku 1949 nemocnici převzalo město Haifa. Do roku 1967 vyrostla v zařízení s 300 lůžky. Od roku 1966 spadá pod stát. V roce 1973 začala výstavba nové budovy, vypuknutí jomkipurské války pak ale krátce nato výstavbu zastavilo. Nový trakt byl dostavěn až roku 1978. Od roku 1988 nese nemocnice současné jméno. Nemocnice má cca 1600 zaměstnanců a kapacitu 450 lůžek. Ředitelem je Amnon Rofe.\n\n\n"}
{"id": "704864", "url": "https://cs.wikipedia.org/wiki?curid=704864", "title": "Nemocnice Lani'ado", "text": "Nemocnice Lani'ado\n\nNemocnice Lani'ado (: בית חולים לניאדו, \"Bejt cholim Lani'ado\", oficiálně מרכז רפואי צאנז - בית חולים לניאדו, \"Merkaz refu'i Sanz - Bejt cholim Lani'ado\", doslova \"Zdravotní centrum Sanz - nemocnice Lani'ado\", : Sanz Medical Center-Laniado Hospital) je nemocnice v severní části města Netanja v Izraeli.\n\nLeží v nadmořské výšce cca 20 metrů v severní části Netanje ve čtvrti Kirjat Sanz, na pobřeží Středozemního moře.\n\nVznikla v roce 1976. Pojmenována je podle dvou židovských bratrů Alphonse a Ja'akova Avrahama Lani'adových, kteří pocházeli ze Sýrie, pak se jejich domovem stalo Švýcarsko, kde působili v bankovnictví. Ve své závěti stanovili, že jejich majetek má být použít na založení nemocnice v Izraeli. Zbylé potřebné peníze sehnal rabín Jekuti'el Jehuda Halberstam, který byl členem chasidské dynastie z města z města Nowy Sącz (Sanz) v Haliči (dnes Polsko). Jde o neziskové soukromé zařízení. Jeho zájmová oblast zahrnuje 250 000 obyvatel okolního regionu. Nemocnice má cca 400 lůžek.\n\n\n"}
{"id": "704867", "url": "https://cs.wikipedia.org/wiki?curid=704867", "title": "Sergej Mudrov", "text": "Sergej Mudrov\n\nSergej Mudrov ( ; * 8. září 1990) je ruský atlet, jehož specializací je skok do výšky.\n\nPrvní mezinárodní úspěchy zaznamenal v roce 2007, kdy získal stříbrnou medaili na mistrovství světa do 17 let v Ostravě a zlato na evropském olympijském festivalu mládeže v Bělehradu. O rok později skončil na juniorském mistrovství světa v Bydhošti na 4. místě. V roce 2009 se stal juniorským mistrem Evropy.\n\nV roce 2011 se probojoval z ruského šampionátu na halové ME do Paříže, kde však neprošel kvalifikací. V témže roce vybojoval výkonem 230 centimetrů stříbrnou medaili na evropském šampionátu do 23 let v Ostravě, kde prohrál jen s Ukrajincem Bohdanem Bondarenkem.\n\n"}
{"id": "704872", "url": "https://cs.wikipedia.org/wiki?curid=704872", "title": "Nemocnice Me'ir", "text": "Nemocnice Me'ir\n\nNemocnice Me'ir nebo Me'irova nemocnice (: מרכז רפואי מאיר, \"Merkaz refu'i Me'ir\", doslova \"Zdravotní centrum Me'ir\", : Meir Medical Center) je nemocnice v západní části města Kfar Saba v Izraeli.\n\nLeží v nadmořské výšce cca 80 metrů v západní části města Kfar Saba, cca 8 kilometrů od pobřeží Středozemního moře. Na západě ji míjí dálnice číslo 4, dál k západu leží město Ra'anana.\n\nByla otevřena 15. července 1956, zpočátku jen jako zařízení pro léčbu tuberkulózy. Od roku 1962 slouží jako všeobecná nemocnice. Zájmová oblast nemocnice zahrnuje 600 000 obyvatel okolního regionu. Nemocnice má 717 lůžek. Ředitelem je Ejtan Wertheim. Pojmenována je podle Josefa Me'ira, zakladatele zdravotní pojišťovny Klalit.\n\n\n"}
{"id": "704875", "url": "https://cs.wikipedia.org/wiki?curid=704875", "title": "John Mayall &amp; the Bluesbreakers", "text": "John Mayall &amp; the Bluesbreakers\n\nJohn Mayall & the Bluesbreakers byla průkopnická anglická blues-rocková skupina založená v roce 1963 v Londýně. Frontmanem skupiny byl zpěvák a multiinstrumentalista John Mayall. Ve skupině se vystřídalo velké množství hudebníků, mezi které patří i Eric Clapton a Jack Bruce (oba později Cream), Harvey „The Snake“ Mandel, Larry „The Mole“ Taylor (oba ze skupiny Canned Heat), Mick Taylor, Peter Green nebo například bubeník Aynsley Dunbar (později The Mothers of Invention Franka Zappy a Whitesnake) Dick Heckstall-Smith a mnoho dalších.\n\nMayall používal název Bluesbreakers či Blues Breakers v letech , načež jej dal na patnáct let k ledu. Album \"Return of the Bluesbreakers\" v roce 1982 znamenalo návrat ke starému názvu, který skupina používala až do ukončení své činnosti v roce 2008.\n\nSkupina vznikla roku 1963 a stala se neustále se měnícím uskupením hudebníků. Za dobu působení Bluesbreakers bylo rozličných kombinací muzikantů více než 100.\n\nPrvní singl, který John Mayall se svojí skupinou vydal, měl na straně A skladbu \"Crawling Up a Hill\" a na straně B \"Mr. James\". Na trh přišel v květnu 1964. Hráli: Bernie Watson na kytaru, John McVie na basovou kytaru a Peter Ward a Martin Hart na bicí.\"\nPoté co singl vyšel, nahradil Bernieho Watsona kytarista Roger Dean a Martina Harta Hughie Flint. Tato sestava natočila s Mayallem LP \"John Mayall Plays John Mayall\". Po následném singlu \"Crocodile Walk\" s \"Blues City Shakedown\" na béčku odešel Roger Dean, kterého nahradil Eric Clapton.\nPro kytaristu i pro skupinu znamenal Claptonův příchod velký přínos. Stalo se tak v dubnu 1965, jen pár měsíců po vydání prvního alba \"John Mayall Plays John Mayall\".\n\nV říjnu téhož roku vyšel první singl, kde je skupina uvedena pod názvem John Mayall & The Bluesbreakers. SP \"I'm Your Witchdoctor\" produkoval Jimmy Page. V červenci 1966 vydali Bluesbreakers album \"Blues Breakers with Eric Clapton\" (známé též jako \"The Beano Album\"), které se dostalo do britské Top Ten, a v srpnu singl \"Lonely Years\" se skladbou \"Bernard Jenkins\" na béčku.\nKrátce poté navštívil Clapton koncert Buddyho Guye v londýnském klubu Marquee a zaujala ho hráčská svoboda panující v jeho triu: „Basák a bubeník dělali svou práci a Buddy si odehrál celej večer po svým. Zdálo se mi to tak svobodný. V Mayallových Bluesbreakers vládla celkem přísná atmosféra, večer co večer jsme hráli totéž a to byl ten problém. Trio bylo způsob, jak se osvobodit.“ Tak se zrodila idea superskupiny Cream, tria ve složení Eric Clapton, Ginger Baker a Jack Bruce.\nV Bluesbreakers nahradil Claptona Peter Green, nahrál s nimi album \"A Hard Road\", načež skupinu opustil a založil společně s Mickem Fleetwoodem skupinu Fleetwood Mac. Na jeho místo pak přišel Mick Taylor a nahrál s Bluesbreakers album \"Crusade\" (vyšlo v září 1967).\n\nBrzy nato odešel John McVie, aby se připojil k Fleetwood Mac. Na albu \"Bare Wires\" jej nahradil Tony Reeves. Toto LP se umístilo na nejvyšší příčce hitparád ze všech alb, jež kdy skupina vydala. Mick Talor pak odešel k Rolling Stones a na deskách Johna Mayalla se přestal objevovat název Bluesbreakers.\n\nNa přelomu 60. a 70. let se konečně dostavil i úspěch v USA.\nS několika přestávkami pokračovali Bluesbreakers v koncertování a vydávání desek (celkem více než 50), ačkoli tato alba již nikdy nedosáhla takových posluchačských úspěchů a kladných kritických ohlasů, jako alba dřívější.\nV roce 2003 vystoupili Eric Clapton, Mick Taylor a Chris Barber se skupinou na \"Koncertě k 70. narozeninám\" Johna Mayalla v Liverpoolu. Tato událost byla zaznamenána a posléze vyšla na CD a DVD.\nV roce 2004 se Bluesbreakers ve složení John Mayall, Buddy Whittington, Joe Yuele, Hank Van Sickle a Tom Canning vydali na turné po Velké Británii. Jako host s nimi vystupoval Mick Taylor.\n\nV listopadu 2008 ohlásil John Mayall na své webové stránce, že Bluesbreakers rozpouští, aby snížil svoje značné pracovní zatížení a uvolnil si ruce pro spolupráci s jinými muzikanty. Prvním Mayallovým vystoupením po rozpuštění Bluesbreakers bylo sólové turné s Rockym Athasem (dříve Black Oak Arkansas) v roce 2009.\n\nZakládající členové jsou uvedeni tučně.\n\n\n\n\n\n\n\n\n\nPouze z www Johna Mayalla:\n\n"}
{"id": "704882", "url": "https://cs.wikipedia.org/wiki?curid=704882", "title": "Radek Pobořil", "text": "Radek Pobořil\n\nRadek Pobořil (* 4. srpna 1946 Frýdek-Místek) je český hudebník, člen skupiny Čechomor.\n\nPobořil vystudoval ostravskou konzervatoř – obor trubka, harmonika. Od 15 let byl členem orchestru činohry Národního divadla. S Čechomorem hraje jako hostující člen již od roku 1988, stálým členem se stává až v roce 1990. Spolu s frontmany skupiny Holasem a Černým nechybí na žádném koncertě a to ani na těch akustických.\n\nMimo spolupráce s Čechomorem spolupracoval Pobořil i s Jaromírem Nohavicou. Účastnil se natáčení Nohavicovy desky Babylon, na které spolupracoval více, než ostatní členové Čechomoru. S Nohavicou Pobořil následně odehrál několik koncertů. Záznamy je možné dohledat na serveru YouTube.\n\nPobořil vyučuje na Konzervatoři J. Ježka trumpetisty jazzové improvizaci.\n\n"}
{"id": "704885", "url": "https://cs.wikipedia.org/wiki?curid=704885", "title": "Mercedes-Benz třídy CLK", "text": "Mercedes-Benz třídy CLK\n\nMercedes-Benz třídy CLK ( \"CLK-Klasse\") je třída sportovních automobilů, karoserie kupé nebo kabriolet vyráběný Německou firmou Mercedes-Benz.\n\nOd roku 1997 do roku 2003 se vyráběla první generace W208 a A208, s motory od 2.0L se 134hp po 5.4L V8 se 367hp. Druhá generace C209 a A209 vyráběná 2002-2009 byla rozměrově o něco větší, nejsilnější motor měla 6.2L V8 se 475hp (354 kW).\n\nModely CLK GTR (1997-1999) byly super-sportovní a závodní automobily s motorem 6.0-6.9L V12 (450kW, 604hp), maximální rychlost byla 320 km/h a zrychlení z 0-100km/h za 3.8 sekundy, v době vydání byl zapsán do Guinnessovy knihy rekordů jako nejdražší vyráběný automobil, bylo vyrobeno okolo 35 těchto kusů.\n"}
{"id": "704887", "url": "https://cs.wikipedia.org/wiki?curid=704887", "title": "Rabinova nemocnice", "text": "Rabinova nemocnice\n\nRabinova nemocnice nebo Rabinovo zdravotní centrum (: מרכז רפואי רבין, \"Merkaz refu'i Rabin\") je nemocnice v centru města Petach Tikva v Izraeli.\n\nLeží v nadmořské výšce cca 40 metrů v centrální části města Petach Tikva, cca 9 kilometrů od pobřeží Středozemního moře. Na severu ji míjí třída Derech \"Ze'ev Žabotinsky\".\n\nSestává ze dvou historických zdravotnických ústavů ve městě Petach Tikva: Beilinsonovy nemocnice založené roku 1936 a Nemocnice Golda-ha-Šaron (nazývána též jen Nemocnice ha-Šaron), jež vznikla roku 1942 jako původně součást Beilinsonovy nemocnice, pak se osamostatnila, aby se roku 1996 obě nemocnice opětovně sloučily. Ředitelem je Ejran Halpern. Nemocnice má 1300 lůžek, 4500 zaměstnanců, z toho 1000 lékařů a 2000 zdravotních sester. Pojmenována je podle Jicchaka Rabina, izraelského premiéra.\n\n\n"}
{"id": "704889", "url": "https://cs.wikipedia.org/wiki?curid=704889", "title": "Ed Koch", "text": "Ed Koch\n\nEdward Irving „Ed“ Koch (12. prosince 1924, New York, Spojené státy americké − 1. února 2013 tamtéž) byl americký právník, politik a politický komentátor. V letech 1969 až 1977 byl členem americké Sněmovny reprezentantů, v letech 1978–1989 (po tři funkční období) byl starostou New Yorku.\n\nNarodil se 12. prosince 1924 v newyorské čtvrti Bronxu do rodiny konzervativních židů, jeho otec pracoval v divadle v Newarku. V roce 1943 byl odveden do americké armády a poté sloužil v druhé světové válce jako pěšák u 104. pěchotní divize. Vylodil se ve francouzském Cherbourg v září 1944 a bojoval v bitvě v Hürtgenském lese a v bitvě v Ardenách. V roce 1946 byl z armády propuštěn v hodnosti seržanta.\n\nPo návratu do New Yorku studoval na City College of New York a New York University School of Law a v roce 1948 získal titul v oboru práva.\n\nKoch byl členem Sněmovny reprezentantů za Demokratickou stranu. Nejprve byl od 3. ledna 1969 do 3. ledna 1973 reprezentantem newyorského 17. okrsku, poté byl až do 31. prosince reprezentantem 18. okrsku. Funkce se vzdal, aby se stal starostou.\n\nDo funkce starosty města byl Koch zvolen poprvé v roce 1977. Původně byl v předvolebních průzkumech poslední, klíčem k vítězství byla podle jeho slov mediální podpora, kterou mu posléze poskytly noviny New York Post mediálního magnáta Ruperta Murdocha.\n"}
{"id": "704891", "url": "https://cs.wikipedia.org/wiki?curid=704891", "title": "Beilinsonova nemocnice", "text": "Beilinsonova nemocnice\n\nBeilinsonova nemocnice nebo Nemocnice Beilinson (: בית חולים בילינסון, \"Bejt cholim Beilinson\") je nemocnice v centru města Petach Tikva v Izraeli, která je součástí Rabinovy nemocnice.\n\nLeží v nadmořské výšce cca 40 metrů v centrální části města Petach Tikva, cca 9 kilometrů od pobřeží Středozemního moře. Na severu ji míjí třída Derech \"Ze'ev Žabotinsky\".\n\nByla založena roku 1936, původně pod názvem \"Bejt cholim le-mošavot Jehuda ve-ha-Šaron\"). V roce 1942 nedaleko od ní vyrostla budova chirurgické kliniky nazývaná Beilinson B, která se později osamostatnila pod názvem Nemocnice ha-Šaron. V roce 1996 se obě nemocnice opět sloučily do Rabinova zdravotnického centra. Pojmenována byla podle Moše Beilinsona (1889–1936), jednoho z jejích zakladatelů.\n\n\n"}
{"id": "704892", "url": "https://cs.wikipedia.org/wiki?curid=704892", "title": "Rok jedna", "text": "Rok jedna\n\nRok jedna (orig. \"Year One\") je americká filmová komedie z roku 2009 režiséra Harolda Ramise a producenta Judda Apatowa v hlavních rolích s Jackem Blackem a Michaelem Cerou.\n\nZed je lovec a Oh je sběrač. Poté, co se dozvědí, že Zed snědl jablko ze stromu poznání dobra a zla, je šaman a Zarlak vyženou pryč od kmene. Když Zed omylem podpálí vesnici, Oh se rozhodne jít s ním, aby objevil vše, co svět nabízí. Po cestě potkají Kaina a Ábela. Kain zabije Ábela a řekne Zedovi a Ohovi, že musí utéct s ním, jinak by je obvinili z Ábelovy vraždy.\n\nNásledně Zed a Oh zjistí, že dívky z jejich kmene, se kterými chtějí \"ulehnout\" (Maya a Eema), byly chyceny a prodány do otroctví. Pokusí se je vykoupit na svobodu, ale Kain místo toho prodá Zeda a Oha také do otroctví. Když se dostanou se svým majitelem a dalšími otroky pocházejícími rovněž z jejich kmene do vesnice, zaútočí na ni Sodomité a otroky unesou. Zed a Oh ale utečou do pouště, v noci chtějí osvobodit Mayu a Eemu.\n\nV noci ale usnou a ráno zjistí, že jsou Sodomité pryč. Vydají se je hledat a na jedné hoře narazí na Abraháma, který se zrovna chystá obětovat svého syna Izáka. Zed ho zastaví, tvrdí, že ho tam vyslal Bůh. Abrahám je vezme s sebou do své hebrejské vesnice a vypráví jim o městech Sodoma a Gomora.\n\nZed a Oh se rozhodnou jít do Sodomy poté, co se Abrahám rozhodne je obřezat. Po příchodu do Sodomy jsou zatčeni. Kain, nyní sodomský voják, je zachrání od uvěznění, když je nazve svými bratry. Kain se jim omluví za to, že je prodal do otroctví a nabídne jim jídlo. Během prohlídky města jim Kain nabídne, aby se stali také vojáky. Krátce na to si ve městě všimnou princezny Innany. Ta se postí, protože se cítí provinile za to, že většina města hladoví. Večer je Zed pozván na párty na rozhovor s Innanou.\n\nUvnitř paláce Zed uvidí Mayu a Eemu, jak pracují jako otrokyně. Oh musí následovat zženštilého velekněze. Zed se setká s Innanou a ta ho žádá, aby vstoupil do Nejsvětější svatyně a řekl jí, jaké to je. Princezna si myslí, že Zed je \"vyvolený\". Ve svatyni Zed narazí na Oha, který se tam schovává před veleknězem. Začnou se hádat a následně jsou uvězněni za to, že do svatyně vkročili. Jsou odsouzeni k ukamenování k smrti, ale Zed obyvatele města přesvědčí, aby byli soucitní, a tak jsou místo toho odsouzeni k těžké práci, dokud nezemřou. Král pak oznámí, že obětuje bohům svou nevlastní dceru (Innanu) a dvě další panny (Mayu a Eemu).\n\nZed přeruší obřad a tvrdí, že je \"vyvolený\". Začne povstání. Oh zachrání Eemu. Do města přijede Abrahám s Hebrejci, aby svrhli krále. Oh a Eema spolu mají v paláci sex, což znamená, že Eema již nemůže být obětovaná. Potom vylezou ven, aby pomohli Zedovi v boji proti vojákům (včetně Kaina). Dav zabije všechny vůdce a prohlásí Zeda jako \"vyvoleného\" novým vládcem. Zed to odmítne a předá vládu Innaně. Místo toho se z něj stane cestovatel, na cesty se vydá s Mayou. Oh se stane vůdcem vesnice, kde začal celý příběh. Zed a Oh se rozloučí a vydají se každý na svou vlastní cestu.\n\n\"Rok jedna\" sklidil negativní reakce kritiky. Server Rotten Tomatoes dává filmu na základě 162 hodnocení kritiků skóre 14%. Server Metacritic hodnotí film 34 body ze 100 na základě 28 recenzí. Uživatelé ČSFD snímek hodnotí průměrně 53%.\n\nBěhem úvodního víkendu ve Spojených státech snímek utržil necelých 20 milionů USD a stal se tak čtvrtým nejúspěšnějším filmem víkendu po snímcích \"Návrh\", který měl premiéru ve stejný den, \"Pařba ve Vegas\" a \"Vzhůru do oblak\". Celkově ve Spojených státech \"Rok jedna\" utržil více než 43 milionů USD a v zahraničí téměř 17 milionů USD.\n\n"}
{"id": "704896", "url": "https://cs.wikipedia.org/wiki?curid=704896", "title": "Hřib plavý", "text": "Hřib plavý\n\nHřib plavý (\"Hemileccinum impolitum\" ), též nazývaný hřib nelesklý, je houba z čeledi hřibovitých. Je nejedlá , poměrně vzácná a roste obvykle zejména pod duby. Před rokem 1985 byl ztotožňován s hřibem skvrnitým.\n\n\nKlobouk dosahuje 60 – 130 (170) milimetrů, povrch je jemně plstnatý, krémový, světle šedý až šedoolivový, ve stáří částečně olysalý s lehkým hnědým nádechem.\n\nRourky a póry jsou zbarveny světle až sytě žlutě, ve stáří žlutoolivově.\n\nTřeň je na povrchu bělavě žlutý a krytý nenápadnými šupinkami.\n\nDužnina je v oblasti klobouku žlutá, jinak bělavá až bledožlutá, ve spodní části třeně nahnědlá, voní nakysle, barevně je neměnná.\n\nVůně plodnic připomíná jodoform (především na bázi třeně a ve stáří), kvůli chemickému pachu proto není vhodný pro kuchyňské zpracování. Starší plodnice jsou z tohoto důvodu prakticky nepoživatelné.\n\nHřib plavý je poměrně vzácný, preferuje nižší polohy, světlé listnaté lesy, především pak jejich okraje. Objevuje se i na hrázích rybníků, ve stromořadích a parcích. Typickým mykorhizním symbiontem je dub, vazba na jiné listnáče (habr, buk, lípa) je méně obvyklá. Fruktifikuje od konce května do konce září.\n\nRoste v Evropě a Severní Americe (Kanada). Z Evropských zemí jsou to Belgie, Česká republika, Dánsko, Francie, Gibraltar, Lucembursko, Maďarsko, Německo, Norsko, Rakousko, Slovensko, Slovinsko, Spojené království (plus Ostrov Man), Španělsko a Švédsko.\n\nV rámci chráněných území České republiky byl hřib plavý popsán mimo jiné na následujících lokalitách:\n\nRoku 2008 byl objeven u obce Holany poblíž rybníků u severní hranice CHKO Kokořínsko.\n\nVzhledem se nejvíc blíží příbuznému hřibu skvrnitému (\"Hemileccinum depilatum\" ), který s liší hladkým (nikoli plstnatým) povrchem klobouku a rovněž vykazuje jodoformový zápach. Od dalších podobných hub se liší výskytem, jodoformovým pachem a barevně neměnnou (nemodrající) dužinou.\n\nTato vzácná houba je vedena v Červeném seznamu hub České republiky jako téměř ohrožený druh (NT). Neměla by se proto sbírat pro kuchyňské účely a její nálezy by měly být oznámeny místnímu mykologickému pracovišti.\n\nMykologická literatura není zcela jednotná co do vlivu na lidský organismus po konzumaci. Zpravidla bývá uváděn jako nejedlý, ale bývá klasifikován i odlišně. Český mykolog František Skyva (1880–1966) po vlastním experimentu houbu výslovně nedoporučoval ke kuchyňskému použití: \"„Dusil jsem doma několik exemplářů. Záhy byl cítit skoro nesnesitelný zápach po karbolu jako v nemocnici, který ani dalším dušením nezmizel, takže jsem byl nucen otevřít okna.“\" Dále popisuje, že ve 14 hodin ochutnal několik lžic pokrmu připraveného s vajíčkem a i přes jinak dobré trávení zaznamenal silné obtíže: \"„V 16,30 dostavila se zmalátnělost, časté a nepříjemné krkání s karbolovým zápachem. Pak počala bolet hlava v zátylí a dostavilo se nutkání ke zvracení.“\" Nakonec se zdravotní stav experimentátora zlepšil, houbu ale na základě vlastní zkušenosti výslovně nedoporučoval ke konzumaci.\n\n"}
{"id": "704899", "url": "https://cs.wikipedia.org/wiki?curid=704899", "title": "Hřib skvrnitý", "text": "Hřib skvrnitý\n\nHřib skvrnitý (\"Hemileccinum depilatum\" ) je houba z čeledi hřibovitých. Ačkoli je tento druh jedlý, může svým jodoformovým zápachem negativně ovlivnit kvalitu výsledného pokrmu (z toho důvodu bývá někdy značen i jako nejedlý). Hřib skvrnitý je zařazen v Červeném seznamu hub České republiky a neměl by se proto sbírat.\n\n\nV Českých zemích byl hřib skvrnitý dříve chybně určován jako hřib vonný (který se zde však nevyskytuje, resp. jeho výskyt dosud nebyl potvrzen). Později byl ztotožňován s blízce příbuzným hřibem plavým. Odlišných znaků si v roce 1985 všiml český mykolog Josef Šutara, který jej chtěl popsat jako samostatný druh. Těsně jej předběhl francouzský mykolog Guy Redeuilh roku 1986. O tři roky později nový druh Šutara na základě prvků blízkých rodu \"Leccinum\" (kozák/křemenáč) přeřadil. Hřib skvrnitý ale vykazoval i prvky společné s rodem \"Xerocomus\" (suchohřib), takže jej v roce 2000 Besl a Binder opět přeřadili. Roku 2008 pro hřib skvrnitý (a plavý) vytvořil Josef Šutara samostatný rod \"Hemileccinum\", do kterého oba druhy přesunul.\n\nKlobouk dosahuje 40–100 (150) milimetrů, zprvu je polokulovitý, později klenutý, ve stáří poduškovitý. Na povrchu je prakticky lysý, jen v prohlubeninách jemně sametový. Zbarvený je žlutohnědě až hnědě, často nerovnoměrně, skvrnitě. V dospělosti bledne.\n\nRourky a póry jsou zbarveny světle až sytě žlutě, ve stáří žlutoolivově.\n\nTřeň je na povrchu bělavě žlutý, někdy s vínově červenými až hnědými skvrnami. Povrch kryjí nenápadné šupinky, které po omačkání netmavnou.\n\nDužnina je světle žlutá, ve spodní části třeně ve stáří červenohnědě skvrnitá. Na řezu se zbarvení nemění.\n\nVůně plodnic je chemická, připomíná jodoform případně karbol (fenol), především ve spodní části třeně. Toto nepříjemné aroma při tepelném zpracování sílí, čímž znehodnocuje pokrm. Při zavadání je cítit kumarinem.\n\nPovrch klobouku kryjí trichodermové vláknité hyfy, které se během růstu rozpadají a odhalují kompaktnější vrstvu, která se postupně mění na pseudoepitelium tvořené až 40 μm velkými buňkami. Výtrusy dosahují (10,5) 12–14,5 (7) × (4,5) 5–6 (7) μm, jsou elipsovitě vřetenovité, částečně patrná je suprahilární deprese.\n\nJde o vzácnější houbu nižších poloh, která se vyskytuje na hrázích rybníků a ve světlých listnatých lesích. Tvoří mykorhizu s habry, lipami a lískami. Upřednostňuje alkalické podloží, fruktifikuje od července do září.\n\nRoste ve střední Evropě, známý je z následujících zemí: Česká republika, Chorvatsko, Maďarsko, Rakousko, Slovensko a Slovinsko.\n\nV rámci chráněných území České republiky byl hřib skvrnitý popsán mimo jiné na následujících lokalitách:\n\n\n\nHřib skvrnitý je veden v Červeném seznamu hub České republiky jako zranitelný druh (VU). Neměl by proto být sbírán pro kuchyňskou spotřebu. Je ohrožen mimo jiné vysbíráváním plodnic neznalými houbaři a související devastací biotopu.\n\n"}
{"id": "704901", "url": "https://cs.wikipedia.org/wiki?curid=704901", "title": "Nemocnice Ma'ajnej ha-ješua", "text": "Nemocnice Ma'ajnej ha-ješua\n\nNemocnice Ma'ajanej ha-ješua (: , \"Merkaz refu'i Ma'ajnej ha-ješua\", doslova \"Zdravotní centrum Ma'ajanej ha-ješua\" - \"Prameny spásy\", : Mayanei HaYeshua Medical Center) je nemocnice na východním okraji města Bnej Brak v Izraeli.\n\nLeží v nadmořské výšce cca 40 metrů na východním okraji města Bnej Brak, cca 7 kilometrů od pobřeží Středozemního moře. Na východě ji míjí dálnice číslo 4.\n\nVznikla roku 1990. Na jejím vzniku se podílel Moše Rothschild. Počáteční peníze na zřízení nemocnice poskytl Jehošua Frischwasser. Z jeho jména je odvozen i název nemocnice (ma'ajan znamená \"pramen\"). Nemocnice má 700 zaměstnanců. Probíhá rozšíření areálu o dvanáctipodlažní novou budovu. Ředitelem ústavu je Geršon Lieder.\n\n"}
{"id": "704903", "url": "https://cs.wikipedia.org/wiki?curid=704903", "title": "Samantha Smithová", "text": "Samantha Smithová\n\nSamantha Reed Smithová (29. června 1972 Houlton, Maine – 25. srpna 1985 Lewiston-Auburn, Maine) vstoupila do povědomí veřejnosti jako velmi mladá mírová aktivistka ze Spojených států, která na podzim roku 1982 zaslala dopis generálnímu tajemníkovi Komunistické strany Sovětského svazu Juriji Andropovovi s vyjádřením obav, že má jeho zem mimo jiné v úmyslu vyvolat jadernou válku.\n\nAndropov na dopis následujícího roku odpověděl a Smithovou pozval na návštěvu Sovětského svazu, ve snaze vyvrátit její obavy. Malá Samantha tuto nabídku přijala a za velkého zájmu místního i světového tisku zde se svými rodiči strávila celkem čtrnáct dnů. O cestě do SSSR dokázala i přes svůj nízký věk napsat vlastní knihu a zahrála si též v televizním seriálu.\n\nTato mladá aktivistka vzbudila v obou tehdejších supervelmocech široký zájem veřejnosti a médií, kterými byla označována jako „vyslankyně dobré vůle“ a „nejmladší americký velvyslanec“. Mírové snahy malé dívky ovšem ukončilo 25. srpna 1985 letecké neštěstí, při kterém přišla o život i se svým otcem.\n\nKdyž v listopadu 1982 Andropov nahradil Leonida Brežněva na postu generálního tajemníka KSSS, začaly o něm psát západní noviny a magazíny rozsáhlé články s fotografiemi na titulní straně. Většina článků o Andropovovi psala spíše negativně a nahlížela na něj jako na hrozbu stabilitě západního světa. Velké napětí také vyvolávala snaha USA i SSSR o vyvinutí zbraní hromadného ničení, které by bylo možné odpálit z družice na oběžné dráze Země. Ačkoli měly obě velmoci své vlastní vývojové programy s takovým cílem, začaly tyto postupně podléhat sílícímu mezinárodnímu tlaku proti militarizaci kosmu. Zatímco ve Spojených státech čelil prezident Ronald Reagan odporu amerických vědců a zbraňových expertů, vydala sovětská vláda prohlášení: „Snaha zabránit militarizaci vesmíru je jedním z nejurgentnějších úkolů, jimž musí lidstvo čelit.“ SSSR chtěl těmito mírovými aktivitami omezit strategické výhody lepší úrovně americké techniky oproti té sovětské, protože naplnění Reaganovy Strategické obranné iniciativy, která u Sovětů vzbuzovala velké obavy, by zapříčinilo značnou strategickou nerovnováhu v neprospěch Sovětského svazu.\n\nObě supervelmoci ovšem politiku uvolňování napětí zanedlouho opustily, neboť Sověti rozmístili v řadě zemí Varšavské smlouvy balistické rakety středního doletu SS-20. V reakci na to nechal americký prezident Reagan, který Sovětský svaz označoval za „říši zla“, rozmístit v Západní Evropě rakety s plochou dráhou letu a balistické rakety středního doletu Pershing II. Mezinárodní napětí dále zvýšila účast sovětů ve válce v Afganistanu, v níž podporovali marxisticko-leninskou vládu Demokratické republiky Afghánistán v boji proti jejím odpůrcům, kterým naopak Američané dodávali zbraně. V takto vypjaté atmosféře bylo dne 22. listopadu 1982 vydáno nové číslo amerického magazínu \"Time\" s velkou fotografií Jurije Andropova na titulní stránce. Když Samantha Smithová uviděla zmíněnou titulní stranu, dotázala se své matky: „Když se ho všichni tak bojí, proč mu někdo prostě nenapíše dopis a nezeptá se ho, jestli válku chce nebo ne?“ Matka jí odpověděla: „Tak proč to neuděláš ty?“\n\nSamantha Smithová se narodila 29. června 1972 v malém městečku Houlton ve státě Maine, nacházejícím se nedaleko americko-kanadské hranice, rodičům Jane Reedové a Arthuru Smithovi. Když Smithová na jaře 1980 dokončila druhou třídu základní školy, přestěhovala se se svými rodiči do města Manchester v Maine, kde ji rodiče přihlásili ke studiu ve škole Manchester Elementary School. Samantin otec vyučoval literaturu a psaní na University of Maine v Augustě, zatímco její matka byla zaměstnána jako sociální pracovnice na úřadě Maine Department of Human Services.\n\nSamantha Smithová se proslavila ve Spojených státech i v bývalém Sovětském svazu především tím, že v politicky napjatém období studené války, konkrétně v listopadu 1982, napsala a odeslala dopis nově zvolenému generálnímu tajemníkovi Komunistické strany Sovětského svazu Juriji Andropovovi. V něm se Samantha snažila od Andropova získat odpověď na otázku, proč jsou vztahy mezi USA a SSSR tak napjaté.\n\nSamantin dopis byl posléze publikován i v sovětském stranickém deníku \"Pravda\", z čehož měla obrovskou radost. Odpovědi od Andropova se však napoprvé nedočkala a proto zaslala další dopis sovětskému velvyslanci ve Spojených státech s dotazem, zda se odpovědi dočká. 26. dubna 1983 se nakonec odpovědi od Andropova dočkala.\n\nAndropovova odpověď vzbudila velký mediální rozruch, během kterého Samantha poskytla bezpočet televizních interview, mimo jiné známému hlasateli Tedu Knoppelovi nebo Johnymu Carsonovi. Zprávu o tomto dopisu navíc vysílaly všechny velké americké televizní stanice a první kanál Sovětské státní televize, neboť prostřednictvím zmíněného dopisu obdržela Samantha osobní pozvání k návštěvě Sovětského svazu, které s velkou radostí přijala. 7. července 1983 přiletěla s obrovským zájmem sovětských médií do Moskvy, v doprovodu svých rodičů. V Sovětském svazu pak společně strávili celkem dva týdny jako Andropovovi hosté. Kromě Moskvy, kde zhlédli mimo jiné vystoupení věhlasného Moskevského cirkusu, navštívili také Leningrad (dnes Petrohrad) a známý pionýrský tábor v ukrajinském Artěku na poloostrově Krym. Po celou dobu vzbuzovala Samantina návštěva v SSSR obrovský zájem médií a široké veřejnosti a novináři s televizními štáby Sovětské státní televize se snažili zdokumentovat takřka každý její krok.\n\nHned na začátku pobytu ve zdejším pionýrském táboře se Samantha rozhodla, že chce být ubytována spolu s ostatními dětmi a odmítla možnost bydlet v samostatném apartmá. Děti a učitelé, se kterými zde trávila čas, byli pro ulehčení komunikace vybráni tak, aby měli alespoň základní znalosti angličtiny. Samantha bydlela na pokoji s devíti dalšími dívkami a volný čas trávila plaváním, rozhovory s dětmi a dále se učila ruské národní písně a tance. Našla zde spoustu přátel, k nimž patřila například i Nataša Kaširinová z Leningradu, mluvící plynnou angličtinou. S Jurijem Andropovem se neměla možnost setkat osobně, z důvodu jeho velké časové vytíženosti a zhoršujícího se zdravotního stavu. V průběhu pobytu v Sovětském svazu jí ale bylo umožněno promluvit s ním telefonicky. Měla též možnost promluvit si po telefonu s Valentinou Těreškovovou, první kosmonautkou v historii. Dívka si však v tu chvíli neuvědomila, s jak významnou ženou právě hovoří, po krátké stručné konverzaci zavěsila, čehož později litovala. Ve své knize uvedla, že byla i se svými rodiči velmi mile překvapena přátelskostí všech lidí a spoustou dárků, které pro ně místní vyrobili. Během tiskové konference v Moskvě řekla, že jí ruští lidé připadají „stejní jako my“.\n\nSamantha se s rodiči vrátila do Spojených států 22. července 1983 a od občanů rodného státu Maine se jí dostalo vřelého přivítání. Při výstupu z letadla obdržela, kráčejíc po červeném koberci, velké kytice růží a k odvozu zde pro ni byla přistavena luxusní limuzína. Ačkoliv její popularita neustále rostla, existovaly i skeptické názory, podle kterých sloužila jen jako nástroj sovětské propagandy. Andrij Krockhmaluk, richmondský žurnalista ukrajinského původu, například vyslovil názor, že Samantina návštěva byla jen obratným public relations manévrem komunistické strany s cílem vylepšit sovětské image.\n\nSamantha Smithová vzbudila široký zájem médií v SSSR i USA, kterými byla nazývána „vyslankyní dobré vůle“ a „nejmladším americkým velvyslancem“. Jako mírová aktivistka navštívila v prosinci 1983 v doprovodu své matky i Japonsko, kde se setkala s premiérem Jasuhirem Nakasonem. V Japonsku také navštívila Mezinárodní sympozium mládeže v Kóbe, kde přednesla projev, ve kterém navrhla, aby si sovětští a američtí představitelé dvakrát ročně vyměnili své vnučky, protože by to podle jejích slov pomohlo k odvrácení bombardování a války. Samantha ve svém projevu zdůraznila následující:\n\n\"„Prezident by přece nepřikázal bombardovat zemi, v níž se nachází jeho vnučka.“\"\n\nSamanthin návrh na výměnu dětských vyslanců se v několika případech i uskutečnil, patřila mezi ně například jedenáctiletá sovětská dívka Kaťa Lyčovová, která na dva týdny navštívila Spojené státy. V roce 1984 získala v roli mediální hvězdy i prostor pro svůj vlastní pořad s názvem \"„Samantha Smith Goes To Washington… Campaign '84\" (Samantha Smithová jde do Washingtonu… Kampaň '84“), jenž byl vysílán na dětské televizní stanici Disney Channel. Samantha v tomto diskusním pořadu, zabývajícím se politikou z dětského úhlu pohledu, vyzpovídala několik kandidátů do amerických prezidentských voleb pro rok 1984, mezi nimiž nechyběli například George McGovern nebo Jesse Jackson. V roce 1985 účinkovala po boku herce Roberta Wagnera v televizním seriálu \"Lime Street\", který byl téhož roku vysílán na stanici ABC.\n\n25. srpna 1985 se Samantha, po natáčení scén pro seriál \"Lime Street\", vracela domů se svým otcem na palubě malého dvoumotorového letadla Beechcraft 99 společnosti Bar Harbor Airlines (let číslo 1808). Letadlo však během pokusu o přistání na letišti Lewiston-Auburn Regional Airport, nedaleko městečka Auburn v Maine, zavadilo při slabé viditelnosti o několik stromů poblíž ranveje, nekontrolovatelně dopadlo na zem a explodovalo. Nikdo z šesti cestujících ani dvou členů posádky nacházejících se v letadle tragédii nepřežil. Po této nehodě vyvstala řada spekulací o příčinách nehody, především v Sovětském svazu panoval názor, že se mohlo jednat o sabotáž. Ve Spojených státech proběhlo oficiální vyšetřování, žádné důkazy potvrzující tyto konspirační teorie však neobjevilo. Závěrečná zpráva dále konstatovala: „Poměrně dost strmý náklon letadla, Eulerovy úhly (orientace letadla ve vztahu k horizontu, směru letu apod.) a značná rychlost při dopadu letadla na zem, zcela vyloučila šanci cestujících na přežití.“ Vyšetřovací komise přisoudila důvody nehody souhře několika nepříznivých okolností. Jednak bylo špatné deštivé počasí s nízkou viditelností, piloti letadla byli nezkušení a k tomu navíc měl letištní radar v době přistání technickou závadu, která by ovšem sama o sobě nebyla fatální.\n\nPohřbu Samanthy Smithové se zúčastnilo na tisíc smutečních hostů, mezi nimiž byli například americký herec Robert Wagner nebo Vladimir Kulagin ze sovětské ambasády ve Washingtonu, který zde přečetl osobní kondolenci od Michaila Gorbačova. Tehdejší americký prezident Ronald Reagan zaslal Samantině matce taktéž písemnou kondolenci:\n\n\"„Snad pomůže zmírnit Váš zármutek vědomí, že miliony Američanů, miliony lidí, s Vámi sdílí to těžké břemeno žalu. Tito lidé budou Samanthu velebit a vzpomínat na ni, na její úsměv, na její idealismus a jejího laskavého ducha.“\"\nOstatky Samanthy a jejího otce byly zpopelněny a společně uloženy na hřbitově Estabrook Cemetery, nedaleko Houltonu ve státě Maine.\n\nNa mírové zásluhy a aktivity Samanthy Smithové dodnes nahlíží mnoho Rusů a občanů jejího rodného státu Maine s velkým respektem a úctou. V Moskvě byl na její počest vybudován památník a v roce 1986 po ní byla v artěckém pionýrském táboře pojmenována stromová alej, in memoriam. Moskevský památník byl roku 2003 ukraden zloději barevných kovů, téhož roku se jej ovšem povedlo obnovit díky voroněžskému důchodci Valentinu Vaulinovi, který jej na své náklady a bez vládní podpory znovu vyrobil. Roku 1985 byla na Samantinu počest vydána pamětní poštovní známka s jejím portrétem. Když roku 1986 objevila ruská astronomka Ludmila Ivanovna Černychová asteroid 3147, nechala jej poté pojmenovat 3147 Samantha. Na její počest složil roku 1985 dánský hudební skladatel Per Nørgård koncert pro violu s názvem \"Remembering Child\".\n\nV Samanthině rodném státě Maine je každé první červnové pondělí zákonem stanoveno jako \"Den Samanthy Smithové\" („Samantha Smith Day“). Nedaleko Mainského státního muzea v Augustě byla vztyčena Samantina socha, která ji vyobrazuje s medvídětem u nohou a ze svých rukou vypouštějíc holubici míru. Medvídě má symbolizovat státy Maine a Sovětský svaz, holubice symbolizuje Samantiny mírové snahy. V říjnu 1985 založila její matka nadaci, pojmenovanou po ní (Samantha Smith Foundation), jejímž cílem bylo organizování výměnných pobytů mezi americkými a sovětskými dětmi (po rozpadu Sovětského svazu pak mezi USA a nástupnickými státy SSSR). Výměnné pobyty fungovaly až do poloviny 90. let 20. století, kdy ztratily svůj původní význam.\n\n\n"}
{"id": "704904", "url": "https://cs.wikipedia.org/wiki?curid=704904", "title": "Sulfid stříbrný", "text": "Sulfid stříbrný\n\nSulfid stříbrný (chemický vzorec AgS) je černá látka, nerozpustná ve vodě. Rozpouští se v silných kyselinách za vzniku stříbrných solí a uvolňuje se sirovodík. Tato látka se postupně vytváří na všech stříbrných předmětech a způsobuje jejich typické šednutí a ztrátu lesku.\n\nTato sloučenina krystaluje ve dvou modifikacích - modifikace α je jednoklonná (\"monoklinická\") a modifikace β je krychlová (\"kubická\"). Obě modifikace se vyskytují běžně i v přírodě v podobě minerálů, modifikace α jako minerál akantit a modifikace β jako minerál argentit. Modifikace β je stabilnější a při teplotě 175 °C na ni modifikace α přechází.\n\nJelikož je sulfid opravdu extrémně nerozpustný a sráží se přednostně před jinými \"více\" rozpustnými látkami, tak ho lze jednoduše připravit srážením roztoku stříbrné soli roztokem alkalického sulfidu nebo sirovodíkem:\nDalší jednoduchou cestou je reakce stříbra se sirovodíkem, kdy na povrchu stříbra vzniká intenzivně černý povrch sulfidu:\nPoslední z jednoduchých cest je přímá syntéza prvků, tedy síry a stříbra:\n\nJediné 2 běžně rozpustné sloučeniny stříbra jsou fluorid stříbrný AgF a dusičnan stříbrný AgNO. Proto pro převedení sulfidu stříbrného do roztoku je potřeba připravit jednu z těchto látek. Výhodnější je příprava běžnějšího dusičnanu. Při reakci ale vzniká sirovodík a je potřeba proto být v dobře větrané místnosti:\n"}
{"id": "704906", "url": "https://cs.wikipedia.org/wiki?curid=704906", "title": "Kroužilka běžná", "text": "Kroužilka běžná\n\nKroužilka běžná (\"Empis tessellata\") je hmyz z čeledi kroužilkovitých. V rámci Spojeného království, kde může být spatřena od dubna do srpna zejména na miříkovitých, je s 8,5–12 milimetry délky největším zástupcem kroužilek.\n\n"}
{"id": "704908", "url": "https://cs.wikipedia.org/wiki?curid=704908", "title": "The Ventures", "text": "The Ventures\n\nThe Ventures je americká instrumentální rocková hudební skupina, založená v roce 1958 v Tacomě ve státě Washington. Skupinu založili Don Wilson a Bob Bogle. V roce 2008 byli uvedeni do Rock and Roll Hall of Fame.\n\n"}
{"id": "704911", "url": "https://cs.wikipedia.org/wiki?curid=704911", "title": "Sup krahujový", "text": "Sup krahujový\n\nSup krahujový (\"Gyps rueppellii\"), také nazývaný sup nádherný nebo sup Rueppellův, je dravec z čeledi jestřábovitých, který žije v oblasti afrického Sahelu. V současnosti jeho populace čítá zhruba třicet tisíc jedinců a z různých důvodů, zejména ztráty přirozeného prostředí, ubývá. Proto jej Mezinárodní svaz ochrany přírody zařadil v roce 2007 do Červeného seznamu se statusem \"téměř ohrožený\".\n\n"}
{"id": "704914", "url": "https://cs.wikipedia.org/wiki?curid=704914", "title": "Volby 2013", "text": "Volby 2013\n\nV roce 2013 se konaly tyto volby:\n\n\n"}
{"id": "704919", "url": "https://cs.wikipedia.org/wiki?curid=704919", "title": "François Mansart", "text": "François Mansart\n\nFrançois Mansart (23. ledna 1598 v Paříži – 23. září 1666 tamtéž) byl francouzský architekt, představitel klasicismu. Je autorem mnoha významných budov – zámků, paláců a kostelů, většinou stavěných na objednávku francouzského krále a šlechty. \n\nPo Mansartovi je nazývána mansardová střecha s obytným patrem v podkroví, mansardou. Tento prvek architekt na svých stavbách často používal, ovšem první použití mansardové střechy je známé již z poloviny 16. století u paláce Louvre architekta Pierra Lescota (1515–1578).\n\nPrasynovcem Françoise Mansarta byl jiný známý francouzský dvorní architekt, Jules Hardouin-Mansart.\n\nFrançois Mansart navrhl následující stavby (výběr):\n\nJeho socha je jednou ze 146 soch umístěných na fasádě budovy Hôtel de ville de Paris.\n\n\n"}
{"id": "704921", "url": "https://cs.wikipedia.org/wiki?curid=704921", "title": "Aperturní maskovací interferometrie", "text": "Aperturní maskovací interferometrie\n\nAperturní maskovací interferometrie je forma skvrnové interferometrie, umožňující difrakčně omezené zobrazování pozemskými dalekohledy. Tato technika umožňuje pozemními dalekohledy dosáhnout maximálního možného rozlišení, takže pozemské dalekohledy s velkým průměrem vytvářejí daleko ostřejší snímky než například Hubbleův kosmický dalekohled. Hlavním omezením této metody je, že obstojně funguje pouze pro relativně jasné astronomické objekty. Maska je umístěna přes dalekohled, který propouští světlo pouze přes malý počet otvorů. Toto pole děr se chová jako miniaturní astronomický interferometr. Tato metoda byla vyvinuta astrofyzikem Johnem E. Baldwinem a spolupracovníky skupiny Cavendish.\n\n"}
{"id": "704922", "url": "https://cs.wikipedia.org/wiki?curid=704922", "title": "Miou-Miou", "text": "Miou-Miou\n\nMiou-Miou, vlastním jménem Sylvette Herry (* 22. února 1950 Paříž) je francouzská divadelní a filmová herečka, držitelka \"Césara\".\n\nPo studiu herectví začala svou hereckou kariéru v pařížském improvizovaném divadle, za kterého se později vyvinula divadelní kavárna Café de la Gare. Její tehdejší kolega, Coluche, pro ni vymyslel neobvyklé umělecké jméno, které v překladu znamená \"„Mňau-Mňau“\". Kromě Coluche tam potkala také herce Patrickem Dewaere, svého pozdějšího partnera.\n\nV roce 1971 natočila svůj první film \"La Cavale\". V 70. letech 20. století točila převážně komedie, ale od 80. let dostávala také dramatické a náročnější role od renomovaných režisérů. Z celé řady titulů lze jmenovat například film \"Předčitatelka\" z roku 1988 nebo výpravné historické drama \"Germinal\" z roku 1993.\n\nBěhem své kariéry spolupracovala s řadou francouzských a světových režisérů, jakými jsou například Michel Gondry, Bertrand Blier, Yves Boisset, Claude Berri, Jacques Deray, Michel Deville, Diane Kurys, Radu Mihăileanu, Patrice Leconte, Joseph Losey nebo Louis Malle. Byla celkem desetkrát nominována na filmovou cenu \"César\" a v roce 1980 jí skutečně získala, a to za výkon ve filmu \"La Dérobade\".\n\nV letech 1971–1976 žila s hercem Patrickem Dewaere, se kterým má dceru Angelu (* 1974). V roce 1978 měla se zpěvákem Julienem Clercem druhou dceru, Jeanne Herry, která se stala rovněž herečkou.\n\nV současnosti žije s romanopiscem Jeanem Teulé.\n\n\n\n"}
{"id": "704926", "url": "https://cs.wikipedia.org/wiki?curid=704926", "title": "Maticová kvantová mechanika", "text": "Maticová kvantová mechanika\n\nMaticová kvantová mechanika je formulace kvantové mechaniky vytvořená Wernerem Heisenbergem roku 1925, která používá jako matematický aparát vektorový a maticový počet.\n\nStav systému je popsán vektorem \nformula_1\n\nKe každé pozorovatelné veličině lze přiřadit matici.\n\nPříkladem vyjádření veličin ve formě matic je matice příslušející poloze (částice)\n\nformula_2\n\na matice příslušející hybnosti (částice)\n\nformula_3\n\nLze ukázat, že formula_4 a formula_5 splňují komutační relace, neboť\n\nformula_6\n\n"}
{"id": "704927", "url": "https://cs.wikipedia.org/wiki?curid=704927", "title": "Operace Velveta", "text": "Operace Velveta\n\nOperace Velveta (: מבצע ולווטה, \"Mivca Velveta\") byla vojenská akce izraelské armády provedená v září 1948 během první arabsko-izraelské války, v jejímž rámci došlo k dovozu prvních letadel Spitfire z Československa.\n\nK nákupu Spitfirů došlo po československé nabídce z července 1948. Čechoslováci za jeden stroj požadovali 23 000 dolarů. Šlo o stroje považované tehdy již za zastaralé, Izraelci jim ale dávali přednost před dosud nakupovanými letouny Avia S-199, které vycházely z konstrukce německého stroje Messerschmitt Bf 109G. Jednalo se celkem o 50 letadel. Smlouva byla podepsána 15. července. Letouny pak byly opraveny a doplněny o větší palivové nádrže tak, aby bylo možné je přepravit po vlastní ose. Vztahy mezi Československem (a východním blokem) a Izraelem se v té době začaly zhoršovat, ale podařilo se celý kontrakt dotáhnout do konce. 22. září skončily přípravy na převoz první skupiny letadel. Československé úřady varovaly, že v případě nouzového přistání budou muset zbraňové dodávky do Izraele ustat, protože Československo nechtělo riskovat mezinárodní skandál (na dodávky bojujícím stranám bylo totiž uvaleno embargo). Po mezipřistání odletěli 27. září izraelští piloti z letiště v Jugoslávii. V rámci Operace Velveta se do Izraele dostalo pět strojů Spitfire (jeden byl poškozen při letu). Dvě letadla musela ovšem během letu přistát na ostrově Rhodos a byla zabavena řeckými úřady. Poté, co na místo dorazil zvláštní izraelský vyslanec, byly oba stroje uvolněny a 12. října se dostaly do Izraele. Tři letadla, která se již v září dostala do Izraele, byla ještě narychlo nasazena do Operace Jo'av. \n\nDalších 10 Spitfirů bylo zabaleno a převezeno lodí. 15. listopadu bylo pak k odvozu připraveno dalších 15 letadel. Jejich odlet se zpozdil kvůli dodatečným československým finančním požadavkům. Povolení k letu bylo vydáno až po jeho urovnání. 19. prosince bylo odesláno 12 dalších letadel, z nichž 22. prosince dorazilo deset.\n\nŠlo o jeden z několika kontraktů mezi státem Izrael a Československem uzavřených v této době. V rámci Operace Chasida byly na jaře 1948 do budoucího státu Izrael dopraveny první československé zbraně, Operace Balak znamenala první dodávky letadel a Operace Velveta pokračovala v tomto trendu.\n\n"}
{"id": "704928", "url": "https://cs.wikipedia.org/wiki?curid=704928", "title": "Liverpool FC (Montevideo)", "text": "Liverpool FC (Montevideo)\n\nLiverpool FC je uruguayský fotbalový klub z Montevidea, známý pod přezdívkou \"Negriazules\" (\"Černomodří\").\n\nKlub byl založen na kapucínské škole v montevidejské čtvrti Belvedere. Jeho název byl inspirován tím, že do nedalekého přístavu vozily uhlí lodě z anglického Liverpoolu. V roce 1920 Liverpool poprvé postoupil do nejvyšší uruguayské soutěže. Odehrál v ní celkově 71 sezón, ale nikdy ji nevyhrál – největším úspěchem bylo druhé místo v letech 1974 a 1995. V roce 2011 si Liverpool poprvé zahrál Pohár osvoboditelů.\n\nZa Liverpool hráli uruguayští reprezentanti Roque Máspoli nebo Jorge Fucile. V roce 1971 klub podnikl úspěšné turné po Evropě, na kterém mimo jiné vyhrál v Brémách 4:1.\n\n"}
{"id": "704932", "url": "https://cs.wikipedia.org/wiki?curid=704932", "title": "Operace Moše (1948)", "text": "Operace Moše (1948)\n\nOperace Moše (: , \"mivca Moše\", nazývána též Bitva o Beerševu, , \"ha-krav al Be'er Ševa\") byla vojenská akce izraelské armády provedená v říjnu 1948 během první arabsko-izraelské války. Šlo o součást operace Jo'av a došlo při ní k izraelskému dobytí města Beerševa.\n\nPři operaci Jo'av Izraelci během jednoho týdny zničili egyptský západovýchodní koridor mezi obcemi Madždal a Bajt Džibrin, který po několik měsíců odděloval území Izraele od Negevské pouště. V závěru operace Jo'av byla jako zvláštní samostatná akce provedena operace Moše, která byla pojmenována podle Moše Alberta, jenž padl při obraně židovské osady Bejt Ešel. 21. října 1948 v jejím rámci Izraelci dobyli Beerševu. Následujícího dne vstoupilo v platnost třetí příměří. Izrael díky výsledku operace potvrdil svou suverenitu nad Negevem a získal budoucí metropoli izraelského jihu. \n\n"}
{"id": "704938", "url": "https://cs.wikipedia.org/wiki?curid=704938", "title": "Operace Egrof", "text": "Operace Egrof\n\nOperace Egrof (: מבצע אגרוף, \"Mivca Egrof\", doslova \"Operace Pěst\") byla vojenská akce izraelské armády, respektive izraelského vojenského letectva, provedená v říjnu 1948 během první arabsko-izraelské války jako součást Operace Jo'av. Sestávala se série vzdušných náletů na pozice egyptské armády, které přispěly k úspěchu akce. \n\nPři Operaci Jo'av Izraelci během jednoho týdne zničili egyptský západovýchodní koridor mezi obcemi Madždal a Bajt Džibrin, který po několik měsíců odděloval území Izraele od Negevské pouště. V závěru Operace Jo'av byla provedena i Operace Moše (dobytí města Beerševa). Operace Egrof probíhala jako paralelní akce letectva na podporu izraelských pozemních sil. Odehrávala se ve dnech 14. - 22. října a sestávala z nočních náletů. Vzhledem k nedostatku bombardovacích letadel byla k bombardování egyptských pozic nasazena dopravní letadla, ze kterých se bomby vyhazovaly ručně z platforem. Shozeno bylo celkem 872 bomb o celkové váze 34 826 kg. Hlavními terči byla soustředění egyptských sil v oblasti Gazy či obcí Madždal, Džabalija, al-Faludža (zde odolávalo centrum egyptských sil), Irak al-Manšija či Bajt Džibrin. V přestávkách mezi nálety sloužila tato letadla v rámci Operace Avak pro dopravu materiálu a zbraní přes egyptské linie do Negevu.\n\n"}
{"id": "704941", "url": "https://cs.wikipedia.org/wiki?curid=704941", "title": "Jaroslav Peprník", "text": "Jaroslav Peprník\n\nProf. PhDr. Jaroslav Peprník, CSc., (* 11. února 1927 Ivančice) je český filolog, lingvista, amerikanista a autor řady monografií i učebnic zabývající se anglosaským světem a anglickým jazykem. Během studia na gymnázium byl totálně nasazen. Po skončení 2. světové války studoval anglický jazyk a historii na Filozofické fakultě Masarykovy univerzity v Brně.\n\nJe zastáncem demokratických principů a tradic, což nebylo pohodlné tehdejšímu totalitnímu režimu. V letech 1950–1954 byl nucen sloužit u pomocných technických praporů (PTP). Svou práci zaměřuje především na anglosaský svět a jeho postavení, úlohu v nynějším světě. Svůj dlouhodobý zájem o anglicky hovořící svět a zkušenosti sepsal v dvou prozatím vydaných monografiích. Celkem vydal na 10 skript, celou řadu dalších publikací a zabývá se též mj. lektorováním cizích rukopisů (učebnic, slovníků) a překladem různých materiálů. Od roku 1954 působí jako profesor anglistiky a amerikanistiky na FF Univerzity Palackého v Olomouci. Přednáší zejména lexikální sémantiku, varianty angličtiny ve světě a historicko-kulturní geografický rozbor Velké Británie a USA.\n\n\n\n"}
{"id": "704942", "url": "https://cs.wikipedia.org/wiki?curid=704942", "title": "Jindřich Hybler", "text": "Jindřich Hybler\n\nJindřich Hybler (31. prosince 1891 Semily – 2. února 1966 Praha) byl český sbormistr a hudební skladatel.\n\nNejprve studoval na soukromé varhanní škole A. J. Černého v Praze. Vystudoval hudební vědu na Karlově univerzitě. Ve skladbě byl jeho učitelem Josef Bohuslav Foerster. Vzniklo mezi nimi hluboké přátelství a Hybler se později stal jeho osobním tajemníkem a jednatelem \"Foersterovy společnosti\".\n\nJiž během studiích působil v několika hudebních tělesech jako hráč na violu. Byl sbormistrem \"Akademického pěveckého sboru\" a dirigentem orchestru \"Hudební jednoty vysokých škol pražských\". Spolupracoval při organizování hudebního života na kůru mariánského poutního kostela Navštívení Panny Marie v Bozkově. Od ledna roku 1944 byl ředitelem hudební školy v Semilech, kam dojížděl z Prahy. Po neshodách s komunistickým vedením obce na své místo rezignoval a v padesátých letech byl dokonce vězněn. \n\nZkomponoval na 50 skladeb. Většinu jeho díla tvoří skladby vokální. Zhudebňoval verše předních českých básníků: Antonína Klášterského, Antonína Sovy, Viktora Dyka, Karla Tomana, či Josefa Václava Sládka. Pozornost věnoval i hudbě chrámové.\n\n\n\n\n\n\n\n"}
{"id": "704945", "url": "https://cs.wikipedia.org/wiki?curid=704945", "title": "Borovice u Korbela", "text": "Borovice u Korbela\n\nBorovice u Korbela je památný strom, stará borovice, která roste nedaleko rybníku Korbel poblíž Velké Bíteše u staré cesty z Nových Sadů k hájence Demáčky.\n\nBorovice je stále živá a vitální, ale její koruna již není kompletní. Poblíž kmene je umístěna informační tabule popisující, co se zde stalo:\n\n\nDnes již oválný kámen s křížem na místě chybí. 25. srpna 2007 Miroslav Nováček z Jasenice zhotovil a s přáteli u borovice umístil současnou dřevěnou informační tabuli, která spolu se zveršovaným příběhem nese i jeho původní znění, jak ho kronikáři nadiktoval Jan Petr.\n\nNedaleko odtud stávala vesnice Otěchleby, která zanikla pravděpodobně koncem 15. století.\n\n\n"}
{"id": "704946", "url": "https://cs.wikipedia.org/wiki?curid=704946", "title": "Marocká hymna", "text": "Marocká hymna\n\nHymna Maroka je skladba Hymne Chérifien (). Text hymny napsal Ali Squalli Houssaini na hudbu Léa Morgana.\n\n"}
{"id": "704947", "url": "https://cs.wikipedia.org/wiki?curid=704947", "title": "Nyos", "text": "Nyos\n\nNyos je meromiktické jezero sopečného typu v Adamauském pohoří v Severozápadním regionu afrického státu Kamerun. Od hlavního města Yaoundé je vzdáleno asi 322 km na severozápad. Nyos je vysokohorské jezero, které se nachází ve výšce 1091 m n. m. v místě tzv. maaru, sopečného kráteru neaktivního vulkánu. Vody jezera jsou zadržovány hrází přírodního původu. Pod jezerem je magma, z něhož uniká oxid uhličitý do vody, kde se mění na kyselinu uhličitou. Jezero Nyos patří mezi jediná tři jezera na světě, kde se odehrávají tzv. limnické erupce. To znamená, že je v jezeře vysoká koncentrace oxidu uhličitého, který je usazený u dna a může náhle vystřelit nad hladinu a rozprostřít se okolo a způsobit smrt všeho živého v okolí, poněvadž vytlačí kyslík a obětí se udusí.\n\nJezero Nyos je mimo jiné taky známé kvůli přírodní katastrofě, která se stala 21. srpna 1986, kdy oxid uhličitý uniklý z jezera zaplavil dvě blízká údolí a usmrtil kolem 1700 lidí, nespočet hospodářských i jiných zvířat, a to až do vzdálenosti 25 km. Toto neštěstí zanechalo bez domova až 4000 lidí, mnoho z nich s respiračními problémy a popáleninami. Od doby této katastrofy je na jezeře nainstalováno několik pump, které zajišťují, aby se plyny znovu na dně jezera neshromáždily v kritickém množství a nedošlo k opakování situace.\n"}
{"id": "704950", "url": "https://cs.wikipedia.org/wiki?curid=704950", "title": "Anionové okno", "text": "Anionové okno\n\nAnionové okno (též aniontové; anglicky \"anion gap\") je rozdíl zjištěných kationtů a aniontů v séru, plazmě nebo moči. Velikost tohoto rozdílu (čili „okna“) v séru se často zjišťuje při snaze identifikovat příčinu metabolické acidózy. Čím je okno oproti normálu větší, tím těžší acidóza je diagnostikována.\n\nTermín se nejčastěji používá v souvislosti s krevním sérem, nicméně i anionové okno v moči je klinicky významnou veličinou.\n\nVeličina se vyjadřuje v miliekvivalentech na litr (mEq/l) nebo v milimolech na litr (mmol/l).\n\nVypočítá se odečtením sérové koncentrace chloridu a hydrogenuhličitanu (aniontů) od koncentrace sodíku a draslíku (kationtů):\n\nDraslík se často ignoruje, protože jeho koncentrace jsou nízké a má tedy malý vliv na vypočítané okno. Proto po vynechání draslíku zůstane tato rovnice:\n\n"}
{"id": "704955", "url": "https://cs.wikipedia.org/wiki?curid=704955", "title": "Kozja Sloboda", "text": "Kozja Sloboda\n\nKozja Sloboda ( Ко́зья Слобода́, Käcä Bistäse) je stanice metra v ruské Kazani. Je to první stanice na pravém břehu řeky Kazanky. Její výstavba započala v únoru 2006 a veřejnosti se otevřela 30. 12. 2010. \n\nStanice se měla jmenovat buď rusky \"Kozja Sloboda\", nebo tatarsky \"Käcä Bistäse\", avšak vzhledem k masivním protestům, vedeným zčásti studenty Kazaňské státní energetické univerzity, se vedení města rozhodlo pro čistě popisný název \"Aq Bars\".\nKozja Sloboda neboli Kozí osada byl tradiční název místa předtím, než bylo připojeno ke Kazani.\nAvšak po protestech občanů a on-line hlasování byl stanici navrácen název Kozja Sloboda.\nDalší navrhované názvy, jako například Energouniversitet (Energetická univerzita) nebo Zarecje (Za řekou) se neujaly.\n"}
{"id": "704957", "url": "https://cs.wikipedia.org/wiki?curid=704957", "title": "Konvekční buňka", "text": "Konvekční buňka\n\nKonvekční buňka je systém stoupajících a klesajících konvekčních proudů v kapalině, tvořící v ustáleném stavu uzavřenou smyčku. Tvar konvekčních buněk vznikajících v kapalině závisí na mnoha faktorech: na geometrii média (např. tvar nádoby), distribuci a účinnosti zdroje tepla, ale také na vlastnostech plynu podléhajícím konvekci (zejména Rayleighovo číslo a viskozita).\n"}
{"id": "704958", "url": "https://cs.wikipedia.org/wiki?curid=704958", "title": "H-alfa", "text": "H-alfa\n\nH-alfa (Hα) je specifická červená (viditelná) spektrální čára o vlnové délce 656,28 nm vytvářená vodíkem. Vznikne, když vodíkový elektron klesne ze třetí na druhou nejnižší energetickou hladinu. Pro člověka je obtížné vidět H-alfa v noci, ale vzhledem k množství vodíku ve vesmíru se H-alfa často stává nejjasnější vlnovou délkou viditelného světla ve hvězdné astronomii.\n"}
{"id": "704961", "url": "https://cs.wikipedia.org/wiki?curid=704961", "title": "Švandrlík", "text": "Švandrlík\n\nPříjmení Švandrlík nese více různých osobností:\n\n"}
{"id": "704962", "url": "https://cs.wikipedia.org/wiki?curid=704962", "title": "Geofyzikální ústav Akademie věd České republiky", "text": "Geofyzikální ústav Akademie věd České republiky\n\nGeofyzikální ústav AV ČR, v. v. i. (původně Státní ústav pro geofysiku), je veřejná výzkumná instituce, součást Akademie věd České republiky, která se zabývá zejména studiem fyziky Země. \n\nGeofyzikální ústav Akademie věd ČR se v současné době skládá ze čtyř vědeckých oddělení: tři pokrývají základní geofyzikální disciplíny – seismologii, geomagnetismus a geoelektřinu, tepelný tok; čtvrté oddělení (geodynamiky) je zaměřeno mezioborově, věnuje se integraci geofyzikálních a geologických metod a z klasických geofyzikálních metod zahrnuje gravimetrii. Činnost ústavu je zaměřena především na geofyzikální a interdisciplinární výzkum procesů v zemské kůře a litosféře, v hlubších partiích naší planety včetně jejího jádra, na povrchu Země i terestrických planet. K tomu využívá jak interpretaci geofyzikálních měření, tak laboratorní měření fyzikálních vlastností hornin, teoretické a numerické modelování geofyzikálních polí a řadu dalších metod. Ústav rovněž zajišťuje observatorní a terénní měření v rámci nepřetržitého monitorování geofyzikálních polí na území České republiky a přilehlých oblastí střední Evropy a spolupráci a výměnu dat s regionálními a mezinárodními datovými centry. Pracovníci ústavu se účastní výzkumných i organizačních aktivit mezinárodních asociací (např. IASPEI – asociace pro seismologii, IAVCEI – asociace pro vulkanologii, IAGA – asociace pro geomagnetismus), sdružených do Unie pro geodézii a geofyziku (IUGG).\n\nGeofyzikální ústav Akademie věd České republiky navazuje na Státní ústav pro geofysiku, který vznikl na sklonku roce 1920. Vytvoření ústavu inicioval v počátcích existence České republiky profesor Přírodovědecké fakulty UK v Praze Václav Láska, geofyzik mezinárodního renomé a jeden ze zakladatelů moderní seismologie. Hlavní výzkumné aktivity ústavu spočívaly v pravidelných měřeních magnetického pole Země a interpretaci gravitačních, seismických, geomagnetických a geoelektrických geofyzikálních polí. Ústav se dále podílel na systematickém geofyzikálním mapování státního území. K významným počinům prvních let existence ústavu patřilo v roce 1924 zprovoznění Wiechertova seismografu na seismické stanici Univerzity Karlovy v Praze na Karlově, což umožnilo její začlenění do tehdy vznikající světové sítě seismických stanic. Ústav se podílel na budování, případně modernizaci geofyzikálních observatoří v Chebu, Průhonicích, Příbrami, Staré Ďule, na Skalnatém plese a v Užhorodě. Většina těchto observatoří je v provozu dodnes.\n\nV průběhu 2. světové války a v letech po únorovém převratu roce 1948 prošel ústav několika peripetiemi, během nichž byl podřízen jiným výzkumným institucím, jeho funkci to však zásadním způsobem neovlivnilo. Z dnešního pohledu bylo zásadní až začlenění ústavu jako samostatné výzkumné instituce do struktury Československé akademie věd, vytvořené po sovětském vzoru v roce 1952. Geofyzikální ústav Československé akademie věd byl oficiálně založen 1. ledna 1953 jako instituce základního geofyzikálního výzkumu. Někteří ze zaměstnanců Státního ústavu geofysikálního však zvolili univerzitní kariéru a založili pro ústav do budoucna zásadní partnerská univerzitní pracoviště – R. Běhounek katedru užité geofyziky Přírodovědecké fakulty UK a A. Zátopek postupně katedru geofyziky na Matematicko-fyzikální fakultě UK. Další významná československá pracoviště geofyzikálního výzkumu vznikají v padesátých letech také mimo Prahu. V r. 1953 byl v Bratislavě založen Geofyzikálny ústav Slovenskej akadémie vied, který se soustředil na geofyzikální studie slovenské části západních Karpat. V r. 1959 vznikl v Brně Ústav užité geofyziky, později přeměněný na státní podnik Geofyzika (Geofyzika Brno, n. p.), zaměřený na geofyzikální průzkum ložisek nerostných surovin a naftovou prospekci.\n\nV roce 1956 se ústav významnou měrou podílel na vzniku mezinárodního časopisu \"Studia Geophysica et Geodaetica\", který vychází dodnes a v současnosti je distribuován vydavatelstvím Axel Springer. Po celou dobu existence časopisu zajišťuje Geofyzikální ústav koordinaci redakční rady, redakci a tisk. Ústav postupně vybudoval několik dalších observatoří, které jsou dodnes v provozu – mj. seismickou stanici Kašperské Hory (1960), geomagnetickou observatoř Budkov (1967) či západočeskou síť seismických stanic WEBNET. Kromě standardních výstupů vědecké a observatorní činnosti se vědečtí pracovníci Geofyzikálního ústavu podíleli na vydání tří ve své době pro českou geofyziku významných monografií – \"Geodynamic investigations in Czechoslovakia\" (ed. J. Vaněk, Veda, Bratislava, 1979), \"Geophysical synthesis in Czechoslovakia\" (ed. A. Zátopek, Veda, Bratislava, 1981) a \"Crustal structure of the Bohemian Massif and the Western Carpatihians\" (ed. V. Bucha a M. Blížkovský, Academia, Praha, 1994). K počinům vědeckých pracovníků ústavu, které významně ovlivnily rozvoj příslušných geofyzikálních disciplín ve světě, patřilo mj. vytvoření katalogu evropských zemětřesení, vývoj širokopásmové registrace seismického signálu, standardizace určování magnituda zemětřesení, vytvoření mapy zemského tepelného toku Evropy, rozvoj paprskových metod v seismologii a výzkum anizotropie hornin.\n\n\n\n"}
{"id": "704969", "url": "https://cs.wikipedia.org/wiki?curid=704969", "title": "Supergranulace", "text": "Supergranulace\n\nSupergranulace jsou rozsáhlé, více než 30 000 km velké buňky na povrchu Slunce viditelné (ne v optickém spektru, nepatrně v infračerveném) ve fotosféře. V klidných obdobích zůstávají neměnné, v těch aktivních mohou zvětšit svůj rozměr až o 10 %. Doba života každé buňky je přibližně 1 až 2 dny. Zkoumají se pouze prostřednictvím tzv. dopplerometrů.\n\n"}
{"id": "704971", "url": "https://cs.wikipedia.org/wiki?curid=704971", "title": "Neoluxor", "text": "Neoluxor\n\nNeoluxor vznikl transformací firmy VD Konsorcium 495 v roce 2001. Společnost provozuje sedm knihkupectví v Praze. V roce 2003 firma otevřela čtyřpatrový Palác knih Neoluxor na Václavském náměstí.\n\nSpolečnost spolupracuje s Knižním klubem vydavatelství Euromedia Group, ve většině knihkupectví je i pobočka Knižního klubu .\n\nSpolečnost Neoluxor založili tři společníci z knižního oboru Jiří Jirásek, Jan Kolátor a Michal Suchánek, kteří dříve pracovali v národním podniku Kniha. Původní vlastníci knižní síť v srpnu 2010 prodali slovenské společnosti Central European Books. Ta patří z poloviny slovenské síti Panta Rhei a společnosti Fortuna Libri SK. Cena transakce se odhaduje na 153 milionů korun.\n\n"}
{"id": "704972", "url": "https://cs.wikipedia.org/wiki?curid=704972", "title": "Sulfid olovnatý", "text": "Sulfid olovnatý\n\nSulfid olovnatý (chemický vzorec PbS) je hnědočerná práškovitá látka, nerozpustná ve vodě, rozpustná pouze v roztocích silných koncentrovaných kyselin. V přírodě se vyskytuje v podobě minerálu galenitu, který patří k významným rudám olova.\n\nPražením lze sulfid olovnatý převést na oxid olovnatý PbO a oxid siřičitý SO a následně redukcí uhlíkem (\"koksem\") se získá olovo, čehož se právě využívá při výrobě olova z galenitu.\n\nSulfid olovnatý lze připravit srážením rozpustných solí olovnatých roztokem alkalického sulfidu nebo sulfanem, působením sulfanu na olovo nebo přímo slučováním olova se sírou za vyšší teploty.\n\nVelmi dlouho se využíval sulfid olovnatý jako černý pigment, ale nyní se využívá nejvíce pro své polovodičové vlastnosti. Využívá se na detekci prvků v různých infračervených detektorech.\n\nOlovnaté sloučeniny jsou pro organismy normálně vysoce toxické, ovšem sulfid olovnatý je díky extrémně nízké rozpustnosti ve vodě a poměrně vysoké netečnosti vůči kyselinám netoxická sloučenina olova. Nebezpečným se stává po reakci s koncentrovanou kyselinou dusičnou, při reakci totiž vzniká rozpustný dusičnan olovnatý Pb(NO) a navíc vysoce toxický sulfan HS.\n"}
{"id": "704973", "url": "https://cs.wikipedia.org/wiki?curid=704973", "title": "Rameno Orionu", "text": "Rameno Orionu\n\nOrionovo rameno (jiné názvy: Místní rameno, Oblast Labutě, rameno Oriona-Labutě, rameno Labutě; angl. \"Orion arm\", \"Local arm\", \"Orion spur\", \"Local spur\", \"Cygnus region\", \"Orion-Cygnus arm\", \"Cygnus arm\") je malé spirální rameno Galaxie, v němž se nachází sluneční soustava.\nPatří do něj komplex mladých hvězd v souhvězdí Orionu, podle kterého dostalo pojmenování. Sluneční soustava je situovaná na jeho vnitřním (k jádru Galaxie bližším) okraji. Má šířku přibližně 3 500 světelných let a délku 10 000 světelných let.\nNa obloze se táhne ze souhvězdí Labutě až do souhvězdí Lodní zádě. Jeho součástí je množství asociací v souhvězdí Labutě, asociací okolo hvězdy alfa Persei, Hyády, Plejády, Mlhoviny Orion a množství dalších blízkých hvězdokup, mlhovin a jednotlivých hvězd (například hvězdokupa Jesličky, mlhovina Helix, mlhovina Činka, Gumova mlhovina, komplex ró Ophiuchi). Z hvězdných asociací do něho patří rozsáhlá asociace Orion OB1, Lacerta OB1, Canis Major OB1 a Camelopardalis OB1.\n"}
{"id": "704980", "url": "https://cs.wikipedia.org/wiki?curid=704980", "title": "Sulfid měďnatý", "text": "Sulfid měďnatý\n\nSulfid měďnatý (chemický vzorec CuS) je černá práškovitá látka, nerozpustná ve vodě, rozpouští se však v běžných kyselinách (lépe za horka). Je to středně dobrý vodič elektřiny. Využití sulfidu měďnatého je předmětem zájmu a poslední výzkumy ukazují, že by mohl najít uplatnění jako katalyzátor nebo ve fotovoltaických článcích.\n\nKrystalizuje ve dvou modifikacích označovaných jako modifikace α a modifikace β. Modifikace α je stabilní za nižších teplot, je šesterečná (\"hexagonální\") a krystaluje v ní i minerál kovelin, ve kterém lze nalézt sulfid měďnatý v přírodě. Modifikace β je stabilní za vyšších teplot, je jednoklonná (\"monoklinická\") a modifikace α na ni přechází při teplotě 103 °C.\n\nPražením lze sulfid měďnatý převést na oxid měďnatý CuO a oxid siřičitý SO a následně redukcí uhlíkem (\"koksem\") se získá měď.\n\nSulfid měďnatý lze připravit srážením rozpustných solí měďnatých roztokem alkalického sulfidu nebo sulfanem, působením sulfanu na měď nebo přímo slučováním mědi se sírou za vyšší teploty.\n"}
{"id": "704985", "url": "https://cs.wikipedia.org/wiki?curid=704985", "title": "Sulfid manganatý", "text": "Sulfid manganatý\n\nSulfid manganatý (chemický vzorec MnS) je nejčastěji červenorůžová nebo růžová práškovitá látka, nerozpustná ve vodě,ovšem rozpustná v roztocích kyselin na soli manganaté.\n\nSulfid manganatý krystaluje ve 3 odlišných modifikacích lišících se barvou, modifikace se označují α, β a γ. Modifikace α je zelená a krystaluje v krychlové (\"kubické\") plošně centrované soustavě. V této modifikaci se vyskytuje také v přírodě a to v podobě minerálu alabanditu. Modifikace β je červená až růžová (\"nejčastěji přechod\") a krystaluje stejně jako modifikace α v krychlové plošně centrované soustavě. Rozdíl mezi těmito dvěma soustavami je v odlišné velikosti krystalické mřížky. Modifikace γ je růžová a krystaluje v šesterečné (\"hexagonální\") soustavě.\n\nPražením lze sulfid manganatý převést na oxid manganato-manganitý MnO a oxid siřičitý SO a následně redukcí uhlíkem (\"koksem\") se získá mangan.\n\nSulfid manganatý lze připravit srážením rozpustných solí manganatých roztokem alkalického sulfidu nebo sulfanem, působením sulfanu na mangan nebo přímo slučováním manganu se sírou za vyšší teploty.\n"}
{"id": "704989", "url": "https://cs.wikipedia.org/wiki?curid=704989", "title": "Beta-laktamáza", "text": "Beta-laktamáza\n\nBeta-laktamázy jsou enzymy (číslo EC 3.5.2.6) produkované některými bakteriemi a zodpovědné za jejich rezistenci na beta-laktamová antibiotika, například peniciliny, cefamyciny a karbapenemy (ertapenem). Cefalosporiny jsou na beta-laktamázu relativně rezistentní. Tato antibiotika mají ve své molekulární struktuře společný element: čtyřatomový kruh známý jako \"beta-laktam\". Laktamázový enzym tento kruh otevírá a deaktivuje antibakteriální vlastnosti molekuly.\n\nBeta-laktamová antibiotika se typicky používají k likvidaci širokého spektra grampozitivních a gramnegativních bakterií. Beta-laktamázy jsou obvykle uvolňovány gramnegativními mikroby.\n\nPenicilináza je specifickým typem beta-laktamázy, působícím na peniciliny, opět hydrolýzou beta-laktamového kruhu. Molární hmotnosti různých penicilináz se pohybují okolo 50 kDa.\n\nPenicilináza byla prvními identifikovanou beta-laktamázou. Poprvé byla izolována Abrahamem a Chainem v roce 1940 z gramnegativní \"E. coli\", dříve, než se penicilin začal klinicky používat. Produkce penicilinázy se však rychle rozšířila mezi bakterie, které ji dříve neprodukovaly vůbec nebo jen zřídka. Byly vyvinuty beta-laktamy rezistentní na penicilinázu, například methicilin, ovšem i na tato antibiotika se bakterie ve velké míře vytvořily rezistenci.\n\n\n"}
{"id": "704990", "url": "https://cs.wikipedia.org/wiki?curid=704990", "title": "Hever Castle", "text": "Hever Castle\n\nHever Castle je hrad ve vesnici Hever poblíž Edenbridge, přibližně 48 km jihovýchodně od Londýna. Mezi lety 1462 a 1539 byl sídlem rodu Boleynů. Své mládí zde strávila například i Anna Boleynová, manželka krále Jindřicha VIII. V současné době je hrad oblíbenou turistickou atrakcí.\n"}
{"id": "704993", "url": "https://cs.wikipedia.org/wiki?curid=704993", "title": "Sulfid kobaltnatý", "text": "Sulfid kobaltnatý\n\nSulfid kobaltnatý (chemický vzorec CoS) je černá práškovitá látka s načervenalým nádechem, která je nerozpustná ve vodě, rozpustná ve zředěných roztocích kyselin na soli kobaltnaté, ale silnými a koncentrovanými kyselinami se rozkládá. Má polovodičové vlastnosti. Využívá se k odsiřování, protože do své struktury je schopen pojmout velké množství atomů síry a vznikají tak polysulfidy kobaltu CoS.\n\nSulfid kobaltnatý krystalizuje ve 3 odlišných krystalických modifikacích – modifikaci α, β a γ. Modifikace α je amorfní a nemá tedy žádnou pravidelnou strukturu. Modifikace β je šesterečná (\"hexagonální\") a v přírodě se s ní dá setkat v podobě minerálu sycoporitu. Modifikace γ je potom klencová (\"trigonální neboli romboedrická\").\n\nPražením lze sulfid kobaltnatý převést na oxid kobaltnato-kobaltitý CoO a oxid siřičitý SO a následně redukcí uhlíkem (\"koksem\") se získá kobalt.\n\nSulfid kobaltnatý lze připravit srážením rozpustných solí kobaltnatých roztokem alkalického sulfidu nebo sulfanem, působením sulfanu na kobalt nebo přímo slučováním kobaltu se sírou za vyšší teploty.\n"}
{"id": "705002", "url": "https://cs.wikipedia.org/wiki?curid=705002", "title": "Sulfid bismutitý", "text": "Sulfid bismutitý\n\nSulfid bismutitý (chemický vzorec BiS) je hnědošedá práškovitá látka, nerozpustná ve vodě, rozpustná v kyselinách za vzniku bismutitých solí. V přírodě se vyskytuje v podobě minerálu bismutinitu. Sloučenina se využívá na přípravu dalších sloučenin bismutu a výrobu kovového bismutu. V kombinaci s nanotrubicemi se využívá jako vysoce účinný katalyzátor v chemické syntéze.\n\nPražením lze sulfid bismutitý převést na oxid bismutitý BiO a oxid siřičitý SO a následně redukcí uhlíkem (\"koksem\") se získá bismut.\n\nSulfid bismutitý lze připravit srážením rozpustných bismutitých solí roztokem alkalického sulfidu nebo sulfanem, působením sulfanu na bismut nebo přímo slučováním bismutu se sírou za vyšší teploty.\n"}
{"id": "705005", "url": "https://cs.wikipedia.org/wiki?curid=705005", "title": "Letopisy Narnie: Plavba Jitřního poutníka", "text": "Letopisy Narnie: Plavba Jitřního poutníka\n\nLetopisy Narnie: Plavba Jitřního poutníka je dobrodružný rodinný fantasy film z roku 2010 podle knihy C. S. Lewise Plavba Jitřního poutníka, která je třetí v pořadí vydání (a pátá dle dějové chronologie) z řady Letopisy Narnie.\n\nJde o třetí film z filmové řady Letopisy Narnie od Walden Media. Na rozdíl od prvních dvou filmů ( a ) je tento natočen v Digital 3D a distribuován společností\n20th Century Fox.\nSourozenci Edmund a Lucka Pevensiovi jsou kvůli válce odloučeni od zbytku rodiny a žijí u svého zlomyslného bratrance Eustáce, který jim znepříjemňuje život. Stýská se jim po tajemné zemi Narnii plné kouzel, kam se již dříve dvakrát dostali a zažili tam se svými staršími sourozenci mnoho dobrodružství s laskavým mluvícím lvem Aslanem, který často zkouší víru svých věrných tím, že jim v bitvách přijde na pomoc až na poslední chvíli.\n\nJednoho dne jsou oba i s Eustácem přeneseni do Narnie skrze kouzelný obraz. Setkávají se s králem Kaspianem X. a na jeho lodi jménem Jitřní poutník se vydávají najít sedm ztracených lordů. V posádce, které velí kapitán Drinian, je kromě lidí i faun, minotaur Tavros a mluvící myšák Rípčíp. Ten Eustáce ostře kárá za jeho zbabělost a kradení lodního jídla a když to nepomůže, ztrestá jej v přátelském šermířském souboji.\n\nPrvní zastávka Jitřního poutníka je na Osamělých ostrovech, kde Eustácovou neschopností padnou do zajetí otrokářů. Drinianovi muži je však zachrání a vrátí ostrovu svobodu. Tam potkají Berna, prvního z hledaných lordů, a dozvídají se, že okolní ostrovy sužuje děsivá zelená mlha, která požírá lidi. K posádce se připojí Rhince, jehož manželku Helenu mlha pohltila, se svou dcerou Gael.\n\nNa dalším ostrově Lucku unesou neviditelní trpaslíci Ťulpodi. S výhrůžkami jí nařídí, aby vstoupila do domu tyrana Koriakina a přečetla kouzlo, které je zase zviditelní. Lucka v hrůze poslechne; přitom strčí do kapsy kouzlo, které ji může učinit krásnou. (Když ho později použije, objeví se u ní Aslan a napomene ji za to, že závidí krásu své starší sestře Zuzaně, místo aby byla sama sebou.) Když po Lucce ostatní pátrají, Ťulpodi je drží v šachu tvrzením, že jsou to krvelační obři; v tom Lucka přečte kouzlo a jejich lež je prozrazena.\n\nUkáže se, že Koriakin je hodný kouzelník, který Ťulpodům pomáhá, a ti jej obviňují bezdůvodně. Koriakin posádce vysvětlí, že mlha je bude pokoušet ke zlým myšlenkám, kterým nesmějí podlehnout. Mohou ji porazit, jen když položí na Aslanův stůl sedm kouzelných mečů, z nichž první jim dal lord Bern.\n\nPři další plavbě je jejich odhodlání vyzkoušeno dlouhou bouří a hrozícím nedostatkem zásob. Poté přistanou na sopečném ostrově, kde najdou dva mrtvé lordy, kteří zemřeli pro svoji hrabivost. Eustác se pokusí vzít dračí poklad a je za to zaklet v draka. To ovšem změní jeho sobeckou povahu a naučí ho to myslet více na druhé. S Rípčípem ho začne pojit hluboké přátelství.\n\nKdyž posádka dorazí na Rámandúův ostrov s Aslanovým stolem, najde tam tři spící lordy. Položí na stůl meče všech šesti lordů a v tom spadne z nebe hvězda a promění se v krásnou ženu Lilliandil. Ta jim poradí, že pro sedmý meč se musí vydat na Temný ostrov vyzařující zlo a hrůzu.\n\nKaspian v plamenném proslovu vyzve posádku ke statečnému boji, zatímco Rípčíp přesvědčuje Eustáce, aby z bitvy neprchal. Na ostrově vezmou na loď sedmého lorda, ovšem plavidlo je napadeno obřím mořským hadem. Eustác s ním statečně bojuje bez ohledu na svá zranění; poté mu Aslan vrátí jeho lidskou podobu. Posádka lodi se snaží hada zabít lukostřelbou, meči, rozdrcením o skálu a harpunami; nic z toho však nepomůže. Mezitím je Eustác přenesen k Aslanovu stolu, kde položí sedmý meč. V ten okamžik jiný kouzelný meč (který Edmundův bratr Petr dostal v prvním díle) získá magickou sílu a Edmund jím s nasazením života hada usmrtí.\n\nTím je zlo poraženo a mlha vydá lidi, které předtím pohltila. Rhince se setkává se svojí ženou. Posádka zjistí, že je blízko Aslanovy země, a vydá se do ní. Tam je Aslan pochválí za udatnost a přenese tři hrdiny zpátky do Anglie. Sdělí jim, že Lucka s Edmundem se již do Narnie nevrátí, ale ve svém světě se mohou s Aslanem též setkat, ovšem musí jej hledat pod jiným jménem.\n\n"}
{"id": "705019", "url": "https://cs.wikipedia.org/wiki?curid=705019", "title": "Hexen", "text": "Hexen\n\nHexen (CH) je organická sloučenina (konkrétně uhlovodík ze skupiny alkenů (s šesti atomy uhlíku v molekule)). Existuje několik izomerů hexenu, lišících se podle umístění dvojných vazeb a rozvětvení uhlíkového řetězce. Jedním z průmyslově nejvíce používaných izomerů je 1-hexen.\n\nZde je přehled nerozvětvených izomerů hexenu:\nHexen se používá jako prekurzor ethylenu, z něhož se následně vyrábí polyethylen:\n\nCH → 3 CH,\n\nn CH → (CH).\n"}
{"id": "705022", "url": "https://cs.wikipedia.org/wiki?curid=705022", "title": "Ferdinand Stibor", "text": "Ferdinand Stibor\n\nFerdinand Stibor (23. září 1869 Řepiště – 12. října 1956 Radvanice) byl český římskokatolický reformistický kněz, později spoluzakladatel, duchovní a biskup Církve československé (husitské).\n\nSyn Františka Stibora a Barbory roz. Havránek.\n\nPo absolvování klasického gymnázia v Těšíně (1882–1890) studoval na teologických fakultách ve Vídni a v Olomouci (1890–1894), se závěrem studia přijal od arcibiskupa Dr. Theodora Kohna kněžské svěcení. Působil v těšínském generálním vikariátu vratislavské diecéze (1894–1907) jako kaplan a katecheta ve farnostech Dolní Lipová, Skalice u Frýdku, Dobrá u Frýdku, Jistebná, Polská (dnes Slezská) Ostrava, v roce 1908 byl ustanoven farářem nově zřízené duchovní správy v Radvanicích (dnes městský obvod Radvanice a Bartovice statutárního města Ostravy). Na základě svých přímých zkušeností poznával komplikované národnostní, politické, náboženské i sociální poměry tehdejšího Ostravska a Těšínska, které se snažil svým farníkům všestranně ulehčovat. Tuto část jeho života v umělecké zkratce zachytila spisovatelka Anna Marie Tilschová v kladné postavě kaplana Ctibora na stránkách rozsáhlé románové fresky \"Haldy\" z roku 1927: \"„…Ženy jako muži by byli šli za Ctibora do ohně, za svého hrdinu. To nebyl žádný velebný pán, ale chudý bratr kněz a jeden z nich…“\" Byl neúnavným organizátorem národního života v těšínské části slezského regionu (zakládající člen \"Matice osvěty lidové\", dnes Matice slezská), houževnatým odpůrcem germanizačních snah (např. matriky vedl důsledně v českém jazyce) a zastáncem prostých lidí proti zvůli úřadů i zaměstnavatelů.\nPo 28. říjnu 1918 se plně zapojil do činnosti obnovené \"Jednoty katolického duchovenstva československého\" (7. listopad 1918). Pracoval jako předseda její diecézní organizace, po vzniku radikálního seskupení \"Ohnisko\" a jeho následném přejmenování na \"Klub reformních kněží\" (KRK) patřil k předním představitelům (důvěrníkům) hnutí na centrální úrovni.\n\nJiž 25. září 1919 se oženil s kuchařkou na Slezské Ostravě - Žofií (* 2. květen 1888 Slezská Ostrava), dcerou Jana Foldyny - strojníka ze Žermanic a Františky roz. Staš, s níž měl syny Ferdinanda Rudolfa (* 4. červen 1910 Frenštát pod Radhoštěm čp. 608) a Břetislava (* 1920).\n\nZúčastnil se valného sjezdu KRK 8. 1. 1920 v Praze, v jehož průběhu byla ustavena Církev československá, jako člen jejího prvního řídícího grémia \"Církevního výboru\" byl jedním ze čtyř signatářů provolání \"Národu československému\" z 10. ledna 1920.\nV následujících desetiletích patřil k výrazným tvářím vnitrocírkevní práce CČS, od 9. srpna 1920 se zvláštním pověřením k dozoru nad duchovní správou na Moravě a ve Slezsku; do roku 1928 sám působil jako farář náboženské obce v Radvanicích (vznikla jako jedna z prvních již 15. ledna 1920). V listopadu 1922 byl zvolen správcem postupně konstituované slezské (též ostravské) diecéze CČS se sídlem v Radvanicích a v období 9. 12. 1923 – 31. 12. 1950 pak jejím opětovně voleným biskupem.\nPo smrti ThDr. Gustava Adolfa Procházky (1942), kdy zůstal úřad patriarchy CČS vzhledem k nesouhlasu okupačních úřadů s navrženými kandidáty vakantní, vykonával v letech 1942–1945 funkci správce celé protektorátní církve; v posledních dvou válečných letech (1944–1945) musel být po zatčení Jana Lomoze rovněž správcem západočeské (dnes pražské) diecéze. K 31. prosinci 1950 požádal o penzionování z důvodů stáří a zhoršujícího se zdravotního stavu, až do své smrti 12. října 1956 však zůstal aktivním a vítaným účastníkem života náboženských obcí své diecéze i širší církve.\nFerdinand Stibor patřil k zakladatelské generaci CČS(H), po celý život byl uznávaným, duchovními i laiky oblíbeným a váženým seniorem biskupského sboru Církve československé. Důkazem toho byly nejen srdečné oslavy biskupových osmdesátin v roce 1949, ale i obrovská spontánní účast široké veřejnosti na jeho pohřbu 17. října 1956. Církev tu vyjádřila své uznání a vděk za Stiborovy osobní zásluhy na založení a řadu let trvající biskupskou správu dvacítky slezských a severomoravských náboženských obcí CČS, jež v pohraničí od Jeseníku po Český Těšín intenzivně žily a překonaly nejprve krutě doléhající krizi třícátých let, odtržení celých oblastí od původní vlasti (1938) i nacistickou okupaci malého zbytku původního diecézního území (1939). Po biskupu Stiborovi zbylo jen velmi málo tištěných slov, o to však více činů, jimiž se postupně vepsal do životů desetitisíců členů věřících tamních náboženských obcí.\n\n\n\n"}
{"id": "705025", "url": "https://cs.wikipedia.org/wiki?curid=705025", "title": "Aktivní optika", "text": "Aktivní optika\n\nAktivní optika je technologie, která u zrcadlových teleskopů koriguje deformace hlavního zrcadla způsobeného vnějšími vlivy, jako je vítr, teplota či mechanické napětí (způsobené hlavně náklonem zrcadla). Byla vyvinuta v osmdesátých letech 20. století. Aktivně formuje zrcadlo dalekohledu, aby se zabránilo deformaci výsledného obrazu.\n\nTuto metodu používá, kromě jiných, také Nordic Optical Telescope, New Technology Telescope, Telescopio Nazionale Galileo a Keckovy dalekohledy, stejně jako všechny největší dalekohledy postavené od začátku 21. století. Bez aktivní optiky by nebyla možná konstrukce 8metrových a větších dalekohledů, ať s monolitickým nebo segmentovaným zrcadlem.\n\nAktivní optika je systém, který reaguje na pomalu působící změny (v řádu sekund a delších). Naproti tomu známější adaptivní optika je systém, který koriguje zobrazovací chyby způsobené především chvěním zemské atmosféry. Oproti aktivní optice upravuje tvar zrcadla mnohem rychleji – až tisíckrát za sekundu.\n\n"}
{"id": "705026", "url": "https://cs.wikipedia.org/wiki?curid=705026", "title": "Memoriál Ivana Hlinky", "text": "Memoriál Ivana Hlinky\n\nHlinka Gretzky Cup (také známý jako Světový pohár juniorů do 18 let, dříve používané názvy Pacifický pohár, Národní pohár a Memoriál Ivana Hlinky) je každoročně konaný turnaj národních týmů do 18 let v ledním hokeji. Turnaj nese od roku 2004 název po v témže roce zesnulém českém hokejistovi a trenéru Ivanu Hlinkovi. Od roku 2002 se soutěž výlučně hrála v českých a slovenských městech současně. V roce 2018 se turnaj konal po dlouhé době mimo území Česka a Slovenska. \n\nPhoenix Cup (1991), Pacifický pohár (1992-93, 1995-96), Mexický pohár (1994), Pohár tří národů (1997), Pohár čtyř národů (1998-2000), Pohár šesti národů (2001), Pohár osmi národů (2002), Světový pohár juniorů do 18 let (2003-06), Memoriál Ivana Hlinky (2007-2017), Hlinka Gretzky Cup (2018 -).\n"}
{"id": "705027", "url": "https://cs.wikipedia.org/wiki?curid=705027", "title": "Obr (hvězda)", "text": "Obr (hvězda)\n\nObr je hvězda, v které se zastavily termonukleární reakce přeměny vodíku na hélium v jejím jádře. Obři patří do třídy svítivosti III Yerkesovy spektrální klasifikace. Hvězdy malé hmotnosti zůstávají na stejné jasnosti, dokud se z nich nestanou bílí trpaslíci. Z masivnějších hvězd se stanou o mnoho jasnější jasní obři nebo nadobři.\n\n\n"}
{"id": "705034", "url": "https://cs.wikipedia.org/wiki?curid=705034", "title": "Operace ha-Har", "text": "Operace ha-Har\n\nOperace ha-Har (: מבצע ההר, \"Mivca ha-Har\", doslova \"Operace Hora\") byla vojenská akce izraelské armády, provedená v říjnu 1948 během první arabsko-izraelské války. Probíhala paralelně s Operací Jo'av a znamenala izraelské dobytí jižní části Jeruzalémského koridoru a západního okraje Judských hor a pahorkatiny Šefela, jihozápadně od Jeruzaléma.\n\nPři Operaci Jo'av Izraelci během jednoho týdne zničili egyptský západovýchodní koridor mezi obcemi Madždal a Bajt Džibrin, který po několik měsíců odděloval území Izraele od Negevské pouště. Operace ha-Har pobíhala ve dnech 19. - 20. října a byla cílena proti egyptským invazním vojskům na severovýchodním okraji jejich původní oblasti. Přinesla mimo jiné dobytí Bajt Džibrinu. Prováděla ji Brigáda Har'el a jednou jednotkou se připojila i Brigáda Ecioni. Společně s Operací ha-Har probíhala blíže k Jeruzalému Operace Jekev.\n\n"}
{"id": "705037", "url": "https://cs.wikipedia.org/wiki?curid=705037", "title": "Kremljovskaja (stanice metra v Kazani)", "text": "Kremljovskaja (stanice metra v Kazani)\n\nKremlovskaja je stanice metra v Kazani. Byla otevřena roku 2005 a do roku 2010 plnila také funkci konečné. Stanice má ostrovní nástupiště a je velmi bohatě vyzdobena. Uprostřed nástupiště se nachází 5 dutých věží, které symbolizují islámskou víru Tatarů. Pojmenována je podle nedalekého Kazaňského kremlu.\n"}
{"id": "705040", "url": "https://cs.wikipedia.org/wiki?curid=705040", "title": "Operace Jekev", "text": "Operace Jekev\n\nOperace Jekev (: מבצע יקב, \"Mivca Jekev\", doslova \"Operace Vinařství\") byla vojenská akce izraelské armády proti egyptským invazním vojskům, provedená v říjnu 1948 během první arabsko-izraelské války. Probíhala paralelně s Operací ha-Har a jako širší součást Operace Jo'av. Znamenala izraelské dobytí oblasti v jižní části Jeruzalémského koridoru, jihozápadně od Jeruzaléma. Izraelci ale neuspěli při pokusu o dobytí arabského města Bajt Džala.\n\nPři Operaci Jo'av Izraelci během jednoho týdne zničili egyptský západovýchodní koridor mezi obcemi Madždal a Bajt Džibrin, který po několik měsíců odděloval území Izraele od Negevské pouště. Operace ha-Har ve dnech 19. – 20. října dokázala rozšířit území v izraelském držení na jihozápadě od Jeruzaléma. Operace Jekev byla směřována jižnějším směrem od Jeruzaléma. Začala 19. října, tedy o něco později než Operace Jo'av. Šlo o taktické rozhodnutí, protože Izraelci nechtěli v oblasti Jeruzaléma riskovat, že do bojové akce bude vyprovokována Arabská legie dislokovaná ve východní arabské části města. Cílem operace bylo ovládnout železniční trať Jaffa-Jeruzalém, což se podařilo, a hřbet u města Bajt Džala, kde Izraelci neuspěli. Akci prováděla Brigáda Ecioni. V rámci Operace Jekev byly dobyty strategické vrchy na jihozápadním okraji Jeruzaléma jako Har Ora, Har Aminadav a horní část kaňonu vádí Nachal Refa'im. Výsledek operace předurčil podobu hranice státu Izrael v oblasti jižně a jihojihozápadně od Jeruzaléma až do roku 1967.\n\n"}
{"id": "705042", "url": "https://cs.wikipedia.org/wiki?curid=705042", "title": "Operace Ja'el", "text": "Operace Ja'el\n\nOperace Ja'el (: מבצע יעל, \"Mivca Ja'el\") byla vojenská akce izraelské armády provedená v říjnu 1948 během první arabsko-izraelské války, po vzniku státu Izrael. Protivníkem Izraelců při ní byla Arabská osvobozenecká armáda Fauzí al-Kaukdžího. Operace byla vedená v pohoří Naftali v Horní Galileji. Skončila izraelským neúspěchem. Navazovala na ni ovšem brzy úspěšná a daleko širší Operace Chiram, jejímž je Operace Ja'el pouhým předznamenáním.\n\nBěhem října 1948 Izraelci mimořádně zlepšili svou vojenskou situaci. Zejména Operace Jo'av na jihu země a na ni napojené menší operace dokázaly zlikvidovat egyptský koridor oddělující Negevskou poušť od centra státu. Zatímco na jihu již boje utichaly a v platnost vstupoval klid zbraní, na severu státu Izrael stále zůstávala relativně početná Arabská osvobozenecká armáda Fauzí al-Kaukdžího. Už během Operace Dekel v červenci 1948 ovšem Izrael obsadil Dolní Galileji s městem Nazaret. Bašty sil Fauzí al-Kaukdžího zůstávaly jen v zcela hornatých regionech Horní Galileji, severně od údolí Bejt Netofa.\n\n22. října al-Kaukdží zahájil překvapivý útok v prostoru vesnice Manara v horách Naftali nad Chulským údolím. Vesnice byla od počátku roku 1948 opakovaně terčem arabských útoků a blokád. Arabům se nyní podařilo dobýt lokalitu \"Šejch Abed\" (dnes hora Har Šina'an) a vesnice Manara byla dočasně obklíčena. Izraelci se rozhodli pro rychlý protiútok, který byl nazván Operace Ja'el. Operace byla neúspěšná, ale již v noci z 28. na 29. října Izraelci spustili Operaci Chiram, která přinesla úplný konec arabských vojenských sil v Galileji a dokonce znamenala dočasnou izraelskou okupaci části území Libanonu.\n\n"}
{"id": "705045", "url": "https://cs.wikipedia.org/wiki?curid=705045", "title": "Kansas (rozcestník)", "text": "Kansas (rozcestník)\n\nKansas je stát na středozápadě USA. Kansas může také znamenat:\n\n\n\n"}
{"id": "705049", "url": "https://cs.wikipedia.org/wiki?curid=705049", "title": "Operace Lot", "text": "Operace Lot\n\nOperace Lot (: מבצע לוט, \"Mivca Lot\") byla vojenská akce izraelské armády provedená v listopadu 1948 během první arabsko-izraelské války, po vzniku státu Izrael. Operace byla vedená na severovýchodním okraji Negevské pouště a přinesla izraelský úspěch a ovládnutí jihozápadního břehu Mrtvého moře.\n\nBěhem října 1948 Izraelci mimořádně zlepšili svou vojenskou situaci na jihu země. Zejména Operace Jo'av a na ni napojené menší operace dokázaly zlikvidovat egyptský koridor oddělující Negevskou poušť od centra státu. Izrael mohl začít upevňovat svou vládu nad Negevem a rozšířit své území i o ekonomicky významné areály chemického průmyslu u Mrtvého moře. Podle plánu na rozdělení Palestiny Organizace spojených národů z konce roku 1947 mělo být toto území začleněno do židovského státu.\n\nOperace byla provedena ve dnech 24. - 25. listopadu 1948. Začala ale už 23. listopadu dobytím policejní stanice v lokalitě Kurnub. Izraelská armáda pak postupovala pouštní krajinou na východ od města Beerševa, okolo Tel Aradu, až ke břehům Mrtvého moře do lokality biblické Sodomy, kam dorazila 25. listopadu. Zde se nacházela chemická továrna Dead Sea Works, která byla do té doby již šest měsíců odříznuta a se kterou bylo možné jen letecké spojení. Akci provedla Negevská brigáda. Izraelci kromě toho obsadili severní část údolí Vádí al-Araba při hranici se Zajordánskem. Jejich protivníkem byla Arabská legie, která poblíž Sodomy měla malou základnu a pořádala z ní pravidelné hlídky směrem k západu.\n\n"}
{"id": "705051", "url": "https://cs.wikipedia.org/wiki?curid=705051", "title": "Grupeto", "text": "Grupeto\n\nGrupeto (z italského , \"skupinka\") je skupina cyklistů v silničním závodě jedoucí za hlavním pelotonem. Vytváří se hlavně v horských etapách, kdy jej tvoří zejména sprinteři a domestici, které v takové etapě nezajímá umístění. Jejich hlavním zájmem je dojet etapu v časovém limitu, aby nebyli z etapového závodu vyloučeni. V grupetu proto často panuje kamarádská atmosféra napříč soupeřícími týmy.\n\nZa grupetem obvykle jezdí sběrný vůz, který sbírá odpadlíky z grupeta.\n"}
{"id": "705052", "url": "https://cs.wikipedia.org/wiki?curid=705052", "title": "DaDa", "text": "DaDa\n\nDaDa je konceptuální album amerického hard rockového zpěváka Alice Coopera, vydané v roce 1983 u Warner Bros. Records. Album produkoval Bob Ezrin.\n\n"}
{"id": "705102", "url": "https://cs.wikipedia.org/wiki?curid=705102", "title": "Bluesberry Jam", "text": "Bluesberry Jam\n\nBluesberry Jam byla kalifornská bluesová skupina, hrající v 60. letech 20. století. Dva její členové, Adolfo „Fito“ de la Parra a Frank Cook, se později připojily ke skupině Canned Heat.\n"}
{"id": "705104", "url": "https://cs.wikipedia.org/wiki?curid=705104", "title": "Kansas (řeka)", "text": "Kansas (řeka)\n\nKansas ( ) je řeka v USA ve státě Kansas. Je dlouhá 500 km od soutoku zdrojnic a 1000 od pramene Smoky Hill. Povodí řeky zaujímá plochu 158 800 km² včetně rozsáhlé bezodtoké oblasti\n\nVzniká soutokem řek Republican, Smoky Hill, které pramení na planinách v předhůří Skalnatých hor. Protéká Vysokými planinami, jež jsou částí Velkých planin. Ústí zprava do Missouri.\n\nPrůměrný roční průtok vody v ústí činí 184 m³/s, maximální 14 000 m³/s a minimální 4,5 m³/s. Nejvyšších stavů dosahuje na jaře, zatímco v létě je vodní stav nízký. K povodním v důsledků dešťů dochází po celý rok.\n\nVyužívá se na zavlažování. Leží na ní města Topeka a Kansas City.\n"}
{"id": "705108", "url": "https://cs.wikipedia.org/wiki?curid=705108", "title": "Operace Hatchala", "text": "Operace Hatchala\n\nOperace Hatchala (: מבצע התחלה, \"Mivca Hatchala\") byla vojenská akce izraelské armády, respektive izraelského vojenského námořnictva, provedená koncem roku 1948 během první arabsko-izraelské války, po vzniku státu Izrael. Operace byla vedená proti strategické železniční trati mezi Egyptem a Gazou. \n\nBěhem října a listopadu 1948 Izraelci mimořádně zlepšili svou vojenskou situaci na jihu země. Zejména Operace Jo'av a na ni napojené menší operace dokázaly zlikvidovat egyptský koridor oddělující Negevskou poušť od centra státu a Operace Lot přinesla izraelský zábor břehu Mrtvého moře. V okolí obce al-Faludža (dnes zde stojí město Kirjat Gat) ale nadále zůstávala egyptská enkláva, stejně jako v prostoru budoucího pásma Gazy. Izrael se snažil tato egyptská předpolí zlikvidovat, a to jak přímým útokem tak narušením logistických tras Egypťanů.\n\nOperace byla provedena 26. listopadu (podle jiného údaje 27. prosince) 1948. Jednotky vojenského námořnictva při ní vyhodily do povětří úsek pobřežní železniční tratě mezi městy Rafáh a al-Ariš pomocí výbušnin dopravených sem dvěma loděmi. Mělo tak být přerušeno zásobování egyptských vojsk. Šlo o první operaci nově zřízené jednotky 115. Zanedlouho na ni navázala Operace Oz se stejným cílem.\n\n"}
{"id": "705111", "url": "https://cs.wikipedia.org/wiki?curid=705111", "title": "Blaťácké zlato", "text": "Blaťácké zlato\n\nBlaťácké zlato je druh měkkého sýra se zlatooranžově zbarveným povrchem s těstem pružné konzistence nezaměnitelně sýrově mléčné, delikátně hořkomandlové (až mírně do oříškova), nakyslé až lehce navinulé chuti. Jedná se o obdobu italského typu sýra Bel Paese. Podíl sušiny činí 48,3 %. Svoji charakteristickou pružnou a vláčnou konzistenci si zachovává i při sníženém obsahu tuku. Je doporučován ke svěžím bílým vínům (např. Veltlínské zelené, Neuburské, Müller Thurgau).\n\nVyrábí se v kulatých bochnících o 1500 gramech, počítá se s trvanlivostí 30 dní. Produkují se i varianty se zeleným pepřem či vlašskými ořechy v těstě. Průměrné výživové hodnoty ve 100 gramech výrobku jsou udávány v těchto hodnotách:\n\n\nVyrábí se v provozu Madety Řípec nedaleko Veselí nad Lužnicí. Tam jej také začalo vyrábět mlékárenské družstvo táborské od roku 1939, poté co v roce 1938 vybudovali vlastní provoz sýrárny a přivezli z Itálie sýr druhu Bel Paese, podle nějž se Blaťácké zlato začalo vyrábět.\n\nPřivezené mléko se pasterizuje a pak se ve velkých kádích míchá a zahřívá. Při tom se přidají do mléka přesně určené kultury bakterií, které mají největší vliv na jeho chuťové i fyzické vlastnosti. Při 36 °C se přidává syřidlo, které během chvíle srazí mléko na měkký gel. Ve správný okamžik začnou hmotu prořezávat automatizované struny na větší kostky. Ty se znovu míchají a zahřívají, aby se vytvořilo tzv. \"sýrové zrno\", mléčné bílkoviny se smršťují a vypuzují vodu ve formě syrovátky. Ve chvíli, kdy je zrno velikosti fazolek, začíná se z něj tvořit sýr. Následují další kroky výrobního postupu. Jako měkký sýr se Blaťácké zlato nelisuje, ale jen se mnohokrát obrací, aby z něj odtekla přebytečná syrovátka. Bochníčky v tu chvíli bílého sýra se také připařují, opět zchlazují a máčejí v solném nálevu (nesolený čerstvý sýr má jen slabě nasládlou chuť). Dříve zrály bochníky ve sklepích a přitom se na něm vytvářel charakteristický žlutý maz, dnes se již na povrchu přibarvuje přírodními barvivy a poté balí do speciálních obalů, v nichž zraje čtyři až šest týdnů.\n\nMF DNES 26. 3. 2011 Jižní Čechy gastro: V labyrintu chodeb a místností vzniká už přes 70 let jihočeské zlato – Petr Stupka na návštěvě provozu Madety Řípec\n"}
{"id": "705112", "url": "https://cs.wikipedia.org/wiki?curid=705112", "title": "Cyklotrasa Jihem Černého lesa", "text": "Cyklotrasa Jihem Černého lesa\n\nCyklostezka Jihem Černého lesa ( ) je 264 kilometrů dlouhá okružní cyklotrasa v oblasti jihu Černého lesa. Naprostá většina cyklotrasy vede územím německé spolkové země Bádensko-Württembersko, ale součástí jsou zajížďky do francouzského Alsaska a švýcarské Basileje.\n\nKrátkou část trasy od Rýna z Freiburgu nahoru do Černého lesa je doporučeno jet vlakem, čímž se ušetří 25 kilometrů vzdálenosti a půl kilometru stoupání. Zbytek okruhu se pak vede především z kopce nebo po rovině. Prakticky celá trasa vede po asfaltu, nebo zpevněných lesních cestách.\n\n\n"}
{"id": "705116", "url": "https://cs.wikipedia.org/wiki?curid=705116", "title": "Milan Nemec", "text": "Milan Nemec\n\nMilan Nemec (* 14. února 1959) je bývalý slovenský fotbalový záložník či útočník, reprezentant Československa. Později se stal fotbalovým trenérem. Jeho synem je slovenský fotbalový reprezentant Adam Nemec.\n\nV československé lize nastoupil ve 275 utkáních a dal 52 gólů. Hrál za Slovan Bratislava (1976–1977), Duklu Banská Bystrica (1979–1990) a německý FC Rot-Weiß Erfurt. 3x startoval v evropských pohárech a dal zde 2 branky. V sezoně 1982/83 se stal nejlepším střelcem I. SNFL s 22 brankami. V Poháru UEFA nastoupil ve 3 utkáních a dal 2 góly. Vítěz Slovenského poháru 1981.\n\nZa československou reprezentaci odehrál roku 1984 dvě přátelská utkání, první 28. března v Erfurtu proti reprezentaci NDR (prohra 1:2) a druhé 16. května v Praze proti Dánsku (výhra 1:0). Dvakrát hrál také v olympijském výběru (1 gól).\n\n\n"}
{"id": "705119", "url": "https://cs.wikipedia.org/wiki?curid=705119", "title": "King County (Washington)", "text": "King County (Washington)\n\nKing County je okres v americkém státě Washington s 1 931 249 obyvateli. Jedná se tedy o nejzalidněnější okres ve státě a čtrnáctý nejzalidněnější ve Spojených státech. Sídlem okresu je město Seattle, které je také jeho největším městem. Asi dvě třetiny populace okresu žijí v jeho předměstích. Okres se také umisťuje mezi stem okresů v zemi s největším příjmem.\n\nOkres byl původně pojmenován po Williamu Rufusi Kingovi, který byl americkým viceprezidentem v době vzniku teritoria Washington. V roce 1986 zaslali Afro-Americký Demokrat ze Seattlu Ron Sims a bělošský Republikán z předměstí Rentonu návrh na přejmenování okresu po Martinu Lutheru Kingovi. O změně se nehlasovalo, ani se kvůli ní nevyslýchalo.\n\nV únoru 1986 hlasovala Rada okresu King pro změnu s výsledkem pět ku čtyřem a předložila historické základy pro přejmenování okresu po známém kazateli. Na přejmenování okresu má právo ale pouze stát, takže změna se stala oficiální až v dubnu 2005, kdy ji schválila guvernérka Christine Gregoire.\n\nV únoru 2006 přijal Larry Gossett okresní radu k veřejnému hlasování o změně loga z královské koruny na vyobrazení obličeje Martina Luthera Kinga, které bylo po schválení odhaleno v březnu 2007.\n\nMartin Luther King stihl navštívit okres King pouze jednou za celý svůj život, na dva dny v roce 1961.\n\nOkres byl vykrojen z okresu Thurston 22. prosince 1852 legislaturou teritoria Oregon a byl pojmenován po Williamu Rufusi Kingovi, viceprezidentem Spojených států za vlády prezidenta Franklina Pierce. V lednu 1953 bylo město Seattle zvoleno sídlem okresu.\n\nOkres King původně zahrnoval i část Olympijského poloostrova. Podle historika Billa Speidela vyhrožovali prohibicionsté z poloostrova tím, že nechají zavřít seattleské salóny. Za snahy o nezávislost poloostrova podle Speidela stál David Swinson Maynard, kterému se podařilo dosáhnout svého cíle, a tak Seattle nepřišel o svůj zábavní průmysl.\n\nVedoucí okresu King, kterým je nyní Dow Constantine, vede okresní výkonnou moc. Okresní prokurátor, volební ředitel, šerif a daňový poradce jsou také volené výkonné pozice. Soudní síla se nachází v Nejvyšším soudu okresu King a v Okresním soudu okresu King. V Seattlu se nachází Soudní budova okresu King.\n\nZa okrsek 1 Bob Ferguson, za okrsek 2 Larry Gossett, za okrsek 3 Kathy Lambert, za okrsek 4 Larry Phillips, za okrsek 5 Julia Patterson, za okrsek 6 Jane Hague, za okrsek 7 Pete von Reichbauer, za okrsek 8 Joe McDermott a za okrsek 9 Reagan Dunn.\n\nOkres King je hlavním centrem liberální politiky a baštou Demokratické strany. Při prezidentských volbách v roce 2008 zdolal Barack Obama v tomto okrese Johna McCaina o 40 procent, což byl největší rozdíl v historii okresu. Okres byl v poslední době pro Demokraty také rozhodujícím faktorem v těsných státních volbách. V roce 2000 to byl právě okres King, který dotlačil do Senátu Demokratku Marii Cantwell, která porazila Republikána Slada Gortona. V roce 2004 okres dostal do vedení ve volbách na post guvernéra státu Demokratku Christine Gregoire, přestože její soupeř Dino Rossi té doby bydlel ve městě Sammamish v okrese King.\n\nVýchodní a jižní předměstí Seattlu jsou historicky průměrná co se týče volení Demokratů nebo Republikánů. V roce 2005 oblasti nepatřící do Seattlu zvolily Davida Ironse před Ronem Simsem, kterého volilo 74 procent obyvatel Seattlu. Rok předtím, při prezidentských volbách ale většina částí měst Bellevue a Redmond volila pro Johna Kerryho. Tyto oblasti jsou liberální tedy spíše ve státních a okresních záležitostech.\n\nNěkteří obyvatelé východní části okresu se už dlouho chtějí odtrhnout a vytvořit nový okres. Nejvíce se o to usilovalo v polovině devadesátých let, kdy padl název \"Cedar County\", poslední dobou se zase mluví o \"Cascade County\". Podle mapy vydané deníkem \"The Seattle Times\" se uvažuje o čtyřech různých hraničních alternativách.\n\nV roce 1911 hlasovali občané okresu pro vytvoření prvního přístavu ve státě Washington, kterým se stal Port of Seattle. Dodnes se jedná o jediný přístav okresu King a spravuje jej pět komisařů, které volí všichni obyvatelé okresu na čtyřletá volební období. Sto let po jeho založení spravuje mnoho veřejných objektů, jako letiště Seattle-Tacoma International Airport, mnoho přístavních nemovitostí na pobřeží Elliottova zálivu, včetně svého původního majetku, Rybářského terminálu, který je domovem severopacifické rybářské flotily a největším rybářským přístavem na západním pobřeží USA, čtyři terminály pro kontejnerové lodě, dva terminály pro osobní lodě, největší vývozní obilný terminál Severozápadu USA, tři veřejná přístaviště, 22 veřejných parků a téměř 5 tisíc akrů průmyslové půdy ve čtvrtích Ballard a Interbay a na Přístavním ostrově.\n\nOkres King je téměř tak velký jako dvě rozlohy státu Rhode Island. Rozloha okresu činí 5 975 km², což ho umisťuje na jedenácté místo mezi okresy státu Washington. Až 466 km² z celkové rozlohy (7,8%) je vodní plocha. Nejvyšším bodem okresu je Mount Daniel měřící 2 426 nad mořem.\n\nNa severu okres hraničí s okresem Snohomish, na západě s okresem Kitsap, na východě s okresem Kittitas a na jihu s okresem Pierce. Na severovýchodě se také nachází krátká hranice s okresem Chelan. Z ostrovů Pugetova zálivu do okresu patří Vashonův ostrov a Mauryho ostrov.\n\n\n\n\n\n\n\n\nPři sčítání lidu v roce 2010 v okrese žilo 1 931 249 lidí a hustota obyvatelstva činila 350,7 obyvatele na km². 69 % procent obyvatelstva tvořili běloši, 15 % Asiaté a 6 % Afroameričané. 9% obyvatelstva mělo hispánský původ.\n\n"}
{"id": "705120", "url": "https://cs.wikipedia.org/wiki?curid=705120", "title": "Jaroslav Němec (fotbalista)", "text": "Jaroslav Němec (fotbalista)\n\nJaroslav Němec (* 6. března 1954) je bývalý český fotbalista, útočník, reprezentant Československa.\n\nZa československou reprezentaci odehrál v letech 1982-1985 čtyři utkání. V československé lize nastoupill ve 163 utkáních a dal 52 gólů. Hrál za Bohemians (1978-1984), s nimiž získal roku 1983 mistrovský titul a postoupil do semifinále Poháru UEFA, a za Slavii Praha. V Poháru mistrů evropských zemí nastoupil v 1 utkání a dal 1 gól a v Poháru UEFA nastoupil ve 13 utkáních a dal 2 góly.\n\n\n"}
{"id": "705121", "url": "https://cs.wikipedia.org/wiki?curid=705121", "title": "Operace Asaf", "text": "Operace Asaf\n\nOperace Asaf (: מבצע אסף, \"Mivca Asaf\") byla vojenská akce izraelské armády, provedená v prosinci 1948 během první arabsko-izraelské války, po vzniku státu Izrael. Operace byla vedená proti pozicím egyptské armády v oblasti okolo města Gaza. \n\nBěhem října a listopadu 1948 Izraelci mimořádně zlepšili svou vojenskou situaci na jihu země. Zejména Operace Jo'av a na ni napojené menší operace dokázaly zlikvidovat egyptský koridor oddělující Negevskou poušť od centra státu a Operace Lot přinesla izraelský zábor břehu Mrtvého moře. V okolí obce al-Faludža (dnes zde stojí město Kirjat Gat) ale nadále zůstávala egyptská enkláva, stejně jako v prostoru budoucího pásma Gazy. Izrael se snažil tato egyptská předpolí zlikvidovat.\n\nPočátkem prosince 1948 se Egypťané snažili obnovit spojení se svými jednotkami v al-Faludža pomocí útoku z pásma Gazy směrem k východu. Podařilo se jim obsadit některé strategické pahorky poblíž Gazy. Od 5. prosince se v oblasti odehrávaly těžké boje, když Izraelci v rámci Operace Asaf přešli do protiútoku. Na akci se podílela Brigáda Golani a 8. obrněná brigáda. Operace skončila 8. prosince. Izraelcům se podařilo dobýt klíčové pozice a stabilizovat frontu při egyptském pásmu Gazy. Finální boj o Gazu pak přinesla brzy nato Operace Chorev. Operace Asaf byla pojmenována podle Asafa Šachnaje, který velel jednotce Palmach a byl zabit spolu s pěti vojáky v prosinci 1947 v Negevské poušti.\n\n"}
{"id": "705124", "url": "https://cs.wikipedia.org/wiki?curid=705124", "title": "Mercedes-Benz třídy E", "text": "Mercedes-Benz třídy E\n\nMercedes-Benz třídy E je automobil vyšší střední třídy vyráběný německou firmou Mercedes-Benz. Od roku 1993 do roku 1997 se vyráběla první generace, od roku 1995 do roku 2003 druhá generace, od roku 2002 do roku 2009 třetí generace a od roku 2009 čtvrtá generace (W212).\n\nPrvní generace se vyráběla v letech 1993-1996.\n\nDruhá generace se vyráběla v letech 1996-2002. Čtyř-světlový přední design a vysoké ceny posunuly auto do vyšší třídy. V září 1999 byl proveden facelift. Ten zahrnovala vizuální, mechanické a kvalitní vylepšení oproti předchozí verzi.\n\nZatímco sedan W210 byl nahrazen modelem W211 v roce 2002, verze W210 byla i nadále prodávána až do roku 2003.\n\nTřetí generace se vyráběla v letech 2002-2009.\n\nČtvrtá generace se vyrábí od roku 2009. V roce 2013 prošla faceliftem\n\nPátá generace se vyrábí od roku 2016.\n"}
{"id": "705125", "url": "https://cs.wikipedia.org/wiki?curid=705125", "title": "James (přítok Chesapeake)", "text": "James (přítok Chesapeake)\n\nJames ( ) je řeka na východním pobřeží USA ve Virginii. Je dlouhá 550 km. Povodí řeky zaujímá plochu 25 100 km².\n\nVzniká soutokem řek Jackson a Cowpasture. Na horním toku protéká jižní částí Appalačského pohoří. Poté protíná Modrý hřbet v soutěsce Železná vrata a planinu Piedmont, na jejíž terase vytváří vodopády a pod nimi vtéká do Přiatlantské nížiny. Ústí do zátoky Chesapeake v Atlantském oceánu, přičemž vytváří dlouhý a úzký estuár.\n\nZdroj vody je smíšený. Průměrný roční průtok vody u města Richmond činí 210 m³/s, maximální do 5000 m³/s. Na řece dochází k silným povodním.\n\nVodní doprava je možná do Richmondu. V ústí leží námořní přístav Norfolk.\n"}
{"id": "705128", "url": "https://cs.wikipedia.org/wiki?curid=705128", "title": "Gymnázium a Střední odborná škola, Moravské Budějovice, Tyršova 365", "text": "Gymnázium a Střední odborná škola, Moravské Budějovice, Tyršova 365\n\nGymnázium a Střední odborná škola, Moravské Budějovice, Tyršova 365 je gymnázium a střední odborná škola v Moravských Budějovicích. Škola nabízí klasické všeobecné vzdělání ve dvou oborech a také odborné vzdělání v programech sociální péče a veřejnosprávní činnosti.\n\nVyučování v budově tehdejšího obecního domu začalo 18. září 1911. V září 1914 byla dokončena nová budova gymnázia ve které po různých přístavbách sídlí gymnázium dodnes. Přístup do nově postavené budovy byl přes bývalý městský hřbitov, který byl v roce 1921 zrušen a na jeho místě zřízen park s názvem Wilsonův sad. 3. července 1927 byl v parku odhalen pomník bojovníkům za svobodu (sousoší legionářů). Dlouholetým ředitelem gymnázia mezi lety 1911 a 1938 byl Josef Fišer.\n\nTěžkým obdobím pro gymnázium byla druhá světová válka. V období protektorátu byli pro účast v odboji popraveni 2 učitelé (Rudolf Němec, PhDr. Vladimír Veselý), 2 studenti zahynuli v koncentračních táborech (Vladimír Pavlásek, Pavel Rosenberg). Množství bývalých absolventů gymnázia se zapojilo do odboje. Například na činnosti partyzánské skupiny Lenka-jih (kterou založili přeživší příslušníci výsadku Spelter) se aktivně účastnilo 11 absolventů Gymnázia v Moravských Budějovicích, dalších 10 absolventů gymnázia bylo za války popraveno za odbojovou činnost nebo z rasových důvodů. JUDr. Karel Bednář padl v roce 1940 jako příslušník československé armády v Sovětském svazu. Absolvent gymnázia poručík Viktor Fried se přihlásil v Anglii do československých jednotek, bojoval s britským expedičním sborem ve Francii a následně v 311. Československé bombardovací peruti RAF. Za druhé světové války byl odstraněn z parku před gymnáziem pomník bojovníkům za svobodu.\n\nKomplikované období čekalo Gymnázium v Moravských Budějovicích i po roce 1948. Na rozdíl od období okupace, se na páchání zločinů podíleli i někteří vyučující a tehdejší vedení gymnázia. Třem profesorům byla z politických důvodů zakázána pedagogická činnost (Josef Machát, Rudolf Černý, Růžena Černá). Zvláštní komise učitelů – komunistů prověřovala politickou spolehlivost studentů a jedenácti studentům bylo postupně z politických důvodů zakázáno studovat, nebo nebyli připuštěni k závěrečným zkouškám. V roce 1951 oznamoval tehdejší ředitel Javůrek vyloučení spolužáků studentům gymnázia s tím, že pokud budou protestovat, bude okamžitě povolána státní bezpečnost. Další dva studenti a 6 absolventů gymnázia byli postupně odsouzeni v různých politických procesech, z nich katolický kněz Jan Bula byl popraven. Studenti vyšších ročníků gymnázia museli v roce 1950 povinně přihlížet veřejnému politického procesu v budově městské Besedy se skupinou mladých lidí „Prudík a spol.“, ve kterém byli i dva čerství absolventi gymnázia odsouzeni k vysokým trestům za rozesílání letáků s požadavkem svobodných voleb. V roce 1953 museli mít studenti u maturity místo obleků povinně modré svazácké košile. 22.9.1973 byl Wilsonův sad před budovou gymnázia přejmenován na Park plk. Ing. Miloslava Kršky, což byl absolvent gymnázia, který byl příslušníkem Československé lidové armády a zahynul v roce 1972 nešťastnou náhodou při nehodě autobusu, v parku byl zřízen jeho pomníček na místo sousoší legionářů, které nebylo obnoveno.\n\nV roce 1990 byla zřízena Rodinná škola při Středním odborném učilišti zemědělském Moravské Budějovice, v roce 1996 byla přejmenována na Střední odbornou školu a 1.7.2004 byla sloučena s Gymnáziem v Moravských Budějovicích.\nV roce 2011 byl ke stému výročí Gymnázia v Moravských Budějovicích vydán obsáhlý almanach, který však pomíjí osobnosti 2. a 3. odboje a kontroverzní události.\n\nV říjnu 2018 byl potomky generála Jeana Boudeta odhalen v parku gymnázia pomník generálovi Boudetovi. Ten zemřel v roce 1809 právě v Moravských Budějovicích. Pomník budí kontroverze, neboť generál Boudet se svojí armádou město okupoval. Pomník je jediným pomníkem napoleonského generála mimo území Francie. Za obnovou pomníku stálo sdružení Ztracení lidé, pomník byl odhalen 13. října 2018. Vzbuzuje kontroverze mezi historiky i mezi občany města. Vznikne i publikace o životě generála Boudeta, rodina generála Boudeta má zpracovanou studii, kde se uvažuje o tom, že by se pomník stal součástí okruhu po napoleonských památkách v České republice.\n\n\n\n"}
{"id": "705130", "url": "https://cs.wikipedia.org/wiki?curid=705130", "title": "Zelená revoluce", "text": "Zelená revoluce\n\nZelená revoluce v zemědělství je globální proces, ke kterému došlo v 2. polovině 20. století a který díky využití moderních technologií, hnojiv, pesticidů a šlechtění nových odrůd přinesl výrazný nárůst v zemědělské produkci. Ta tak dokázala udržet krok s rychlým tempem populačního přírůstku v tomto období. Za klíčovou osobnost zelené revoluce je označován americký šlechtitel Norman Borlaug.\n\nTermín \"Green Revolution\" poprvé použil v roce 1968 bývalý ředitel americké Agentury pro mezinárodní rozvoj (USAID) William Gaud.\"\n\nAle z hlediska obsahu jistých složek plodin došlo k mírnému poklesu produkce (přetrvávající malnutrice v rozvojových zemích), takže v jistém smyslu k revoluci nedošlo. Růst produkce také neřeší jiné aspekty přelidnění a přináší další problémy jako je například snížená biodiverzita.\n\n"}
{"id": "705131", "url": "https://cs.wikipedia.org/wiki?curid=705131", "title": "František Chaun", "text": "František Chaun\n\nFrantišek Chaun (26. ledna 1921 Kaplice – 30. prosince 1981 Praha) byl český hudební skladatel, klavírista, zpěvák, malíř a herec.\n\nPo středoškolských studiích prožitých v Lounech vystudoval farmacii, ale celý život se zcela věnoval uměleckým aktivitám. Hudbu studoval soukromě u Jindřicha Felda a Klementa Slavického, ale jako ke všem svým ostatním činnostem k ní přistupoval jako samouk. Skladatelské dílo není příliš rozsáhlé, okolo třiceti skladeb. Pozoruhodná je jeho kafkovská trilogie pro orchestr: \"Proměna, Zámek, Proces\" z let 1964–1969. Vytvořil i několik skladeb pro magnetofonový pás (music for tape), které realizoval v pařížském studiu \"Acousti\". \n\nJako malíř vytvořil stovky obrazů. Přátelil se s francouzským malířem Jeanem Dubuffetem s nímž ho spojoval společný výtvarný názor ve stylizovaném naivismu a primitivismu, který je znám pod názvem art brut. Dubuffetovi věnoval jednu ze svých skladeb Dvojkoncert pro housle, violoncello a komorní orchestr \"Hommage a Dubuffet\".\n\nJako herec byl proslulý zejména svými recesemi a kanadskými žertíky.\n\nIgor Chaun (* 1963), filmový scenárista a režisér, je jeho synem.\n\n\n\n"}
{"id": "705133", "url": "https://cs.wikipedia.org/wiki?curid=705133", "title": "Galaktická říše (Asimov)", "text": "Galaktická říše (Asimov)\n\nGalaktická říše je fiktivní vesmírné impérium z příběhů série Nadace, série Galaktická říše a několika povidek amerického spisovatele Isaaca Asimova. Je popsána jako mocné impérium s lidským osídlením přes celou galaxii Mléčná dráha. Symbolem Galaktické říše je logo kosmické lodi a Slunce.\n\nGalaktická Říše ze světa Nadace čítá kolem 25 000 000 obydlených světů s počtem obyvatel 1 000 000 000 000 000 000 (1 trilion kolem roku 12 000 galaktické éry).\n\nIsaac Asimov vytvořil Galaktickou říši na začátku 40. let 20. století podle vzoru Římské říše. Nejprve se objevila v několika povídkách a novelách v časopise \"Astounding Science Fiction\" a poté v příbězích o Nadaci a o Galaktické říši.\n\nJejí raná historie je spojena s růstem vlivu své centrální planety Trantor. V roce 1 galaktické éry založí Franken I. Trantorskou republiku. Původně 5 světů Trantorské republiky se rozrůstá v Trantorskou konfederaci a poté v Trantorskou říši. Postupem času Trantor ovládá téměř polovinu Galaxie, zatímco druhá půlka je rozdělena mezi nespočet nezávislých světů a miniaturních říší. Následně vzniká Galaktická říše s centrální planetou Trantorem.\nTrantor je nejbližší planeta středu Galaxie, kde je ještě možné lidské osídlení.\n\nGalaktická říše zajišťuje svým obyvatelům velký stupeň stability a jednoty. Přestože existují lokální separatistické tendence, je zárukou míru a rozvoje civilizace. Vládcem Galaktické říše je Císař, který sídlí v Císařském paláci na Trantoru. Teoreticky má každý občan Říše možnost obrátit se přímo na Císaře, ovšem prakticky je tato šance nepatrná. Císařský trůn bývá předmětem mnoha sporů, mocenských ambicí a intrik. Nejeden Císař ukončil své panování násilnou smrtí. Císařovi nejbližším poradcem je První ministr - jedná se o vysokou funkci (kterou zastával i Hari Seldon během vlády Cleona I., když vystřídal v této pozici Eta Demerzela).\n\nSérie Nadace popisuje rozklad a pád tohoto mocného útvaru doprovázeného vzpourami, válkami a anarchií, jež uvrhávají lidstvo do dob temna (paralela k rozpadu Římské říše a úpadek civilizace ve středověku). Vznik druhé Galaktické říše předpověděla Seldonova psychohistorie, má vzniknout tisíc let po pádu první Galaktické říše a sjednotitelem má být Nadace. Hari Seldon se svou skupinou založil dvě centra Nadace (první Nadaci se sídlem na Terminu a Druhou Nadaci se sídlem na Trantoru, jejich úkolem je udržet a rozvíjet lidské vědění a zkrátit tak dobu chaosu z 30 000 let na pouhý 1 000).\n\nVojenské vesmírné loďstvo Říše se nazývá \"Imperiální loďstvo\". Emblémem či znakem Galaktické říše je stylizované Slunce (respektive hvězda) a kosmická loď. K cestování mezi planetami se využívá hyperprostor.\n\nGalaktická říše se začíná hroutit kolem roku 12 000 galaktické éry. Rozpadala se postupně a tam, kde její vliv slábl či vymizel, se formovaly lokální království, odbojné provincie, svazy planet (často navzájem bojujících o nadvládu) nebo se jednotlivé planety odtrhly samostatně. Žádný z těchto útvarů nebyl příliš významný. \nVětšího sjednocení světů se podařilo docílit pouze Nadaci a Mezkovi, jenž vytvořil říši Svaz světů (dokázal porazit i Nadaci).\n\n\n\n"}
{"id": "705134", "url": "https://cs.wikipedia.org/wiki?curid=705134", "title": "Operace Chisul", "text": "Operace Chisul\n\nOperace Chisul (: מבצע חיסול, \"Mivca Chisul\", doslova \"Operace Zničení\") byla vojenská akce izraelské armády, provedená v prosinci 1948 během první arabsko-izraelské války, po vzniku státu Izrael. Šlo o součást širší izraelské ofenzívy (Operace Chorev). Operace Chisul byla vedená proti pozicím egyptské armády v oblasti okolo města al-Faludža. Skončila izraelským neúspěchem. \n\nBěhem října a listopadu 1948 Izraelci mimořádně zlepšili svou vojenskou situaci na jihu země. Zejména Operace Jo'av a na ni napojené menší operace dokázaly zlikvidovat egyptský koridor oddělující Negevskou poušť od centra státu a Operace Lot přinesla izraelský zábor břehu Mrtvého moře. V okolí obce al-Faludža (dnes zde stojí město Kirjat Gat) ale nadále zůstávala egyptská enkláva. Izrael se snažil tato egyptská předpolí zlikvidovat.\n\nV prosinci 1948 spustil Izrael Operaci Chorev, která poměrně úspěšně postupovala při vytlačování Egypťanů z Negevu směrem do vlastního Egypta. Na opačném konci Negevu, na severu, ale zůstávala enkláva al-Faludža s cca 5000 egyptskými vojáky v dobře opevněných pozicích. Brigáda Alexandroni proto v noci z 27. na 28. prosince 1948 provedla útok na Faludžu nazvaný Operace Chisul. Akce byla provázena na izraelské straně četnými zmatky, špatnou komunikací a koordinací, útok ztratil dynamiku a některé izraelské jednotky byly obklíčeny. Došlo na boj muže proti muži. Prohra si vyžádala na izraelské straně 88 obětí na životech a vítězství bylo psychologickou podporou pro obležené Egypťany. Šlo o poslední izraelský pokus o eliminaci egyptských sil u Faludžy. Tato enkláva pak byla vyklizena až v rámci dohod o příměří roku 1949.\n\n"}
{"id": "705136", "url": "https://cs.wikipedia.org/wiki?curid=705136", "title": "Šasi", "text": "Šasi\n\nŠasi (nebo také šasí či starším pravopisem chassis) je obal nebo kostra výrobku. Šasi je obvykle vyrobeno z kovu. Může jít o podvozek automobilu nebo také počítačovou skříň. Udržuje tvar předmětu a dodává mu potřebné mechanické vlastnosti.\n"}
{"id": "705144", "url": "https://cs.wikipedia.org/wiki?curid=705144", "title": "Jan Knížek", "text": "Jan Knížek\n\nJan Knížek (8. července 1901 Vršovice – ) byl český fotbalista, útočník, reprezentant Československa.\n\nZa československou reprezentaci odehrál v roce 1926 dvě utkání, gól v nich nedal. V lize odehrál 90 zápasů a dal 26 gólů. Hrál za Bohemians.\n\n\n"}
{"id": "705147", "url": "https://cs.wikipedia.org/wiki?curid=705147", "title": "Pásmová propust", "text": "Pásmová propust\n\nPásmová propust označuje lineární filtr, který propouští signál jen určitých frekvencí. Využití nalézá zejména v audio technice, kde se používá pro rozdělení signálu tak, abychom mohli jednotlivé frekvenční úseky ovlivňovat samostatně.\n\nTypy:\n\nNa rozdíl od horní a dolní propusti, které mají mezní frekvenci (tj. pokles přenosu o 3dB), tzn. až po tuto frekvenci článek propouští všechny nižší (dolní propust) resp. vyšší (horní propust), pásmová propust propouští pouze pásmo určené dvěma mezními frekvencemi. Pasivní pásmové propusti (filtry) mají nevýhodu, že nedosahují příliš vysokého přenosu (účinnosti), nikdy není vyšší než 1. Tento nedostatek odstraňuje operační zesilovač, který dokáže vytvořit virtuální nulu mezi vstupy zesilovače. Tím dosahuje mnohem vyšší účinnosti. Tyto propusti, neboli filtry, se dají skládat jak pasivně tak aktivně. Tím zvyšujeme řád filtru. Pásmová propust je vždy filtr minimálně 2. řádu, protože obsahuje alespoň 2 články, a to dolní a horní propust, ať už jsou realizovány pasivně nebo aktivně operačním zesilovačem.\n\n"}
{"id": "705148", "url": "https://cs.wikipedia.org/wiki?curid=705148", "title": "Pásmová zádrž", "text": "Pásmová zádrž\n\nPásmová zádrž je lineární filtr, který nepropouští signál určitých frekvencí. Utlumené frekvence můžeme libovolně nastavit pomocí konstrukce. Existují pasivní a aktivní zapojení. Pasivní je složeno pouze z rezistorů a kondenzátorů (popř. cívek), jeho nevýhodou je, že přenos je vždy ztrátový. Aktivní zapojení má v sobě zahrnut operační zesilovač, který zajišťuje přenos s kladným ziskem.\n\nPoužívá se v audio technice, proti nechtěné zpětné vazbě. Lze využít i k jinému blokování nežádoucích frekvencí.\n\n"}
{"id": "705149", "url": "https://cs.wikipedia.org/wiki?curid=705149", "title": "Operace Oz", "text": "Operace Oz\n\nOperace Oz (: מבצע עוז, \"Mivca Oz\", nebo פעולת עוז, \"Po'alat Oz\", doslova \"Operace Síla\") byla vojenská akce izraelské armády, respektive izraelského vojenského námořnictva, provedená v lednu 1949 během první arabsko-izraelské války, po vzniku státu Izrael. Operace byla vedená proti strategické železniční trati mezi Egyptem a Gazou. Byla pokračováním Operace Hatchala.\n\nBěhem října a listopadu 1948 Izraelci mimořádně zlepšili svou vojenskou situaci na jihu země. Zejména Operace Jo'av a na ni napojené menší operace dokázaly zlikvidovat egyptský koridor oddělující Negevskou poušť od centra státu a Operace Lot přinesla izraelský zábor břehu Mrtvého moře. V prosinci pak započala Operace Chorev, která vytlačovala Egypťany z Negevu na území za mezinárodní hranicí. V okolí obce al-Faludža (dnes zde stojí město Kirjat Gat), na severu Negevu ale nadále zůstávala egyptská enkláva, stejně jako v prostoru budoucího pásma Gazy. Izrael se snažil tato egyptská předpolí zlikvidovat, a to jak přímým útokem tak narušením logistických tras Egypťanů.\n\nOperace byla provedena 2. ledna 1949. Jednotky vojenského námořnictva se při ní pokusily vyhodit do povětří úsek pobřežní železniční tratě mezi městy Rafáh a al-Ariš pomocí výbušnin dopravených sem po moři.\n\n"}
{"id": "705152", "url": "https://cs.wikipedia.org/wiki?curid=705152", "title": "Michal Medviď", "text": "Michal Medviď\n\nMichal Medviď (* 1. května 1940) je bývalý slovenský fotbalista, útočník a záložník, reprezentant Československa. Jeho bratr Ján Medviď byl rovněž fotbalistou a československým reprezentantem.\n\nZa československou reprezentaci odehrál roku 1964 dvě utkání, jednou nastoupil v reprezentačním B-mužstvu, 3x v olympijském výběru. V československé lize nastoupil ve 167 utkáních a dal 49 gólů. Hrál za Tatran Prešov, ČH Bratislava, Inter Bratislava, v rakouské lize za LASK Linz a za Slavii Praha. V Poháru UEFA nastoupil ve 2 utkáních.\n\nPo skončení aktivní kariéry působil v roce 1992 jako trenér Wiener Sport-Club.\n\n\n"}
{"id": "705155", "url": "https://cs.wikipedia.org/wiki?curid=705155", "title": "Frekvenční spektrum", "text": "Frekvenční spektrum\n\nFrekvenční spektrum je zobrazení určitých frekvencí z pohledu opakování, síly frekvence, nebo také amplitudy. Frekvenční spektrum zobrazujeme pomocí spektrálního analyzátoru.\nFrekvenční spektrum je závislost amplitudy měřené veličiny na frekvenci. Z frekvenčního spektra jsou pak patrné ty frekvence jednoduchých kmitavých pohybů, které mají na výsledný složený průběh největší vliv.\nFrekvenční spektrum se využívá ve zvukařské technice, pokud je například potřeba potlačit rušivou frekvenci. Díky spektru také vidíme rozložení frekvencí v záznamu, který se využívá podobně jako fotografický histogram.\n\n"}
{"id": "705157", "url": "https://cs.wikipedia.org/wiki?curid=705157", "title": "Ladislav Michalík", "text": "Ladislav Michalík\n\nLadislav Michalík (* 6. listopadu 1941) je bývalý český Fotbalový útočník.\n\nV československé lize hrál za Baník Ostrava (1961–1973), odehrál 202 utkání a vstřelil 46 branek. V sezóně 1965/66 se stal s 15 góly nejlepším ligovým střelcem. V Poháru UEFA nastoupil ve 2 utkáních. Jednou nastoupil v československém reprezentačním B-mužstvu.\n\n\n"}
{"id": "705163", "url": "https://cs.wikipedia.org/wiki?curid=705163", "title": "Operace Jicuv", "text": "Operace Jicuv\n\nOperace Jicuv (: מבצע יצוב, \"Mivca Jicuv\", doslova \"Operace Stabilizace\") byla vojenská akce izraelské armády, provedená v březnu 1949 během první arabsko-izraelské války, po vzniku státu Izrael. Operace přinesla dobytí západního břehu Mrtvého moře až po Ejn Gedi. Probíhala paralelně s Operací Uvda jako jedna z posledních vojenských akcí během této války.\n\nBěhem října až prosince 1948 Izraelci mimořádně zlepšili svou vojenskou situaci na jihu země. Zejména Operace Jo'av a na ni napojené menší operace dokázaly zlikvidovat egyptský koridor oddělující Negevskou poušť od centra státu a Operace Lot přinesla izraelský zábor části jihozápadního břehu Mrtvého moře. V prosinci pak započala Operace Chorev, která vytlačovala Egypťany z Negevu na území za mezinárodní hranicí. Počátkem roku 1949 Izrael začal obsazovat neosídlené pouštní oblasti na severovýchodním a jižním okraji Negevu.\n\nZatímco Operaci Uvda (postup do jižního Negevu) prováděla Negevská brigáda a Brigáda Golani, tak Brigáda Alexandroni se od nich ve Vádí al-Araba (zhruba v prostoru dnešní vesnice Chaceva) odpojila a zamířila k severu, kde ve dnech 7. - 9. března 1949 obsadila západní břeh Mrtvého moře včetně starověké pevnosti Masada a oázy Ejn Gedi. Vojáci se pohybovali nikoliv po břehu moře ale po vodě. Jednotkám v této operaci velel Moše Jotvat. 9. března jim vojenské letadlo shodilo zásoby. Výsledkem operace bylo ustálení hranice státu Izrael na březích Mrtvého moře.\n\n"}
{"id": "705166", "url": "https://cs.wikipedia.org/wiki?curid=705166", "title": "Alois Jaroš (fotbalista)", "text": "Alois Jaroš (fotbalista)\n\nAlois Jaroš (15. října 1920 – 21. srpna 2012) byl český fotbalista, útočník.\n\nV lize debutoval v den svých 30. narozenin. Odehrál jen 2 sezóny, přesto v pouhých 50 utkáních vstřelil 23 branek, z toho 16 v sezóně 1951, což z něj učinilo nejlepšího ligového střelce ročníku (o korunu krále střelců se dělil s Josefem Majerem ze Svitu Gottwaldov). Hrál za Ingstav Teplice (1951–1952).\n\nV roce 1961 vedl A-tým Teplic v 5 utkáních.\n\n"}
{"id": "705169", "url": "https://cs.wikipedia.org/wiki?curid=705169", "title": "LC obvod", "text": "LC obvod\n\nLC obvod je složen z cívky a kondenzátoru. Chování se liší podle použití stejnosměrného, nebo střídavého proudu. U střídavého proudu se uplatňuje impedance obou součástek a dochází k rezonanci. Obvod může být zapojen jak sériově tak paralelně.\n"}
{"id": "705171", "url": "https://cs.wikipedia.org/wiki?curid=705171", "title": "Říšský komisariát Ostland", "text": "Říšský komisariát Ostland\n\nŘíšský komisariát Ostland ( Reichskommissariat Ostland, RKO) byl civilní okupační režim zřízený nacistickým Německem v okupovaných Baltských státech (Estonsko, Lotyšsko, a Litva) a na velké části Běloruska během druhé světové války. Zpočátku byl také znám jako Reichskommissariat Baltenland (Říšský komisariát Pobaltí). Politická organizace pro toto území – po počátečním období vojenské správy před jejím založením – byla německou civilní správou formálně pod dohledem Říšského ministerstva pro obsazená východní území (\"Reichsministerium für die besetzten Ostgebiete\") pod vedením nacistického ideologa Alfreda Rosenberga. Ve skutečnosti však byla vykonávána nacistickým úředníkem Hinrichem Lohsem.\n\nHlavním politickým cílem, který ministerstvo stanovilo v rámci národní sociální politiky pro východ, bylo úplné vyhlazení Židů a osídlení území etnickými Němci spolu s vyhoštěním nebo poněmčením části domorodých obyvatel - nejen v Říšském komisariátu Ostland, ale také na dalších Německem obsazených sovětských územích. Pomocí Einsatzgruppen A a B bylo v Říšském komisariátu Ostland zavražděno přes milion židů. Germanizace politiky postavena na základech Generalplan Ost byla později prosazena řadou speciálních vyhlášek a hlavními zásadami pro plány osídlení území Ostland.\n\nPo německé invazi do Sovětského svazu byla podmaněna rozsáhlá území na východ od Německa. Zpočátku zůstaly tyto oblasti pod vojenskou správou wehrmachtu, ale jakmile to vojenská situace dovolila, byla zavedena stálejší forma správy pro tato území pod německou vládou.\n\n17. července 1941 vydal Adolf Hitler nařízení o vzniku Říšských komisariátů na Východě. Každé z těchto území spadalo pod vedení německého civilního správce známého jako Reichskommissar, který byl jmenován Hitlerem a zodpovídal se pouze jemu. Vedoucím představitelem pro Ostland byl jmenován Hinrich Lohse, předtím \"Gauleiter\" (župní vedoucí) Šlesvicko-Holštýnska. Pokyn pro správce území (\"Allgemeine Instruktion für alle Reichskommissäre in den besetzten Ostgebieten\") předem připravil \"Reichsleiter\" Alfred Rosenberg.\nVe skutečnosti byla Rosenbergova ministerská pravomoc hodně omezena. Prvním důvodem bylo, že mnoho záležitostí bylo nařízeno jinde: wehrmacht a SS řídily vojenské a bezpečnostní otázky, říšský ředitel pracovní služby Fritz Sauckel měl kontrolu nad pracovními silami. Do hospodářské správy zasahovali také Hermann Göring a Albert Speer. Tyto zásahy ústředních ministerstev v záležitostech Ostlandu byly známy jako „zvláštní správa“ (\"Sonderverwaltung\"). V září 1941 byla založena civilní administrativa.\n\nV červenci 1941 byla vyhlášena německá civilní správa na většině okupovaného sovětského území. Mocenské vakuum před jejím skutečným ustanovením vyplnily oddíly SS, vykonávající neomezenou policejní moc. Vzdaly se jí neochotně na podzim 1941, vztahy mezi SS a civilní správou nicméně zůstávaly napjaté. Na území Ostlandu byly věci dále komplikovány místním vedoucím SS Friedrichem Jeckelnem, který byl i v německých kruzích napadán za údajnou korupci, brutalitu a záchvaty šílenství.\n\nPři postupu na západ od roku 1943 a zejména v létě 1944 Rudá armáda získala většinu území zpět, odříznutá německá skupina armád Sever však od října 1944 až do konce války izolovaně vzdorovala v \"kuronské kapse\". S kapitulací nacistického Německa v květnu 1945 Říšský komisariát Ostland zanikl.\n\nKrátkodobé politické cíle pro Ostland se poněkud lišily od správy ostatních dobytých sovětských území. Baltské země měly být spojeny s Běloruskem, aby sloužily jako prostorné vnitrozemí pobřežních oblastí, a byly organizovány jako jeden poněmčený protektorát. Rosenberg řekl, že tyto země měly v podstatě „evropský“ charakter vyplývající ze 700 let staré historie pod švédskou, dánskou a německou nadvládou. Měly by proto poskytnout Německu \"Lebensraum\". Nicméně Bělorusové byli považováni podle učenců \"RMfdbO\" (říšského ministerstva pro obsazená východní území) za „malé a slabé rolníky“ přebývající v „netečnosti“, ale také za „neškodné a na východním území pro nás nejméně nebezpečné“ a za ideální předmět zkoumání. Rosenberg tvrdil, že Bělorusko bude v budoucnu vhodnou oblastí pro příjem různých nežádoucích obyvatel z baltské části Ostlandu a Německem okupovaného Polska. Také si hrál s myšlenkou proměnit zemi v obrovskou přírodní rezervaci.\n\nTento režim plánoval podpořit poválečné osídlování Němců do této oblasti, aby na ni bylo pohlíženo jako na region tradičně obývaný Němci, až později zaplavený Slovany. Během války byli do oblasti Pskova a estonského pohraničí přesídleni etničtí Němci s několika Nizozemci. Kolonizace holandských osadníků byla podpořena \"Nederlandsche Oost-Compagni, Holandsko-německá organizace\".\n\nHistorická němčina a německy znějící místní jména byly zachovány (nebo navrženy) pro mnoho baltských měst jako \"Reval\" (Tallinn), \"Kauen\" (Kaunas), and \"Dünaburg\" (Daugavpils). Aby se zdůraznilo plánováné začlenění regionu k Německu, někteří nacističtí ideologové dále navrhli budoucí použití jmen \"Peipusland\" pro Estonsko a \"Dünaland\" pro Lotyšsko, jakmile se stanou částí Německa. Starobylý ruský Novgorod, nejvýchodnější město Hanzy, měl být přejmenován na Holmgard.\n\nBěhem okupace Němci vydávali místní noviny v německém jazyce, \"Deutsche Zeitung im Ostland\".\n\nŘíšský komisariát Ostland byl rozdělen do čtyř „obecných oblastí“ (\"Generalbezirke\"), jmenovitě Estonsko, Lotyšsko, Litva, a Bělorusko. Tři baltské státy byly dále rozděleny na okresy (\"Kreisgebiete\"), které byly seskupeny do „hlavních okresů“ (\"Hauptgebiete\"), zatímco Bělorusko bylo složeno jen z okresů. Dobytá území dále na východ byla po celou dobu okupace pod vojenskou správou. Záměrem okupantů bylo po německém vítězství rozšířit Ostland v budoucnu o Ingrii (\"Ingermannland\"), Pskov a Novgorod. Nová východní hranice Estonska se měla prodloužit k linii Leningrad-Novgorod s Ilmeňským jezerem po řeku Volchov, zatímco k Lotyšsku měla být připojena oblast Velikije Luki a k Bělorusku Smolensk.\n\nMístní správa Reichskommissariatu Ostland byla řízena \"Reichskommissarem\" Hinrichem Lohsem. Jemu byli podřízeni generální komisaři, níže byli v hierarchii hlavní komisaři a okresní komisaři.\n\nSprávním střediskem celého říšského komisariátu byla Riga.\n\nHlavní město: Reval (Tallinn)\n\nGeneralkommissar: Karl-Siegmund Litzmann\n\nTento \"generalbezirk\" byl součástí operačního prostoru branné moci (\"Operationszone der Deutsche Wehrmacht im Osten\"), ale i později po jeho převodu pod civilní správu jeho Generalkommissar Litzmann využíval protichůdných postojů a kompetenčních rozporů vojenské a civilní správy k získání větší míry samostatnosti ve svém obvodu. Pozn. - Podobný vztah existoval také na Krymu v souvislosti s Říšským komisariátem Ukrajina.\n\nHlavní město: Riga\n\nGeneralkommissar: Otto-Heinrich Drechsler\n\nHlavní město: Kauen (Kaunas)\n\nGeneralkommissar: Theodor Adrian von Renteln\n\nHlavní město: Minsk\n\nGeneralkommissar: Wilhelm Kube (1941-1943) a Curt von Gottberg (1943-1944)\n\nPo převzetí kontroly Hinrich Lohse vydal úřední vyhlášku \"Verkündungsblatt für das Ostland\" 15. listopadu 1941, na základě které byly sovětské státní a stranické nemovitosti na baltském území a v Bělorusku zabaveny a převedeny do německé správy.\n\nV Ostlandu správa vrátila území zabavené Sověty bývalým rolnickým vlastníkům. Ve městech a velkoměstech byly malé dílny, průmyslové výrobny a firmy vráceny jejich bývalým majitelům, kteří platili úřadům stanovené daně. Židovský majetek byl zabaven. V Bělorusku byl založen státní podnik, který spravoval všechen bývalý sovětský státní majetek. Jedním z německých správců byl generální komisař Wilhelm Kube.\n\nKe správě germanizovaného majetku byly zřízeny \"Ostgesellschaften\" (státní monopoly) a tzv. \"Patenfirmen\", soukromé průmyslové společnosti spojeny s německou vládou. Závody Hermanna Göringa, Mannesmann, IG Farben a Siemens převzaly kontrolu nad bývalými sovětskými státními podniky v Ostlandu a na Ukrajině. Příkladem bylo převzetí těžkých dílen firmami Daimler-Benz a Vomag v Rize a Kyjevě, které opravovaly ukořistěné ruské tanky T-34 a KV-1. Tyto dílny byly spojené s mateřskými závody v Německu.\n\nV Bělorusku si německé úřady naříkaly nad \"židovsko-bolševickou\" extremistickou policií, která postrádala respekt k soukromém vlastnictví a osobní iniciativě. Na baltském území úřady uváděly, že „během války a prvních etap okupace ukazovali obyvatelé upřímnou spolupráci ve snaze vysloužit si částečnou svobodu pro autonomní správu.“\n\nPodle Schwerina von Krosigk, říšského ministra financí do února 1944, říšská vláda obdržela ze zaměstnaneckých nákladů a daní 753,6 milionů RM. Německé ministerstvo východních území požádalo Lohse a Reichskommissara v Ukrajině, aby okamžitě dodali otrockou pracovní sílu z okupovaných území do Německa: 380 000 rolníků a 247 000 dělníků.\n\nV době německé okupace v červnu 1941 byly v zemích Ostlandu významné židovské menšiny, celkem téměř 480 000 lidí. Dále na toto území během války přijížděly transporty Židů ze střední Evropy. Židé byli vtěsnáni do ghett v Rize a Kauenu, která se brzy přeplnila a panovaly zde otřesné hygienické podmínky.\n\nNa podzim roku 1943 byla ghetta zlikvidována a zbývající obyvatelé byli přesunuti do táborů v Kaiserwaldu a Stutthofu nedaleko Gdaňska. Práce neschopní zde byli velmi často zabíjeni.\nRudá armáda po osvobození těchto míst odhalila pozůstatky vyhlazovacích táborů ve Vilně a Kaunasu, tyto tábory byly součástí nacistického konečného řešení židovské otázky.\n\nNěmecké a místní bezpečnostní orgány byly zaneprázdněné sovětskými partyzánskými aktivitami v Bělorusku. Zpozorovaly, že \"nakažené oblasti\" partyzánskou činností zahrnovaly převážně lesnatou a močálovitou oblast o rozloze až 500 x 600 km s hlavními silnicemi a železnicemi okolo Minsku, Pinsku, Gomelu, Brjansku, Smolensku a Vitebsku.\n\n\n"}
{"id": "705173", "url": "https://cs.wikipedia.org/wiki?curid=705173", "title": "Běžešelemovací řůčovičky", "text": "Běžešelemovací řůčovičky\n\nBěžešelemovací řůčovičky byl název SEO soutěže neboli „Google bomby“, kterou vyhlásil Robert Němec počátkem srpna 2004.\n\nCílem soutěže bylo umístit svou stránku na prvním místě ve výsledcích vyhledávání v Googlu při vyhledávání fráze \"běžešelemovací řůčovičky\". Soutěž probíhala v pěti kategoriích. Podle samotného vyhlašovatele se do ní přihlásilo 30 lidí, z nichž 17 skutečně soutěžilo. Martin Kopta na serveru \"Lupa.cz\" však kritizoval, že tak „[v]znikly tisíce neužitečných stránek, objevily se jalové odkazy, soutěžní weby nejsou zaměřené prodejně a nezískávají důvěru uživatelů.“ Tehdy populární blogger Pixy (Petr Staníček) uvedl: „Pohříchu jediným smyslem této soutěže je vlastní reklama jejího vyhlašovatele.“ Není bez zajímavosti, že Pixyho stránka, která byla tipována na vítěze, se i poté, co zrušil svoji účast, dlouhou dobu držela na průběžném třetím místě.\n\n"}
{"id": "705174", "url": "https://cs.wikipedia.org/wiki?curid=705174", "title": "Gilmour", "text": "Gilmour\n\nPříjmení Gilmour má více osobností:\n\n"}
{"id": "705177", "url": "https://cs.wikipedia.org/wiki?curid=705177", "title": "Operace Šmu'el", "text": "Operace Šmu'el\n\nOperace Šmu'el (: מבצע שמואל, \"Mivca Šmu'el\") byla vojenská akce provedená v březnu 1948, v době konce britského mandátu nad Palestinou, tedy ještě před vznikem státu Izrael a formálním počátkem první arabsko-izraelské války, židovskými jednotkami Hagana. Jejím cílem bylo narušit arabský provoz mezi Ramalláhem a Latrunem a ulevit obleženým židovským osadám severně od Jeruzaléma. Skončila neúspěchem židovských sil.\n\nV listopadu 1947 přijala OSN plán na rozdělení Palestiny. Podle tohoto plánu měl být britský mandát nad Palestinou nahrazen dvěma samostatnými státy: židovským a arabským. V důsledku emocí předcházejících konci britského mandátu se v letech 1947-1948 rozpoutala občanská válka v Palestině mezi Židy a Araby, která se v měsících a týdnech před koncem mandátu zostřovala a kromě izolovaného násilí a teroristických útoků nabývala ráz konvenčního konfliktu. Součástí této občanské války bylo i obléhání Jeruzaléma, jehož židovská populace byla stále více odříznuta od zásobování z pobřežní nížiny kvůli arabským útokům ve vesnicích v Judských horách, zejména ve strategické soutěsce Ša'ar ha-Gaj (\"Báb al-Vád\"). Do obklíčení se dostaly i židovské osady severně od Jeruzaléma, Atarot a Neve Ja'akov. \n\nPo sérii útoků na židovské vozy na cestě severně od Jeruzaléma se židovské velení rozhodlo pro odvetný útok. 2. března 1948 byl vydán rozkaz provést Operaci Šmu'el. Měla spočívat v útoku na ranní arabský autobus cestující mezi Ramalláhem a Latrunem a demonstrovat tak, že Židé dokáží stejně jako Arabové blokovat dopravní tepny. \n\nPůvodně měla akci provést Brigáda Har'el, elitních útvarů Palmach, ale Jicchak Rabin odmítl rozkaz přijmout, protože označil akci za nelogickou a neproveditelnou. Jeruzalémský vojenský velitel David Šalti'el ale vyňal jednu jednotku z pravomoci brigády a postavil ji pod své přímé velení. Šlo o \"prapor Morija\". Východiskem židovského komanda byla vesnice Atarot. Místo přepadu bylo staveno cca 7 kilometrů jihozápadně od Ramalláhu. Ráno 4. března zaútočili Židé na autobus. Ten byl zasažen, ale pokračoval v jízdě a zmizel z dohledu. Výstřely zalarmovaly okolní arabskou populaci a útočníci byli nuceni prchat horským terénem pod střelbou zpátky do Atarotu. Při akci bylo nasazeno 19 židovských vojáků, z nichž 16 bylo zabito. Operace je proto rovněž známa jako Po'ala ha-Šiša eser (פעולה השישה-עשר, \"Operace 16\").\n\n"}
{"id": "705179", "url": "https://cs.wikipedia.org/wiki?curid=705179", "title": "Rastislav Michalík", "text": "Rastislav Michalík\n\nRastislav Michalík (* 14. ledna 1974, Staškov) je bývalý slovenský fotbalový záložník, reprezentant Slovenska, který většinu kariéry strávil v českých klubech. Za slovenskou reprezentaci odehrál v letech 2002–2005 21 utkání. V české lize odehrál 184 utkání a dal 4 góly. Ve slovenské lize odehrál 22 utkání a dal 2 branky. Hrál za Duklu Banská Bystrica (1968–1969), FK Fotbal Třinec (1971–1974), Duklu Příbram (1997), FC Slovan Liberec (1998–2001), Spartu Praha (2001–2005), Kayserispor (2005), SV Ried (2005–2007), FC Spartak Trnava (2007–2008) a FK Čadca. Se Spartou získal dva tituly mistra České republiky (2003, 2005) a dvakrát vyhrál český pohár (2000, 2004). 32x startoval v evropských pohárech a vstřelil 2 góly (v dresu Sparty, do sítě Feyenoordu Rotterdam v základní skupině Ligy mistrů 2001/02 a Realu Madrid v osmifinálové skupině toho samého ročníku Ligy mistrů).\n\n"}
{"id": "705183", "url": "https://cs.wikipedia.org/wiki?curid=705183", "title": "BMW X6", "text": "BMW X6\n\nBMW X6 je automobil vyráběný německou automobilkou BMW, kombinující vlastnosti SUV a kupé. Veřejnosti byl představen v roce 2007 a od roku 2008 je v sériové výrobě. BMW označuje tento automobil jako sports activity coupé (SAC). Model X6 je v podstatě zakladatelem této kategorie, do které patří například Acura ZDX. V roce 2011 proběhl malý facelift zahrnující přední čelo. Od roku 2009 je k dostání i hybridní verze ActiveHybrid, kombinující zážehový motor a elektromotor. Automobil je vybaven pohonem všech kol xDrive a interiér se od ostatních BMW příliš neliší.\nBMW X6 je spojením agility, jízdního výkonu a atletického designu velkého Coupé BMW s mnohostranností a zvýšenou pozicí sedadel SAV. \nBMW X6 navíc nabízí další dvě světové premiéry – sériově dodávanou Dynamic Performance Control a zcela nový motor V8 s TwinPower turbodmychadlem s přímým vstřikováním benzínu, který představuje nejefektivnější pohon ve své třídě. K úspornosti vozu přispívají technologie BMW EfficientDynamics, tedy technologie, díky nimž se snižuje spotřeba a zvyšuje výkon a jízdní dynamika. Patří k nim např. rekuperace kinetické energie, ovládání vzduchových klapek a inteligentní lehká konstrukce. \n"}
{"id": "705185", "url": "https://cs.wikipedia.org/wiki?curid=705185", "title": "Požáry (film)", "text": "Požáry (film)\n\nPožáry (v originále Incendies) je kanadské francouzskojazyčné filmové drama z roku 2010. Snímek je adaptací stejnojmenné divadelní hry z roku 2003 libanonského dramatika narozeného v Montrealu, Wajdi Mouawada.\n\nRežisér filmu Denis Villeneuve na projektu pracoval od roku 2004. Mnozí kritici snímek považují za jeho nejlepší dílo. V roce 2011 byl film nominovaný na Oscara za nejlepší cizojazyčný film a získal i několik ocenění na národní úrovni. Villeneuvovo vizuálně působivé dílo přináší zvláštní příběh o rodinném tajemství, které je klasickou tragédií přenesenou do dnešních dob. Příběh s místy dusivou atmosférou je podbarvený tklivou hudbou skupiny Radiohead,\n\nPo smrti své matky se dvojčata Simon a Jeanne u notáře dozvídají, že mají staršího bratra a jejich otec stále žije. Vypraví se hledat své kořeny na Střední východ, kde ve fiktivní arabské zemi zjišťují, že osudy jejich rodiny byly určovány náboženskými a politickými konflikty v regionu.\n"}
{"id": "705189", "url": "https://cs.wikipedia.org/wiki?curid=705189", "title": "Palomino", "text": "Palomino\n\nPalomino je název pro typ vzhledu některých plemen koní a poníků. Typickým znakem je zlatá srst a bílý ocas. Průměrná výška Palomina je 14,1 až 16 pěstí (143,2-162,5 cm). Ve Španělsku se palomino často nazývá Isabela, podle královny která podporovala chov koní této barvy.\n\nChov takto zbarvených koní je velmi populární například v Americe, na Islandu a ve Španělsku. Často také účinkovali ve filmech z let 1940 - 1950.\n"}
{"id": "705191", "url": "https://cs.wikipedia.org/wiki?curid=705191", "title": "Anglosaská misie", "text": "Anglosaská misie\n\nAnglosaská misie označuje misijní činnost anglosaských misionářů z Anglie probíhající od konce 7. století ve Skotsku a u některých germánských kmenů na kontinentální Evropě. Anglosasové byly kmen pokřtěný poměrně nedávno před zahájením misií za pomocí gregoriánské a iroskostské misie a jako takovým jim nechyběl zápal pro věc, který nasměřovali k Frísům v dnešním Nizozemí, kteří dlouho odolávali misijní činnosti franských křesťanů, nejvýznamnější z misionářů Bonifác dále pokračoval do horního Hesenska a Durynska. Na rozdíl od Iroskotů navázali Anglosasové úzkou spolupráci s papežem, což jim lépe umožnilo na nově christianizovýych územích vybudovat církevní správu, takže jejich dílo mělo dlouhodobější charakter.\n\nMezi další misionáře patřili Wilfrid, jeho žák svavtý Vilibrord, zvaný apoštol Frísů, jehož žákem byl Bonifác, apoštol Německa, dále to byli Willehad, Lebuin, Liudger, bratři Ewaldové a Suidbert, kteří jsou uctíváni jako svatí.\n"}
{"id": "705208", "url": "https://cs.wikipedia.org/wiki?curid=705208", "title": "Pakůň běloocasý", "text": "Pakůň běloocasý\n\nPakůň běloocasý, v Africe známý pod názvem gnu (\"Connochaetes gnou\"), je velký přežvýkavec obývající travnaté savany Jihoafrické republiky, Namibie a Botswany.\n\n\nTrup je zbarven černohnědě s purpurovým leskem, Hřbetní hříva a dlouhý ocas, podobný koňskému jsou bílé nebo krémově zbarvené, vousy na čenichu černé. Rohy jsou velmi silné, hákovitého tvaru, směřují dolů, dopředu a vzhůru, takže je má zvíře zdánlivě před očima. Po oblouku mohou rohy měřit až 78 cm. Obě pohlaví jsou si velice podobná, samice jsou menší a mají slabší rohy. Mláďata se rodí bez rohů, mají pískově zbarvenou srst s tmavší kresbou na hlavě.\n\nPakoně běloocasí původně žili ve velkých stádech bez výraznější sociální hierarchie (podobně jako dosud pakůň žíhaný), často společně s kvagami, antilopami skákavými, pštrosy a buvolci pestrými. Dříve pakoně běloocasí pravidelně migrovali za potravou, dnes však většinou žijí na omezených (a často i ohrazených) územích, čímž tuto možnost ztratili. V době říje vytváří samci harémy samic a dočasně obhajují teritorium před případnými soky. V této době jsou velmi agresívní, a to i v zajetí, kde mohou napadnout ošetřovatele i jiná zvířata, chovaná s nimi ve výběhu (v ZOO Dvůr Králové např. zebry). Pakoně běloocasí často předvádějí různé zdánlivě nesmyslné pohyby, připomínající jakýsi tanec, často více zvířat současně. Toto chování bylo pozorováno u obou pohlaví. Jejich \"tanec\" se skládá ze série výskoků, předstíraných výpadů, točení na místě a zvířata při něm šlehají ocasy. Smysl tohoto chování, které lze pozorovat i v zajetí, dosud není jasný.\n\nDospělý pakůň běloocasý se ozývá temným, protáhlým bučením, které zní jako \"gnu-úú\", což dalo zvířeti jméno \"T'gnu\" v jazyce domorodých Khoikhoiů, které později ve formě \"gnou\" či \"gnu\" převzali i běloši.\nMláďata se ozývají naříkavým bečením, podobně jako malá telata domácího skotu.\n\nJejich přirozenými predátory jsou velké africké šelmy - lev, hyena skvrnitá a pes hyenovitý, případně krokodýl nilský. Levharti a gepardi jsou nebezpeční pouze mláďatům.\n\nŘíje pakoní běloocasých probíhá zpravidla v období dešťů, které v jižní Africe odpovídá evropskému jaru. Teritoriální samec si v této době vytváří harém samic, od nichž zuřivě odhání případné soky. Souboje se často odehrávají v kleče na předních končetinách a bývají velmi urputné. Březost samice trvá 8,5 měsíce, pak se narodí jediné mládě. Mládě je již několik minut po narození schopno postavit se na končetiny a o něco později již následovat stádo.\n\nPakůň běloocasý byl dříve považován za škůdce a nevítaného konkurenta domácího skotu. Pro jeho zvědavost ho nebylo těžké zastřelit a již od 18. století byl hromadně vybíjen. Ve volné přírodě tak byl do roku 1900 skoro vyhuben a přežíval pouze na některých soukromých farmách v počtu cca 300 kusů. Chovem v zajetí, reintrodukcí a přísnou ochranou se postupně podařilo populaci obnovit a pakoně vrátit do volnosti a v současnosti je podle Červeného seznamu IUCN klasifikován jako druh závislý na ochraně. Většina pakoní běloocasých v současné době žije v přírodních parcích a rezervacích, někteří na soukromých farmách, kde mohou být i předmětem trofejového lovu.\n\nPakůň běloocasý byl patrně předlohou pro bájného tvora jménem Catoblephas. Představy o něm vznikly v období antiky, zřejmě na základě špatného popisu pakoně. Později se rozvinuly zvláště na pozadí středověkých a raně novověkých bestiářů. Měl to být černě zbarvený kopytník, který se živí jedovatými rostlinami. Má proto smrtelně nebezpečný pohled (podobně jako bazilišek), případně jedovatý dech, a proto neustále sklání svou šerednou hlavu.\n\nPakůň běloocasý není příliš častým chovancem zoologických zahrad. Problémem může být značná agresivita samců vůči lidem i zvířatům ve společných výbězích. V Česku ho chovají zoologické zahrady ZOO Dvůr Králové nad Labem a ZOO Olomouc.\n\n\n"}
{"id": "705211", "url": "https://cs.wikipedia.org/wiki?curid=705211", "title": "Morgan County (Tennessee)", "text": "Morgan County (Tennessee)\n\nMorgan County je okres amerického státu Tennessee založený v roce 1817. Správním střediskem je město Wartburg.\n\nPojmenovaný je podle Daniela Morgana, účastníka americké války za nezávislost a politika.\n\n"}
{"id": "705216", "url": "https://cs.wikipedia.org/wiki?curid=705216", "title": "Kýl", "text": "Kýl\n\nKýl (něm. \"Kiel\") je součást konstrukce plavidla, jakási páteř jeho kostry, k níž se připojují příčná žebra. \n\nMůže plnit strukturální nebo hydrodynamickou funkci – případně obojí. Jako strukturální prvek tvoří většinu podélné pevnosti trupu plavidla (ke které dále přispívají případná podélná žebra, boční kýly, obšívka a paluby) a napojují se na něj příčná žebra. Položení kýlu v loděnici se obvykle pokládá za počátek stavby plavidla (u moderních konstrukcí vyráběných z prefabrikátů se někdy místo položení kýlu čas počítá od tzv. prvního řezu ocelových plátů). Jako hydrodynamický prvek přispívá k příčné stabilitě plavidla a také zmenšuje boční snos plavidla (vlivem působení bočního větru).\n\n"}
{"id": "705218", "url": "https://cs.wikipedia.org/wiki?curid=705218", "title": "Nemocnice Ichilov", "text": "Nemocnice Ichilov\n\nNemocnice Ichilov (: בית החולים איכילוב, \"Bejt cholim Ichilov\", oficiálně המרכז הרפואי ת\"א ע\"ש סוראסקי, \"Merkaz refu'i Surasky\", doslova \"Zdravotní centrum Surasky\", : Tel Aviv Sourasky Medical Center) je nemocnice v centru Tel Avivu v Izraeli.\n\nLeží v nadmořské výšce cca 20 metrů v centru Tel Avivu, cca 2 kilometry od pobřeží Středozemního moře. Na východě ji míjí dálnice číslo 2, na západě ulice \"Rechov Weizmann\", na jihu leží čtvrť ha-Kirja.\n\nVznikla roku 1961. Má 1300 lůžek, 60 odborných pracovišť a přes 6000 zaměstnanců. Plocha areálu dosahuje 207 000 čtverečních metrů. Ředitelem ústavu je Gabri'el Barbaš.\n\n\n"}
{"id": "705222", "url": "https://cs.wikipedia.org/wiki?curid=705222", "title": "Camelia Potecová", "text": "Camelia Potecová\n\nCamelia Potecová (* 19. února 1982, Brăila) je rumunská plavkyně, olympijská vítězka z her v roce 2004.\n\nS plaváním začala jako osmiletá. Specializuje se zejména na tratě od 200 do 1500 metrů volným způsobem. Výrazně se prosadila na mistrovství Evropy 1999, kde získala dvě zlaté (na 200 a 400m volný způsob) a jednu bronzovou medaili. Na olympijských hrách v roce 2000 se probojovala do finále na 200 metrů, kde skončila sedmá, a s rumunskou štafetou na 4×200 m těsně pod stupni vítězů. Svého největšího úspěchu dosáhla na následující olympiádě v roce 2004, když překvapivě na trati 200 metrů volný způsob zvítězila. Je také majitelkou dvou bronzových medailí z mistrovství světa a sedmnácti medailí (z toho čtyřech zlatých) z mistrovství Evropy.\n\n"}
{"id": "705223", "url": "https://cs.wikipedia.org/wiki?curid=705223", "title": "Karel II. Lotrinský", "text": "Karel II. Lotrinský\n\nKarel II. Lotrinský, vévoda z Mayenne (\"Charles II. de Lorraine, duc de Mayenne\", 26. března 1554 v Alençonu – 4. října 1611 v Soissonsu) byl od roku 1573 vévoda z Mayenne a hrabě z Maine.\n\nKarel II. byl synem Františka I. Lotrinského a Anny d'Este a jeho bratrem byl Jindřich I. Lotrinský. Dne 6. srpna 1576 se oženil s Henriettou de Savoie-Villars († 1611) a měli spolu čtyři děti:\n\nByl prvním komořím a guvernérem Burgundska a doprovázel pozdějšího krále Jindřicha III. do Polska. V šesté hugenotské válce dobyl roku 1577 Brouage a vytlačil protestanty z La Mure v Dauphiné. Stal se Admirálem Francie, ale titul ztratil v roce 1582 ve prospěch vévody z Joyeuse, oblíbence Jindřicha III. Po zavraždění svého bratra Jindřicha v roce 1588 se stal velitelem Katolické ligy. V následujícím roce se neúspěšně pokusil prosadit Karla I. Bourbonského za francouzského krále.\n\nJindřich IV. ho porazil v roce 1589 v bitvě u Arques a roku 1590 v bitvě u Ivry.\n\nV roce 1593 ztroskotal jeho pokus nechat se zvolit generálními stavy, které svolal do Paříže, francouzským králem. Dne 5. června 1595 byl opět poražen Jindřichem IV. v bitvě u Fontaine-Française. Podřídil se mu proto v listopadu téhož roku, za což obdržel 3 580 000 liber a tři opěvněná místa v Burgundsku, jehož místodržitelství nicméně ztratil.\n"}
{"id": "705224", "url": "https://cs.wikipedia.org/wiki?curid=705224", "title": "Kostel svaté Alžběty Uherské (Paříž)", "text": "Kostel svaté Alžběty Uherské (Paříž)\n\nKostel svaté Alžběty Uherské (francouzsky \"Église Sainte-Élisabeth-de-Hongrie\") je katolický farní kostel ve 3. obvodu v Paříži, v ulici \"Rue du Temple\". Kostel je zasvěcen svaté Alžbětě Uherské a Panně Marii Milosrdné. Kostel vysvětil v roce 1646 kardinál Jean-François Paul de Gondi (1613–1679). Realizace barokního kostela byla svěřena staviteli Michelu Villedovi (1598–1667).\n\n"}
{"id": "705229", "url": "https://cs.wikipedia.org/wiki?curid=705229", "title": "Square du Temple – Elie-Wiesel", "text": "Square du Temple – Elie-Wiesel\n\nSquare du Temple – Elie-Wiesel (do roku 2017 \"Square du Temple\") je square v Paříži ve 3. obvodu. Je jedním z 24 náměstí, která realizoval Jean-Charles Alphand během přestavby Paříže za prefekta Haussmanna. Náměstí bylo pojmenováno po sídle templářů, na jehož místě se rozkládá. V roce 2017 bylo náměstí přejmenováno na počest spisovatele Eliezera Wiesela (1928–2016). Jeho rozloha je 7 700 m.\n\nSquare, které se nachází v prostoru bývalé templářské komendy, vymezují ulice \"Rue de Bretagne\" na jihu, \"Rue Eugène-Spuller\" na východě, \"Rue Perrée\" na severu a \"Rue du Temple\" na západě.\n\nV zahradě roste 71 stromů a celkem 191 druhů rostlin včetně mnoha exotických druhů, jako například líska byzantská, jinan dvoulaločný, jerlín japonský, dřezovec trojtrnný, lapina jasanolistá, svitel latnatý, cedr, čínská kdoule.\n\nV zahradě stojí hudební altán postavený v roce 1900, dětské hřiště, fontány a jezírko s umělým vodopádem. Mříž kolem parku navrhl architekt Gabriel-Jean-Antoine Davioud.\n\nK výzdobě patří i dvě sochy. První je básníka Pierra Jeana de Bérangera, který žil v nedaleké ulici, která později získala jeho jméno (\"Rue Béranger\"). Jedná se o už o druhou jeho sochu. Původní bronzová z roku 1855 byla zničena v roce 1942. Ta byla nahrazena v roce 1953 dnešní kamennou sochou. Další socha je busta na podstavci věnovaná skladateli B. Wilhelmovi (1781–1842).\n\nDne 26. října 2007 byl uprostřed trávníku odhalen pomník, na kterém jsou jména a věk 85 židovských dětí od 2 měsíců do 6 let, které žily ve 3. okrese, a byly v letech 1942–1944 deportovány a usmrceny v Osvětimi.\n\n"}
{"id": "705230", "url": "https://cs.wikipedia.org/wiki?curid=705230", "title": "Nemocnice Asuta Tel Aviv", "text": "Nemocnice Asuta Tel Aviv\n\nNemocnice Asuta Tel Aviv (: בית החולים אסותא תל אביב, \"Bejt cholim Asuta Tel Aviv\", : Assuta Hospital) je nemocnice v severovýchodní části Tel Avivu v Izraeli.\n\nLeží v nadmořské výšce cca 10 metrů na severovýchodním okraji Tel Avivu, cca 5,5 kilometru od pobřeží Středozemního moře. Na jihu ji míjí řeka Jarkon, na východě probíhá dálnice číslo 4. Na severu s ní sousedí čtvrti Jisgav a Kirjat Atidim.\n\nVznikla roku 1934. Patří do sítě soukromých nemocnic Assuta, která je provozována zdravotní pojišťovnou Makabi šerutej bri'ut. Roku 2009 otevřela nový areál.\n\n\n"}
{"id": "705235", "url": "https://cs.wikipedia.org/wiki?curid=705235", "title": "Megantereon", "text": "Megantereon\n\nMegantereon byl rod šavlozubých koček, jehož zástupci žili v Severní Americe, Africe a v Eurasii v miocénu (či raném pliocénu) až pleistocénu. Dosahoval velikosti vzrostlých jaguárů. Disponoval dlouhými horními špičáky, kterými obětem protrhával velké krční cévy a tím je zabíjel. Živil se převážně středně velkými kopytníky a primáty. Je to nejspíš předchůdce rodu \"Smilodon\".\n\nFosilní zbytky byly objeveny na území Afriky, Eurasie a Severní Ameriky. Nejstarší záznamy ukazují, že \"Megantereon\" žil v pliocénu v Severní Americe (Florida) asi před 4,5 miliony let. Před 3–3,5 miliony let byl už pevně usazen v Africe a záznamy z Asie jsou staré 2,5 až 2 miliony let. V Evropě pocházejí nejstarší nálezy z místa Les Etouaries (Francie), kde žil asi před 2,5 miliony lety. V lokalitě Senéze (Francie), v níž se našly nejúplnější fosilie, žil asi před 1,6 miliony lety. Na základě těchto údajů se předpokládal severoamerický původ megantereonů. Nicméně nedávno se našly v Keni a Čadu fosílie, které patří pravděpodobně k rodu \"Megantereon\". Jestli se to potvrdí, jeho původ se posune do Afriky do pozdního miocénu (5,4–7 milionů let). \"Megantereon\" mizí z Afriky nejdříve před 1,5 miliony let, z Evropy před cca 900 tisíci lety a v Asii žil ještě před cca 400 tisíci lety.\n\n\"Megantereon\" byl stavěn jako moderní jaguár, ale zřejmě byl v průměru o něco těžší. Měl podsadité přední končetiny a tlapy dosahovaly velikosti lvích. Mohutné krční svaly umožňovaly zasadit mocný úder tlamou, kterým šelma vnikla do krku oběti a roztrhala jí velké cévy. Zploštělé a na zadní straně vroubkované špičáky dosahovaly značné délky (delší než u homotherií ale kratší než u smilodonů). Z dolní čelisti vyrůstaly směrem dolů kostěné výběžky, které zevnitř přiléhaly k vyčuhujícím špičákům a jejichž funkce je předmětem dohadů. Zřejmě je měly chránit. Zajímavé je, že například druh \"Megantereon inexpectatus\" měl tyto výběžky jen velmi malé. Krk byl relativně delší než mají současné velké kočky, zadní část těla byla naopak kratší. Ocas měl krátký, relativní délka byla o něco delší než u rysů, ale kratší než u servalů. Exemplář z francouzského Senéze, který se díky náhlému vulkanickému sesuvu před cca 1,6 miliony lety zachoval prakticky kompletní, měřil v kohoutku 72 cm. Hmotnost dospělých jedinců se pohybovala od 40 do 150 kg, přičemž největší kusy pocházely z Pákistánu (Siwaliks). Středně velké druhy žily v Severní Americe, v Evropě a Africe a dosahovaly hmotnosti 60–70 kg. Nicméně novější odhady hovoří o váze podstatně vyšší a to 100–160 kg.\n\nBarva srsti megantereonů není známa. Současný malíř vyhynulých kenozoických druhů Mauricio Antón, který spolupracuje s předními paleontology, ho obvykle vyobrazuje jako barevně velmi podobného jaguárovi, levhartovi resp. rysovi.\n\nDle stavby těla je pravděpodobné, že \"Megantereon\" byl typický ze zálohy útočící predátor, jehož tělo bylo přizpůsobeno krátkému, ale dynamickému pronásledování. Zřejmě dokázal obstojně šplhat i po stromech, ale nikoliv tak dobře jako levhart či jaguár. Velmi silné přední končetiny naznačují, že je používal k uchopení, sražení a znehybnění kořisti. Závěrečné smrtelné kousnutí do krku za účelem přetnutí hlavních cév zasazoval až na zemi, když byla oběť už relativně neškodná. Tím se odlišoval od současných velkých koček, které stisk svých čelistí používají, i když ještě se zvířetem zápasí v postoji. Jeho typickou kořistí byli různí kopytníci (koňovití, jelenovití, turovití) a primáti velikostí zhruba odpovídající lovci nebo o málo větší či menší. Ačkoliv stavba čelistí dovolovala megantereonovi oběť tahat po zemi, do korun stromů si ji zřejmě vynést nedokázal. Pokud ano, šlo pravděpodobně o lehké zbytky uloveného zvířete. \"Megantereon\" žil samotářsky, podobně jako levhart a jaguár. Předpokládá se, že patřil mezi poměrně časté predátory předchůdců člověka, jako byli zástupci rodů \"Australopithecus\" a \"Paranthropus\". Dříve nebyl \"Megantereon\" řazen mezi lovce primátů, neboť jeho zuby byly považovány za příliš křehké pro potýkání se s touto relativně malou, hbitou a především kostnatou kořistí, ale na základě novějších nálezů museli vědci změnit názor. V gruzínském Dmanisi byly navíc objeveny důkazy, že mezi jeho oběti patřily i rané formy rodu \"Homo\". Jeho konkurentem byl především rod dalších šavlozubých koček \"Homotherium\", jehož zástupci byli v průměru větší a zřejmě nad megantereony dominovali (s výjimkou jedinců z nalezišť v Číně, kde naopak \"Megantereon\" dosahoval větší velikosti). Dalšími potravními soupeři mohli být lvi a hyeny druhu \"Pachycrocuta brevirostris\".\n\nZa zmizením megantereonů stojí zřejmě postupná změna klimatu a s tím spojené zvětšování stepních a lesostepních oblastí v místech jeho výskytu. \"Megantereon\" byl typická přepadová šelma, která potřebovala pro svou obživu dostatek úkrytů, a jež byla na otevřených územích zranitelná vůči konkurenci větších a ve smečkách žijících predátorů jako byli homotheria a lvi. Vyloučit se nedá ani tlak nově se rozšiřujících a stále lovecky úspěšnějších zástupců z rodu \"Homo\", jako byli \"Homo ergaster\", \"Homo erectus\", \"Homo antecessor\" a \"Homo heidelbergensis.\"\n\nPočet druhů je nejistý, neboť fosilní záznamy jsou neúplné a stále se doplňují. Někteří vědci tvrdí, že je třeba rozlišovat jen tři druhy. Jsou to: \"M. cultridens\" ze Severní Ameriky, Asie (mimo indický subkontinent) a Evropy, \"M. whitei\" z Afriky a Evropy a \"M. falconeri\" z Indie a Pákistánu. Rozšířený přehled druhů zahrnuje:\n\n\n"}
{"id": "705236", "url": "https://cs.wikipedia.org/wiki?curid=705236", "title": "Vedettes de Paris", "text": "Vedettes de Paris\n\nVedettes de Paris (česky \"Pařížské čluny\") je podnik v Paříži, který zajišťuje turistické projížďky po Seině. Společnost byla založena v roce 1976. Flotila čítá pět lodí, každá o kapacitě 250 osob.\n\nLodě dopravní společnosti vyplouvají z přístavu \"Port de Suffren\" u Eiffelovy věže a plují proti proudu řeky až za ostrov Sv. Ludvíka, kde se otáčejí a plují zpět.\n\n\n"}
{"id": "705243", "url": "https://cs.wikipedia.org/wiki?curid=705243", "title": "Goran Hadžić", "text": "Goran Hadžić\n\nGoran Hadžić (srbsky Горан Хаџић, 7. září 1958 Vinkovci - 12. července 2016 Novi Sad, Srbsko) byl srbský generál, bývalý prezident Republiky Srbská Krajina a poslední válečný zločinec, který byl dopaden 20. července 2011, když se pokoušel prodat Modiglianiho obraz „Portrét muže“. Byl obžalován z celkem 14 bodů (mj. z masakru 264 pacientů nemocnice ve Vukovaru).\n\n6. března 2016 Mezinárodní trestní tribunál pro bývalou Jugoslávii zastavil stíháni Gorana Hadžiće za jeho podíl na zločinech spáchaných během Chorvatské války za nezávislost, protože Hadžić se podle vyjádření lékařů nacházel v terminální fázi rakoviny mozku. Zemřel 12.července 2016.\n"}
{"id": "705244", "url": "https://cs.wikipedia.org/wiki?curid=705244", "title": "Walther P99", "text": "Walther P99\n\nWalther P99 je poloautomatická pistole vyráběná firmou Carl Walther GmbH Sportwaffen. Zbraň byla vyvíjena s důrazem na požadavky vojenských a policejních útvarů. Jde o úspěšnou náhradu méně rozšířené pistole Walther P88.\n\nNa rozdíl od obvyklých samonabíjecích pistolí, P99 nepoužívá vnější kohoutek, ale vnitřní úderník. Stav úderníku je viditelný i hmatatelný na zadní straně zbraně. Rám P99 je vyroben z polymeru. Hlaveň a ostatní kovové části jsou chráněny povrchovou úpravou.\n\nP99 se původně vyráběl jenom v ráži 9 mm Luger. V roce 1997 se objevil také v ráži .40 S&W.\n\nNová generace P99 byla prezentovaná v roce 2004, v této době zároveň vzniklo více variant.\n\n\nWalther P99 používá britský tajný agent James Bond v nové filmové sérii.\n"}
{"id": "705251", "url": "https://cs.wikipedia.org/wiki?curid=705251", "title": "Osbourne", "text": "Osbourne\n\nPříjmení Osbourne má více osobností:\n\n\n"}
{"id": "705254", "url": "https://cs.wikipedia.org/wiki?curid=705254", "title": "Wild Country Rock Award", "text": "Wild Country Rock Award\n\nWild Country Rock Award (dříve Salewa Rock Award) je prestižní horolezecká cena v oboru sportovního lezení. Ocenění se uděluje od roku 2006 za výjimečný přínos ke skalnímu lezení za průběžný rok od července do června, vyhlašuje se v rámci závodů Rock Master v italském centru sportovního lezení Arcu. Jak nominace, tak výběr vítěze je výsledkem hlasování mezinárodní poroty složené ze zástupců významných horolezeckých časopisů a webových serverů.\n\n\n\nTato cena je spolu s cenou pro nejlepšího závodníka v horolezeckých závodních disciplínách za uplynulý rok, La Sportiva Competition Award součástí horolezeckých Oscarů, kterým se také říká Arco Rock Legends.\n\nZatím jediným českým sportovním lezcem, který byl touto cenou oceněn, je Adam Ondra, který ji získal v letech 2008, 2010, 2011, 2013 a 2018 (v roce 2015 získal také druhé ocenění). Zároveň je jediným lezcem, který ji získal více než jednou. V letech 2007–2018 byl nominovaný celkem desetkrát (Chris Sharma šestkrát).\n\n\n\n"}
{"id": "705256", "url": "https://cs.wikipedia.org/wiki?curid=705256", "title": "Mel Taylor", "text": "Mel Taylor\n\nMel Taylor (24. září 1933 – 11. srpna 1996) byl americký rockový bubeník, nejvíce známý jako dlouholetý člen instrumentální rockové skupiny The Ventures, ve které hrál od roku 1962 až do své smrti. Mel Taylor byl bratrem Larry Taylora z bluesové skupiny Canned Heat.\n"}
{"id": "705258", "url": "https://cs.wikipedia.org/wiki?curid=705258", "title": "Chet Baker", "text": "Chet Baker\n\nChesney Henry „Chet“ Baker, Jr. (23. prosince 1929, Yale, Oklahoma, USA – 13. května 1988, Amsterdam, Nizozemsko) byl americký jazzový trumpetista, zpěvák a hráč na křídlovku. Spolupracoval například se saxofonistou Paulem Desmondem V roce 1987 byl uveden do Big Band and Jazz Hall of Fame.\n"}
{"id": "705260", "url": "https://cs.wikipedia.org/wiki?curid=705260", "title": "Můj život v ruinách", "text": "Můj život v ruinách\n\nMůj život v ruinách (orig. \"My Life in Ruins\") je americká filmová romantická komedie z roku 2009 režiséra Donalda Petrieho v hlavních rolích s Niou Vardalos, Richardem Dreyfussem, Alexisem Georgoulisem a Harlandem Williamsem. Film pojednává a řecko-americké průvodkyni Georgii Ianakopolis, která prožívá životní pád a právě provádí skupinu turistů, kteří zažívají různé komické situace, po Řecku.\n\n\"Můj život v ruinách\" sklidil negativní reakce kritiky. Server Rotten Tomatoes dává filmu na základě 117 hodnocení kritiků skóre 9%. Server Metacritic hodnotí film 34 body ze 100 na základě 25 recenzí. Uživatelé ČSFD snímek hodnotí průměrně 56%.\n\nBěhem úvodního víkendu ve Spojených státech snímek utržil přes 3,2 milionů USD a stal se tak devátým nejúspěšnějším filmem víkendu. Celkově ve Spojených státech \"Rok jedna\" utržil více než 8,6 milionů USD a v zahraničí téměř 12 milionů USD.\n\n"}
{"id": "705264", "url": "https://cs.wikipedia.org/wiki?curid=705264", "title": "Gerry Mulligan", "text": "Gerry Mulligan\n\nGerald Joseph Mulligan, známý jen jako Gerry Mulligan (6. dubna 1927 – 20. ledna 1996) byl americký jazzový saxofonista, klarinetista, pianista, hudební skladatel a aranžér. Spolupracoval s mnoha hudebníky, mezi které patří i Miles Davis, Claude Thornhill nebo Chet Baker a mnoho dalších.\n"}
{"id": "705268", "url": "https://cs.wikipedia.org/wiki?curid=705268", "title": "Paul Desmond", "text": "Paul Desmond\n\nPaul Desmond (jako Paul Emil Breitenfeld; 25. listopadu 1924, San Francisco, Kalifornie, USA – 30. května 1977) byl americký jazzový altsaxofonista a hudební skladatel. Spolupracoval s mnoha jazzovými hudebníky, mezi které patřili Dave Brubeck, Gerry Mulligan, Jim Hall, Chet Baker a další.\n"}
{"id": "705275", "url": "https://cs.wikipedia.org/wiki?curid=705275", "title": "Filipovský zázrak", "text": "Filipovský zázrak\n\nFilipovský zázrak je označení pro mariánské zjevení, které je datováno na 4. hodinu ranní v noci ze 12. ledna na 13. ledna 1866 v domě čp. 63, ve vesnici Filipov ve Šluknovském výběžku, při němž se uzdravila Magdalena Kadeová (něm. \"Maria Magdalena Kade\"). Na místě zjevení byla postavena v letech 1873–1885 bazilika Panny Marie Pomocnice křesťanů, která se stala významným poutním místem litoměřické diecéze. Ve 30. letech 20. století patřilo toto místo mezi nejnavštěvovanější poutní místa střední Evropy a bylo mu přezdíváno „Lourdy severních Čech“. Také na počátku 21. století v místě probíhá rozsáhlá poutní aktivita. \n\nFilipov byl původně bezvýznamnou vesničkou, ležící těsně při státní hranici se Saskem. Zde žila mladá tkadlena Magdalena Kadeová (5. června 1835 Filipov – 10. prosince 1905 tamtéž), která byla od svých 19 let těžce nemocná. Byl jí tehdejšími metodami diagnostikován zápal plic a pohrudnice, zánět mozkových blan, k nimž se přidala častá křečová onemocnění spojená s těžkými křečovými záchvaty. Během deseti let se její zdravotní stav zhoršil natolik, že od podzimu 1864 byla trvale připoutána na lůžko. Na počátku roku 1865 se objevily silné bolesti na prsou a velké hnisavé puchýře, které se brzy rozšířily po celém těle a vytvořily velké vředy. Ošetřující lékaři Görlich z Gersdorfu a Ulbrich z Jiříkova konstatovali, že stav nemocné je nevyléčitelný.\n\nNemocná velmi trpěla a onemocnění vyžadovalé časté převazy. Přesto snášela nesnesitelné bolesti trpělivě. Dne 21. prosince 1865 přijala od kaplana Františka Storcha z Jiříkova svátost pomazání nemocných.\nV noci z 12. na 13. ledna 1866 uzřela nemocná u svého lůžka velkou ženskou postavu v zářícím bílém plášti s korunkou na hlavě. Silně nábožensky založená Madgalena, která byla velkou ctitelkou Panny Marie, byla zjevením oslovena: něm. \"„Mein Kind, von jetzt an heilt’s“\" („Mé dítě, od nynějška budeš zdráva“, nebo „Mé dítě, od teď se to bude hojit“). Ráno po tomto zjevení Magdalena Kadeová vstala zcela zdráva, a mohla dokonce opět začít pracovat.\n\nZpráva o zázračném uzdravení a zjevení Panny Marie se brzy rozšířila nejen v obci, ale i v celém okolí. K malé chaloupce, kde došlo ke zjevení začaly putovat velké zástupy lidí. Lékaři v té době nebyli schopni podat žádné uspokojivé vysvětlení okamžitého uzdravení. Velmi rychle se zpráva o filipovském zázraku dostala i do soudobého tisku.\n\nDuchovní v Jiříkově se k záležitosti chovali velmi zdrženlivě a podali o celém případu litoměřickému biskupovi, do jehož diecéze Filipov náleží, podrobnou písemnou zprávu. I když tato relace nebyla určena pro veřejnost, pronikla mimo církevní prostředí a brzy byla rozšířena v padesátitisícovém nákladu. Jiříkovská farní správa 2. února 1866 vyzvala veřejnost, aby vyčkala rozhodnutí církevní vyšetřovací komise.\n\nCírkevním vyšetřováním byl pověřen litoměřický kanovník dr. Jan Nepomuk Řehák, který stanul v čele komise, která zasedala ve dnech 7. až 14. března 1866. Členy komise byli zvoleni starosta a šest městských radních z Jiříkova. Vyšetřování trvalo osm dnů.\n\nKomisi byla předložena lékařská zpráva o uzdravení Magdaleny Kadeové a ona sama podala pod přísahou výpověď. Komise navštívila i domek ve Filipově. Na závěr bylo vše sepsáno a církevní komise nezakazovala ani nedala pokyn k omezení poutí do Filipova. Když litoměřický biskup Augustin Pavel Wahala pobýval při příležitosti I. vatikánského koncilu v Římě, seznámil osobně papeže Pia IX. s celým filipovským případem. \n\nMezitím stále stoupala návštěvnost domku, v němž se Panna Maria zjevila. Bylo proto upraveno jeho okolí. Stůl v místnosti, kde se odehrálo zjevení byl upraven na oltář. Před ním hořely svíce a konaly se modlitby. V tomto období se zde již udála řada vyslyšení proseb i těžko vysvětlitelných uzdravení považovaných za zázrak. V roce 1866 byl dán i první podnět ke stavbě votivní kaple.\n\nV den prvního výročí zjevení se zde konala lidová pouť spojená s vzýváním Panny Marie, Pomocnice křesťanů. Účastnilo se jí kolem 10 000 osob a jiříkovský kaplan František Storch měl zde první kázání. Storch († 11. srpna 1901) se také zasloužil i o zřízení filipovského kostela. Roku 1866 získal domek Magdaleny Kadeové a ještě ten rok se na místo začal svážet stavební materiál. Při tomto prvním výročí se událo nové zázračné uzdravení. Stalo se tak 8. ledna 1867, když se na témže místě jako Magdalena Kadeová zázračně uzdravila chromá Magdalena Langhansová, kterou do domku přivezli na žebřiňáku a která odešla po vlastních nohou. Zajímavostí je přitom i to, že tento zázrak byl vcelku rychle potvrzen Svatým stolcem.\n\nNejdříve byla vyměněna již zchátralá podlaha domku a na místě, kde se Panna Maria zjevila, byla osazena mramorová deska s nápisem „Mé dítě, od nynějška budeš zdráva!“. Roku 1867 se o domek začaly starat dvě řeholnice „šedé sestry“, které sem přišly ze Slezska. Zprávy se šířily dále a darů na zřízení kostela přibývalo. Druhé výročí zjevení bylo zvláště slavnostně oslaveno a litoměřický biskup byl požádán o dovolení ke stavbě chrámu. Po splnění všech úředních předpisů byla stavba povolena. V květnu roku 1870 začaly první stavební práce. Dne 13. května byl vyklizen domek, který farnost odkoupila a s výjimkou místnosti, kde se uskutečnilo zjevení, bylo vše odstraněno. Na místě zjevení měl být postaven oltář. Stavby této první mariánské svatyně (kaple) zasvěcené Panně Marii Pomocné se s nadšením zúčastnili místní obyvatelé. Základní kámen kostela byl položen 8. září 1870 v den, kdy církev slaví svátek Narození Panny Marie. U tomuto aktu bylo tehdy mnoho poutníků včetně alumnů z litoměřického semináře. Kaple byla po svém dokončení slavnostně vysvěcena 13. ledna 1873 v den 7. výročí zjevení. Tohoto vysvěcení se účastnilo mezi 18 tisíci až 20 tisíci věřících. Již v době svěcení kaple bylo však rozhodnuto postavit zde velký poutní mariánský kostel k jehož stavbě došlo v letech 1874-1885 podle plánů vídeňského architekta Franze Hutzlera. Kostel byl dobově vyzdoben z četných darů věřících a celá stavba byla pořízena nákladem 292 tisíc zlatých. \n\nFilipovská pamětní kniha zaznamenávala řadu vyslyšení proseb věřících, včetně uzdravení nevyléčitelně nemocných. Magdalena Kadeová bydlela v době kdy se stavěl kostel v novém malém dřevěném domku, který byl poblíž kostela.\n\nDne 11. října 1885 byl kostel slavnostně vysvěcen litoměřickým biskupem Emanuelem Schöbelem, který jej zasvětil Panně Marii Pomocnici křesťanů.\n\nJiž v roce 1879 byl dán kaplanem Strochem podnět ke stavbě budovy vhodné pro některý řeholní institut. Rozhodovalo se o tom, který by byl nejvhodnější. Biskup Schöbel již brzy po své konsekraci 10. června 1882 navštívil Filipov, aby si těsně před svou intronizací vyprosil ochranu Panny Marie k výkonu biskupského úřadu. Schöbel byl trvalým příznivcem tohoto poutního místa a za ochránce filipovské svatyně zvolil redemptoristy. Po jednání s tehdejším provinciálem P. Hamerlem a generálním představeným redemptoristů v Římě byl 24. května 1884 položen základní kámen ke stavbě filipovské redemptoristické koleje. Dne 5. září 1885 přišel do Filipova první redemptorista P. Anton Wiethe, který byl pak až do roku 1894 prvním představeným zdejší komunity redemptoristů ve Filipově.\n\nPočet poutníků se stále zvyšoval, což si vyžádalo větší počet duchovních. V roce 1892 byla kolej rozšířena a v letech 1914-1915 k ní byl přistavěn další trakt. Redemptoristé zde konali velmi úspěšně exercicie pro všechny vrstvy obyvatelstva.\n\nPro konání exercicií byla v letech 1892-1893 vedle kostela navíc postavena kaple sv. Františka a v původí kapli vysvětil 16. října 1896 biskup Schöbel nový oltář. Dne 10. prosince 1905 zemřela ve věku 70 let Magdalena Kadeová. O její pohřeb se postarala zdejší redemptoristická kolej, který jej pojal jako velký triumf mariánské oslavy. Tělo Magdaleny Kadeové bylo po bohoslužbách v kapli sv. Františka pohřbeno za velké účasti lidu 13. prosince 1905 do zvláštní hrobky na novém hřbitově v Jiříkově. \n\nPři 60. výročí zjevení Panny Marie, v roce 1926, byl filipovský kostel prohlášen papežem Piem XI. za baziliku minor. Slavnosti vyvrcholily 12. září 1926 slavnostním korunováním sochy Panny Marie, které provedl litoměřický biskup Josef Gross a strahovský opat Metoděj Jan Zavoral. Filipovská socha Panny Marie však není v plném slova smyslu sochou milostnou, ale pouze sochou, která připomíná památnou noc zjevení Magdaleně Kadeové. Tato socha je 80 cm vysoká a Panna Maria je oblečena do běloskvoucí bohatě řasené řízy.\n\nJiž od počátku, krátce po zjevení, stoupal počet poutníků k filipovské Panně Marii. V roce 1886 zde bylo na 20 tisíc svatých přijímání a ve třicátých letech 20. století ročně průměrně okolo 85 tisíc. Když se celkový počet poutníků před začátkem II. světové války začal pohybovat okolo 100 tisíce a byl i překročen, stal se Filipov nejnavštěvovanějším mariánským poutním místem v litoměřické diecézi. Hlavní pouť se v místě v čas zjevení každoročně zde v noci z 12. na 13. ledna ve 4 hodiny ráno. \n\nPo skončení války byla vysídlena většina německy mluvících obyvatel Filipova a noví osadníci na tradici nenavázali. V redemptoristické koleji byl po roce 1950, kdy proběhla Akce K, zřízen domov důchodců. Komunistický režim se snažil zahrnout areál do přísně střeženého hraničního pásma, které do roku 1961 obklopovalo kvůli otevřenému Západnímu Berlínu i hranici s tehdejší NDR. Chátrající bazilika byla opravena až koncem 70. let 20. století, o což se zasloužil velkou měrou místní duchovní správce Zdeněk Maryška. Tradice poutí nebyla sice nikdy zcela přerušena (přicházeli česky, německy i lužickosrbsky mluvící poutníci), nicméně v komunistické totalitě byla utlumena a začala se postupně obnovovat až po roce 1990. Následně po \"noční pouti\" (z 12. na 13. ledna) od 14. do 20. ledna probíhá tzv. \"oktáv zjevení\". Také v průběhu roku se zde konají česko-německé mše svaté a varhanní koncerty.\n\n\n"}
{"id": "705276", "url": "https://cs.wikipedia.org/wiki?curid=705276", "title": "Art Pepper", "text": "Art Pepper\n\nArt Pepper, rodným jménem Arthur Edward Pepper, Jr. (1. září 1925 – 15. června 1982) byl americký jazzový altsaxofonista, tenorsaxofonista, klarinetista a hudební skladatel. Spolupracoval s mnoha hudebníky, mezi které patří například Paul Desmond, Chet Baker, Stan Kenton, Shorty Rogers a další.\n\nNarodil se roku 1925 ve městě Gardena v Kalifornii. Jeho matkou byla čtrnáctiletá uprchlice a otcem námořník. Dětství prožil u babičky ze strany otce a brzy projevil zájem o hudbu. Ve svých devíti letech začal hrát na klarinet a ve třinácti pak přešel k saxofonu. Profesionálně začal hrát ve svých sedmnácti letech, hrál například s Bennym Carterem a Stanem Kentonem. Roku 1943 odešel do armády a po návratu opět spolupracoval s Kentonem. Později nahrál velké množství vlastních alb a spolupracoval s mnoha dalšími hudebníky. Kvůli své závislosti na drogách strávil několik let ve vězení, kam se několikrát vrátil. V polovině sedmdesátých let podstoupil léčbu metadonem. Zemřel na mrtvici ve věku 56 let.\n"}
{"id": "705278", "url": "https://cs.wikipedia.org/wiki?curid=705278", "title": "Pont de Flandre", "text": "Pont de Flandre\n\nPont de Flandre (česky \"Vlámský most\") neboli Pont levant de la rue de Crimée (\"Zvedací most na Krymské ulici\") je most v Paříži v 19. obvodu. Nachází se mezi vodními kanály Ourq a La Villette a vede přes něj ulice \"Rue de Crimée\". Každoročně se jeho mostovka zvedne téměř 9 000x. Aby mohli pěší přecházet přes kanál i tehdy, je-li most zdvižený, byla vedle něj vybudována lávka.\n\nOcelový most postavil v roce 1885 inženýr Edmond Humblot. V době svého vzniku byl třetím zdvihacím mostem ve Francii. Most dal název jedné z administrativních čtvrtí – quartier du Pont-de-Flandre.\n\nMost i sousedící lávka jsou od roku 1993 zapsány na seznamu historických památek.\n\n\n"}
{"id": "705280", "url": "https://cs.wikipedia.org/wiki?curid=705280", "title": "Koulelo se jablíčko", "text": "Koulelo se jablíčko\n\nKoulelo se jablíčko je československý dvacetidílný animovaný večerníček z roku 1989 režírovaný Ivanem Renčem. O animaci se postaral Antonín Stoják, hudební stránku má na svém kontě Jaroslav Celba. Hlavní postavou seriálu je hodný červík Pepík a slepice. \n\nSlepice se v každém díle snaží sníst červíka Pepíka. Pepík však zdárně uniká a zároveň stíhá pomáhat ostatním postavám, které se v seriálu objevují (v každém díle jiná) a dostávají se do potíží. Pepík má k dispozici červené jablíčko, ve kterém bydlí a zároveň v něm nalezne vždy vše potřebné, aby mohl přátelům pomoci.\n\n\n"}
{"id": "705286", "url": "https://cs.wikipedia.org/wiki?curid=705286", "title": "Saskatchewan Highway 791", "text": "Saskatchewan Highway 791\n\nHighway 791 je silnice v kanadské provincii Saskatchewanu. Odbočuje od silnice Highway 120 k vesnici Paddockwood, u níž se z ní stává paddockwoodská přístupová cesta. Silnice Highway 791 je asi 14 km (9 mil) dlouhá.\n"}
{"id": "705289", "url": "https://cs.wikipedia.org/wiki?curid=705289", "title": "Claude Thornhill", "text": "Claude Thornhill\n\nClaude Thornhill (10. srpna 1908, Terre Haute, Indiana, USA at Terre Haute, Indiana – 2. července 1965, New Jersey, USA) byl americký jazzový pianista, hudební skladatel a aranžér. Nejvíce ho proslavila skladba „Snowfall“, kterou později předělali mimo jiné i Wes Montgomery, Glenn Miller, Steve Hall a mnoho dalších. V roce 1984 byl uveden do Big Band and Jazz Hall of Fame.\n"}
{"id": "705291", "url": "https://cs.wikipedia.org/wiki?curid=705291", "title": "Ed Bickert", "text": "Ed Bickert\n\nEdward Isaac Bickert CM; známý jako Ed Bickert (29. listopadu 1932 – 28. února 2019) byl kanadský jazzový kytarista. Hrál na kytaru značky Fender Telecaster.\n"}
{"id": "705295", "url": "https://cs.wikipedia.org/wiki?curid=705295", "title": "Rjó Kawasaki", "text": "Rjó Kawasaki\n\nRjó Kawasaki (narozen jako 川崎 燎 \"Kawasaki Rjó\"; 25. února 1947, Kóendži, Tokio, Japonsko) je japonský kytarista, hrající jazz fusion. Spolupracoval s mnoha americkými hudebníky, mezi které patří i Gil Evans, Elvin Jones, Chico Hamilton, Ted Curson, Joanne Brackeen a další.\n\n"}
{"id": "705299", "url": "https://cs.wikipedia.org/wiki?curid=705299", "title": "Katedrála Panny Marie (Braga)", "text": "Katedrála Panny Marie (Braga)\n\nKatedrála Panny Marie je římskokatolická katedrála ve městě Braga v severní části Portugalska.\n\nKatedrála byla vybudována po roce 1070. Původně románská stavba byla v průběhu času obohacena o gotické, renesanční a barokní prvky. Jsou zde pohřbeni Jindřich Burgundský a Tereza Kastilská, rodiče prvního portugalského krále.\n\n"}
{"id": "705301", "url": "https://cs.wikipedia.org/wiki?curid=705301", "title": "Lee Konitz", "text": "Lee Konitz\n\nLee Konitz (* 13. října 1927, Chicago, Illinois, USA) je americký jazzový altsaxofonista a hudební skladatel. Byl také členem skupiny Milese Davise, se kterým nahrál alba \"Birth of the Cool\" (1949) a \"Miles Ahead\" (1957).\n"}
{"id": "705302", "url": "https://cs.wikipedia.org/wiki?curid=705302", "title": "Jarní prázdniny", "text": "Jarní prázdniny\n\nJarní prázdniny (orig. \"Spring Breakdown\") je americká filmová komedie z roku 2009 režiséra Ryana Shirakiho v hlavních rolích s Amy Poehler, Parker Posey a Rachel Dratch.\n\nNa začátku filmu Gayle, Becky a Judi vystupují na univerzitní talentové show v roce 1992. Na škole byly vždycky považovány za ztroskotance, ale vždy doufaly v lepší budoucnost. Následující scéna se odehrává o 15 let později. Gayle je nyní trenérka vodicích psů pro zrakově postižené. Jednoho svého klienta pozve na rande, ale ten ji odmítne, když ohmatá její obličej. Becky je asistentka senátorky Hartmannové. Judi se má vdát za Williama, ale navštěvují vztahového poradce, kde trvají na tom, že je jejich vztah v pořádku. Tři kamarádky společně pravidelně tráví pizza večery a hrají stále stejné hry.\n\nSenátorka Hartmannová oznámí svému týmu, že se může stát novou viceprezidentkou. Aby pojistila svůj úspěch, musí se ujistit, že má dobrou pověst a okolí. Její dcera Ashley se zrovna rozešla s přítelem, protože prý není dost \"coura\". Aby ho získala zpátky a nerozčílila svou matku, rozhodne se jet na jarní prázdniny do South Padre. Chce, aby si matka myslela, že je jako ona v jejích letech - nejpopulárnější dívka v sesterstvu a vždy připravená na zábavu. Senátorka Hartmannová tam pošle Becky, aby na ní dohlédla kvůli své snaze stát se viceprezidentkou.\n\nJudi se vrátí domů a zjistí, že její snoubenec je gay, a tak se s ním rozejde. Judi se sejde s Becky a Gayle a rozhodnou se společně jet do South Padre, aby zažily prázdniny, jaké nikdy neměly. Gayle a Judi se na místě bez problému zapojí do davu a užívají si studentský život, ale Becky se držela hlavního důvodu, proč se tam vydala.\n\nJednoho večera na pěnové party Ashley zjistí, že Becky byla ve skutečnosti poslaná matkou. Cítí se zrazena, protože si myslela, že jsou kamarádky. Dostanou se do souboje a obě skončí ve vězení. Té noci se na místo vydá také William, aby požádal Judi o druhou šanci. Judi pak vyplatí Becky a Ashley z vězení a všem oznámí, že se vdá za Williama. Gayle oznámí, že se zapojí do talentové show se skupinou populárních dívek, Ashleyiných nepřátel, a konečně vyhraje. To vede k hádce, která skončí tím, že Judi se vydá vdát a Becky a Ashley se samostatně připravují na talentovou show.\n\nNa letišti si Judi konečně připustí, že je William gay a řekne mu, že si ho nemůže vzít. Gayle se pohádá těsně před vystoupením s Mason, vůdkyní dívek, se kterými chce vystupovat. V zákulisí se pak objeví senátorka Hartmannová a chce přinutit Ashley, aby se vrátila domů. Pohádají se a Ashley prosí matku, aby jí dovolila vystoupit v show. Na pódiu omdlí původní pianista a Judi se vrátí v pravou chvíli a nahradí ho. Vystoupení Becky a Ashley je velkým úspěchem. Film končí scénou s Gayle, Becky a Judi na svém obvyklém pizza večeru, kde hrají svou obvyklou hru.\n\n"}
{"id": "705308", "url": "https://cs.wikipedia.org/wiki?curid=705308", "title": "Bob Brookmeyer", "text": "Bob Brookmeyer\n\nBob Brookmeyer, narozen jako Robert Brookmeyer (19. prosince 1929, Kansas City, Missouri, USA – 15. prosince 2011, New London, New Hampshire, USA) byl americký jazzový pozounista, pianista, aranžér a hudební skladatel. Spolupracoval s mnoha hudebníky, mezi které patří i Stan Getz, Bill Evans, Gerry Mulligan, Jim Hall a další.\n\n"}
{"id": "705312", "url": "https://cs.wikipedia.org/wiki?curid=705312", "title": "Zakázané ovoce", "text": "Zakázané ovoce\n\nZakázané ovoce je označení pro objekt touhy, jehož získání je v rozporu s vědomím, že k jeho získání nesmí dojít. Jedná se o něco, co někdo může chtít, ale je zakázáno to mít. Metaforicky fráze odkazuje na biblickou knihu Genesis, kde se tyto zapovězené plody nacházejí na stromě poznání dobrého a zlého v zahradě Eden a jsou snědeny Adamem a Evou.\n"}
{"id": "705314", "url": "https://cs.wikipedia.org/wiki?curid=705314", "title": "Útoky v Norsku v červenci 2011", "text": "Útoky v Norsku v červenci 2011\n\nÚtoky v Norsku 22. července 2011 odpoledne se skládaly z bombové exploze ve vládní čtvrti v Oslu, kde bylo zabito 8 lidí, následované několik hodin poté střelbou na letním táboře Svazu dělnické mládeže (Arbeidernes Ungdomsfylking), mládežnické organizace norské sociálně demokratické Strany práce (Arbeidarpartiet), na ostrůvku Utøya nedaleko Osla, kde muž převlečený za policistu zastřelil 69 lidí. Pachatelem útoků byl norský občan Anders Behring Breivik, který se k jejich spáchání přiznal a 24. srpna 2012 byl odsouzen k 21 letům vězení s možností prodloužení po uplynutí této lhůty.\n\nK explozi došlo okolo 15:30 odpoledne norského času. Výbuch zhruba 950 kg výbušnin v dodávce zabil 8 lidí a několik desítek zranil. Nálož byla umístěna v dodávce a vybuchla poblíž úřadu vlády. Tlaková vlna poškodila i řadu okolních budov včetně úřadu premiéra a ministerstva ropného průmyslu.\n\nAčkoli se k útoku podle New York Times přihlásila teroristická organizace \"Ansar džihád alámí (Pomocníci světového džihádu)\" a existovaly i spekulace, že je za útokem Al-Káida, policie z něj obvinila 32letého norského občana Anderse Behringa Breivika. Podle policie se hlásil k extrémní pravici, byl hodnocen jako křesťanský fundamentalista a projevoval protimuslimské názory.\n\nPodle norské policie byl základní složkou nálože běžně dostupný dusičnan amonný. Podle některých reportérů byly exploze dvě, jedna u úřadu vlády, druhá u budovy parlamentu. Policie to nepotvrdila ani nevyvrátila, prohlásila ale, že několik explozí bylo i ve vládní budově.\n\nKe střelbě na letním táboře Svazu dělnické mládeže [(Arbeidernes Ungdomsfylking, AUF), mládežnické organizace norské sociálně demokratické Dělnické strany (Arbeidarpartiet, Ap)] došlo asi dvě hodiny po explozích. Obětí útoku se stalo 69 lidí ve věku od 14 do 51 let; z toho 66 zastřelených na místě, dva zemřeli při pokusu o útěk před útočníkem, poslední zemřel týden po útoku na následky zranění.\n\nNa mítinku bylo cca 600 lidí, převážně ve věku 14-18 let. Masový vrah připlul v uniformě policisty a s legendou kontroly bezpečnostní situace na ostrově společně s organizátorkou tábora Monicou Boseiovou. Zdál se jí podezřelý už na lodi, když s ním mluvila o explozích v Oslu, a šla proto za neozbrojeným strážcem tábora Trondem Berntsenem, nevlastním bratrem norské korunní princezny Mette-Marit, která je manželkou následníka trůnu Haakona Magnuse. Breivik ale Boseiovou i Berntsena zastřelil, poté začal vraždit všechny ostatní. Mezi oběťmi byl např. Tore Eikeland, podle premiéra Stoltenberga \"jeden z nejtalentovanějších mladých politiků\". Krátce po střelbě (která trvala asi půl hodiny) byl zadržen a obviněn z obou útoků. Střelec byl identifikován jako Anders Behring Breivik a motiv činu je stále předmětem vyšetřování.\n\nPoužil lovecké expanzivní střely typu HP (hollow point – speciálně upravené tak, aby se po zásahu roztříštily a způsobily tak větší zranění) a měl i v plánu naplnit je koncentrovaným nikotinem, ale není jisté, zda to skutečně udělal. Nejprve střílel na nohy a když oběti ležely na zemi, mířil na hlavy.\n\nPolicie identifikovala 69 obětí střelby, z toho 32 mladších osmnácti let, dvěma nejmladším obětem bylo čtrnáct roků. Průměrný věk obětí byl 18 let.\n26. srpna přinesly norské noviny Aftenposten článek o tom, že norská policie (konkrétně její protiteroristické jednotky) v den útoku prováděla bezpečnostní cvičení s „prakticky identickým scénářem,“ jenž Breivik uskutečnil. Konec tohoto cvičení a začátek Breivikova útoku dělilo pouhých 26 minut. Vysokou podobnost cvičení a útoku policie označila za „náhodu“.\n\nPřed soud v Oslu byl Breivik předveden 25. července 2011. Policie měla obavy, že slyšení před soudem může Breivik využít pro dorozumění s možnými spolupachateli. Proto bylo slyšení zcela uzavřeno médiím a veřejnosti. Namísto toho soudce Kim Heger na tiskové konferenci, která bezprostředně následovala, přečetl rozhodnutí soudu. Zcela uzavřené soudní jednání je v norské soudní praxi velmi nezvyklé.\n\nPolicejní rekonstrukce událostí na ostrově Utøya proběhla 13. srpna za Breivikovy přítomnosti.\n\nTermín soudního jednání byl předběžně stanoven na 10. březen 2012.\n\nBreivik se podrobil psychiatrickému vyšetření soudem stanovenými psychiatry, které probíhalo na podzim 2011. Lékaři stanovili diagnózu paranoidní schizofrenie. Ačkoli lékařská zpráva nebyla určena ke zveřejnění, soud 29. listopadu rozhodl o zpřístupnění některých nálezů a závěrů. Zpráva pak byla potvrzena přezkumnou expertní komisí. V dubnu 2012 norský soud přijal novou lékařskou zprávu, podle níž byl Breivik v době spáchání činu příčetný a může za něj nést trestní odpovědnost.\n\nPředběžný termín soudního jednání byl znovu posunut, tentokrát na 16. duben 2012. Toho dne soud započal.\n\nJednání soudu skončilo 22. června 2012; 22. srpna byl vynesen rozsudek. Anders Breivik byl uznán příčetným a odsouzen za vraždu a terorismus k 21 letům vězení s možností prodloužení trestu po uplynutí této lhůty (\"forvaring\").\n\nVe dnech následujících po útoku zaznamenaly hlavní norské politické strany zvýšený zájem mladých lidí o členství.\n\nPravicové skupiny v Norsku - \"Stopp islamiseringen av Norge, SIAN\" (Stop islamizaci v Norsku) a \"Norsk forsvarsallianse\" (Norská liga obrany) rovněž krátce po útocích oznámily zvýšený zájem o členství mezi mladými lidmi. Profesor Norské policejní univerzity v Oslu Tore Bjørgo poznamenal, že zvýšená podpora pravicových skupin značí, že ve společnosti existují nálady sympatizující s násilnou rétorikou.\n\nPo útocích řetězec obchodů Coop Norway stáhl z prodeje některé produkty, mezi nimi počítačové hry Homefront, Call of Duty, , a World of Warcraft.\n\nFrancouzský spisovatel Richard Millet násilné útoky odsoudil, ale uvedl, že Breivik je bezpochyby tím, co si Norsko zasloužilo. Multikulturalismus, v podobě, v jaké byl importován ze Spojených států, je dle něj tím nejhorším pro Evropu, vytváří mozaiku ghett, v nichž (hostitelský) národ přestává existovat. Breivik je dle něj jak dítětem z rozpadlé rodiny, tak dítětem ideologické a rasové fraktury, kterou způsobila imigrace z mimoevropských států v posledních 20 letech.\n\nNa začátku roku 2014 byly vyhlášeny výsledky soutěže na památník událostí pořádané norskou vládní agenturou Umění ve veřejném prostoru. Soutěž vyhrál Jonas Dahlberg s projektem dvou památníků, na poloostrově Sørbråten jménem Památná jizva (\"Memory Wound\") a v místech výbuchu v Oslu. V poloostrově, ze kterého je vidět na ostrov Utøya, kde zemřelo 69 lidí, bude vyříznut 3,5metrový pruh. Vytvořená rýha, jizva rozdělující pevninu, bude symbolizovat jizvu v srdcích Norů po útocích. Do této jizvy bude ústit tunel končící propastí, naproti němu budou do skály vyryta jména všech 77 zabitých lidí. 100 m³ kamene vytěženého při projektu bude převezeno do vládní čtvrti v Oslu, kde z něj bude vytvořen druhý památník označující místo výbuchu, kde zemřelo 8 lidí.\n"}
{"id": "705315", "url": "https://cs.wikipedia.org/wiki?curid=705315", "title": "Clark Terry", "text": "Clark Terry\n\nClark Terry (14. prosince 1920 – 21. února 2015) byl americký swingový a jazzový-bebopový trumpetista a hráč na křídlovku.\n\nNarodil se roku 1920 v St. Louis v americkém státě Missouri a svou kariéru zahájil počátkem čtyřicátých let hraním po různých lokálních klubech. Během druhé světové války působil v námořnictvu a na přelomu čtyřisátých a padesátých let soprovázel Count Basieho. V letech 1951 až 1959 hrál s Duke Ellingtonem a následně zahájil spolupráci s Quincym Jonesem. Po odchodu od Ellingtona přijal nabídku od americké televizní společnosti NBC, aby hrál v doprovodné kapele pořadu \"The Tonight Show\". Strávil zde dvanáct let a byl prvním hudebníkem afroamerického původu, který tuto pozici dostal. Během své kariéry spolupracoval s mnoha dalšími hudebníky, mezi které patří i Dizzy Gillespie, Yusef Lateef, Charlie Barnet, Charlie Byrd, Gene Ammons a Lionel Hampton. Roku 2011 byla vydáno jeho autobiografická kniha s názvem \"Clark\" V roce 2014 o něm byl natočen dokumentární film nazvaný \"Keep on Keepin' On\". Zemřel roku 2015 ve věku 94 let.\n"}
{"id": "705317", "url": "https://cs.wikipedia.org/wiki?curid=705317", "title": "Strážci – Watchmen", "text": "Strážci – Watchmen\n\nStrážci – Watchmen (v anglickém originále Watchmen) je americký akční neo-noirový sci-fi film z roku 2009, který natočil Zack Snyder podle komiksu \"Watchmen – Strážci\" od Alana Moorea a Davea Gibbonse. V hlavních rolích se představili Malin Åkerman, Billy Crudup, Matthew Goode, Carla Gugino, Jackie Earle Haley, Jeffrey Dean Morgan a Patrick Wilson. Do amerických kin byl snímek, jehož rozpočet činil 130 milionů dolarů, uveden 6. března 2009, v některých státech (včetně Česka) proběhla premiéra o den dříve.\n\nDěj filmu se odehrává alternativní minulosti a odráží situaci 80. let 20. století. V tomto světě se objevili maskovaní superhrdinové, kteří ovlivňují zásadní události minulosti, jako je válku ve Vietnamu nebo prezidentství Richarda Nixona. I když jsou bojovníci se zločinem označování jako „superhrdinové“, ve skutečnosti jedinou osobou, která má nadlidské schopnosti, je doktor Manhattan. Jeho přítomnost dává Spojeným státům strategickou výhodu nad Sovětským svazem, což zvyšuje napětí mezi těmito dvěma státy. Postupně se však stali superhrdinové nepopulárními, což vedlo k tomu, že byli roku 1977 postaveni mimo zákon.\n\nV říjnu 1985 vyšetřuje newyorská policie vraždu Edwarda Blakea. Jelikož policejní orgány nemají žádné stopy, Rorschach, jeden ze superhrdinů, se rozhodne zjistit více. Objeví, že Edward Blake je totožný s Komediantem, hrdinou v kostýmu, kterého zaměstnávala vláda Spojených států. Rorschach věří, že objevil spiknutí, jehož účelem je tyto hrdiny odstranit, a chystá se varovat své druhy, kteří jsou již ve výslužbě: Dana Dreiberga (býval druhým Sůvou), doktora Manhattana, s nadlidskými schopnostmi, ale emocionálně odtrženého, jeho milenku Laurie Jupiterovou (druhý Hedvábný přízrak) a Adriana Veidta (kdysi hrdina jménem Ozymandias, nyní úspěšný podnikatel považovaný za nejchytřejšího člověka na světě).\n\nPo Blakeově pohřbu je doktor Manhattan v televizi obviněn, že způsobil rakovinu svých bývalých kolegů. Když tato obvinění vezme vláda Spojených států vážně, Manhattan odejde na Mars. Na toto oslabení Spojených států reaguje Sovětský svaz invazí do Afghánistánu. Rorschachova paranoidní teorie je potvrzena tím, že Adrian Veidt jen těsně unikne pokusu o vraždu a Rorschach samotný je neprávem obviněn z vraždy a uvězněn.\n\nJupiterová, vyčerpaná ze vztahu s doktorem Manhattanem, se přestěhuje k Dreibergovi. Jak mezi nimi sílí citové pouto, znovu si oblečou své kostýmy, aby pokračovali ve své práci Strážců. Protože Dreiberg v určitých věcech dává za pravdu Rorschachovi, rozhodnou se ho z vězení osvobodit. Doktor Manhattan teleportuje Laurie na Mars a ta je během hádky nucena se smířit s tím, že Blake, který se kdysi pokusil znásilnit její matku, byl jejím otcem. Tento objev přiměje doktora Manhattana se znovu zajímat o lidstvo.\n\nNa Zemi mezitím Rorschach a Sůva pokračují ve vyšetřování spiknutí kolem smrti Komedianta a obvinění, které donutilo Manhattana odejít do vyhnanství. Objeví důkaz, že za celým plánem může stát Adrian Veidt, což si Rorschach zaznamená do svého deníku, který pošle poštou do malého ultrapravicového newyorského časopisu. Dvojice poté konfrontuje Veidta v jeho útočišti v Antarktidě. Veidt objasní svůj plán, jak chce zachránit lidstvo před hrozící nukleární válkou mezi Spojenými státy a Sovětským svazem. Hodlá zaútočit na pět světových velkoměst energetickou zbraní tak, aby vina padla na doktora Manhattana. Doufá, že to spojí oba národy proti společnému nepříteli. Také se přizná k tomu, že zabil Komedianta, vyvolal rakovinu u bývalých spolupracovníků doktora, aby ho tak vystavil obviněním, a inscenoval pokus o vraždu sebe samotného, aby se zbavil podezření. Dreiberg a Rorschach se mu pokusí plán překazit, ale zjistí, že Veidt svůj plán již provedl.\n\nKdyž se doktor Manhattan a Jupiterová vrátí na Zemi, jsou svědky zkázy New Yorku. Manhattan si povšimne, že jeho schopnosti jsou brzděny tachyony, jejichž zdroj je v Antarktidě. Oba se tam teleportují a dozvídají se o plánu Adriana Veidta. Veidt jim ukáže televizní vysílání, které potvrzuje konec nepřátelství mezi velmocemi. Toto zjištění přiměje téměř všechny k tomu, aby skryli pravdu před veřejností. Rorschach ale odmítne dělat kompromisy a odchází, aby vše odhalil světu. Do cesty se mu postaví doktor Manhattan a Rorschach prohlásí, že v zabránění odhalení skutečnosti mu zabrání pouze smrt. Na tento výrok doktor zareaguje tak, že Strážce, svého bývalého kolegu, zabije. Manhattan pak odejde ze Země do jiné galaxie. Dreiberg a Jupiterová se skrývají pod novými identitami a jejich vztah pokračuje. V New Yorku si vydavatel stěžuje na nedostatek článků do novin a požádá svého asistenta, aby našel něco, čím by mohli místo vyplnit. A právě tímto materiálem by mohl být Rorschachův deník, který sem byl zaslán.\n\nBěhem úvodního víkendu utržil snímek ve Spojených státech více než 55 milionů dolarů a stal se tak nejúspěšnějším filmem víkendu. Celkově ve Spojených státech film utržil více než 107,5 milionů dolarů a v zahraničí dalších téměř 78 milionů dolarů. Celosvětové tržby tak činily 185 258 983 dolarů, z toho v České republice téměř 300 tisíc dolarů.\n\nServer Kinobox.cz na základě vyhodnocení 19 recenzí z českých internetových stránek ohodnotil film \"Strážci – Watchmen\" 75 %. Server Rotten Tomatoes udělil snímku 65 % na základě 294 recenzí (z toho 190 jich bylo spokojených). Od serveru Metacritic získal film, podle 39 recenzí, celkem 56 ze 100 bodů.\n\n"}
{"id": "705320", "url": "https://cs.wikipedia.org/wiki?curid=705320", "title": "Gil Evans", "text": "Gil Evans\n\nGil Evans (rodným jménem Ian Ernest Gilmore Green; 13. května 1912, Toronto, Kanada − 20. dubna 1988, Cuernavaca, Mexiko) byl kanadský jazzový pianista, aranžér a hudební skladatel. Příjmení Evans dostal v dětství podle svého nevlastního otce. Narodil se v Kanadě a v dětství se s rodinou přestěhoval do města Stockton v Kalifornii. Od roku 1946 pak působil převážně v New Yorku. V letech 1941−1948 pracoval jako aranžér pro orchestr klavíristy Claude Thornhilla. Později se seznámil s o čtrnáct let mladším trumpetistou Milesem Davisem a zahájil s ním dlouholetou spolupráci. Podílel se na jeho albech \"Miles Ahead\" (1957) \"Porgy and Bess\" (1959), \"Sketches of Spain\" (1960), \"Quiet Nights\" (1964) a o mnoho let později i na albu \"Star People\" (1982). V roce 1985 získal ocenění NEA Jazz Masters.\n\n"}
{"id": "705321", "url": "https://cs.wikipedia.org/wiki?curid=705321", "title": "Goliath (lehký nosič nálože)", "text": "Goliath (lehký nosič nálože)\n\nGoliath – lehký nosič nálože, sebedestrukční minitank ( ), Spojenci nazývaný ( ) \"„tank-brouk“\" byl malý, dálkově ovládaný pásový transportér zkonstruovaný za druhé světové války. Transportér byl zkonstruován německým Wehrmachtem podle francouzského vzoru, který nacistické Německo ukořistilo. V bojovém provedení byl minitank určen k dopravě nálože k cíli a k jejímu dálkovému odpálení. V ženijním provedení byl používán k vytvoření průchodu minovým polem. V období 2. světové války byly stroje nasazeny na východní i západní frontě Za války bylo vyrobeno přes 7500 kusů těchto nosičů, které svým vzhledem připomínaly malý tank ale bez bojové věže. Dálkové ovládání, vůbec prvně použité u takového druhu bojové techniky, umožňovalo na vzdálenost přibližně 1000 m navedení transportéru s výbušninou na požadované místo a následné dálkové odpálení.\n\nGoliath se svými malými rozměry a nízkou hmotností 370–430 kg (podle provedení) se snadno přepravoval na místo nasazení. Na větší vzdálenosti byl tažen jako přívěs na lehkém dvoukolovém vozíku za tažným vozidlem. Na místo operačního nasazení jej obsluha dopravovala ručně na vozíku. Na místě byl z vozíku uvolněn a připraven k činnosti. Obsluha Goliatha včetně obsluhy tažného vozidla čítala 4−5 mužů – vojáků. Z hlediska bojové taktiky byl Goliath první pozemní pancéřované vozidlo, které bylo dálkově ovládané kabelem a určené k demolici cíle.\n\nObsluha ovládala Goliatha pomocí dálkového ovladače, propojeného s Goliathem elektrickým kabelem. Toto řešení umožňovalo obsluze z bezpečné vzdálenosti, například ze zákopu nebo z bunkru navést Goliatha k požadovanému cíli a dálkově odpálit destrukční nálož. Cílem útoku Goliatha mohlo být nepřátelské bojové vozidlo (tank), bunkr nebo obecně budova včetně jejího interiéru, kulometné hnízdo, ženijní konstrukce (most), dopravní cesta (železnice), rozražení útoku pěchoty nebo demonstrace a jiné objekty podléhající poškození nebo destrukci vlivem detonace nebo exploze. Goliatha bylo možno využít i k vytvoření průchodu minovým polem. V takovém případě nebyl Goliath vybaven náloží určenou k odpálení, ale svojí vlastní hmotností a pohybem aktivoval roznětky min a přivedl je k výbuchu. I v tomto případě byla obsluha při použití dálkového ovládání dostatečně vzdálena od místa výbuchu.\n\nZbraň, která se při splnění taktického úkolu sama zničí, se označuje jako sebedestrukční.\n\nVývoj Goliatha započal koncem roku 1940, kdy se Wehrmacht rozhodl nahradit větší a těžkopádné „Borgwardy“ s podobným účelem. Inovací měl být malý a lehký nosič nálože s dálkovým ovládáním, schopný přepravit minimálně 50 kg nálože. Konstrukčním vzorem byl prototyp navržený francouzským konstruktérem Adolphem Kégressem, který několik měsíců poté při přepadu Francie Němci ukořistili.\n\nProjekt této zbraně neměl žádnou prioritu, a tak první verze nesla označení SdKfz. 302 (\"Sonderkraftfahrzeug\", \"speciální vozidlo\"). První jednotka, která Goliatha testovala, byla \"3. mittlere Panzer Kompanie/Panzer Abteilung 300\" (F.L.) a bojové nasazení se prvně uskutečnilo na Krymu u Sevastopolu, v červnu 1942 Stroje vyrobila automobilová společnost Carl FW Borgward v německých Brémách. První řada SdKfz. 302 (\"Gerät\" 67) měla elektrický pohon realizovaný dvěma elektromotory napájenými z baterie, které si Goliath vezl s sebou. Goliath v této verzi mohl vézt pouze 60 kg nálože. Nevýhodou této verze byly nejen poměrně vysoké výrobní náklady, malý akční rádius, hmotnost baterií ale i jeho nízká rychlost ve spojení se slabou ochranou proti palným zbraním nepřítele, což jej činilo snadno zranitelným.\n\nDalší verze s označením SdKfz. 303a (Gerät 671) byla uvedena do bojového nasazení již na podzim roku 1942. Oproti verzi 302 byla tato verze Goliatha vybavena spolehlivým dvouválcovým benzínovým, původně motocyklovým dvoutaktním motorem SZ7 Zündapp. Tento pohon již poskytoval vyšší výkon, byl lehčí než elektromotory s bateriemi, a tak se podařilo zvýšit rychlost. Goliath v tomto provedení mohl vézt 75 kg (165 liber) nálože a měl na čelní straně zesílené pancéřování pro zvýšení odolnosti proti zbraním nepřítele. Konstruktéři u této inovované verze experimentovali i s rádiovým dálkovým ovládáním nebo přenosem televizního signálu pro monitorování bojové situace. Pro špatnou efektivitu nebyly tyto koncepce realizovány.\n\nPo dvou letech, v listopadu roku 1944 byl Goliath ještě jednou technicky upraven a pod označením SdKfz. 303b (\"Gerät\" 672) mohl nést nálož o hmotnosti až 100 kg (220 liber).\n\nDochované exempláře jsou v United States Army Ordnance Museum v USA, v \"Bovington Tank Museum\" ve Velké Británii, v Muzeu polského vojska, ve Vojenskohistorickém muzeu tankových zbraní a techniky v Kubince v Rusku a v \"Deutsches Panzermuseum\" v Německu. Repliky Goliathů je možno zhlédnout i v Normandii (Francie) v museích Dne D.\n\nPrvní bojové nasazení Goliatha proběhlo na Krymu při dobývání Sevastopolu v červnu 1942, kdy byl jimi vyzbrojen 300. ženijní oddíl (\"Panzer Abteilung 300\"). Dalšími jednotkami vybavenými Goliathy byla v listopadu 1942 tanková ženijní rota (\"Panzerpionierkompanie\") 811, v prosinci téhož roku ještě roty 812, 813 a 814. Podle plánu měla mít každá 162 Goliathů (a 22 obrněných transportérů SdKfz 251 v ženijní verzi). Nasazen byl v bitvě v Kurském oblouku při operaci Citadela, kdy byl používán k vytvoření průchodů minovými poli. Použit byl i při potlačení Varšavského povstání v roce 1944, v Normandii při vylodění spojenců, v Ardenách a dalších případech.\n\nI když se od bojového nasazení očekával úspěch, použití Goliatha se neobešlo bez komplikací a do bojů byl nasazován minimálně. Potíže nastávaly v členitém terénu, kde se ovládací kabel zachytával o větve a kameny, takže potom došlo k jeho přetržení. Goliath neměl ani dostatek výkonu k překonávání některých překážek, nevýhodou byla i malá světlá výška. Na písečném podkladu se mohl „zahrabat až po břicho“ a tak se znehybnil, takže se stal se snadným terčem ne přátelské střelby. K znehybnění taktéž docházelo, když dělostřelecká palba přerušila ovládací kabel. I při Varšavském povstání se polští bojovníci zaměřovali na ovládací kabel a jeho přeříznutím stroje Goliath zneškodňovali.\n\nPrototyp Goliatha se od první sériové verze SdKfz. 302 lišil tím, že měl mimo hnací rozety a napínacího kola čtyři větší plná pojezdová kola, která byla u sériově vyráběné verze nahrazena malými.\n\nVšechny tři výrobní verze Goliathů s upraveným pojezdem vycházely ze stejného konstrukčního základu, ale mezi verzemi 302 a 303 byl konstrukční rozdíl, vyplývající z odlišného pohonu.\n\nPlně elektrická verze 302 měla dva samostatné elektromotory umístěné vně rámu (18, viz obrázek) mezi pojezdovou a vratnou stranou pásu, každý elektromotor byl určen pro jeden pás. Elektromotory přenášely kroutící moment přes převodovky na přední hnací kola – rozety (5). Ve vnitřním prostoru rámu byla umístěna velká baterie zaujímající prostor (11-14 pozdější verze), který byl u další verze využit pro palivovou nádrž, motor, chlazení a spojky. Odpružení bylo řešeno kyvnými rameny s listovými pružinami.\n\nObě verze 303 vycházely z verze 302 a skládaly se z rámu (1), tvořeného bočnicemi, vanou, a horním krytem (není zobrazen). Kryt verze 303 se od verze 302 lišil nízkou nástavbou kryjící otvor pro sání a cirkulaci vzduchu chlazení motoru. Oba pojezdové pásy (2), levý a pravý, každý se 48 články, byly v horní části na každé straně vedeny přes tři vratné kladky (3). Hmotnost Goliatha spočívala na malých odpružených pojezdových kolech (4). Hnací síla se přenášela na pásy přes rozety (5), poháněné řetězovými převody od motorové části, umístěné pod kryty (6). V přední části (8) byl rám pancéřován pro zvýšení odolnosti proti střelám a bylo zde umístěno manipulační oko (9). Na vnějších krytech mezi pásy byly otvory pro čepy (10), určené k zajištění při přepravě na vozíku. Odpružení bylo opět řešeno kyvnými rameny s vinutými pružinami.\n\nSpalovací motor (11) byl umístěn ve střední části rámu a byl společný pro oba pojezdové pásy. Kroutící moment motoru byl přes dvě spojky (12) a převody rozváděn k rozetám pro pohon pásů. Motor byl vybaven nuceným chlazením, které zajišťoval ventilátor (13), umístěný před motorem. Palivová nádrž (14) s horním plnícím otvorem byla umístěna za motorem. V horní části rámu byla umístěna nízká nástavba pro přívod vzduchu (není zobrazena).\n\nVšechny verze Goliathu byly ovládány dálkově pomocí ovládacího kabelu (15), který se volně odvíjel z cívky (16) umístěné na zádi. Pomocí elektrických signálů obsluha ovládala spojky pásů a odpalovala nálož. Zadní rám (17) zajišťoval pokládku kabelu na terén tak, aby se nedostal do kontaktu s pojezdovými pásy při zatáčení. Elektrická energie pro ovládání byla čerpána z baterií, které byly menší než u verze 302, a byly umístěny ve schránkách (18) vně rámu mezi pojezdovou a vratnou stranou pásu. K ovládání sloužil ovladač s pákovými ovladači (joystick) připojený k řídícímu kabelu (není zobrazen).\n\nPro nálož byl určen prostor (19) v přední části Goliatha od čelní strany až k motorovému prostoru.\n\nVysvětlivky: × údaj nedostupný, ×× údaje se liší\n\n\n\n"}
{"id": "705322", "url": "https://cs.wikipedia.org/wiki?curid=705322", "title": "Seznam židovských památek v Česku", "text": "Seznam židovských památek v Česku\n\nSeznam židovských památek v Česku je pro přehlednost rozdělen do článků podle krajů:\n\n\n\n"}
{"id": "705323", "url": "https://cs.wikipedia.org/wiki?curid=705323", "title": "Seznam židovských památek v Jihočeském kraji", "text": "Seznam židovských památek v Jihočeském kraji\n\nToto je seznam židovských památek v Jihočeském kraji aktuální k roku 2011, ve kterém jsou uvedeny židovské památky v oblasti Jihočeského kraje.\n\nVysvětlivky k tabulce\n\n"}
{"id": "705325", "url": "https://cs.wikipedia.org/wiki?curid=705325", "title": "Fraser MacPherson", "text": "Fraser MacPherson\n\nJohn Fraser MacPherson, CM (10. dubna 1928, St. Boniface, Manitoba, Kanada – 27. září 1993, Vancouver, Kanada) byl kanadský jazzový saxofonista. V roce 1987 mu byl udělen řád CM. Je držitelem ceny Juno Award.\n"}
{"id": "705326", "url": "https://cs.wikipedia.org/wiki?curid=705326", "title": "Klášter Altzella", "text": "Klášter Altzella\n\nKlášter Altzella (\"\") je bývalý cisterciácký klášter v blízkosti městečka Nossen v míšeňské diecézi, který fungoval i jako rodinné pohřebiště wettinské dynastie.\n\nKlášter byl založen roku 1170 a prvotní konvent byl povolán z kláštera Pforta. Největší rozkvět klášter zažil ve 14. a 15. století, jeho záhubou byla sekularizace za Jindřicha IV. Saského.\n\n\n"}
{"id": "705328", "url": "https://cs.wikipedia.org/wiki?curid=705328", "title": "František Gögh", "text": "František Gögh\n\nFrantišek Gögh (* 25. června 1946) je bývalý český fotbalista, záložník a útočník.\n\nV lize odehrál 117 utkání a vstřelil 11 gólů. Hrál za Spartu Praha (1969–1972) a TŽ Třinec (1972–1976). 4x startoval evropských pohárech a vstřelil zde 1 branku (do sítě Athletic Bilbao ve Veletržním poháru).\n\n\n"}
{"id": "705331", "url": "https://cs.wikipedia.org/wiki?curid=705331", "title": "Lennie Tristano", "text": "Lennie Tristano\n\nLeonard Joseph Tristano (19. března 1919, Chicago, Illinois, USA – 18. listopadu 1978) \nbyl americký jazzový pianista, hudební skladatel a učitel jazzové improvizace. Spolupracoval s mnoha hudebníky, mezi které například patří Lee Konitz a Warne Marsh.\n\n"}
{"id": "705332", "url": "https://cs.wikipedia.org/wiki?curid=705332", "title": "Viaduc d'Auteuil", "text": "Viaduc d'Auteuil\n\nViaduc d'Auteuil (česky \"Viadukt Auteuil\") byl železniční most v Paříži. Spojoval 15. obvodu na levém břehu a 16. obvodu na pravém.\n\nViadukt byl postaven pod názvem \"Pont viaduc du Point du Jour\" v letech 1863–1865 jako železniční most na železniční trati Petite Ceinture, která zde přetínala Seinu. Obloukový most z cihel byl dlouhý 175 metrů. Skládal se ze dvou úrovní. V horní části vedla železniční trať, spodní sloužila pro automobilovou dopravu. Spodní část měla 5 oblouků, každý o rozpětí 30,25 m a výšce 9 m. Šířka mostovky byla 30 m.\n\nByl to jediný pařížský most, který byl poškozen při bombardování města v roce 1943. Po 100 letech, v roce 1962 byl zbořen a nahradil ho pont du Garigliano, vystavěný v letech 1963–1966.\n\n"}
{"id": "705334", "url": "https://cs.wikipedia.org/wiki?curid=705334", "title": "Divadelní festival", "text": "Divadelní festival\n\nDivadelní festival (též divadelní slavnost) je série divadelních představení soustředěná do omezeného časového období, na určité místo a v samostatném organizačním nebo tematickém rámci odlišném od pravidelného divadelního provozu. Tato představení může inscenovat jediný stálý divadelní soubor, více různých divadelních souborů anebo dočasný divadelní soubor vytvořený pro účely a n dobu festivalu. Divadelní festival může být jednorázový nebo se může pravidelně opakovat, a to nejčasněji každoročně, případně s víceletými odstupy (bienále, trienále, kvadrienále…). Divadelní festival může být zaměřen na určitý žánr (loutkové divadlo, hudební divadlo, pantomima, pouliční divadlo…), na určitý soubor děl (festivaly shakespearovské, rossiniovské, barokního divadla…), na divadlo určitého jazyka nebo jinak blíže vymezený (ochotnické divadlo, divadlo neslyšících, divadlo jednoho herce…). Na druhé straně mohou být divadelní představení součástí festivalů se širším záběrem zahrnujícím i další druhy umění.\n\nDivadlo vzniklo v souvislosti a náboženskými obřady, zpravidla opakovanými v určitých odstupech, jako byly starořecké dionýsie nebo pozdější křesťanské obřady, v jejichž rámci byly hrány hry s náboženskými tématy (mystéria). Pravidelně opakované pašijové hrym v nichž účinkují místní amatéři, se na některých místech udržely v nepřerušené tradici dodnes, například v německém Obergammerau nebo v Hořicích na Šumavě; lze je považovat za „divadelní festivaly“ s nejstarší tradicí. Méně jasnou spojitost s křesťanstvím má masopust (karneval), období tradičně spojené s rozvojem světského divadla. Jiným předchůdcem dnešních divadelních festivalů je divadelní složka slavností pořádaných ke státním příležitostem, například ke svatbám členů panovnických rodin nebo ke korunovacím. Pravidelný divadelní provoz je historicky poměrně nedávný jev související s urbanizací (od 16./17. století v nejlidnatějších evropských centrech – Paříž, Londýn, Benátky, Řím –, od poloviny 18. století v českých zemích).\n\nTeprve v podmínkách rozvinuté měšťanské divadelní kultury od 19. století lze hovořit o začátku divadelních slavností a festivalů v dnešním smyslu, pořádaných nikoli při příležitosti mimodivadelních událostí, ale z vnitřních potřeb divadla. Prvním typem byly festivaly a slavnosti pořádané nikoli na počest panovníků, ale na počest umělců s divadlem spojených. V českých podmínkách byla z jednou z prvních takových slavností Schillerova slavnost roku 1857 ve Stavovském divadle; vedle doprovodných akcí tvořil její páteř cyklus Schillerových dramat. Pro jazykově české divadlo měly zvláštní význam shakespearovské slavnosti roku 1864, dva roky po osamostatnění české scény. Zárodek skutečných divadelních festivalů na českém území zavedl v podobě opakovaného uvádění cyklu oper Richarda Wagnera, takzvaných „májových hrách“ (Maifestspiele), a jejich pandánu činoherních „mistrovských hrách“ (Meisterfestspiele) v Novém německém divadle jeho ředitel Angelo Neumann roku 1899. Tento typ festivalu je nyní spíše ojedinělý, nabízí ho však Státní opera Praha na počátku každé sezóny v podobě tzv. „Verdi Festivalu“, cyklu italských oper z vlastního repertoáru.\n\nJistou obdobou tohoto typu festivalu jsou festivaly, na nich v zásadě vystupuje soubor jednoho stálého divadla, avšak v jiném prostředí, zejména v letní době, a případně s přizpůsobeným repertoárem. Tak například festival Buchlovské divadelní léto provozuje Slovácké divadlo, Jihočeské divadelní léto Jihočeské divadlo.\n\nPostupné prodlužování divadelních prázdnin umožnily ve 2. polovině 19. století vznik dalšího typu divadelního festivalu, při kterém jsou angažováni takto dočasně uvolnění umělci stálých divadel. V letní době se často hrávalo mimo kamenná divadla v dočasných budovách vyhovujících sezónním poměrům nebo i na volných prostranstvích. Tyto podniky se nemusely zásadně odlišovat od běžného divadelního provozu (se zaměřením na lidovější repertoár pro města a náročnější repertoár pro místa, kde se v letních měsících soustřeďovala společenská elita, například lázně), v kombinaci s určitým ideovým záměrem však mohly vzniknout skutečné letní festivaly. Vzorem v tomto směru mohou být Hudební slavnosti v Bayreuthu, konané od roku 1876. V českém prostředí na v zásadě stejném, ale mnohem lidovějším a méně organizovaném principu působila například letní operní představení v amfiteátru v Šárce. Takto zcela autonomně organizované divadelní festivaly jsou nákladné a organizačně náročné, a proto dnes spíše řídké. Jedním z nich jsou Letní shakespearovské slavnosti pořádané na několika místech České republiky a Slovenska.\n\nV současnosti nejčastějším typem divadelního festivalu je ten, na kterém vystupuje více různých divadelních souborů. Často označované jako „divadelní přehlídka“, takové festivaly slouží k seznámení místního publika s prací divadel z jiných částí země či ze zahraničí a současně ke vzájemné konfrontaci a inspiraci divadelníků. Před druhou světovou válkou byly divadelní festivaly tohoto typu řídké z konkurenčních (většina profesionálních divadel byla financována ze soukromých prostředků) i technicko-logistických důvodů. Spolupráce divadel se omezovala na příležitostná hostování na jednotlivá nebo na prodloužená období – „sezóny“. Průkopnický ráz měly opět Neumannovy italské stagiony v Novém německém divadle letech 1901-1910. (Na tuto tradici navázala např. Petěrburská divadelní sezóna v Praze 2007.)\n\nVe větší míře vznikly divadelní festivaly s veřejnou podporou až po roce 1945. Jedním z nejstarších a nejvýznamnějších je Edinburský festival. V současnosti existují jen v Evropě stovky divadelních festivalů s různou tradicí a náplní. Řada z nich je mezinárodních, zejména v oborech divadla hudebního a pohybového (tanec, pantomima), kde nepřekáží jazyková bariéra.\n"}
{"id": "705339", "url": "https://cs.wikipedia.org/wiki?curid=705339", "title": "Rudolf Krummer", "text": "Rudolf Krummer\n\nRudolf Krummer (18. února 1882, Žižkov – únor 1958) byl český fotbalista, obránce, z počátků českého sportu na přelomu 19. a 20. století. Byl obráncem. Přispěl k tomu, že mužstvo Slavie Praha bylo na počátku 20. století považováno za jedno z nejlepších na kontinentu.\n\nVe Slavii hrál v před rokem 1904 a 1905-1914. V letech 1904-1905 hrál, spolu se spoluhráči Jindřichem Baumrukem a Janem Koškem, ve Spartě Praha. Se Slavií získal jeden mistrovský titul, který je dnes považován za oficiální – vyhrál Mistrovství Českého svazu fotbalového 1913. Dvakrát získal Pohár dobročinnosti (1911, 1912). 13. června 1908 nastoupil v reprezentačním mužstvu Čech proti Anglii, toto utkání historická komise Českomoravského fotbalového svazu uznala jako jeden ze šesti oficiálních reprezentačních zápasů před rokem 1920.\n\n\n"}
{"id": "705340", "url": "https://cs.wikipedia.org/wiki?curid=705340", "title": "Jiholibanonský konflikt", "text": "Jiholibanonský konflikt\n\nJako jiholibanonský konflikt se označuje téměř dvacet let trvající válečný konflikt z let 1982 až 2000 v oblasti tzv. bezpečnostní zóny na jihu Libanonu mezi Izraelem a jím podporovanými libanonskými milicemi a libanonskými muslimskými guerillami vedenými Íránem podporovaným ší'itským hnutí Hizballáh. Může tak být rovněž označován déle trvající konflikt v regionu, započatý operacemi Organizace pro osvobození Palestiny (OOP) v jižním Libanonu po událostech tzv. Černého září v Jordánsku. Rovněž tak jej lze chápat jako součást libanonské občanské války, jelikož historické napětí mezi palestinskými uprchlíky a libanonskými frakcemi podněcovala násilný vnitropolitický boj mezi různými skupinami.\n\nDůvodem izraelské invaze z roku 1982 a jí předcházející operace Lítání, jejichž cílem bylo vymýtit základny OOP a podpořit milice maronitských křesťanů, byly neustálé teroristické útoky ze strany OOP proti severoizraelskému civilnímu obyvatelstvu. Tato invaze, známá jako první libanonská válka, ve výsledku vedla k odchodu OOP ze země. Vytvoření bezpečnostní zóny v jižním Libanonu vedlo k větší ochraně izraelských civilistů před teroristickými útoky Hizballáhu a snížení počtu civilních obětí. Navzdory izraelskému úspěchu v rámci vymýcení základen OOP vedla tato invaze ve skutečnosti k zvýšení napětí a eskalaci konfliktu s místními libanonskými milicemi a měla za následek konsolidaci několika místních ší'itských hnutí. Postupem času docházelo k růstu necivilních obětí na obou stranách, a to jak díky používání modernějších zbraní, tak díky zkvalitnění taktiky Hizballáhu. Počátkem 90. let se Hizballáh stal s podporou Sýrie a Íránu vůdčím hnutím, které si monopolizovalo vedení guerillových aktivit v jižním Libanonu.\n\nV roce 2000 splnil nově zvolený izraelský premiér Ehud Barak svůj předvolební slib a během jednoho roku stáhl veškeré izraelské vojáky z jižního Libanonu. Důsledkem tohoto odchodu, který byl v souladu s rezolucí Rady bezpečnosti OSN č. 425 z roku 1978, se stal bezprostřední a úplný kolaps Jiholibanonské armády podporované Izraelem. Navzdory izraelskému rozhodnutí pokládá libanonská vláda a Hizballáh stažení za neúplné, jelikož Izrael neopustil tzv. farmy Šibáa. Po stažení Hizballáh monopolizoval svou vojenskou a civilní kontrolu nad jihem Libanonu.\n\n"}
{"id": "705341", "url": "https://cs.wikipedia.org/wiki?curid=705341", "title": "Sylvain Côté", "text": "Sylvain Côté\n\nSylvain Côté (* 19. leden 1966 v Québec, Québec (provincie)) je bývalý kanadský hokejový obránce.\n\nS juniorským hokejem začínal v týmu Sainte-Foy Gouverneurs hrající v lize QAAA. V týmu odehrál jednu sezónu 1981/82, poté se připojil k týmu Québec Remparts hrající v lize QMJHL. V klubu setrval až do draftu 1984, kdy jsi ho vybral tým Hartford Whalers v 1. kole celkově 11. Po draftu se připojil k týmu Hartford Whalers se kterým odehrál celou sezónu 1984/85. Do následující sezóny se vrátil do juniorské ligy QMJHL, kde hrál za tým Hull Olympiques. V sezóně stihl odehrát dva zápasy za Hartford Whalers. V QMJHL vyhrál dvě trofeje, za nejlepšího obránce Emile Bouchard Trophy a za nejužitečnějšímu hráči v playoff Guy Lafleur Trophy. Poté odehrál mistrovství světa juniorů za kanadskou juniorskou reprezentaci se kterou vybojoval stříbro. Do týmu Hartford Whalers se ještě úplně nezapojil a za jejich záložní tým v Binghamton Whalers, který hrál AHL ligu odehrál 12 zápasů. Do následující sezóny 1987/88 se zapojil do základní sestavy Whalers, se kterým hrál do konce sezóny 1990/91.\n\n8. září 1991 byl vyměněn do týmu Washington Capitals za 2.kolo draftu v roce 1992 (Andrej Nikolišin). V Capitals hrával v sezónách 1991/98 a v sezóně 1993/94 se stal třetím nejlepším hráčem v týmu s 51 bodech. 24. března 1998 byl vyměněn do týmu Toronto Maple Leafs za Jeffa Browna. V Torontu dohrál sezónu 1997/98, celou sezónu 1998/99 a tři zápasy odehrál v sezóně 1999/2000. 8. října 1999 byl vyměněn do týmu Chicago Blackhawks za 2.kolo draftu v roce 2001 (Karel Pilař). V Chicago Blackhawks odehrál 45 zápasů a poté byl opět vyměněn společně s Davem Mansonem do týmu Dallas Stars za Kevina Deana, Dereka Planteho a druhé kolo draftu v roce 2001 (Matt Keith). S týmem Dallas Stars postoupil do playoff, kde dokráčeli až do finále ale prohráli nad týmem New Jersey Devils 2:4 na zápasy. S Dallasem Stars se nedohodl na smlouvě a stal se volným hráčem. 7. července 2000 podepsal smlouvu s týmem Washington Capitals jako volný hráč. V Capitals odehrál dvě sezóny a v prvním odehraném zápase v sezóně 2002/03 byl nakonec jeho poslední zápas své kariéry. Klub mu nabízel že by mohl hrát na farmě v Portland Pirates ale to nakonec odmítl. Poté se rozhodl ukončit kariéru.\n\n\n\n"}
{"id": "705343", "url": "https://cs.wikipedia.org/wiki?curid=705343", "title": "Antonín Křišťál", "text": "Antonín Křišťál\n\nAntonín Křišťál (4. února 1904 Žižkov – 1976) byl český fotbalista, útočník, reprezentant Československa.\n\nZa československou reprezentaci odehrál v roce 1926 čtyři utkání a vstřelil jeden gól (v přátelském zápase s Itálií). V lize odehrál 73 zápasů a dal 41 gólů. Hrál za Viktorii Žižkov (1925–1938) a SK Slezská Ostrava (1939–1940). \n\n"}
{"id": "705350", "url": "https://cs.wikipedia.org/wiki?curid=705350", "title": "CalDAV", "text": "CalDAV\n\nProtokol CalDAV je rozšíření standardu WebDAV, definovaný IETF v roce 2007 (). Jeho cílem je umožnit klientům přístup ke kalendářním informacím uložených na vzdáleném serveru.\n\nArchitektura CalDAV organizuje data (události, úkoly, poznámky atd.) do kolekcí. Zdroje a kolekce mohou být přístupné jednomu nebo i více uživatelům pomocí protokolu WebDAV, který poskytuje možnost uzamčení vybraných dat a kolekcí. Pro řízení přístupu k datům je použit koncept ACL (seznam oprávnění připojený k objektu). To znamená, že jakákoliv operace klienta nad daty může být serverem odmítnuta. Aby toho mohlo být dosáhnuto CalDAV server musí podporovat WebDAV Access Control Protocol definovaný . Kalendářní zdroje jsou reprezentovány ve formátu iCalendar, to umožňuje u více serverových a klientských aplikací vzájemné sdílení dat.\n\nCalDAV kalendář je definován jako WebDAV kolekce s danou strukturou. Kalendářní kolekce může obsahovat několik zdrojů, nazývající se „objekty kalendářních zdrojů“, jako přímé potomky. Každá kolekce a objekt kalendářních zdrojů mohou být uzamčeny nebo obsahovat individuální WebDAV vlastnosti.\n\nCalDAV server je tvořen kombinací kalendářních funkcí a WebDAV úložištěm, které obsahuje kolekce s kalendářními objekty, nacházejícími se v rámci jednotného (URL) jmenného prostoru. WebDAV úložiště může být prohlášeno za CalDAV server, pokud splňuje funkcionalitu, která je zadaná v dokumentu . Server musí dokázat reagovat na dotazy od klienta, např. na požadavek na změnu dat, zaslání dat nebo synchronizaci, v případě, že si klient uchovává data na svém úložišti.\n\nObjekty kalendářních zdrojů obsažené v kolekci nesmí obsahovat více než jeden typ komponenty (VEVENT, VTODO, VJOURNAL, atd.), s výjimkou komponenty VTIMEZONE, která je specifikována pro každý jedinečný parametr TZID v objektu iCalendar. Hodnota vlastnosti UID komponenty v kalendářním objektu musí být unikátní v rámci kolekce, ve které je uložena. Pokud existují komponenty se stejnými UID vlastnostmi, značí to komponentu, opakující se v určitém intervalu. Všechny instance opakující se komponenty musí být uloženy v jednom objektu kalendářních zdrojů a zároveň v něm nesmí být komponenta s jinou hodnotou UID vlastnosti. Následuje příklad objektu iCalendar:\n\nKalendářní kolekce obsahuje objekty kalendářních zdrojů, které reprezentují komponenty obsažené v rámci kalendáře. Může být vytvořena automaticky při vytvoření účtu nebo pomocí metody MKCALENDAR. Kalendářní kolekce se klientovi jeví WebDAV kolekce definovaní pomocí URL. Kalendářní kolekce musí splňovat následující dvě podmínky:\n\nServer s podporou kalendářních funkcí musí mít v odpovědi na dotaz s metodou OPTIONS zahrnuto pole „calendar-access“ v \"DAV\" hlavičce (pokud je dotaz směřován na zdroj, který podporuje kalendářní vlastnosti, metody, atd.). Odpověď serveru na dotaz klienta s metodou OPTIONS:\n\nKalendářní kolekce má oproti specifikaci kolekce u standardu WebDAV přidáno několik následujících vlastností, které jsou definovány ve jmenném prostoru \"urn:ietf:params:xml:ns:caldav\". Jsou to: popis kalendáře, časová zóna kalendáře, podporované komponenty, typ kalendářních dat, maximální velikost objektu kalendářních zdrojů (v bajtech), minimální akceptovatelné datum, maximální akceptovatelné datum, maximální počet instancí opakované komponenty, maximální počet vlastností komponenty.\n\nCalDAV server musí podporovat a dodržovat požadavky na standard WebDAV ACL, definovaný , a tím poskytovat rámec pro rozšiřitelnou sadu oprávnění, která mohou být použita na kolekce nebo pouze zdroje v ní obsažené. Díky těmto oprávněním může být klientům omezen přístup ke zdrojům.\n\nKromě tohoto standardu je protokol CalDAV rozšířen o možnost poskytnout uživatelům (pomocí oprávnění \"CALDAV:read-free-busy\") náhled pouze na obsazený čas v cizím kalendáři, bez zobrazení dalších detailů kalendářních komponent. Oprávnění může být použito na kalendářní kolekce, běžné kolekce nebo objekty kalendářních zdrojů a musí být vnořené do \"DAV:read\" oprávnění.\n\nZaslání dotazu na server s metodou MKCALENDAR vytvoří novou kalendářní kolekci. Při použití metody MKCALENDAR nesmí vytvářená kalendářní kolekce již existovat a umístěna musí být v povolené oblasti. Protože některé úložiště mohou podporovat pro jednoho uživatele pouze jeden kalendář, který je většinou předem vytvořen. Proto je podpora metody MKCALENDAR na serveru pouze doporučena. Pro přehlednost by měl klient používat vlastnost \"DAV:displayname\" pro zadání jména kalendáře. Dále je uveden příklad dotazu pro vytvoření kalendářní kolekce:\n\ncodice_1\n\nDo vytvořených kalendářních kolekcí nahrává klient své objekty kalendářních zdrojů. Při jejich nahrání pomocí metody PUT může být URL zadáno zcela nezávisle na vztahu k obsahujícím datům, avšak dané URL nesmí být již využíváno. Pokud by tomu tak nebylo, nejednalo by se o vytvoření, ale o aktualizaci.\n\nPro servery není obtížné zajistit, aby měl vytvořený zdroj zatím neexistující URL, ale pro klienta to jednoduchá záležitost není. Musí prozkoumat URL všech zdrojů a uzamknout kalendářní kolekci, aby nedošlo ke kolizi. Až poté si může být klient jist jedinečností URL ve jmenném prostoru. Následuje kód pro vytvoření objektu kalendářních dat:\n\ncodice_2\n\nVlastnost \"DAV:getetag\", sloužící pro synchronizaci dat, musí být podporována CalDAV serverem a nastavena ve všech objektech kalendářních zdrojů.\n\nPokud po odeslání PUT dotazu server navrátí hodnotu entity tagu v hlavičce ETag, znamená to, že akce byla správně provedena a klient může hodnotu uložit a dále s ní pracovat. V případě, že je klient schopen provést dotaz PROPFIND na objekt kalendářních zdrojů, může navrácenou hodnotu vlastnosti \"DAV:gatetag\" porovnat s hodnotou entity tagu, doručenou v PUT odpovědi. Pokud si jsou obě hodnoty rovny, objekty se v danou chvíli nemusí synchronizovat.\n\nOdpověď serveru na GET požadavek, mířený na objekt kalendářního zdroje, musí také obsahovat ETag hlavičku s aktuální hodnotou. Příklad odpovědi serveru na dotaz PUT:\n\nMetoda REPORT musí být CalDAV serverem podporována a musí být proveditelná nad všemi kalendářními kolekcemi a objekty kalendářních zdrojů. Metoda poskytuje mechanismus pro získávání informací o komponentách, objektech kalendářních zdrojů a kalendářních kolekcí. Pomocí metody se mohou získávat zdroje pouze s určitými vlastnostmi, které se definují v těle dotazu. Je také možné definovat časový rozsah zdrojů, které se mají vyskytovat v odpovědi.\n\nMetoda REPORT s kořenovým elementem \"CALDAV:calendar-query\" v těle dotazu slouží pro vyhledávání všech objektů kalendářních zdrojů, které vyhovují zadanému filtru. Odpověď bude obsahovat všechny WebDAV vlastnosti a data objektů kalendářních zdrojů vyhovující dotazu. Formát specifikace vlastností v těle dotazu je založen na stejných XML elementech jako metoda PROPFIND. Následuje příklad dotazu s metodou REPORT:\n\nDalší kořenový XML element v dotazu může být \"CALDAV:calendar-multiget\", pomocí kterého se v odpovědi navrací specifikovaný objekt kalendářních dat pomocí seznamu elementů \"DAV:href\", ve kterém je hodnota s umístěním objektu. Dále je uveden kód popsaného dotazu:\n\nMetoda REPORT ještě může obsahovat jako kořenový XML element \"CALDAV:free-busy-query\", který navrací VREEBUSY komponenty pro všechny objekty kalendářních zdrojů kalendáře.\n\nPokud uživatel vyžaduje od kalendářové aplikace (klienta), aby byla data dostupná i v offline režimu, je vhodné zavést u klienta podporu synchronizace dat. CalDAV protokol\nvyužívá pro synchronizaci vlastnosti ETagu, který obsahuje každý objekt kalendářních\nzdrojů.\n\nKlient musí společně s daty ukládat i URI a ETagy všech objektů kalendářních zdrojů. Vzhledem k tomu, že URI se (většinou) nemění a ETag se mění s každou úspěšně provedenou změnou objektu kalendářních zdrojů, může klient pomocí URI načíst ETagy a porovnat je s ETagy uloženými u klienta. Jakékoliv lišící se ETag páry značí, že objekt kalendářních zdrojů musí být obnoven.\n\nAby synchronizace byla kompletní, musí si klient vést záznamy o prováděných akcích v offline režimu. V online režimu pak klient zaznamenané akce realizuje tak, aby se\nprojevily i na vzdáleném serveru.\n\n\n\n"}
{"id": "705357", "url": "https://cs.wikipedia.org/wiki?curid=705357", "title": "Fakulta architektury Vysokého učení technického v Brně", "text": "Fakulta architektury Vysokého učení technického v Brně\n\nFakulta architektury (FA) je třetí nejstarší a druhou nejmenší fakultou Vysokého učení technického v Brně (VUT). Průčelí budovy v ulici Poříčí 5 je chráněno jako kulturní památka České republiky.\n\nZa založení fakulty je považován vznik odboru architektury a pozemního stavitelství zákonem č. 538 Sb.z. a n. 5. listopadu 1919. Ve školním roce 1919/1920 tak začala výuka prvního architektonického oboru na VUT, děkanem byl jmenován Karel Hugo Kepka a mezi první profesory patřil Emil Králík, později Vladimír Fischer, Jaroslav Syřiště a Jiří Kroha.\n\nPo druhé světové válce, kdy mohli být české vysoké školy znovu otevřeny, bylo potřeba odbor zvou obnovit. Doplněn byl o profesory Antonína Kuriala, Bohuslava Fuchse, Bedřicha Rozehnala, Vincence Makovského, Miloslava Kopřivu a Aloise Krále. Od roku 1950 došlo k přejmenování odborů na fakulty. Jen o rok později byli obory vysoké školy s vojenským využitím přesunuty pod nově zřízenou Vojenskou technickou akademii. Mezi obory této školy ale nepatřilo ani stavitelství a architektur. Vyvstal tak problém, jak naložit se studenty posledního ročníku těchto oborů, kteří měli před ukončením studia. Z toho důvodu byla v roce 1951 založena Vysoká škola stavitelství se dvěma fakultami – fakultou inženýrského stavitelství a fakultou architektury a pozemního stavitelství. O pět let později se tato škola stala základem pro nově vzniklé Vysoké učení technické v Brně.\n\nV roce 1960 byli z důvodů reorganizace fakulty inženýrského stavitelství a architektury a pozemního stavitelství sloučeny do jedné Fakulty stavební, aby z ní mohla být samostatná fakulta architektury znovu oddělena v roce 1976.\n\nVe čtyřletém bakalářském, dvouletém magisterském i čtyřletém doktorském studiu je na škole vyučován program s názvem \"Architektura a urbanismus\".\n\n"}
{"id": "705372", "url": "https://cs.wikipedia.org/wiki?curid=705372", "title": "Fosgenoxim", "text": "Fosgenoxim\n\nFosgenoxim (též CX) je organická sloučenina se vzorcem ClCNOH. Jedná se o chemickou zbraň, konkrétně o látku způsobující kopřivku. Fosgenoxim je bezbarvá kapalina, v nečisté podobně je však často nažloutlý. Má silný, nepříjemný zápach a jeho páry jsou silně dráždivé.\n\nFosgenoxim se obecně připravuje redukcí chlorpikrinu:\nPozorování přechodné fialové barvy při reakci napovídá tvorbě meziproduktu trichlornitrosomethanu (ClCNO). Také dřívější metody přípravy fosgenoximu, využívající jako redukční činidlo chlorid cínatý, vycházely z chlorpikrinu.\n\nSloučenina je elektrofilní a tedy citlivá na nukleofily, včetně hydrolýzy zásadami:\nPodobné procesy poskytují snadnou cestu k likvidaci této nebezpečné sloučeniny. S hydrazinem reaguje za vzniku HCN a N.\n\n"}
{"id": "705375", "url": "https://cs.wikipedia.org/wiki?curid=705375", "title": "Chlorpikrin", "text": "Chlorpikrin\n\nChlorpikrin (též známý jako PS; systematický název \"trichlor(nitro)methan\") je organická sloučenina se vzorcem ClCNO. Tato bezbarvá, prudce jedovatá kapalina se používala jako chemická zbraň, nyní se využívá jako fumigant a nematocid.\n\nChlorpikrin byl objeven v roce 1848 skotským chemikem Johnem Stenhousem. Ten ho připravil reakcí chloračního činidla s kyselinou pikrovou:\nPodle názvu použitého prekurzoru nazval Stenhouse objevenou sloučeninu „chlorpikrin“, přestože má zcela jinou strukturu než kyselina pikrová.\n\nNejznámějším použitím chlorpikrinu bylo jeho nasazení v první světové válce. Roku 1917 se objevily zprávy, že Němci testují a používají novou chemickou zbraň. Touto zbraní byl chlorpikrin. Přestože není tak smrtící jako jiné chemické zbraně, způsobuje zvracení a je slzotvornou látkou. Tato kombinace vlastností nutila vojáky Dohody kvůli zvracení sundat masky, čímž pak byli vystaveni toxickým plynům. Proto chlorpikrin způsobil velké ztráty na italské frontě.\n\nChlorpikrin se vyrábí reakcí nitromethanu s chlornanem sodným:\n\nChlorpikrin je bezbarvá kapalina, ve vodě se nerozpouští ani s ní nereaguje. Tlak par je 24 mmHg, což znamená těkavost mezi fosgenem a yperitem, blíže však k fosgenu, který je podobnou sloučeninou. Testy ukázaly, že nutí člověka nedobrovolně zavřít oči. Vstřebává se při vdechování, požití i přes kůži. Silně dráždí plíce, oči a kůži. Vzhledem k těmto vlastnostem je jako chemická zbraň použitelný jen v uzavřených pouzdrech.\n\nV současné době se chlorpikrin používá jako fumigant proti škůdcům v půdě. Méně často je používán jako jed proti obratlovcům, například králíkům. Běžně se kombinuje s jinými fumiganty, například brommethanem nebo fluoridem sulfurylu, pro zesílení účinku a jako varovné činidlo.\n\nChlorpikrin je vysoce toxický. Podle NIOSH 1995:\n\nPři průmyslové havárii v továrně na celulózu bylo 27 pracovníků vystaveno vysokým koncentracím chlorpikrinu po dobu 3 minut. Po 3 až 12 hodinách, během kterých trpěli dráždivým kašlem a dýchacími obtížemi, se vyvinula pneumonitida, následně plicní edém. Jeden pracovník zemřel.\n\nVzhledem ke stabilitě chlorpikrinu jsou k ochraně třeba vysoce účinné absorbenty, například aktivní uhlí. Chlorpikrin, na rozdíl od příbuzného fosgenu, je snadno vstřebáván při jakékoli teplotě, což může znamenat hrozbu ve studeném nebo horkém podnebí.\n\nPoužívání chlorpikrinu bylo omezeno vládou USA, tato restrikce však již vypršela.\n"}
{"id": "705377", "url": "https://cs.wikipedia.org/wiki?curid=705377", "title": "US Open 2011", "text": "US Open 2011\n\nUS Open 2011 byl 130. ročník čtvrtého grandslamového turnaje tenisové sezóny. Uskutečnil se na tvrdých dvorcích Národního tenisového centra Billie Jean Kingové v newyorském Flushing Meadow, jakožto \"Mezinárodní tenisové mistrovství USA\", a to v období od 29. srpna do 12. září 2011. Původní termín ukončení 11. září byl pro déšť posunut o jeden den. Turnaj byl součásti okruhů mužů ATP World Tour 2011 a žen WTA Tour 2011. Vítězové si do žebříčků připsali 2 000 bodů.\n\nZákladní rozpočet turnaje činil 23 700 000 dolarů. Vítězové dvouher obdrželi částku 1,8 miliónu dolarů s možností získání bonusu dalšího 1 miliónu dolarů. Rozpočty dvouher se k minulému ročníku navýšily o 6,4 %.\n\nObhájcem vítězství ve dvouhře mužů byl Španěl Rafael Nadal, v ženské dvouhře titul obhajovala Belgičanka Kim Clijstersová, která se ovšem omluvila pro zranění břišního svalstva.\n\nV mužskě dvouhře triumfoval první nasazený Srb a světová jednička Novak Djoković. Získal tak třetí grandslamovou trofej v sezóně, když nevyhrál pouze French Open a upevnil si první pozici na žebříčku ATP. Jednalo se o jeho premiérový titul z US Open a celkově čtvrtý grandslamový triumf ve dvouhře.\nŽenskou dvouhru vyhrála devátá nasazená Samantha Stosurová a stala se první australskou šampiónkou od roku 1973. Jednalo se vůbec o její první grandslamový titul ve dvouhře žen.\nV mužské čtyřhře zvítězila rakousko-německá devátá nasazená dvojice Jürgen Melzer a Philipp Petzschner. Pro oba se jednalo o premiérový titul z US Open a celkově druhé vítězství na grandslamu mužské čtyřhry.\n\nV ženské čtyřhře získal titul americký pár a turnajové čtyřky Liezel Huberová a Lisa Raymondová. V soutěži ženského deblu se jednalo pro Huberovou o druhý titul z US Open (předchozí výhra 2008) a pro Raymondovou vítězství představovalo třetí titul z US Open (předchozí výhry 2001, 2005) a celkově šestý grandslamový titul v této soutěži.\n\nSmíšenou čtyřhru vyhrál americký nenasazený pár Melanie Oudinová a Jack Sock, který startoval na divokou kartu. Oba tenisté získali první grandslamový titul.\n\nOrganizátoři grandslamu vyhlásili jednotlivé Hráče dne:\n\n\n\n\n\n\n\n\n\n\n\n\n\n\n\n\n Oliver Golding – Jiří Veselý 5–7, 6–3, 6–4\n\n Grace Minová – Caroline Garciaová 7–5, 7–6\n\n Robin Kern / Julian Lenz – Maxim Dubarenco / Vladislav Manafov 7–5, 6–4\n\n Irina Chromačevová / Demi Schuursová – Gabrielle Andrewsová / Taylor Townsendová 6–4, 5–7, [10–5]\n\n Šingo Kunieda – Stéphane Houdet 3–6, 6–1, 6–0\n\n Esther Vergeerová – Aniek van Kootová 6–2, 6–1\n\n David Wagner def. Peter Norfolk 7–5, 3–1 skreč\n\n Stéphane Houdet / Nicolas Peifer – Maikel Scheffers / Ronald Vink, 6–3, 6–1\n\n Esther Vergeerová / Sharon Walravenová – Jiske Griffoenová / Aniek van Kootová, 7–5, 6–7, 6–4\n\n David Wagner / Nick Taylor – Peter Norfolk / Noam Gershony, bez boje\n\nTabulka uvádí zisk bodů do žebříčku ATP a WTA pro každého hráče v závislosti na kole turnaje, ve kterém vypadl.\nAmerická tenisová asociace (USTA) oznámila, že základní meziroční rozpočet se zvýšil o více než jeden milión dolarů na částku 23,7 miliónů. Kromě toho tři nejlepší muži a ženy ze série turnajů Olympus US Open Series 2011 hraných před grandslamem, si připsali bonusové částky, a to potenciálně celkovou sumu až dalších 2,6 miliónů dolarů, v závislosti na dosaženém kole grandslamu, čímž se rozpočet mohl navýšit až na konečných 26,3 miliónů dolarů. Vítězové dvouher obdrželi 1,8 miliónu dolarů, s možností zisku dalšího miliónu pro vítěze US Open Series.\n\nTabulka uvádí rozdělení částek pro každého hráče v daném kole turnaje. Všechny finanční odměny jsou v amerických dolarech ($); částky v soutěžích čtyřher jsou uváděny na pár.\n\nTenisté a tenistky, kteří se umístili na prvních třech místech dvouhry v turnajích Olympus US Open Series Bonus Challenge 2011 obdrželi podle dosažaného výsledku na grandslamu finanční prémii.\n\nTabulka uvádí hráče, kteří získali prémii za Olympus US Open Series v závislosti na dosažené fázi US Open 2011.\n\nNásledující tenisté obdrželi do hlavní soutěže turnaje divokou kartu:\n\n\n\n\n\n\nNásledující tenisté se kvalifikovali do hlavní soutěže z kvalifikace:\n\n\nHráči postupující jako šťastní poražení:\n\n\n"}
{"id": "705382", "url": "https://cs.wikipedia.org/wiki?curid=705382", "title": "New Born", "text": "New Born\n\nNew Born je po Plug In Baby již druhý singl britské rockové kapely Muse z alba Origin of Symmetry, vydaný v roce 2001.\n\nMatt Bellamy řekl o New Born: \"Je to o strachu z technologické evoluce, jak ničí všechnu lidskost. Nemáme to pod kontrolou, protože se pohybuje mnohem rychleji než my a z toho mám strach. Píseň je z budoucnosti, kde nikdo nepotřebuje tělo a vše je zapojeno do sítě. Počáteční 'link it to the world' je o připojení sebe samého a narození do jiné reality, té samé jako ve filmu Matrix, ale neměli jsme v úmyslu kopírovat představu o tom jak to funguje a jak se vyvinul.\" Píseň byla remixována Paulem Oakenfoldem pro film \"Swordfish: Operace Hacker\".\n\nChris Wolstenholme řekl: \"Myslím že New Born je naše nejoblíbenější písnička z Origin of Symmetry. Je skvělá naživo. Je to jeden z těch songů ve kterém se odráží experimentální stránka kapely. Není to jen konvenční pop song. Myslím že důvod pro výběr této písně je, že děláme radši přímé tvrdé songy než nějaké měkké.\"\n\nZazněl ve francouzském hororu \"Noc s nabroušenou břitvou\". B-sidy \"Shrinking Universe\" a \"Map of Your Head\" naleznete na Hullabaloo Soundtrack.\n\nDavid Slade (režisér): \"Rozpočet byl velmi omezený a tak jsme se nakonec rozhodli pro natáčení v Praze.\nPostavili jsme venku a v jednom skladu kulisy. I přes skvělou organizaci se pokazilo co mohlo. O týden později jsme dotáčeli zpět v Londýně. Čas nás tlačil. Natáčeli jsme ve třech různých domech. Šlo o jeden z nejtěžších projektů za celou mou kariéru.\nNakonec vznikly dvě verze, jedna pro album a druhá pozměněná pro rádio, o minutu a půl kratší.\"\n\nWolstenholme: \"Je to asi první decentní video které jsme natočili. Bylo to v Praze. Jedna velká kulisa byla otočená, takže stěna byla na zemi.\"\n\n\n\n\n\n\nNew Born byl nahrán jako EP 5 června 2001 v Řecku a na Kypru Columbia Records.\n\"Plug In Baby\" (Live)\n\"New Born\" (Oakenfold Perfecto Remix)\n"}
{"id": "705383", "url": "https://cs.wikipedia.org/wiki?curid=705383", "title": "Veronika Vařeková", "text": "Veronika Vařeková\n\nVeronika Vařeková, v anglických médiích uváděná také jako Veronica Varekova (* 19. června 1977 Olomouc) je česká topmodelka žijící ve Spojených státech amerických.\n\nNarodila se v Olomouci, odkud se v devatenácti letech přestěhovala s partnerem do New Yorku, aby studovala historii umění na The Parsons School of Design, ale po několika měsících se rozhodla podepsat kontrakt s modelingovou agenturou \"Next Models Management\", když byla oslovena agentem v restauraci a zvolila si kariéru modelky.\n\nObjevila se na titulních stranách řady časopisů včetně \"Vogue\", \"Marie Claire\", \"Elle\" nebo \"Cosmopolitanu\". Ve vydáních magazínu \"Sports Illustrated Swimsuit Issue\" byla k roku 2011 nafocená celkově osmkrát, v letech 1999–2002 a 2004–2007. Na titulní straně pak v roce 2004. Jedná se o plavkovou edici časopisu \"Sports Illustrated\", která je vydávána jednou do roka.\n\nSpolupracovala se světově známými fotografy jako jsou Patrick Demarchelier, Gilles Bensimon, Ellen Von Unsworthová, Greg Kadel a Peter Lindbergh. Účastnila se reklamních kampaních například pro firmy Gap, Chanel, Guess, Nivea, Escada, Chopard, Pantene, Ungaro, Patek Philip, Hublot a Victoria's Secret. Jako host vystoupila v televizních talk show u Jay Lena, Jimmyho Kimmela či Charlieho Rose.\n\nV roce 2008 v rámci cesty s týmem nadace African Wildlife Foundation dosáhla vrcholu Kilimandžára. Podílí se na dobročinných akcích. Byla jmenována velvyslankyní dobré vůle. Dlouhodobě spolupracuje na projektu SOS dětských vesniček a podporuje Ústav pro kojence v Olomouci.\n\nV letech 2004–2006 byla manželkou českého hokejisty Petra Nedvěda. Svatba proběhla v katedrále svatého Víta, Václava a Vojtěcha. V roce 2007 měla vztah s Lapem Elkannem, dědicem automobilové společnosti FIAT.\n\n"}
{"id": "705384", "url": "https://cs.wikipedia.org/wiki?curid=705384", "title": "Bean bag", "text": "Bean bag\n\nBean bag (česky též sedací vak, pytel na sezení) je polštář naplněný drobnými polystyrenovými kuličkami.\n\nSedací vaky, sedací pytle, vaky na sezení a mnoho jiných odvozenin z anglického Bean Bag\n\nV nabídce některých firem najdeme sedací vaky pro kojence a batolata, které jsou alternativou pro současná dětská lehátka (lehačky). Dále jsou sedací vaky často využívány také jako pelíšky pro domácí mazlíčky (psy, kočky). Původně byly sedací pytle určeny hlavně pro odpočinek, tedy sezení a ležení lidí. Tento účel zůstal dominantní dodnes.\n\nDo sedacích vaků se používají jako náplň polystyrenové kuličky. Tyto kuličky je možné na trhu najít také pod označením EPS kuličky. Jedná se o drobné několikamilimetrové kuličky z expandovaného a tvrzeného polystyrenu jehož hustota se pohybuje obvykle mezi 10 a 20 gramy na litr. Tento interval také určuje míru slehnutí kuliček vlivem používání v průběhu času. Čím hustší kuličky jsou, tím méně se při používání slehávají (zmenšují svůj objem) a díky tomu, je není nutné tak často dosypávat, tak abychom udržely sedací vak stále stejně plný. Vzhledem k velmi různým cenám na trhu za kuličky různé hustoty je toto kritérium velmi důležitým prvkem při výběru sedacího vaku nebo náplně do něj. Vzhledem k tomu, že jsou tyto kuličky používány v obytných prostorech měly by splňovat vyhlášku o technických podmínkách požární ochrany staveb č. 23/2008 Sb. Dále by polystyrenové kuličky do sedacích vaků měly splňovat kritéria pro styk s pokožkou dané vyhláškou č. 102/2001 Sb.\n\nVnější obaly se dělají z různých materiálů jako je kůže, koženka, alcantara, nylon, bavlna atd. Při výběru nebo zhotovení sedacího vaku je nutné brát zřetel na fakt, že sedací vak je neustále položen na podlaze a tím dochází k jeho většímu opotřebení než u ostatního čalouněného nábytku a je více náchylnější na zašpinění. Proto je vhodné aby potahové látky byly omyvatelné.\n\nSedací pytle mají někdy také vnitřní \"ochranný\" obal ve kterém jsou umístěny EPS kuličky. Tento vnitřní vak umožňuje vnější \"povlak\" prát v pračce, ale také zamezuje úniku kuliček v případě poškození vnějšího \"povlaku\"\n\nV současné době je možné najít celou řadu druhů sedacích pytlů, včetně využití jako pelíšků pro psy a kočky, nebo lehačky resp. dětského lehátka pro batolata a kojence.\n"}
{"id": "705394", "url": "https://cs.wikipedia.org/wiki?curid=705394", "title": "Jaroslav Kučera (fotbalista)", "text": "Jaroslav Kučera (fotbalista)\n\nJaroslav Kučera (28. ledna 1905 Praha – 12. května 1984) byl český fotbalista, obránce, reprezentant Československa. \n\nZa československou reprezentaci odehrál roku 1931 dvě utkání. Gól nevstřelil. V lize odehrál 51 utkání. Hrál za AFK Vršovice (1925-1931).\n\n"}
{"id": "705398", "url": "https://cs.wikipedia.org/wiki?curid=705398", "title": "Billy Taylor", "text": "Billy Taylor\n\nBilly Taylor (24. července 1921, Greenville, Severní Karolína, USA – 28. prosince 2010, Manhattan, New York, USA) byl americký jazzový pianista a hudební skladatel. Spolupracoval s mnoha hudebníky, mezi nejznámější patří Charlie Parker, Dizzy Gillespie, Miles Davis nebo Dee Dee Bridgewater.\n\nNarodil se roku 1921 ve městě Greenville v Severní Karolíně, ale brzy se přestěhoval do Washingtonu. V dětství hrál na několik nástrojů, ale nakonec zůstal jen u klavíru. Studoval sociologii na Virginia State College, ale nakonec zde získal titul z hudby. Později se usadil v New York, kde od roku 1944 působil jako profesionální hudebník. Zde nejprve vystupoval se saxofonistou Benem Websterem. Vedle vystupování a nahrávání alb se věnoval také televizní kariéře. Byl jedním z mála jazzových hudebníků, kteří dosáhli úspěchu i v této oblasti. Od roku 1958 pracoval například jako hudební ředitel pořadu \"The Subject is Jazz\". Zemřel na srdeční záchvat roku 2010 ve věku 89 let.\n\n"}
{"id": "705399", "url": "https://cs.wikipedia.org/wiki?curid=705399", "title": "Jaroslav Kotek", "text": "Jaroslav Kotek\n\nJaroslav Kotek (* 3. října 1950) je bývalý český fotbalista, obránce.\n\nV lize odehrál 133 utkání a vstřelil 4 góly. Hrál za Spartu Praha (1972-1982), s níž dvakrát získal Československý pohár (1976, 1980). 4x startoval evropských pohárech a vstřelil zde 1 branku (do sítě Spora Lucemburk v Poháru vítězů pohárů 1980/81). Po ligové kariéře pokračoval v Mladé Boleslavi (1982-1987).\n\n\n"}
{"id": "705400", "url": "https://cs.wikipedia.org/wiki?curid=705400", "title": "1941 v hudbě", "text": "1941 v hudbě\n\nTento článek obsahuje události související s hudbou, které proběhly v roce 1941.\n\n"}
{"id": "705401", "url": "https://cs.wikipedia.org/wiki?curid=705401", "title": "Cave", "text": "Cave\n\nCave může znamenat:\n\n"}
{"id": "705402", "url": "https://cs.wikipedia.org/wiki?curid=705402", "title": "Ján Karel", "text": "Ján Karel\n\nJán Karel (28. října 1924 – 11. listopadu 2005) byl slovenský fotbalový obránce a reprezentant Československa. Za československou reprezentaci odehrál roku 1953 tři utkání. V lize odehrál 210 utkání, v nichž vstřelil dva góly. Hrál za SK České Budějovice (1947–1948), Spartu Praha (1949), Tatran Prešov (1950–1956) a Jednotu Košice (1958–1960). Jeho bratr Jozef Karel byl rovněž fotbalistou a československým reprezentantem a oba zemřeli v témž roce. \n\n\n"}
{"id": "705406", "url": "https://cs.wikipedia.org/wiki?curid=705406", "title": "Karel Kannhäuser", "text": "Karel Kannhäuser\n\nKarel Kannhäuser (18. června 1900 – ???) byl fotbalista rakouského původu, útočník, reprezentant Československa. Do Prahy přišel v roce 1925 z Vídně, v březnu 1945 se rodina odstěhovala zpět do Rakouska.\n\nZa československou reprezentaci odehrál v roce 1931 dvě utkání, gól se mu vstřelit nepodařilo. Čtyřikrát startoval v amatérské reprezentaci, kde dal 1 gól. V profesionální lize odehrál jen 16 zápasů a dal 5 gólů, a to ve třech sezónách (1925, 1934, 1935), především proto, že jeho klub DFC Prag se rozhodl pro amatérské soutěže – v nich se stal dvakrát amatérským mistrem ČSR (1931, 1933).\n\n"}
{"id": "705409", "url": "https://cs.wikipedia.org/wiki?curid=705409", "title": "Anders Behring Breivik", "text": "Anders Behring Breivik\n\nAnders Behring Breivik (* 13. února 1979), roku 2017 přejmenovaný jako Fjotolf Hansen, je norský masový vrah a krajně pravicový politický aktivista, který 22. července 2011 spáchal sérii teroristických útoků v norském hlavním městě Oslo a na ostrově Utøya, při kterých bylo zabito celkem 77 lidí, z nichž většinu tvořili účastníci letního pobytu mládežnické organizace Norské strany práce. V srpnu 2012 byl usvědčen z masové vraždy, způsobení smrtící exploze a terorismu a následně odsouzen k 21 letům odnětí svobody s možností následného ochranného léčení. Před útokem napsal manifest 2083 Evropská deklarace nezávislosti.\n\nAnders Breivik je synem bývalého norského diplomata Jense Breivika a zdravotní sestry Wenche Behringové. Když mu byl jeden rok, rodiče se rozešli – otec chtěl syna vychovávat v Paříži se svou novou ženou, ale soud svěřil Anderse do péče matky. Během dětství otec udržoval se synem kontakt, ale nikdy spolu nežili. Podle otce byl Anders docela obyčejný chlapec, kterého v dětství politika vůbec nezajímala. Poslední kontakt s otcem měl v roce 1995, během puberty Anders vášnivě poslouchal hip hop a s partou přátel vyrážel do Osla malovat graffiti. Jeden z jeho nejlepších přátel na střední obchodní škole, s nímž Anders často vyrážel ven, pocházel z Blízkého východu.\n\nV šestnácti letech se přidal k mládežnické organizaci norské pravicové Pokrokové strany, která vystupovala proti imigraci. Do Pokrokové strany vstoupil v roce 1999, tedy ve svých dvaceti letech, roku 2006 však bylo jeho členství zrušeno (podle některých zdrojů roku 2007 ze strany vystoupil). Jak se jeho názory radikalizovaly, začal kontaktovat další ultrapravicové skupiny po celé Evropě včetně srbských radikálů. Podle běloruského disidenta Michaila Rešetnikova Breivik prošel výcvikovým táborem v Bělorusku.\n\nPřed útokem se přestěhoval k matce, prý proto, aby ušetřil prostředky na svou „misi“. Pohlížel ale na ni jako na duševně desetiletou, svou sestru pak považoval za „poběhlici“. Podle jeho slov sestra i matka „dělaly ostudu mně i mé rodině. Rodině, která už byla rozložená kvůli feminismu a sexuální revoluci“. Ve svém manifestu psal, že je 100% heterosexuál, ale že o sobě v některých situacích předstíral, že je gay, a z toho plynoucí atmosféry konspirace využíval ke svým cílům (\"„Používání sociálních tabu je extrémně efektivní metoda, jak zamezit lidem, kdo vás znají, aby se vyptávali na váš program, třeba na to, co děláte o víkendu. Je to také velmi efektivní metoda, jak je vmanipulovat do toho, aby lhali ve váš prospěch“\"). Podobným způsobem údajně i předstíral, že propadl počítačové hře World of Warcraft a že se za to stydí a pokouší se to skrývat. Rovněž v manifestu napsal, že má mezi gayi přátele a nezajímá se o to, co provozují v soukromí, ale je zcela proti, aby měli gayové stejná práva jako ostatní, a homosexualitu jako identitu a životní cestu považuje za nepřijatelnou.\n\nStřední školu v Oslu nevystudoval, ukončil ji v 1. ročníku a krátce vlastnil zemědělskou firmu \"Breivik Geofarm\" v městečku Rena, což mu podle norské televize umožnilo jednoduchý přístup k průmyslovému hnojivu, které lze použít k výrobě bomby. Podle agentury Reuters Breivikova firma v květnu zakoupila 6 tun hnojiva. Podle norského listu \"Verdens Gang\" měl v úmyslu zaútočit i na Královský palác v Oslu a na sídlo vládní sociálně-demokratické strany.\n\nDne 29. listopadu 2011 předali norští psychiatři soudu zprávu o Breivikově duševním stavu. Odborníci se domnívali, že Breivik trpěl paranoidní schizofrenií, a tudíž by za svůj čin neměl nést trestní zodpovědnost. Breivik prohlásil, že umístění do psychiatrické léčebny by pro něj byl ten nejhorší možný trest a že udělá cokoliv, aby soud přesvědčil, že je duševně v pořádku. V dubnu 2012 norský soud přijal novou lékařskou zprávu, ve které psychiatři Agnar Aspaase a Terje Tørrisen zpochybnili listopadovou diagnózu Anderse Breivika jako nepříčetného. Za bombový útok v Oslu i střelbu na ostrůvku Utøya tak mohl nést trestní odpovědnost.\n\nDne 16. dubna 2012 bylo zahájeno soudní líčení. Dne 24. srpna téhož roku byl Breivik odsouzen ke 21 letům vězení s možností prodloužení trestu.\n\nAsi 90 minut před útokem v Oslu Breivik rozeslal na 1003 mailových adres dokument o 1518 stranách podepsaný Andrew Berwick a nazvaný \"2083: A European Declaration of Independence\". Podle webových stránek \"Ekonom.cz\" bylo mezi tisícovkou adres, na které Breivik odeslal svůj manifest, i deset adres soukromých uživatelů z České republiky, registrovaných na serverech \"Volny.cz\" a \"Seznam.cz\". Breivik v manifestu kritizuje hlavně politiky členských zemí EU. Muslimy vidí jako nástroj, s nímž chtějí kulturně marxističtí politici dosáhnout zničení evropských tradic a kultur. Proto také zaútočil na tábor politické strany, která se o rozšíření multikulturalismu v jeho očích zasloužila nejvíce. U soudu prohlásil, že „Muslimové nemohou za to, že je sem politická elita pozvala.“ Název kompendia vysvětluje takto: „Musíme růst a požadovat, co nám právem náleží! Do 11. září 2083 bude třetí vlna džihádu potlačena a nadvláda kulturních marxistů/multikulturalistů rozmetána. Ocitne se v ruinách právě 400 let po našem vítězství v bitvě o Vídeň 11. září 1683. V Evropě znovu zavládnou vlastenci.“ Manifest obsahuje Breivikovy názory na uspořádání světa s mnoha citacemi (Sergej Dmitrijevič Sazonov, Ronald Reagan, Orhan Pamuk, Adam B. Schiff, Colin Tatz, Valerij Jakovlevič Brjusov, G. B. Shaw, Winston Churchill, Imre Kertész, Srđa Trifković, Vladimir Bukovskij, Arnold Gehlen, Jurij Bezmenov, Barack Obama, John Henry Newman, Jacques Derrida, Peter Balakian a dalších), historických odkazů (Studená válka, Genocida Arménů, Konference OSN o klimatických změnách 2009, Křižácké války, Dobytí Jeruzaléma, Bitva na Kosově poli atd.), poznámky z osobního života a podrobný technologický postup výroby trhavin použitých v Oslu. Podle vlastních slov pracoval na Manifestu devět let, z toho tři roky na plný úvazek. Některé části dokumentu jsou opsány z manifestu amerického teroristy Teda Kaczynského, známého jako Unabomber. Breivik podrobně rozebírá přípravy na teroristický útok – opatření zbraní, výrobu výbušnin z hnojiva a svůj mentální stav ve dnech před útokem. V posledním zápisu se autor loučí a uvádí jako čas zápisu pátek 22. července 2011, 12:51 – několik hodin před explozí.\n\nBreivik píše, že je nutné bojovat za žido-křesťanskou Evropu, vítá odmítání protižidovských postojů v Evropě a tvrdí, že Nová pravice se rychle vyvíjí směrem k proizraelské, protidžihádské alianci. Podporuje Izrael a považuje ho za oběť údajných kulturních marxistů, kteří vidí Izrael jako rasistický stát.\n\nPodle manifestu pobýval Breivik roku 2010 několik dní v Praze proto, aby nakoupil zbraně. Překvapilo jej však, jak je Praha bezpečná, a po pěti dnech odjel zpět do Norska. Benešovy dekrety dává za příklad západním zemím, aby s muslimy naložily stejně, jako Československo naložilo se sudetskými Němci. V manifestu mezi možnými spojenci zmiňuje i české extrémně pravicové organizace, jakými jsou Národní odpor či dnes již nefunkční Národní strana, a několikrát souhlasně cituje českého prezidenta Václava Klause.\n\nPodle policie Breivikovy internetové příspěvky prokazují jeho extrémně pravicovou orientaci a protiislámské postoje. Ve svém jediném tweetu na Twitteru parafrázoval Johna Stuarta Milla, když uvedl, že hodnota jednoho člověka s vírou je 100 000krát větší než hodnota lidí, kteří „jen mají pouhé zájmy.“ Podle norských médií má Breivik legálně registrováno několik střelných zbraní. V době, kdy na ostrově Utøya převlečen do policejní uniformy postřílel 69 mladých lidí, použil pravděpodobně samopal nebo kulovnici.\n\nŠest hodin před útokem zveřejnil Breivik na YouTube video, ve kterém vybízí sympatizanty, aby „přijali mučednictví“. Video obsahuje fotografie Breivika v neoprenu a se zbraní. Norská policie původně oznámila, že akce zřejmě nepodnikl sám a že druhý útočník může být stále na svobodě, později ale nabyla přesvědčení, že jednal zcela sám, ačkoli Breivik vypověděl, že spolupracoval s dalšími dvěma buňkami údajné organizace „templářských rytířů“.\n\nVe svém profilu na sociální síti Facebook se Breivik charakterizoval jako konzervativec a křesťan. Policie ho označila za křesťanského fundamentalistu. Sám se v diskusi na internetu vyslovil pro kolektivní návrat protestantů ke katolictví. Svůj vztah k náboženství hodnotil slovy: „Nebudu předstírat, že jsem příliš náboženský člověk.“ Italský sociolog Massimo Introvigne uvedl, že Breivik byl jako dospělý pokřtěn v luteránské církvi, ale jejího života se neúčastnil. Podle Introvigneho je dominantou jeho Manifestu \"„nenávist k islámu a obrana evropské tradice, tedy tradice, která zahrnuje také křesťanství, ale spíše jako kulturní odkaz a nikoli jako praktikovanou víru.“\" Jiné zdroje však uvádějí, že se účastnil vnitrocírkevních voleb, v nichž volil konzervativní duchovní. Podle zpravodaje Českého rozhlasu na Blízkém východě Břetislava Turečka se už dříve objevily náznaky, že je „radikálním stoupencem křesťanského sionismu“, měl se totiž přihlásit k plánům etnicky vyčistit Západní břeh Jordánu a pásmo Gazy od Palestinců. Podle Mojmíra Kalluse, předsedy české pobočky Mezinárodního křesťanského velvyslanectví Jeruzalém, je ale takové chápání jeho osobnosti mylné, nelze mu věřit, že mu skutečně jde o blaho Židů. Naopak Breivikovo pojetí sionismu má být karikaturou a má spíše prozrazovat jeho vlastní myšlenkový svět, protože stát Izrael spojuje s etnickými čistkami a nacionalismem. Breivikovi mají Židé a Izrael prý sloužit pouze za nástroj v jeho boji proti muslimům a „levicovému propalestinskému establishmentu“.\n\nTaké podle brněnského politologa Marka Čejky je Breivikova stylizace do role filosemity „hrubým zkreslením“. Čejka se domnívá, že pokud by pravicoví teroristé Breivikova typu „mohli zaútočit na nějakého Žida, tak by to velice rádi udělali.“ Za „zavádějící“ považuje i Breivikovo přiřazování ke křesťanským fundamentalistům. To rovněž zpochybnil slovenský konzervativní politik Vladimír Palko a další komentátoři.\n\nBreivik byl aktivním členem zednářské lóže, která jeho členství potvrdila, ale od odpovědnosti za jeho činy se distancovala. Podle Massima Introvigneho se Breivik obracel na všechny, kteří jsou negativně naladěni proti islámu, tj. na organizované ateisty, novopohanská hnutí i satanisty. Jeden z řádných duchovních v Norsku legální Satanovy církve byl tím, kdo Breivikův manifest zveřejnil.\n\nOd Breivikova činu se distancovali všichni významní politikové. Italský europoslanec Mario Borghezio, zvolený za Ligu Nord ovšem uvedl, že \"„sto procent Breivikových idejí je správných, některé jsou dokonce vynikající.“\" Rovněž Francesco Speroni, který patří ke klíčovým postavám Ligy severu a byl v letech 1994 a 1995 ministrem pro ústavní reformy, se sice v rozhlasovém rozhovoru distancoval od masakru, současně ale řekl: \"„Breivikovou idejí je obrana západní civilizace.“\"\n\nV roce 2015 se Breivik prohlásil za „klasického neonacistu“ uctívajícího severského boha Ódina.\n\nČeský politolog Zdeněk Zbořil se vyjádřil, že Breivik je především sociálně nedospělý psychopat, jehož motivaci nelze přiřadit k nějakému jasnému extrémistickému proudu, avšak jeho jednání může inspirovat nějaké jednotlivce či skupiny k nápodobě. Apoštolský nuncius v Norsku Emil Paul Tscherrig řekl, že vnucovat druhým svoji fixní ideu či ideologii je křesťanské existenci naprosto cizí a v případě Breivika jde zjevně o vyšinutou osobnost. Italský sociolog Massimo Introvigne o Breivikovi napsal, že „všechny svoje problémy a problémy světa připisoval muslimům a nepochybně byly jeho motivace také patologického rázu“. Psychiatrička Marta Holanová považuje Breivika za narcistní osobnost s mesiášským naladěním, přičemž poruchu osobnosti nepovažuje Holanová za duševní nemoc. Psycholog Slavomil Hubálek označil Breivikův manifest za pseudovědecký blábol, jehož pomatená ideologie jen posloužila Breivikově agresivitě a touze po slávě, které byly hlavní motivací a mohly být projevem komplexu méněcennosti ze sociální a partnerské neúspěšnosti. Podle Hubálka však Breivik naplňuje všech 7 bodů takzvané škály fašismu v osobnosti. Ředitel psychiatrické léčebny v Brně-Černovicích Marek Radimský se domnívá, že kdyby byl Breivik duševně nemocný, jen těžko by si mohl všechno tak dobře promyslet a zorganizovat. Znalci se shodují, že Breivik byl nadprůměrně inteligentní. Podle české policejní psycholožky Ludmily Čírtkové byl Breivik masovým vrahem z ideových pohnutek – misionářský pachatel z nenávisti, který věří, že jeho činy jsou z vyššího pověření a nutné k prospěchu společnosti. Na počátku procesu psychického vývoje předpokládá nějaký sociální propad pachatele, neúspěch v normálním zařazení do společnosti, což je kompenzováno virtuálním životem a hledáním viníka a nepřítele, jímž se v Breivikově případě stal multikulturalismus, kulturní marxismus a podobné konstrukty. Navíc u něj shledává maligní narcismus. Nebyl psychotikem, ale sociopatem. Současná společnost podle Čírtkové plodí nemalé množství outsiderů, a vzhledem k jejich samotářství je obtížné předem odhalit, co připravují.\n\nPodle závěrů psychiatrického vyšetření soudem ustanovenými lékaři, které byly potvrzeny i přezkumnou expertní komisí, byl diagnostikován jako paranoidní schizofrenik. To ovšem později zpochybnila nová lékařská zpráva, kterou soud přijal a podle níž byl Breivik v době spáchání svého činu příčetný a je za něj proto zodpovědný.\n\nSoud s Breivikem začal 16. dubna 2012 a Breivik v průběhu něj vypovídal mimo jiné o podrobnostech masakru.\n\nDne 24. 8. 2012 byl Anders Breivik odsouzen za vraždu a terorismus k 21 rokům žaláře s možností prodloužení trestu (\"forvaring\"). Po vynesení rozsudku prohlásil, že neuznává legitimitu soudu, a proto se proti rozsudku neodvolá. Prokuratura následně na tiskové konferenci oznámila, že přestože požadovali jeho prohlášení za nepříčetného a umístění v psychiatrické léčebně, proti rozsudku se rovněž neodvolají.\n\nBreivikův advokát Øystein Storrvik v červnu 2017 uvedl, že si Breivik změnil občanské jméno na Fjotolf Hansen.\n\n"}
{"id": "705417", "url": "https://cs.wikipedia.org/wiki?curid=705417", "title": "Nezvěstný v boji", "text": "Nezvěstný v boji\n\nNezvěstný v boji (: \"Missing in action\", zkráceně \"MIA\") je vojenský termín označující příslušníka ozbrojených sil, který zmizel během bitvy a o jehož osudu není nic známo. Mohl být zabit, zraněn, stát se válečným zajatcem či dezertovat. V případě úmrtí nemohou být ani jeho ostatky, ani hrob pozitivně identifikovány.\n\nNa téma nezvěstných v boji bylo natočeno mnoho filmů. V 80. letech to byly například dva filmy v hlavní roli s Chuckem Norrisem s názvem \"Nezvěstní v boji\" (1984) a \"Nezvěstní v boji 2 \" (1985) či film \"Rambo II\" (1985).\n\n"}
{"id": "705419", "url": "https://cs.wikipedia.org/wiki?curid=705419", "title": "Halldór Stefánsson", "text": "Halldór Stefánsson\n\nHalldór Stefánsson (1. prosince 1892, Kóreksstaðagerði, Norður-Múlasýsla – 5. ledna 1979, Reykjavík) byl islandský spisovatel.\n\nNarodil se jako syn drobných rolníků. Vyrůstal v Eskifjörðuru a vyučil se tiskařem. V letech 1929 až 1930 žil v Berlíně, kde vydal svou první knihu. V roce 1930 se vrátil na Island, usadil se v Reykjavíku a pracoval zde jako bankovní úředník. Ve třicátých letech byl jedním z členů levicového hnutí umělců kolem časopisu \"Rauðir pennar\". Byl mistrem krátké prózy a nejúspěšnějším povídkářem své generace. Jeho prózy jsou sociálně laděné a soustřeďují se na psychologii postav. Kromě románů a povídek psal také divadelní a rozhlasové hry.\n\n\n\n"}
{"id": "705423", "url": "https://cs.wikipedia.org/wiki?curid=705423", "title": "Schneller", "text": "Schneller\n\nSchneller, případně Šneler může být:\n\n"}
{"id": "705436", "url": "https://cs.wikipedia.org/wiki?curid=705436", "title": "Stan Kenton", "text": "Stan Kenton\n\nStanley Newcomb Kenton; známý jako Stan Kenton (15. prosince 1911 – 25. srpna 1979) byl americký jazzový pianista, hudební skladatel a aranžér. Je držitelem ceny Grammy. Na klavír hrál již od dětství a jako teenager působil v několika skupinách. Ve třicátých letech hrál například s Videm Mussem a Gusem Arnheimem. V roce 1941 založil svůj vlastní orchestr. Své poslední vystoupení odehrál v srpnu roku 1978. Jako své datum narození uváděl 19. únor 1912, přestože to nebyla pravda. Důvodem, proč mu to rodiče tvrdili bylo, že v případě, že se narodil již v prosinci, by byl počat v době, kdy jeho rodiče nebyli manželé.\n\n"}
{"id": "705439", "url": "https://cs.wikipedia.org/wiki?curid=705439", "title": "Pete Rugolo", "text": "Pete Rugolo\n\nPete Rugolo (25. prosince 1915, San Piero Patti, Sicílie, Itálie – 16. října 2011, Sherman Oaks, Kalifornie, USA) byl americký jazzový aranžér a hudební skladatel sicilského původu. Společně s jeho rodinou se v roce 1920 přestěhoval do Spojených států. Mimo jiné spolupracoval například se Stanem Kentonem nebo Milesem Davisem.\n\n\n"}
{"id": "705454", "url": "https://cs.wikipedia.org/wiki?curid=705454", "title": "Paddockwood (Saskatchewan)", "text": "Paddockwood (Saskatchewan)\n\nPaddockwood je vesnice v kanadské provincii Saskatchewanu. Bylo nazváno podle města Paddock Wood v Kentu, v Anglii.\n\nV prvních letech 20. století emigroval pan Fred Pitts na dřevařské území v Kanadě. V roubené chalupě, kterou si tu vybudoval jako svůj domov, založil místní poštovní úřad, doručoval jezdecky dopisy a balíčky pro usedlíky zdejšího osídlení. Osadu pojmenoval Paddockwood po vesnici v Anglii, kterou dříve opustil.\n\nPaddockwood byl sídlem prvního „špitálu“ Červeného kříže na území Britské říše, který byl založen po první světové válce.\n\nČtenáři v Paddockwoodu jsou obsluhování místní knihovnou, Paddockwood Public Library. K dispozici tu je také devítijamkové golfové hřiště klubu \"Helbig's Forest 9 hole Course Golf Club\" Území Paddockwoodu patří pod správu institucí \"Saskatchewan Provincial Constituency of Saskatchewan Rivers\" a \"Federal Electoral District of Prince Albert\".\n\nPodle kanadského sčítání obyvatelstva z roku 2006 měla vesnice 125 obyvatel, což znamená úbytek 46% od sčítání roku 2001. Počet příbytků činil 64 stavení, z toho běžných obydlí 56.\n\n\nNa sever od obce se dále nalézají jezera (postupně k severu): Forest Gate, Rebittovo jezero, McConechyovo jezero a nejbližším velkým jezerem je Montreal (zároveň seřazena i od nejmenšího k největšímu).\n\nNa jihozápad od obce se nachází jezernaté území s mnoha malými jezírky a několika většími včetně jezera Cheal a Russellovo jezero.\n\nNa východ od Paddockwoodu se od obce Meath Park nachází podél silnice Highway 55 další menší obce (postupně na východ až ke Smeatonu): Weirdale, Foxford a Shipman. Přímo na východ leží Staré jezero a jezero Birchbark.\n"}
{"id": "705455", "url": "https://cs.wikipedia.org/wiki?curid=705455", "title": "Billy Eckstine", "text": "Billy Eckstine\n\nWilliam Clarence „Billy” Eckstine (8. července 1914, Pittsburgh, Pennsylvania, USA – 8. března 1993, tamtéž) byl americký jazzový zpěvák.\n\n"}
{"id": "705457", "url": "https://cs.wikipedia.org/wiki?curid=705457", "title": "Ming š’-lu", "text": "Ming š’-lu\n\nMing š’-lu (), česky „Pravdivé záznamy dynastie Ming“ či „Mingské pravdivé záznamy“) je soubor třinácti kronik vlád císařů dynastie Ming, panujících v Číně v letech 1368–1644. Jsou jedním ze základních pramenů k historii mingské Číny.\n\nExistuje 13 kronik „pravdivých záznamů“ (\"š’-lu\", ), zpravidla jedna pro období vlády jednoho císaře. Mingských císařů bylo celkem 16, samostatné pravdivé záznamy nemá druhý (Ťien-wen), sedmý (Ťing-tchaj) a poslední (Čchung-čen).\n\nŤien-wen byl svržen svým strýcem Jung-lem, který jeho vládu prohlásil za nelegitimní a snažil se jeho vládu vymazat z historie. Proto období vlády Ťien-wena připojil k předešlé éře Chung-wu a samostatné záznamy sestaveny nebyly.\n\nŤing-tchaj, vládnoucí v letech 1449–1457, nemá vlastní pravdivé záznamy, období jeho panování je zahrnuté do záznamů vlády jeho předchůdce a současně následníka Jing-cunga.\n\nČchung-čen byl poslední císař dynastie, po jeho sebevraždě byl Peking obsazen povstalci Li C’-čchenga a zanedlouho Mandžuy. Proto mingští loajalisté kontrolující jižní Čínu a porážení Mandžuy neměli sílu ani možnost na práci v archívech a sestavování záznamů. Nicméně existuje \"Čchung-čen čchang-pien\", kronika vlády Čchung-čena, sestavená za vlády mandžuských Čchingů, která slouží jako náhrada pravdivých záznamů.\n\nKaždé pravdivé záznamy se nazývají podle chrámového jména dotyčného císaře, například císař Jung-le (vlastním jménem Ču-ti, Jung-le je jméno jeho éry vlády) dostal po smrti chrámové jméno Tchaj-cung a pravdivé záznamy jeho vlády se nazývají \"Tchaj-cung š’-lu\" ().\n\nPravdivé záznamy sestavovala po smrti císaře skupina historiků a úředníků soustředěná v Historickém úřadu. Sestávala z 60–100 autorů a redaktorů a řady asistentů a pomocníků. Podkladem pro sestavení záznamů byly deníkové zápisy aktivit císaře i všemožné oficiální dokumenty – úřední výnosy, statistiky a zprávy. Sepsány byly ve dvou exemplářích. První byl přístupný budoucím císařům, velkým sekretářům a dvorským historikům. Druhý byl zapečetěn a uložen „na věčné časy“ do státního archívu. V několika případech však z politických příčin docházelo k rozpečetění a dodatečnému přepisování záznamů. Záznamy císaře Chung-wu (\"Tchaj-cu š’-lu\") byly zrevidovány dvakrát. První verzi sestavila komise učenců v letech 1399–1402 za vlády Ťien-wena. Po jeho svržení je v letech 1402–1403 nový císař Jungle nechal přepsat, aby ospravedlnil a doložil svůj nárok na trůn. Později někteří politici (Li Ťing-lung a Sie Ťin) pověření revizí záznamů ztratili jeho důvěru a císař nechal záznamy přepsat podruhé, v letech 1411–1418.\n\nPodle zvyklostí čínské historiografie, po nástupu nové dynastie její historikové podle pravdivých záznamů vlád jednotlivých císařů sestavili dějiny předešlé dynastie a poté pravdivé záznamy zničili. Také po pádu Mingů a nástupu dynastie Čching vznikla komise historiků, která sestavila Dějiny Mingů (\"Ming-š’\"), dokončené roku 1739. Nicméně pravdivé záznamy zničeny nebyly, mezitím totiž byly opsány a rozptýleny mezi historiky. Do dnešní doby se tak částečně zachovaly.\n\nRoku 1940 vyšly tiskem, ale základem byla špatně přepsaná kopie. Nejautoritativnější je vydání Institutu historie a filologie Academia Sinica na Tchaj-wanu z let 1963–1968, zhotovené na základě rukopisu Národní knihovny v Pekingu, považovaného za nejbližší originálu. Součástí vydání je přes dvacet svazků komentářů.\n\n"}
{"id": "705459", "url": "https://cs.wikipedia.org/wiki?curid=705459", "title": "Charlie Haden", "text": "Charlie Haden\n\nCharles Edward Haden (6. srpna 1937 Shenandoah, Iowa, USA – 11. července 2014 Los Angeles) byl americký jazzový kontrabasista. Nejvíce se proslavil spoluprací s Ornette Colemanem. Narodil se do hudební rodiny a již od dětství se věnoval zpěvu. Na kontrabas začal hrát ve svých čtrnácti letech. Během své kariéry spolupracoval s mnoha hudebníky, mezi které patří například Pat Metheny, Carla Bley, Jan Garbarek, Kenny Barron, Keith Jarrett, Hampton Hawes, Michael Brecker nebo Dizzy Gillespie. Je držitelem ceny Grammy.\n\n"}
{"id": "705465", "url": "https://cs.wikipedia.org/wiki?curid=705465", "title": "Pi-si", "text": "Pi-si\n\nPi-si (: pchin-jin bìxì, znaky tradiční , zjednodušené ) je bájný tvor, směsice čínského draka a želvy, jeden z „devíti dračích synů“ (\"lung šeng ťiou c’\", , ) čínské mytologie. Další názvy kamenných želv jsou kuej-fu () a pa-sia (). \n\nCharakter pi-si je obvykle shrnován do fráze „pi-si ráda nosí břemena“ (\"pi-si si fu čung\", ) a proto se v čínské architektuře objevuje jako obří ušatá a zubatá želva nesoucí na krunýři stélu s důležitým textem. Různé varianty takových stél na hřbetě želvy stojí v Číně i okolních zemích ovlivněných čínskou kulturou: Vietnamu, Koreji, Mongolsku a dokonce v Rusku (v Ussurijsku).\n\nVe staré čínské tradici želva symbolizuje dlouhověkost; její tvar byl spojován se vznikem světa; její blízkost k bohům vedla k využití pro věštění. Všechny tyto faktory mohly ovlivnit výběr želvy jako základu stél majících stát navždy. V literatuře se objevil i názor, že motiv želvy-podstavce byl ovlivněn tradičním indickým obrazem želvy nesoucí na krunýři slona, který nese svět.\n\n"}
{"id": "705466", "url": "https://cs.wikipedia.org/wiki?curid=705466", "title": "Vánoční kapr", "text": "Vánoční kapr\n\nVánoční kapr je tradiční zdroj masa pro přípravu štědrovečerních pokrmů v České republice i v některých dalších zemích střední Evropy (Slovensko, Polsko, Rakousko, Alsasko). V Česku se připravuje jako obalovaný a osmažený s bramborovým salátem, z jeho částí se dělá tradiční polévka. Je s ním spojeno také několik českých vánočních tradic.\n\nRyba byla tradičním symbolem křesťanství (Ichthys) a postním jídlem, proto se při klášterech od středověku zakládaly rybníky. Pojídání ryb o vánočních svátcích je doloženo v Českých zemích od 17. století, ale prostý lid tento zvyk moc nedodržoval. Vůbec nejstarší zmínka o kaprovi, pojídaném na Vánoce, se váže k roku 1253, kdy jej vlámský mnich Vilém z Rubruku jedl na dvoře mongolského chána Möngkeho, jehož manželka byla nestoriánská křesťanka.\n\nKe štědrovečerní hostině patřilo ve středověku a raném novověku hlavně množství chodů symbolizující hojnost, byť šlo většinou o jídla velmi prostá: zelná polévka (hlavně na východní Moravě), houbový kuba, pučálka (naklíčený a opražený hrách), muzika, na Moravě zvaná chamula (kaše ze sušeného ovoce), vánočka, vinná klobása; v bohatších rodinách se na Vánoce jedli hlemýždi. Ryba byla často na stole zastoupeně symbolicky pečivem ve tvaru ryby. Teprve v 19. století se v měšťanském prostředí prosadil kapr obecný jako jídlo, které běžně patří k těmto svátkům, podle \"Domácí kuchařky\" Magdaleny Dobromily Rettigové. Mezi venkovany a nižšími vrstvami obyvatelstva se tento zvyk rozšířil až po první světové válce. Zpočátku se podával v úpravách na modro (vařený ve zředěném octě nebo bílém víně s kořenovou zeleninou) či na černo (ve sladké omáčce z povidel a perníku), až po druhé světové válce získal největší oblibu kapr smažený, ačkoli samotný recept na smaženého kapra pochází již z 19. století. Důvodem byla finanční dostupnost kapra z velkochovů i dobová popularita smažených jídel. Podle průzkumů jedí na Štědrý večer kapra nebo jinou rybu asi dvě třetiny českých domácností.\n\nV adventním období se na ulicích prodávají živé ryby v kádích. Lidé si je odnášejí domů a chovají ve vaně, nebo v jiných nádobách, do 24. prosince, aby bylo maso co nejčerstvější. Protože je ale manipulace s živou rybou náročná a v poměrně teplé, nedostatečně okysličené, chlorované vodě kapr často hyne, stále více zákazníků kupuje ryby už zabité a vykuchané. Rovněž z etického hlediska je vhodnější dát si kapra zabít už při koupi, než ho týrat přepravou a několikadenním držením v nevyhovujícím prostředí. Při pouličním prodeji často docházelo k podvodům a týrání ryb (jak o tom píše Ivan Klíma v knize \"Má veselá jitra\" nebo Jiří Krampol v povídce o prodejci kaprů,) takže je pod přísným dohledem potravinářské inspekce. Někteří lidé pod vlivem dojemné historky o bratřích Mánesových pouští koupené ryby zpět do řeky, „aby jim dali svobodu“. Odborníci však toto jednání neschvalují – vystresovaná ryba brzy hyne a může ještě nakazit infekčními chorobami divoké obyvatele řek. Pokud kapr při přepravě nebo ve vaně lekne, není ho nutné vyhodit. Pokud je včas (cca do dvou hodin po úhynu) vykuchán a očistěn, je jeho maso zdravotně nezávadné a stejně chutné, jako maso kapra zabitého.\n\nRecept na smaženého kapra pocházející z Rakouska uvádí již Magdalena Dobromila Rettigová, a od těch dob se prakticky nezměnil. Kapr se zbaví hlavy a ocasu (z těch se uvaří rybí polévka, podávaná v poledne či jako první chod večerní hostiny) a nakrájí příčně na podkůvky, které se obalí v trojobalu (mouka, vejce, strouhanka) a usmaží v oleji nebo sádle. Hotové řízky se ubrouskem zbaví přebytečného tuku a servírují se s citronem. Přílohou je tradičně studený bramborový salát z vařených brambor nakrájených na kostky, majonézy a nakládané zeleniny (okurka, hrášek, mrkev apod.). Zapíjí se pivem nebo bílým vínem. Pokud po Vánocích zbudou usmažené kapří řízky, je nejlepší je naložit do sladkokyselého nálevu, spolu s cibulí. Po několika dnech z kapra vznikne obdoba pečenáčů a jeho drobné svalové kůstky v octě změknou.\n\nDalším vánočním jídlem z kapra je kapr na černo, což je vařený kapr v husté sladkokyselé omáčce, obsahující sušené švestky, mandle, rozinky, mrkev, celer, smetanu, strouhaný perník a černé pivo. Podává se s knedlíkem nebo s chlebem. Tento recept má velmi starou tradici a jeho obdobu uvádí již Bavor Rodovský z Hustiřan ve své kuchařské knize z 16. století. V současné době se však pro složitost a poněkud nezvyklou chuť kapr na černo připravuje jen výjimečně.\n\nProblémem při konzumaci kapra je množství kostí, které mohou uvíznout v krku. Tato typická vánoční nehoda je zdrojem mnoha písní a anekdot (někdo proto dává přednost rybímu filé). U drobnějších kostí pomáhá pozření měkkého chleba, který by měl být připraven. Na venkově se pak kosti zakopávají pod ovocné stromy, aby po celý následující rok dobře rodily.\n\nŠupiny z kapra jsou symbolem bohatství, proto se před večeří umisťují pod talíře, případně se drží v dlani nebo dávají do peněženky.\n\n"}
{"id": "705470", "url": "https://cs.wikipedia.org/wiki?curid=705470", "title": "Hall of Fame Tennis Championships 2011", "text": "Hall of Fame Tennis Championships 2011\n\nTenisový turnaj ATP Hall of Fame Tennis Championships 2011 se konal ve dnech 4.  – 10. července v americkém Newportu venku na travnatém povrchu. Odměny činily 500 000 USD.\n\nObhájce titulu Mardy Fish zvolil účast ve čtvrtfinále Davis Cupu.\n\nTurnaj vyhrál první nasazený John Isner, když ve finále porazil Belgičana Oliviera Rochuse po setech 6–3, 7–6 a stal se poprvé v historii události od roku 1976, nejvýše nasazeným hráčem, který zde triumfoval.\n\n\nNásledující hráči obdrželi \"divokou kartu (Wild Card)\" do hlavní soutěže:\n\nNásledující hráči se do hlavní soutěže probojovali z kvalifikace:\n\n\n"}
{"id": "705473", "url": "https://cs.wikipedia.org/wiki?curid=705473", "title": "Benjamin Vulliamy", "text": "Benjamin Vulliamy\n\nBenjamin Vulliamy (1747–1811) byl anglický hodinář. Vyrobil kyvadlové hodiny, které byly v letech 1780 až 1884 oficiálním regulátorem času v Londýně.\n\nBenjamin Vulliamy byl synem Justina Vulliamyho, hodináře švýcarského původu, který se roku 1730 přestěhoval do Londýna. Benjaminův otec se stal společníkem hodináře Benjamina Graye, sídlícího v Pall Mall, a oženil se s jeho dcerou. Roku 1747 se jim narodil Benjamin. Justin Vulliamy byl Grayovým nástupcem v čele podniku a v roce 1780 do společnosti přijal i svého syna Benjamina. Spolu pracovali až do 1. prosince 1797, kdy Benjaminův otec zemřel.\n\nVulliamy už od mala dokazoval zájem následovat kariéru svého otce. V dospělosti začínal získávat reputaci jako výrobce malých hodin a dekorativních přenosných hodin, které zdobily haly lidí z vyšších kruhů a z nichž některé jsou nyní k vidění v Derbském muzeu. Díky svému talentu se roku 1773 stal královským hodinářem Jiřího III. a dostával 150 liber ročně. Král, nadšenec pro hodiny, byl už patronem Benjaminova otce.\n\nOkolo roku 1780 byl Vulliamy pověřen vytvořením hodin, které měli být hlavním časoměřičem observatoře Kew. Ta až do roku 1884, kdy byla nahrazena Greenwichem, určovala základní poledník a také oficiální londýnský čas.\n\nV roce 1780 se také narodil Vulliamyův syn Benjamin Lewis, poslední z rodu, který se věnoval hodinářství.\n\nHodiny Benjamina Vulliamyho měli velikou hodnotu a svého času byly technologickým vrcholem. Jedny z jeho hodin byly darem čínskému císaři, který mu přivezl hrabě George Macartney při své diplomatické cestě do Pekingu. Někdy byly Vulliamyho hodiny kombinovány s porcelánem, čímž vznikaly předměty kombinující vědu a umění. Celkový design vytvářel sám Vulliamy, ale zaměstnával i významné řezbáře jako například Johna Dearea. Porcelánové figury vytvářela derbská porcelánka Royal Crown Derby.\n\n"}
{"id": "705474", "url": "https://cs.wikipedia.org/wiki?curid=705474", "title": "Trilaterální komise", "text": "Trilaterální komise\n\nTrilaterální komise je diskusní fórum politiků, obchodníků, bývalých diplomatů a novinářů založené na podporu bližší spolupráce mezi státy USA, Evropy a Japonska. Komise byla založena v roce 1973 z podnětu finančníka Davida Rockefellera, který byl v té době předsedou americké organizace Council on Foreign Relations (CFR).\n\nKomise je tvořena třemi skupinami: Evropskou (170 členů, sídlo v Paříži), Severoamerickou (112 členů, sídlo ve Washingtonu) a Asijsko-tichomořskou (přes 100 členů, sídlo v Tokiu), Asijsko-tichomořská skupina byla původně tvořena pouze Japonskem a tudíž byla nazývána Japonská skupina. V čele každé skupiny stojí jeden předseda a dva místopředsedové. V čele celé Trilaterální komise potom stojí předsedové těchto tří skupin.\n\n\n\n\n"}
{"id": "705476", "url": "https://cs.wikipedia.org/wiki?curid=705476", "title": "Seznam dílů seriálu Cleveland show", "text": "Seznam dílů seriálu Cleveland show\n\nToto je Seznam dílů seriálu \"Cleveland show\". \"Cleveland show\" je americký televizní seriál od tvůrců stanice Fox, která vysílá například i seriál \"Simpsonovi\" a \"Griffinovi\". Cleveland je postava, která se dříve vyskytovala v seriálu \"Griffinovi\". Když se rozvedl s manželkou, rozhodl se, že se přestěhuje. Přestěhoval se a vznikl nový animovaný seriál \"Cleveland show\", který se zaměřuje právě na něj, jeho rodinu a přátele.\n\n<onlyinclude></onlyinclude>\n\n"}
{"id": "705480", "url": "https://cs.wikipedia.org/wiki?curid=705480", "title": "Selské povstání", "text": "Selské povstání\n\nBěhem historie Českých zemí došlo k několika událostem, které bývají označovány jako selská povstání, ve starší literatuře také jako selské rebelie:\n\nUdálosti podobného charakteru jsou známé i ze zahraničí:\n"}
{"id": "705481", "url": "https://cs.wikipedia.org/wiki?curid=705481", "title": "Poli-Farbe Budapest Grand Prix 2011", "text": "Poli-Farbe Budapest Grand Prix 2011\n\nTenisový turnaj WTA Poli-Farbe Budapest Grand Prix 2011 se konal ve dnech 2. - 10. července v hlavním městě Maďarska Budapešti venku na antukových dvorcích jako součást kategorie WTA International Tournaments. Odměny činily 220 000 USD.\n\n\nNásledující hráčky obdržely divokou kartu (Wild Card) do hlavní soutěže ve dvouhře:\n\nNásledující hráčky postoupily do hlavní soutěže dvouhry z kvalifikace:\n\nJako šťastná poražená (LL) z kvalifikace postoupila:\n\n\n"}
{"id": "705484", "url": "https://cs.wikipedia.org/wiki?curid=705484", "title": "Katedra asijských studií Filozofické fakulty Univerzity Palackého", "text": "Katedra asijských studií Filozofické fakulty Univerzity Palackého\n\nKatedra asijských studií Filozofické fakulty Univerzity Palackého v Olomouci je akademickým pracovištěm zabývajícím se současným jazykem a kulturou asijského regionu s důrazem na oblast Pacifické Asie. Katedra zajišťuje výuku bakalářských a magisterských oborů Čínská filologie (dvou i jednooborově) a Japonské filologie, taktéž i výuku bakalářského interdisciplinárního oboru Japonština pro hospodářskou praxi.\n\nPrvopočátky asijských studií na českém území jsou spjaty s jezuitskými misiemi v Číně, kterých se účastnili i někteří absolventi olomoucké univerzity. Mezi nejvýznamnější patří matematik a astronom Wenceslas Pantaleon Kirwitzer, který zemřel v roce 1626 v Miyaku, a Karel Slavíček, který působil v letech 1717-1735 u čínského císařského dvora, a který je považován za prvního českého sinologa. Slavíček mimo jiné vytvořil první přesnou mapu Pekingu a sepsal také pojednání o čínské hudbě.\n\nI přes tyto příklady na staré olomoucké univerzitě obecně zůstával Dálný východ mimo hlavní oblast zájmu, na rozdíl od Blízkého východu: v nabídce výuky byla syrština, aramejština, arabština i hebrejština. Mezi významné absolventy olomoucké univerzity (a později samostatné teologické fakulty) na tomto poli patří orientalisté Johan Jann a Alois Musil, či byzantolog František Dvorník.\n\nPo účasti olomouckých studentů a profesorů na revoluci v roce 1848 došlo k uzavření filosofické fakulty v roce 1851, k jejímuž obnovení došlo až v roce 1946.\n\nPo obnovení se sinologie vůbec poprvé stala samostatným univerzitním oborem. Sinologie a s ní i indologie se začaly vyučovat na FF UP roku 1946. Podnět k založení nových oborů vzešel ze zájmu rektora univerzity Josefa Ludvíka Fischera o orientalistická studia a o kontakty s asijskými zeměmi, jež se za soudobé mezinárodní politické situace zdály značně výhodné. Orientalistické obory začaly být na UP pěstovány především díky pražským externím učitelům indologu profesoru Vincenci Lesnému (byl také děkanem Filosofické fakulty) a sinologu profesoru Jaroslavu Průškovi (vedl obor sinologie). Jaroslav Průšek přivedl do Olomouce také svého žáka Augustina Paláta a společně se pak podíleli na vedení sinologických přednášek a seminářů. Na začátku padesátých let však byli učitelé zásahem tehdejšího vedení univerzity do organizace studia přinuceni přesunout obor do Prahy.\n\nZ podnětu profesora Josefa Jařaba, tehdejšího rektora UP, byly v roce 1991 zahájeny přípravy ke znovuzřízení oboru čínská filologie, jejichž realizace se chopil vedoucí katedry romanistiky Jiří Černý, a v září 1993 byl obor jako součást nově vzniklého Kabinetu Dálného východu při katedře romanistiky otevřen. V říjnu 1994 na FF UP nastoupil jako asistent oboru čínská filologie David Uher, který v roce 2002 úspěšně ukončil doktorské studium na Nankingské univerzitě a získal titul Ph.D. Na jaře 1998 byl Oldřich Švarný jmenován na FF UP docentem, a o dva roky později profesorem. V roce 1993 byl také otevřen obor japonská filologie.\n\nV roce 2002 byl Kabinet Dálného východu přeměněn na Katedru asijských studií v čele s Davidem Uhrem.\n\nKatedra asijských studií je pracovištěm orientujícím se na současný jazyk a kulturu asijského regionu s důrazem na oblast Pacifické Asie. Zájemcům o studium nabízí katedra výběr z několika studijních oborů, v současné době se jedná o bakalářské a magisterské studium Čínské filologie (dvou i jednooborové) a Japonské filologie a bakalářský interdisciplinární obor Japonština pro hospodářskou praxi. Ve výuce je kladen důraz na kvalitu a individuální přístup. Důležitou součástí v bakalářském i magisterském stupni studia je pobyt na zahraničních univerzitách v Evropě a Asii, se kterými katedra dlouhodobě spolupracuje.\n\nVedle pedagogické činnosti jsou pracovníci katedry aktivně činní také v oblasti vědy a výzkumu. Klíčové oblasti výzkumu jsou zejména kulturní antropologie Číny, gramatologie se zaměřením na čínské znakové písmo, fonologie a lexikografie moderní čínštiny, a dále mezikulturní pragmatika, současný japonský jazyk a japonské poezie haiku. Mezi zásadní publikace publikované pracovníky Katedry asijských studií patří \"Učební slovník jazyka čínského\" (O. Švarný, UP 1998-2000) a sada učebnic \"Hovorová čínština\" (O. Švarný, D. Uher: \"Úvod do studia hovorové čínštiny\"; O. Švarný: \"Hovorová čínština v příkladech\"; O. Kučera: \"Učebnice čínských znaků\"; D. Uher: \"Učebnice čínské konverzace\"). \n\nKatedra je řešitelem projektu Inovace oboru čínská filologie na Univerzitě Palackého v Olomouci se zaměřením na uplatnění absolventů v praxi, který byl podpořen Evropským sociálním fondem a Ministerstvem školství, mládeže a tělovýchovy České republiky, a zároveň partnerem projektu s názvem Inovace oboru religionistika na Masarykově univerzitě v Brně se zaměřením na kulturu Číny a Japonska, jehož hlavním řešitelem je Masarykova univerzita v Brně.\n\n"}
{"id": "705488", "url": "https://cs.wikipedia.org/wiki?curid=705488", "title": "Konvicted", "text": "Konvicted\n\nKonvicted je druhé studiové album senegalsko-amerického R&B zpěváka Akona. Album bylo vydáno v listopadu 2006. Později bylo nominováno na čtyři ceny Grammy. Nejúspěšnějšími singly z alba jsou písně \"I Wanna Love You\" (ft. Snoop Dogg) a \"Don't Matter\".\n\nDebutovalo na druhé příčce žebříčku Billboard 200 s 284 000 prodanými kusy v první týden prodeje v USA. Celkem se alba prodalo na tři miliony kusů v USA, čímž získalo certifikaci 3x platinová deska od společnosti RIAA. Úspěch zaznamenalo i v dalších zemích.\n\n\n"}
{"id": "705489", "url": "https://cs.wikipedia.org/wiki?curid=705489", "title": "Lokomotivní depo Wolsztyn", "text": "Lokomotivní depo Wolsztyn\n\nDepo Wolsztyn je jediným lokomotivním depem v Evropě, kde jsou dosud do běžného provozu nasazovány parní lokomotivy. Leží v obci Wolsztyn asi 80 km JZ od Poznaně. Depo je k dispozici pro turisty po celý rok. Každý rok koncem dubna a začátkem května se zde koná „Přehlídka parních lokomotiv“, které se často účastní také Česká republika, konkrétně lokomotivní depo Výtopna Hradec z Hradce Králové se svým provozním exponátem parní řady 464.008 \"Bulík\".\n\nV současné době je v depu asi 30 kusů vozidel, např. lokomotiv řad Tr5, Ok22, Ok1, Ol49 a Pt47. Nejcennějším exponátem je lokomotiva „Krásná Helena“ (řada Pm36) vyrobená v roce 1937 ve Fabloku (Chrzanów), která může dosáhnout rychlosti až 130 km/h. Parní lokomotivy jsou denně nasazovány na osobních vlacích směrem na Poznaň, ty jsou pak doplněny příležitostnými retro vlaky.\n\nRotunda depa byla postavena v roce 1907, v roce 1909 byla rozšířena o 4 stání pro dlouhé lokomotivy. V takové podobě se depo zachovalo do dnešních dnů.\n\nPůvodní průměr točny byl 16,08 m, ale po druhé světové válce byla točna rozšířena na 20 m pro možnost otáčení delších parních lokomotiv. V červenci 2002 pak byla prodloužena o dalších 0,5 m tak, aby umožňovala otočení lokomotivy Pm36-2. Tyto rozměry však nestačí pro parní lokomotivy Pt47, které tak někdy jezdí kabinou napřed ve směru jízdy.\n\nVlastníkem depa je nyní PKP Cargo. V současné době se plánuje vytvoření společnosti „Lokomotivní depo Wolsztyn“.\nV roce 2002 Polská pošta vydala sérii čtyř pamětních poštovních známek aktivních lokomotiv depa Wolsztyn.\n\n"}
{"id": "705491", "url": "https://cs.wikipedia.org/wiki?curid=705491", "title": "Pierre-Henri Cami", "text": "Pierre-Henri Cami\n\nPierre-Henri Cami, celým jménem Pierre Louis Adrien Charles Henry Cami, (20. června 1884, Pau, Francie – 3. listopadu 1958, Paříž) byl francouzský dramatik a humorista.\n\nNarodil se v Pau v rodině zámožného obchodního cestujícího. Neúspěšně se pokoušel prosadit jako básník, herec a toreador, v roce 1910 začal vydávat \"Malý pohřební furgon\", odborný časopis pro zaměstnance v pohřebnictví. Zde mohl naplno uplatnit svůj sklon k černému humoru a parodii (vytvořil např. postavu nedovtipného detektiva jménem Loufock Holmés). Proslul jako autor mikrokomedií, jejichž absurdní poetika s prvky surrealismu byla srovnávána s filmy bratrů Marxových.\n\nCharles Chaplin označil Camiho za největšího humoristu všech dob.\n\nV České republice získal Cami velkou popularitu díky výboru \"Kleštěnec v pralese\" v překladu Jiřího Konůpka.\n\n"}
{"id": "705493", "url": "https://cs.wikipedia.org/wiki?curid=705493", "title": "Amber Riley", "text": "Amber Riley\n\nAmber Patrice Riley (* 15. února 1986 Los Angeles, Kalifornie) je americká zpěvačka a herečka. Její nejznámější role je Mercedes Jones v seriálu \"Glee\". V roce 2017 vydala první studiové album \"Songs from the Stage.\"\n\nV sedmnácti letech se zúčastnila soutěže American Idol. V roce 2004 absolvovala střední školu v La Mirandě ve státě Kalifornie. V roce 2006 se ucházela o roli Effie White v muzikálovém filmu \"Dreamgirls\", na roli však byla příliš mladá.\n\nOd roku 2009 do roku 2015 hrála roli Mercedes v seriálu \"Glee\". Zpívala mnoho sólových písní, například: „Bust Your Windows“, „Hate on Me“, „And I Am Telling You I'm Not Going“, „Beautiful“, „Bridge over Troubled Water“, „I Look to You“, „Hell to the No“ a „Ain't No Way“. Po čtyři série byla vedena jako hlavní obsazení, pro 5. sérii byla vedena jako hostující hvězda.\n\nV roce 2011 získala nominici na cenu NAACP Image za její ztvárnění Mercedes. Spolu ze svými kolegy z \"Glee\" získala cenu Screen Actors Guild a byla také nominovaná na Teen Choice Awards.\n\nDne 3. dubna 2014 poprvé vystupovala se svou písní „Colorblind“, kterou napsali Emeli Sandé, Claude Kelly a Steve Macem. Píseň byla vydána o pět dní později, tedy 8. dubna 2014 a též se objevila v seriálu \"Glee\", kde ji opět zpívala. V prosinci 2015 si zahrála Addaperle, čarodějnici ze severu v televizním filmu \"The Wiz\". V únoru 2016 bylo oznámeno, že si zahraje hlavní roli Effie White v londýnské produkci \"Dreamgirls\" v divadle West End Theatre.\n\nV lednu 2014 spolu se svou sestrou Ashley založily on-line obchod s plus-size módou, nazvaný \"Rileyland Fashions\".\n\nV roce 2013 vyhrála sedmnáctou sérii televizní show ABC Tančíme s hvězdami. Jejím partnerem byl Derek Hough. Stala se první afro-americkou ženou, která soutěž vyhrála.\n"}
{"id": "705494", "url": "https://cs.wikipedia.org/wiki?curid=705494", "title": "Jan Kysela (právník)", "text": "Jan Kysela (právník)\n\nJan Kysela (* 15. září 1974) je český ústavní právník a odborník v oboru státovědy a politologie. Působí na Právnické fakultě Univerzity Karlovy jako vedoucí Katedry politologie a sociologie. Zabývá se především ústavními systémy a obecnou státovědou.\n\nJan Kysela absolvoval Právnickou fakultu Univerzity Karlovy v roce 1998. Ve své diplomové práci \"K problematice práva na odpor a občanské neposlušnosti\" se zabýval souhrnným zpracováním daného tématu. Této problematice se dále věnoval i v rámci doktorského studia, které zakončil v roce 2001. V roce 2006 dokončil habilitaci na Fakultě sociálních věd Univerzity Karlovy s prací \"Dvoukomorové systémy. Teorie, historie a srovnání dvoukomorových parlamentů\". Dne 12. října 2016 mu byl AV ČR udělen titul doktora věd (DSc.). V roce 2017 byl jmenován na návrh Vědecké rady Univerzity Karlovy profesorem v oboru \"Ústavní právo a státověda\".\n\nPůsobí na Právnické fakultě Univerzity Karlovy jako vedoucí Katedry politologie a sociologie. Vyučuje semináře státovědy a politologie, a je rovněž garantem několika volitelných a povinně volitelných předmětů z různých oborů práva a právní praxe. \n\nKromě pedagogické činnosti se věnuje práci pro Stálou komisi Senátu Parlamentu ČR pro Ústavu České republiky a parlamentní procedury. Je také členem pracovní komise Legislativní rady vlády pro veřejné právo I – komise pro správní právo č. 1 a členem rozkladové komise Ministerstva školství, mládeže a tělovýchovy. Je autorem návrhu tzv. stykového zákona.\n\nZabývá se publikační činností a editací sborníků s ústavněprávní tematikou. Jako ústavní expert je často konzultován médii i Parlamentem České republiky. Získal také ocenění Právník roku 2015 v kategorii Občanská a lidská práva a právo ústavní.\n\n\n\n\nSpoluautor dalších knih a sborníků, autor několika desítek článků z ústavního práva, ústavní teorie a politické vědy.\n"}
{"id": "705495", "url": "https://cs.wikipedia.org/wiki?curid=705495", "title": "Ornette Coleman", "text": "Ornette Coleman\n\nOrnette Coleman (9. března 1930, Fort Worth, Texas, USA – 11. června 2015) byl americký jazzový saxofonista a hudební skladatel.\n\nS albem \"Free Jazz: A Collective Improvisation\" z roku 1960 stanul u zrodu free jazzového hnutí.\n\nZa album \"Sound Grammar\" získal Pulitzerovu cenu.\n\nZemřel roku 2015 ve věku 85 let.\n\n\ns Paulem Bleyem\ns Johnem Lewisem\ns Jackie McLeanem\ns Yoko Ono\ns Lou Reedem\ns Jamaaladeen Tacuma\ns Jamesem Ulmerem\n\n"}
{"id": "705496", "url": "https://cs.wikipedia.org/wiki?curid=705496", "title": "Marie Terezie (rozcestník)", "text": "Marie Terezie (rozcestník)\n\nMarie Terezie nebo Marie Tereza je jméno následujících osobností:\n\n\n"}
{"id": "705497", "url": "https://cs.wikipedia.org/wiki?curid=705497", "title": "Cueva de las Manos", "text": "Cueva de las Manos\n\nCueva de las Manos ( \"Jeskyně rukou\") je jeskyně s prehistorickými nástěnnými malbami v patagonské argentinské provincii Santa Cruz. Nachází se ve stěně kaňonu řeky Río Pinturas. Stáří zdejších nástěnných maleb se odhaduje na 9 500 až 13 000 let. Název jeskyně vychází z vyobrazených lidských rukou, na stěnách jsou ale i vyobrazeny zvířata (především lama Guanako a nandu Darwinův) a scény z jejich lovu.\n"}
{"id": "705498", "url": "https://cs.wikipedia.org/wiki?curid=705498", "title": "Jamaaladeen Tacuma", "text": "Jamaaladeen Tacuma\n\nJamaaladeen Tacuma (* jako Rudy McDaniel; 11. června 1956, Hempstead, New York, USA) je americký jazzový baskytarista. Nejvíce se proslavil spoluprací se saxofonistou Ornette Colemanem na pěti jeho albech. V roce 1989 byl nominován na cenu Grammy, kterou nezískal.\n"}
{"id": "705502", "url": "https://cs.wikipedia.org/wiki?curid=705502", "title": "Rostislav Václavíček", "text": "Rostislav Václavíček\n\nRostislav Václavíček (* 7. prosince 1946 Vrahovice) je bývalý český fotbalový obránce, reprezentant Československa a trenér. Je olympijským vítězem z LOH 1980 v Moskvě. V sezoně 1977/78 mistrovský titul se Zbrojovkou Brno pod vedením Josefa Masopusta. Roku 2009 získal Cenu Václava Jíry.\n\nJeho syn Rostislav Václavíček ml. se rovněž věnoval fotbalu a jeho zeť Jiří Pecha je trenér a bývalý prvoligový fotbalista.\n\nZačínal v Sokolu Vrahovice, na střední škole v Bratislavě hrál dorosteneckou ligu za TJ VSŽ Dukla Bratislava. Na vojně hrál za VTJ Dukla Vyškov. Poté přestoupil do TJ Železárny Prostějov (III. liga) a později do TJ NHKG Ostrava (II. liga).\nV československé lize odehrál 289 zápasů a vstřelil 13 branek, vše v dresu Zbrojovky Brno, kde působil v letech 1971–1981 (I. liga) a 1984–1985 (II. liga, 44 starty / 4 branky). V A-mužstvu Zbrojovky odehrál 324 utkání v řadě z celkových 333. Druhou ligu hrál i v TJ NHKG Ostrava.\n\nJe držitelem rekordu československé a české ligy: nastoupil ve 280 po sobě jdoucích prvoligových utkáních bez přerušení (01.05.1972–10.06.1981, platné 01.07.2017). V letech 1981–1984 hrál za druholigový belgický klub KSC Hasselt, který vedl Josef Masopust.\n\nV olympijském výběru ČSSR sehrál 17 utkání (15.04.1978–29.07.1980), jedno utkání odehrál i za B-mužstvo Československa (09.11.1977).\n\nPo skončení hráčské kariéry působil jako trenér v nižších soutěžích. Vedl postupně FC Medlánky, FC Zeman Brno, RAFK Rajhrad, SK Tuřany, FC Komín, FC Moravský Krumlov, FC CVM Mokrá-Horákov, divizní FC Boskovice, dále v I. A třídě Jihomoravského kraje SK Slavkov u Brna, který převzal po Romanu Kukletovi na podzim 2010. Na podzim 2011 trénoval FC Miroslav, na jaře 2012 si od trenérského řemesla odpočinul. V sezonách 2012/13 a 2013/14 (podzim) trénoval SK ŽS Křenovice v I. B třídě Jihomoravského kraje - skupině C. Na jaře 2014 vedl opět FC Medlánky v I. B třídě Jihomoravského kraje - skupině A.\n\n"}
{"id": "705504", "url": "https://cs.wikipedia.org/wiki?curid=705504", "title": "Spolek českých právníků Všehrd", "text": "Spolek českých právníků Všehrd\n\nSpolek českých právníků Všehrd je nekomerční apolitickou studentskou organizací. Byl založen již v roce 1868, kdy byl pojmenován po slavném právníkovi z dob českého humanismu Viktorinu Kornelovi ze Všehrd, díky čemuž je nejstarším českým studentským právnickým spolkem, a také jedním z nejstarších tuzemských spolků vůbec. Působí zejména na Právnické fakultě Univerzity Karlovy v Praze, kde má rovněž své sídlo.\n\nCílem Spolku je podporovat snahy členů o vzdělání v oboru věd právních a státních, o sebevzdělání, rozvíjení jejich styků domácích i zahraničních, odborných i společenských a podporovat zájmy právnického stavu vůbec. Mezi jeho čestnými členy jsou např. bývalý prezident České republiky Václav Klaus, dále anglický politolog Roger Scruton a jiné významné osobnosti právnického a společenského života.\nSpolek je také zřizovatelem nadačního Randova fondu Spolku českých právníků Všehrd, který finančně podporuje sociálně slabší studenty při jejich studiu na Právnické fakultě Univerzity Karlovy v Praze, talentovaným studentům přiznává stipendia pro studium na Univerzitě v Curychu, a každoročně také uděluje prestižní Cenu Randovy nadace za nejlepší diplomovou práci v oblasti soukromého práva.\n\nMyšlenka založení spolku při Právnické fakultě Karlo-Ferdinandovy Univerzity v Praze se objevila po pádu Bachova absolutismu a byla hnána touhou po vzdělávání v rodném jazyce. Hlavním účelem spolku proto mělo být „\"povznesení vzdělanosti a kultury českého národa a zemí Koruny české v rámci Rakousko-Uherska\"“. První náznaky spolkové činnosti se objevily již v roce 1867, kdy se scházela studentská společnost okolo JUC. Alfréda Hrdličky v hostinci „U Fáfů“, aby se bavila zpěvem a vášnivými debatami o právu v mateřském jazyce. Později se začalo i s prvními přednáškami.\n\nDalšímu rozvoji dopomohlo vydání zákona o spolčování ze dne 15. února 1867, díky němuž se spolku mohlo konečně dostat zákonného ustavení. Dne 21. ledna 1868 byla do místnosti Akademického čtenářského spolku svolána schůze právníků, na níž byly předloženy první stanovy. Ty však byly zamítnuty Českým místodržitelstvím, proto musely být na další schůzi 4. března 1868 přijaty stanovy nové. A protože C. k. místodržitelství svým výnosem č. 17455 ze dne 11. dubna 1868 zřízení spolku nezakázalo, tak nic nebránilo ve svolání ustavující valné hromady, která se uskutečnila 6. května 1868 v sedm hodin večer opět v hostinci „U Fáfů“. Prvním starostou spolku byl zvolen JUC. Alfréd Hrdlička, jeho náměstkem se potom stal Jaroslav Čelakovský. Založení spolku mělo mezi studenty velký ohlas – již v prvním roce měl na 151 členů.\n\nJedním z dalších cílů Všehrdu bylo vydávání slavných právnických děl z české historie. Vydavatelská činnost byla zahájena v roce 1871 slavným dílem Viktorina Kornela ze Všehrd „O práviech, o súdiech i o dskách země české knihy devatery“. V letech 1873 a 1875 pak spolek pokračoval vydáním děl Pavla Kristiána z Koldína. Od roku 1896 bylo započato s vydáváním litografií. Díky tomu, že byl Všehrd od roku 1905 prakticky jejich jediným vydavatelem, rozrostl se počet jeho členů a významné byly i jeho zisky. Do roku 1912 už spolek vydal celkem 123 děl. Od roku 1919 začal vycházet také spolkový časopis Všehrd. Díky tomu stoupal i věhlas Všehrdu – v dobách první republiky patřil mezi přední české spolky a byl znám nejen v právnické obci, ale také v celé tehdejší vzdělané společnosti. Koncem první republiky již spolek držel svá aktiva v dluhopisech, hypotečních zástavních listech a akciích.\n\nV době nacistické okupace byl Všehrd zakázán. Po druhé světové válce se však činnost spolku začala slibně obnovovat, byla ale utnuta událostmi roku 1948, kdy byl Všehrd jako buržoazní spolek nejprve ochromen a následně tzv. akčním výborem rozpuštěn. Stíháni byli také jednotliví členové spolku, např. tehdejší starosta Emil Ransdorf byl stíhán StB. Přesto však ještě vykonal poslední cestu do budovy právnické fakulty, aby odnesl alespoň symbol Všehrdu – spolkovou vlajku. Před StB potom musel z fakulty utéct oknem, aby mohl emigrovat do zahraničí.\n\nK obnově spolku mohlo dojít až po sametové revoluci a pádu komunismu. Ke znovuzaložení podle zákona o sdružování občanů došlo hned v roce 1990. Na ustavující valné hromadě byla deklarována myšlenková a institucionální kontinuita s předválečným Spolkem československých právníků Všehrd. Spolku byla také slavnostně vrácena jeho vlajka. Byly přijaty stanovy podle původní podoby a současně byla obnovena čestná členství z dob 1868 až 1948. Prvním starostou byl zvolen Mgr. Igor Volný. Znovu se také začal vydávat spolkový časopis Všehrd. V roce 1991 byla rovněž obnovena tradice pořádání vrcholných společenských akcí - výročních plesů.\n\nMezi hlavní aktivity Všehrdu patří zejména pořádání přednášek a jiných vzdělávacích či společenských akcí. Spolek je např. pořadatelem tradičních Reprezentačních plesů Právnické fakulty Univerzity Karlovy v Praze. Dodnes funguje také vydavatelská činnost – spolek vydává svůj vlastní časopis, který od roku 2008 vychází také v online podobě, a má rovněž vlastní nakladatelství.\n\nDalším významným počinem bylo také založení Klubu Alumni Spolku českých právníků Všehrd v roce 2011, který organizuje různá setkání bývalých členů spolku, jeho přátel a významných osobností právnického stavu a společenského života.\n\nčinnost spolku přerušena 1938–1945\nčinnost spolku přerušena 1947–1990\n\nČestnými členy Spolku českých právníků Všehrd jsou:\n\n\n\n\n"}
{"id": "705505", "url": "https://cs.wikipedia.org/wiki?curid=705505", "title": "Paul Bley", "text": "Paul Bley\n\nPaul Bley, CM (10. listopadu 1932, Montréal, Kanada – 3. ledna 2016, Stuart, Florida, USA) byl kanadský jazzový pianista. Spolupracoval s mnoha hudebníky, mezi které patří například i Charlie Parker, Charles Mingus, Sonny Rollins, Ornette Coleman, Chet Baker, Jaco Pastorius a mnoho dalších. Rovněž vydal řadu sólových alb. Roku 1999 vydal autobiografickou knihu s názvem \"Stopping Time: Paul Bley and the Transformation of Jazz\".\n\n"}
{"id": "705507", "url": "https://cs.wikipedia.org/wiki?curid=705507", "title": "Jan Kysela", "text": "Jan Kysela\n\nJméno a příjmení Jan Kysela nosí více osobností:\n\n"}
{"id": "705517", "url": "https://cs.wikipedia.org/wiki?curid=705517", "title": "Side", "text": "Side\n\nSide (řecky Σίδη, Sidé) je město antického původu v jihoturecké provincii Antalya v okrese Manavgat ležící najižním pobřeží pobřeží Turecka u Středozemního moře asi 75 km východně od Antalye. \n\nSide je známo jako rekreační středisko, které je v teplých měsících vyhledávané rekreanty pro své písčité pláže. \n\nPro dobře zachované zříceniny z římského období patří město k nejvýznamnějším archeologickým nalezištím Turecka.\n\n\nHistorické prameny udávají, že město bylo založeno v 7. století př. n.l. Tím, že město mělo přístav, stalo se jedním z nejvýznamnějších měst Pamfýlie, ale také významným centrem obchodu. Řečtí zakladatelé města postupně přejali jazyk místního obyvatelstva. Samo jméno Side zřejmě pochází z místního jazyka, řecky znamená granátové jablko. Místní mince zabrazovaly hlavu bohyně Pallas Athény. V dalších století bylo město pod nadvládou Lýdie a Persie.\n\nV roce 333 př.n.l. se města zmocnil Alexandr Makedonský. Za jeho vlády byla zavedena helénistická kultura, která trvala až do 1. století n.l. Side po Alexandrově smrti spravoval jedem z Alexandrových generálů Ptolemaios I Sótér. V dalších dvou stoletích došlo k několika dalším změnám v držení města, až v roce 78 př. n.l. přešlo město do rukou Římanů. Za císaře Augusta v roce 25 př. n. l. se Pamfýlie i se Side se staly součástí provincie Galacie. Side se stalo centrem obchodu s otroky ve Středomoří. Velká část dochovaných antických památek pochází právě z tohoto období prosperity. Po rozpadu římské říše se Side stalo součástí byzantské říše.\n\nOd 4. století začalo období postupného poklesu Ani silné hradby neodolaly ničivým nájezdům kočovníků. Další války mezi křesťany a Araby i ničivé změtřesení způsobily, že místo bylo v 10. století opuštěno a obyvatelé se odstěhovali do Antalye. Nakrátko, ale ne definitivně, město bylo obnoveno ještě ve 12. století. Po dobytí seldžuckými Turky ve 13. století bylo město definitivně opuštěno.\n\nNová historie Side začala v 19 století, kdy se zde usadili Turci, kteří opustili Krétu v souvislosti s jejím přičleněním k Řecku. Osada později získala jméno zaniklého antického města, Side.\n\nPo polovině 20. století v souvislosti s nárůstem cestovního ruchu v oblasti Antalye, střediska Turecké riviéry, se následně i Side stalo centrem letní rekreace. Nové hotely vznikly na pobřežním pásu a nezasáhly výrazněji do původního osídlení.\n\nPamátky Side se nacházejí na výběžku pevniny, kde byl původně i antický přístav. Tento poloostrov je cca 1 km dlouhý a 400 m široký. Antické město chránilo proti útokům z pevniny rozsáhlé opevnění, které se zčásti dodnes zachovalo. Do těchto míst míří místní doprava, odkud je možno zahájit prohlídku města. Nejbližší památkou, ještě před hradbami starověkého města, je Nymfeum, původně velká fontána. U Nymfea za hradbami města se cesty rozdvojují. Obě sledují původní antickou trasu a byly vyzdobeny sloupořadím. Levá cesta vedla k části antického fóra (agora), kde byly veřejné instituce. V blízkosti této cesty se nachází stavba z byzantského období, jejíž účel není příliš jasný, pravděpodobně šlo o hospitál/nemocnici. Pravý, přímý směr směřuje k nejvýznamnějším dochovaným památkám. Po obou stranách ulice jsou zbytky původních obydlí. Na levé straně se pak nachází komerční část agory se zbytky chrámů. Nad fórem se vypíná dobře zachovaný amfiteátr z 2. století, který je jediným amfiteátrem ve východním Středomoří, jehož hlediště nebylo vyhloubeno ve svahu, ale vystavěno do výšky z kamene (obdobně jako Kolosseum v Římě). Důvodem tohoto řešení bylo to, že Side se nachází na rovině. Na opačné straně amfiteátru se nacházejí zbytky městských lázní, v nichž je po rekonstrukci umístěno muzeum antických památek. Na špičce poloostrova se nacházejí sloupy Apollónova chrámu a zbytky Afroditina chrámu jakož i zříceniny antických lázní a křesťanské baziliky z byzantského období. V blízkosti těchto staveb se nacházel antický přístav. Místo dnes slouží jako přístaviště jachet\n\nSide je velmi specifickou oblastí co do počasí. Denní teploty se zde pohybují okolo 35 °C, což v kombinaci s přímořským klimatem činí ideální počasí. Nejteplejší měsíce v roce jsou červenec a srpen. Výjimkou nejsou ani teploty nad 40 °C. \n\nDlouhodobé statistiky uvádí, že přes léto zde sprchne maximálně jednou do měsíce. V zimním období obvykle proprší polovina měsíce.\n"}
{"id": "705519", "url": "https://cs.wikipedia.org/wiki?curid=705519", "title": "John Logie Baird", "text": "John Logie Baird\n\nJohn Logie Baird (13. srpen 1888 – 14. června 1946) byl skotský inženýr a vynálezce prvního televizoru, na kterém byl předveden v roce 1926 přenos živého obrazu. O dva roky později uskutečnil dálkový přenos z Londýna do New Yorku. Také vynalezl první plně elektronickou trubici pro výrobu obrazovek barevných televizních přijímačů a v srpnu 1944 představil první barevnou obrazovku. Jeho elektromechanický systém byl později nahrazen čistě elektronickým. Krátce před svou smrtí oznámil vyvinutí stereoskopické televize.\n\nV roce 2002 se umístil na 44. místě v žebříčku 100 největších Britů. V roce 2006 byl zařazen mezi 10 největších skotských vědců v historii, když byl Skotskou národní knihovnou zařazen do Skotské vědecké síně slávy.\n\n"}
{"id": "705520", "url": "https://cs.wikipedia.org/wiki?curid=705520", "title": "Wrestling (rozcestník)", "text": "Wrestling (rozcestník)\n\nWrestling může mít více významů\n\n"}
{"id": "705523", "url": "https://cs.wikipedia.org/wiki?curid=705523", "title": "Čchi-lin", "text": "Čchi-lin\n\nČchi-lin (: pchin-jin qílín, znaky 麒麟) je bájný tvor čínské mytologie, hlavní ze 360 živočichů žijících na souši. Někdy je místo tygra řazen mezi čtyři ušlechtilá zvířata (s drakem, fénixem a želvou).\n\nJe znám také v mytologii ostatních zemí východní Asie. Japonsky je nazýván \"kirin\" (), korejsky \"girin\" () a vietnamsky \"kỳ lân\", jeho vzhled je v každé kultuře mírně odlišný od čínského čchi-lina, ale vlastnosti jsou popisovány obdobně.\n\nČchi-lin je chiméra, má jeden nebo více rohů, zelenomodrou šupinatou kůži, tělo a kopyta koně nebo jelena, dračí hlavu a medvědí oháňku. Žije více než dva tisíce let, ale vidět je jen zřídka (například byl viděn nedlouho před smrtí Konfucia). Podobně jako evropský jednorožec, čchi-lin symbolizuje dlouhověkost a štěstí. Proto byl malován na předměty používané císařem. Počínaje vládou císaře Kchang-si nosili nejvyšší vojenští hodnostáři obraz čchi-lina vyšitý na oděvu (namísto dřívějšího lva).\n\nNa zádech čchi-lina je zobrazován mladík. Podobně jako evropský čáp totiž čchi-lin nosí rodičům dlouho očekávaného syna.\n\nPoprvé je připomínán u Konfucia, jeho kamenné sochy se objevují v období dynastie Pozdní Chan (947–951). Tehdy byl popisován jako třímetrové zvíře připomínající jelena (či vola) s jedním rohem zakončeným měkkou boulí, s kravím ocasem a koňskými kopyty. Při pohybu neubližuje žádnému živému tvoru, dokonce ani hmyzu. Při chůzi po trávě ji nepošlape. Nejí živé tvory, živí se trávou. Podle některých vyprávění může chodit po vodě a létat. Dožívá se kolem tří tisíc let. Reliéfy nebo sochy čchi-lina na náhrobcích ochraňují před zlými duchy a doprovázejí zesnulé na nebesa.\nBěhem doby se představy o čchi-linovi měnily. Tak hrobka chanského císaře Wen-ti je okrášlena dvěma čchi-liny se silným tělem lva, jedním rohem a křídly. Od symbolu míru a klidu se posunul k ochránci moci a síly.\n\nVe feng-šuej symbolizuje dlouhý život, oslavy, radost, moudrost a slavné potomky. Ženám, které chtějí mít děti, se doporučuje mít obraz nebo sošku čchi-lina. Umístěná má být naproti východu z místa.\n\nPři plavbách Čeng Chea ke břehům Indie, Arábie a východní Afriky v první třetině 15. století čínští námořníci přivezli k císařskému dvoru mnoho exotických zvířat. Africké žirafy byly tehdy považovány za čchi-liny a tedy za šťastné znamení.\n\n"}
{"id": "705525", "url": "https://cs.wikipedia.org/wiki?curid=705525", "title": "James Blood Ulmer", "text": "James Blood Ulmer\n\nJames Blood Ulmer (* 8. února 1940, St. Matthews, Jižní Karolína, USA) je americký bluesový a jazzový kytarista a zpěvák. Spolupracoval s mnoha hudebníky, mezi které patří například i Joe Henderson, Paul Bley, Rashied Ali nebo Larry Young.\n"}
{"id": "705528", "url": "https://cs.wikipedia.org/wiki?curid=705528", "title": "Irsko-kanadské vztahy", "text": "Irsko-kanadské vztahy\n\nKanadsko-irské vztahy jsou vzájemné mezistátní vztahy mezi Kanadou a Republikou Irsko. Kanada a Irsko se těší vzájemným přátelským vztahům, jejichž význam se projevuje soustředěním na společnou historii a vzájemnou příbuznost vytvořenou irskou imigrací do Kanady. Zhruba 4 milióny Kanaďanů mají irské předky, čili přibližně 14 % kanadského obyvatelstva.\n\nPřed rokem 1922 bylo Irsko legálně považováno za součást Spojeného království Velké Británie a Irska a proto obě země neměly jiné vzájemné mezinárodní vztahy než ty mezi Kanadou a Británií. V letech 1922 až 1937 byl Irský svobodný stát britským dominiem, stejně jako Kanada, samosprávný pod britskou korunou. Kanada vyslala svého prvního vysokého komisaře do Irska, Johna Halla Kellyho, v roce 1929. To bylo v čase, kdy Británie nepovolovala Kanadě mít ambasády ve většině států a britský zástupce v Irsku neměl svolení užívat titulu vyslanec.\n\nRoku 1937 změnilo Irsko svou ústavu a udělilo si v ní úplnější nezávislost na Británii, nicméně tu zůstávala jistá obojakost v chápání role Koruny v irském právu.\n\nV roce 1948 byl na návštěvě Kanady \"taoiseach\" (první ministr) Irska, John A. Costello, když zde ohlásil, že se Irsko prohlásí republikou. Důvod, proč si vybral k oficiálnímu ohlášení právě Kanadu je předmětem diskuse. Je dosti možné, že to bylo proto, že Costello byl uražen nevhodným chováním generálního guvernéra Kanady, Harolda Alexandra, jenž byl severoirského původu a který zřejmě umístil na stůl symboly Severního Irska, především zmenšenou repliku slavného děla, Hřmící Megy (Roaring Meg), používaného při obléhání Derry, před dotčeného Costella k příležitosti státnické večeře. Co je jisté, že již předešlá domluva, při níž bylo předem navržen přípitek na krále (symbolizujícího Kanadu) a na prezidenta (zastupujícího Irsko), byla porušena. Byl totiž navržen pouze přípitek na krále, což irskou delegaci rozzuřilo. Krátce poté ohlásil Costello plán vyhlásit Irskou republiku. Byla nabízena i jiná vysvětlení pro tuto anonci právě v takovém čase, včetně myšlenky, že změna již byla naplánovaná a jedny irské noviny o ní již měly článek nachystaný ke zveřejnění (\"an Irish newspaper was about to \"break\" the story\"). Ať už byl důvod jakýkoliv, zákon o vyhlášení Republiky Irsko (\"Republic of Ireland Act 1948\") brzy prošel s podporou ode všech politických stran.\n\nV nedávných časech Kanada aktivně podporovala mírový proces v Severním Irsku, jak bylo symbolizováno jmenováním bývalého kanadského náčelníka generálního štábu Johnem de Chastelainem do čela nezávislé mezinárodní komise Independent International Commission on Decommissioning.\n\nZhruba 14 % kanadských občanů se hlásí k irskému původu, což napomohlo vypěstovat silný vzájemný vztah založený na blízké kulturní spřízněnosti, podpoře a spolupráci v rámci společných organizací. Kanada a Irsko sdílí také zeměpisné spojení, blízkost vnímanou téměř jako vzdálené vzájemné hraničení dvou sousedních států prostřednictvím severní části Atlantského oceánu.\n\nIrsko je 5. největší příjemce přímých kanadských investic s výší přímých investic dosahující k roku 2001 7,4 miliardy kanadských dolarů.\n\n\n"}
{"id": "705529", "url": "https://cs.wikipedia.org/wiki?curid=705529", "title": "Pinturas", "text": "Pinturas\n\nPinturas () je vodní tok v provincii Santa Cruz v Argentině.\n\nPramení jižně od jezera Buenos Aires v Patagonských Andách. Teče severním směrem provincií Santa Cruz. Jedná se o přibližně 150 km dlouhý pravostranný přítok řeky Río Deseado. Úsek toku řeky protéká kaňonem Valle del Río Pinturas, ve kterém se nachází jeskyně Cueva de las Manos s prehistorickými nástěnnými malbami – kulturní dědictví UNESCO.\n"}
{"id": "705530", "url": "https://cs.wikipedia.org/wiki?curid=705530", "title": "R-40", "text": "R-40\n\nZkratka R-40, R 40 či R40 může označovat:\n"}
{"id": "705533", "url": "https://cs.wikipedia.org/wiki?curid=705533", "title": "Larry Young", "text": "Larry Young\n\nLarry Young (7. října 1940, Newark, New Jersey, USA-30. března 1978, New York City, New York, USA) byl americký jazzový varhaník. Spolupracoval například s Milesem Davisem, se kterým narhrál dvě alba.\n\nTony Williams\nGrant Green\nMiles Davis\nJoe Chambers\nJohn McLaughlin\nJohn McLaughlin and Carlos Santana\n"}
{"id": "705540", "url": "https://cs.wikipedia.org/wiki?curid=705540", "title": "Harmonic Mantra", "text": "Harmonic Mantra\n\nHarmonic Mantra je zatím poslední nahrávka Davida Hykese.\n\n\n"}
{"id": "705543", "url": "https://cs.wikipedia.org/wiki?curid=705543", "title": "Silvia Švédská", "text": "Silvia Švédská\n\nSilvia Švédská, rozená \"Silvia Renate Sommerlath\" (* 23. prosince 1943 Heidelberg, Německo) je manželka švédského krále Karla XVI. Gustava a švédská královna. V roce 2011 se stala nejdéle působící královnou na švédském trůnu, když v tomto ohledu překonala Žofii Nasavskou.\n\nNarodila se v německém Heidelbergu jako nejmladší ze čtyř dětí (jediná dcera) \"Walthera a Alice Sommerlathových\". Podle švédských médií byl Walther Sommerlath členem NSDAP nebo s ní byl přinejmenším svázaný. V letech 1947–1957 vyrůstala v Brazílii v São Paulo, kam se rodina přestěhovala po skončení druhé světové války. V roce 1957 se rodina vrátila do Německa. Jako tlumočnice hovoří Silvia šesti jazyky – anglicky, francouzsky, německy, portugalsky, španělsky a švédsky, kromě toho ovládá i švédský znakový jazyk. Pracovala na argentinském konzulátu v Mnichově, v roce 1972 jako hosteska Letních olympijských hrách 1972 v Mnichově a v roce 1976 jako zastupující šéfka protokolu na Zimních olympijských hrách v Innsbrucku.\n\nNa olympiádě v Mnichově poznala následníka švédského trůnu Karla Gustava Bernadotte, pozdějšího švédského krále Karla XVI. Gustava, za něhož se provdala 19. června roku 1976. Při obřadu spolupůsobil Silviin strýc, profesor teologie \"Ernst Sommerlath\" z Lipska. Den předtím měla ve švédské televizi premiéru píseň populární švédské kapely ABBA \"Dancing Queen\".\n\nKarel Gustav se stal králem v roce 1973. Podle švédského práva pokud by se oženil s neurozenou Silvií ještě jako korunní princ, musel by opustit královský dům a ztratil by svůj nárok na královský trůn. Tento zákon ovšem platil jen pro prince, nikoli pro vládnoucího monarchu.\n\nZ manželství vzešly tři děti, dvě dcery a syn:\n\nVedle svých četných reprezentačních povinností se Silvia angažuje v péči o postižené a zneužívané děti. V roce 1999 založila \"World Childhood Foundation (Světovou dětskou nadaci)\", je patronkou 62 sdružení. Nedaleko zámku Drottningholm založila \"Silviahemmet (Silviin dům)\", pro dementní děti. V Německu kooperuje nadace Silviahemmet s Maltézským řádem. Kromě toho založil královský pár \"Královský svatební fond\", který podporujue výzkum na poli sportu postižených. V roce 1990 dostala \"„Deutschen Kulturpreis“ (Německou kulturní cenu)\" za její podporu sportu postižených, v roce 2002 \"„Deutschen Medienpreis“ (Německou cenu médií)\" v Baden-Badenu a v roce 2006 čestnou cenu \"Bambi\".\n\nKrálovna je rytířem Řádu úsměvu, mezinárodního vyznamenání udělovaného za činnost přinášející radost dětem.\n\n"}
{"id": "705547", "url": "https://cs.wikipedia.org/wiki?curid=705547", "title": "Emmino jezero", "text": "Emmino jezero\n\nEmmino jezero se skládá ze tří menších, vzájemně propojených jezer. Rozkládá se akorát na jih od vstupu do národního parku Prince Albert National Park. Leží ve venkovské municipalitě Lakeland No. 521.\n\nEmma Lake je také rekreační tábořiště u tohoto jezera. Celá rekreační oblast má v létě populaci čítající až něco kolem 900 osob a 200 osob v zimním období. Emma Lake je 45 kilometrů na sever od města Prince Albert a 5 kilometrů od osady Christopher Lake na stejnojmenném jezeře. V rekreační oblasti se již od přelomu 50. a 60. let 20. století koná tradičně umělecká škola Emma Lake Artist's Workshops.\n\n"}
{"id": "705556", "url": "https://cs.wikipedia.org/wiki?curid=705556", "title": "Kasandřin sen", "text": "Kasandřin sen\n\nKasandřin sen (v anglickém originále \"Cassandra's Dream\") je koprodukční britsko-francouzsko-americký film z roku 2007, který napsal a režíroval Woody Allen, s Colinem Farrellem a Ewanem McGregorem v hlavních rolích bratrů, kteří musí něco obětovat, aby si mohli splnit sny.\n\nBritští bratři Terry a Ian z Jižního Londýna byli vychováni slabým otcem, vedoucím restaurace, a silnou matkou, která své syny učila, aby vzhlíželi ke svému strýci Howardovi, úspěšnému podnikateli. Bratři se rozhodnou koupit si plachetnici, kterou pojmenují \"Kasandřin sen\" po chrtovi, který vyhrál závod, v němž Terry vyhrál peníze na koupi lodě. Protože nevěděli nic o řecké mytologii, nevěděli nic o zlověstné minulosti tohoto jména – věštby antické věštkyně Kassandry nebyly vyslyšeny jejími blízkými. Po dni stráveném plavbou na lodi s jejich současnými přítelkyněmi narazí Ian při cestě v půjčeném autě na Angelu Starkovou, herečku, do níž se zamiluje.\n\nKvůli finančním problémům (Terry má problémy s gamblerstvím a Ian chce investovat do hotelů v Kalifornii, aby mohl financovat svůj nový život s Angelou) požádají bratři o pomoc strýce Howarda. Ten souhlasí s tím, že jim pomůže, ale žádá po nich něco na oplátku – musí pro něj někoho zavraždit. Přizná, že může jít do vězení kvůli obviněním Martina Burnse, obchodního partnera, který proti němu chce svědčit. Požádá tedy své synovce, aby se ho zbavili. Po počátečním odmítání bratři souhlasí.\n\nVytvoří si dvě pistole z kovu a dřeva, které plánují potom spálit. Při prvním pokusu o Burnsovu vraždu čekají u něj doma, ale ona nečekaně přijde s nějakou ženou. Bratři zpanikaří a odejdou a domluví se, že vraždu spáchají další den.\n\nPři dalším pokusu se jim vražda podaří. Zbraně potom spálí. Ian pokračuje jako by se nic nestalo, ale Terry je sžírán vinou a začne pít alkohol a brát prášky. To vystraší jeho přítelkyni, která o všem řekne Ianovi a zmíní se o tom, že Terry věří, že někoho zabil. Terryho chování se vymkne kontrole, což Iana vyděsí. Poté, co se Terry bratrovi svěří, že přemýšlí o udání se policii, Ian jde k Howardovi pro radu. Společně dojdou k tomu, že pro ně neexistuje jiná alternativa než odstranit Terryho. Ian plánuje bratra otrávit při cestě na lodi. Nakonec ale Ian přijde na to, že nedokáže svého bratra zabít a zaútočí na něj v záchvatu vzteku. V nastalém chaosu Terry strčí Iana ze schodů do kajuty a tím ho zabije. Terry, který již měl sebevražedné sklony, se utopí.\n\n\"Kasandřin sen\" sklidil smíšené reakce kritiky. Server Rotten Tomatoes dává filmu na základě 115 hodnocení kritiků skóre 46%. Server Metacritic hodnotí film 49 body ze 100 na základě 31 recenzí. Uživatelé ČSFD snímek hodnotí průměrně 73%.\n\n"}
{"id": "705559", "url": "https://cs.wikipedia.org/wiki?curid=705559", "title": "Fluorid měďnatý", "text": "Fluorid měďnatý\n\nFluorid měďnatý (chemický vzorec CuF) je v bezvodém stavu bílý prášek a v podobě dihydrátu tvoří světlemodré krystalky. Je nerozpustný v roztoku amoniaku, poměrně málo ve vodě, lépe však v roztocích kyselin, kde dochází ke vzniku komplexních sloučenin, dihydrát je navíc rozpustný v methanolu a ethanolu.\n\nFluorid měďnatý lze připravit přímou syntézou z prvků, tedy mědi a fluoru, při teplotě 400 °C.\nPři roztavení dochází k rozkladu, uvolňuje se fluor a vzniká fluorid měďný. Je na to potřeba teplotu 950 °C a vyšší.\n\nKomplexní anionty CuF, CuF a CuF se vytváří, pokud je CuF vystaven jiné látce obsahující fluoridové anionty F.\n\nAromatické uhlovodíky reagují s fluoridem měďnatým v kyslíkaté atmosféře při teplotách nad 450 °C za vzniku fluorovaných uhlovodíků. Tato reakce je jednodušší než Sandmeyerova reakce, ale je možná pouze pro sloučeniny, které jsou dostatečně stabilní, aby nedošlo k rozkladu při vysokých teplotách.\n"}
{"id": "705564", "url": "https://cs.wikipedia.org/wiki?curid=705564", "title": "69. peruť (Izrael)", "text": "69. peruť (Izrael)\n\n69. peruť (: טייסת 69), známá jako The Hammers (: הפטישים, \"ha-Patišim\"), je peruť Izraelského vojenského letectva operujících na strojích F-15I Ra'am z letecké základny Chacerim v jižním Izraeli. S přestávkami existuje od roku 1948 a kromě šestidenní války (1967) se zúčastnila zatím všech válek, kterých se Izrael účastnil. Její první nasazení se datuje k 15. červenci 1948 při bombardování Káhiry. Z počátku byla tvořena bombardéry B-17 Flying Fortress a zanikla roku 1954, kdy byly její stroje přeřazeny k 103. peruti. O dva roky později byla v říjnu 1956 obnovena během Suezské krize, avšak po skončení konfliktu byla opětovně rozpuštěna. Obnovení se dočkala až roku 1969, kdy se stala druhou izraelskou perutí nových stíhacích letounů F-4E Phantom. V 90. letech pak došlo k transformaci peruti, když stávající letouny F-4E Phantom nahradily nové stroje F-15I. Kromě výše uvedených typů strojů byly součástí perutě hydroplány Consolidated PBY Catalina. V září 2007 se stroje F-15I z 69. perutě podílely na bombardování tajného syrského jaderného reaktoru během operace Ovocný sad.\n\nMezi velitele peruti se řadí například Pinchas Ben Porat či bývalý velitel izraelského letectva Avihu Ben Nun. Navigátorem a operátorem zbraňových systémů stroje F-4E Phantom této letky byl Ron Arad, který byl v říjnu 1986 zajat libanonskou milicí poté, co byl s pilotem stroje nucen se katapultovat nad jižním Libanonem.\n\n\n"}
{"id": "705566", "url": "https://cs.wikipedia.org/wiki?curid=705566", "title": "Rashied Ali", "text": "Rashied Ali\n\nRashied Ali (jako Robert Patterson; 1. července 1935, Filadelfie, Pensylvánie, USA-12. srpna 2009, New York City, New York, USA) byl americký jazzový bubeník. Nejvíce se proslavil spoluprací se saxofonistou Johnem Coltranem.\n"}
{"id": "705567", "url": "https://cs.wikipedia.org/wiki?curid=705567", "title": "Kvalifikace na Mistrovství světa ve fotbale 1982", "text": "Kvalifikace na Mistrovství světa ve fotbale 1982\n\nV kvalifikaci na Mistrovství světa ve fotbale 1982 se národní týmy ze šesti fotbalových konfederací ucházely o 22 postupových míst na závěrečný turnaj. Pořadatelské Španělsko spolu s obhájcem titulu - Argentinou měli účast na závěrečném turnaji jistou. Kvalifikace se účastnilo 109 zemí.\n\nCelkem 103 týmů sehrálo alespoň jeden kvalifikační zápas. Sehráno jich bylo 306 a padlo v nich 797 branek (tj. 2,60 na zápas).\n\n\"(29 týmů bojujících o 2 místenky)\"\n\nV africké kvalifikaci byly čtyři fáze hrané vyřazovacím systémem doma a venku. Nejlepší 4 týmy byly nasazeny přímo do druhé fáze, zatímco zbylých 24 účastníků začínalo v první fázi. Dva vítězové čtvrté fáze postoupili na závěrečný turnaj.\n\n\"(21 týmů bojujících o 2 místenky)\"\n\nPo odhlášení Íránu se asijské a oceánské kvalifikace zúčastnilo pouze 20 týmů. V první fázi byli účastníci rozděleni do čtyř skupin podle geografických kritérií. Skupiny 1 a 2 měly pět účastníků, skupina 3 čtveřici týmů a skupina 4 šestici celků, která byla rozdělena do dvou podskupin, ze kterých postoupily první dva týmy do skupinového play off. Z každé ze skupin postoupil vítěz do finálové fáze, kde se čtveřice týmů utkala dvoukolově doma a venku o dvě postupová místa na závěrečný turnaj. \n\n\"(33 týmů bojujících o 13 místenek)\"\n\nCelkem 33 týmů (včetně Izraele, který v té době nebyl členem UEFA), bylo rozlosováno do 7 skupin. Z toho bylo šest skupin pětičlenných a jedna tříčlenná. Ve skupinách se utkal každý s každým dvoukolově doma a venku. Z pětičlenných skupin postupovaly na MS první dva týmy, zatímco ze tříčlenné pouze její vítěz.\n\n\"(9 týmů bojujících o 3 místenky)\"\n\nDevítka účastníků byla rozlosována do 3 skupin po 3 týmech. Ve skupinách se utkal každý s každým dvoukolově doma a venku. Vítězové skupin postoupili na MS.\n\n\"(15 týmů bojujících o 2 místenky)\"\n\nKvalifikace zóny CONCACAF se hrála v rámci Mistrovství Severní, Střední Ameriky a Karibiku 1981. V první fázi bylo 15 týmů rozděleno do tří skupin podle geografických kritérií. Severoamerické zóny se zúčastnily 3 týmy, které se utkaly dvoukolově každý s každým doma a venku. První dva týmy postoupily do finálové fáze. Ve středdoamerické zóně se pětice týmů utkala dvoukolově každý s každým doma a venku a první dva týmy postoupily do finálové fáze. V karibské zóně se nejprve dvojice nejníže nasazených týmů utkala v předkole hraném systémem doma a venku. Ve skupinové fázi byla šestice týmů rozlosována do dvou skupin po šesti, ve kterých se utkal každý s každým dvoukolově doma a venku. Vítězové obou skupin postoupila do finálové fáze. V ní se šestice týmů utkala jednokolově každý s každým na centralizovaném místě. První dva týmy postoupily na MS.\n\n"}
{"id": "705569", "url": "https://cs.wikipedia.org/wiki?curid=705569", "title": "Montreal (jezero)", "text": "Montreal (jezero)\n\nMontreal je jezero v kanadské provincii Saskatchewanu a zdrojem řeky Montreal. Nachází se mezi dálnicí Saskatchewan Highway 2 na západní straně a silnicí Highway 969 na východní straně. Národní park Prince Albert National Park se nachází nedaleko, akorát přes dálnici Saskatchewan Highway 2 a provinční park Clarence-Steepbank Lakes Provincial Park hned přes silnici Saskatchewan Highway 969 od jezera. Obec Timber Bay a městečko stejného jména jako jezero, Montreal Lake se rozkládají poblíž východního břehu jezera na silnici Saskatchewan Highway 969.\n\nObsahuje tyto druhy známých lovných ryb: candáty druhu \"Sander vitreus\" (anglicky \"walleye\"), místního druhu okouna \"Perca flavescens\" (anglicky \"yellow perch\"), štiky druhu \"Esox lucius\" (anglicky \"northern pike\"), siveny druhu \"Salvelinus namaycush\" (anglicky \"lake trout\"), síhy druhu \"Coregonus clupeaformis\" (anglicky \"lake whitefish\"), síhy druhu \"Coregonus artedi\" (anglicky \"cisco\"), mníky, pakaprovce druhu \"Catostomus commersonii\" (anglicky \"white sucker\") a pakaprovci druhu \"Catostomus catostomus\" (anglicky \"longnose sucker\").\n\n\n"}
{"id": "705570", "url": "https://cs.wikipedia.org/wiki?curid=705570", "title": "Fluorid olovnatý", "text": "Fluorid olovnatý\n\nFluorid olovnatý (chemický vzorec PbF) je bílá práškovitá nebo krystalická látka, velmi omezeně rozpustná ve vodě. Je dobře rozpustný v roztoku kyseliny fluorovodíkové za vzniku fluorokomplexů olova, rozpustnější, ovšem stále málo, v roztoku kyseliny chlorovodíkové, s kyselinou sírovou reaguje a s kyselinou dusičnou reaguje za horka.\n\nFluorid olovnatý se používá:\n\nFluorid olovnatý lze připravit několika způsoby. Jednou možností je reakce hydroxidu olovnatého Pb(OH) nebo uhličitanu olovnatého PbCO s kyselinou fluorovodíkovou a směs se následně odpaří do sucha:\nJinou možností je srážení roztoku dusičnanu olovnatého Pb(NO) kyselinou fluorovodíkovou nebo nějakým rozpustným fluoridem jako je fluorid draselný. Vzniklý fluorid olovnatý se následně odfiltruje:\n"}
{"id": "705575", "url": "https://cs.wikipedia.org/wiki?curid=705575", "title": "Amal", "text": "Amal\n\nAmal (: امل, doslova „naděje“) celým názvem Libanonské pluky odporu (arabsky أفواج المقاومة اللبنانية, \"Afwáj al-Muqawama al-Lubnáníja\", či jen hnutí Amal, : حركة أمل, \"Harakat Amal\") je libanonská parlamentní politická strana a milice, v současnosti nejsilnější ší'itská politická strana v Libanonu.\n\nByla založena roku 1975 jako ozbrojené křídlo ší'itského politického uskupení Hnutí vykořeněných, které o rok dříve založili Musa al-Sadr a Husajn el-Husajní. Během libanonské občanské války se stala jednou z nejvýznamnějších ší'itských milicí. Silnou pozici získal díky podpoře a styky se Sýrií a 300 tisíc ší'itských uprchlíků z jižního Libanonu, kteří z této oblasti odešli v důsledku izraelských vojenských operací. Cílem Amalu bylo získat větší uznání libanonského ší'itského obyvatelstva a podíl na vládních zdrojích pro ší'ity ovlády jih země.\n\nV době svého největšího vrcholu měla milice 14 tisíc členů. Během občanské války bojovala proti palestinským uprchlíkům a svedla krvavou bitvu o Bejrút se svým ší'itským rivalem hnutím Hizballáh, což vyústilo v syrskou vojenskou intervenci. Hizballáh byl založen někdejšími nábožensky založenými členy Amalu, kteří milici opustili poté, co se jejího vedení ujal Nabí Berrí. Od roku 1990 má Amal zastoupení v libanonském parlamentu a vládě a její vůdce Nabí Berrí je od roku 1992 předsedou parlamentu. Po volbách v roce 2009 má Amal ve 128členném parlamentu 13 poslanců.\n\n"}
{"id": "705577", "url": "https://cs.wikipedia.org/wiki?curid=705577", "title": "Kvalifikace na Mistrovství světa ve fotbale 1982 (UEFA)", "text": "Kvalifikace na Mistrovství světa ve fotbale 1982 (UEFA)\n\nKvalifikace na Mistrovství světa ve fotbale 1982 zóny UEFA určila 13 účastníků finálového turnaje.\n\nCelkem 33 týmů (včetně Izraele, který v té době nebyl členem UEFA), bylo rozlosováno do 7 skupin. Z toho bylo šest skupin pětičlenných a jedna tříčlenná. Ve skupinách se utkal každý s každým dvoukolově doma a venku. Z pětičlenných skupin postupovaly na MS první dva týmy, zatímco ze tříčlenné pouze její vítěz.\n\nTýmy Západní Německo a Rakousko postoupily na Mistrovství světa ve fotbale 1982.\n\nTýmy Belgie a Francie postoupily na Mistrovství světa ve fotbale 1982.\n\nTýmy SSSR a Československo postoupily na Mistrovství světa ve fotbale 1982.\n\nTýmy Maďarsko a Anglie postoupily na Mistrovství světa ve fotbale 1982.\n\nTýmy Jugoslávie a Itálie postoupily na Mistrovství světa ve fotbale 1982.\n\nTýmy Skotsko a Severní Irsko postoupily na Mistrovství světa ve fotbale 1982.\n\nPolsko postoupilo na Mistrovství světa ve fotbale 1982.\n\n"}
{"id": "705578", "url": "https://cs.wikipedia.org/wiki?curid=705578", "title": "Karel Pazderka", "text": "Karel Pazderka\n\nKarel Pazderka (* 1962) je český fotograf, osobní fotograf premiéra Jana Fischera za tzv. Úřednické vlády mezi roky 2009 - 2010. Za soubor fotografií premiéra Jana Fischera v soutěži Czech Press Photo v kategorii \"Lidé, o kterých se mluví\" získal čestné uznání. Fotografii vystudoval v Děčíně a Praze. Působil jako fotograf Zámecké galerie města Kladna. Mimo fotografie se věnuje také hudbě, skládá písničky a sbírá jazzové kytary. Pravidelně pořádá letní dětský tábor OdSkokNaStřelu.\n\n"}
{"id": "705580", "url": "https://cs.wikipedia.org/wiki?curid=705580", "title": "Marcel Tesarčík", "text": "Marcel Tesarčík\n\nMgr. Marcel Tesarčík (* 18. července 1963 Strakonice) je moravský římskokatolický kněz, který v letech 2002 až 2008 vykonával úřad generálního vikáře ostravsko-opavské diecéze, a představitel katolického tradicionalismu, zejména pak příznivec slavení tridentské mše.\n\nPo maturitě na gymnáziu v Orlové v roce 1982 vystudoval Cyrilometodějskou bohosloveckou fakultu v Litoměřicích (1982–1989), během studia absolvoval dvouletou základní vojenskou službu. Jako kněz působil v Místku, Těrlicku, Horní Suché (1991–1997), Morávce a Novém Bohumíně (1999–2002). V letech 2002 až 2008 byl generálním vikářem ostravsko-opavské diecéze. Od roku 2007 začal veřejně sloužit tridentskou mši, kterou se z vlastního zájmu naučil sám, neboť v kněžském semináři se vyučuje pouze mše Pavla VI. V současnosti působí jako kaplan pro věřící ostravsko-opavské diecéze spojené se slavením mimořádné formy římského ritu.\n\n"}
{"id": "705581", "url": "https://cs.wikipedia.org/wiki?curid=705581", "title": "Quilling", "text": "Quilling\n\nQuilling nebo také papírový filigrán je výtvarná technika využívající proužků papíru, které jsou stáčeny a formovány do požadovaného tvaru. Ve výsledku může díky správné kompozici jednotlivých tvarů vzniknout krásný a originální obrazec.\n\nStáčení papíru i jiných materiálů a jejich využívání ke zdobení předmětů má dlouholetou historii.\nJiž ve středověku se ze záznamů dozvídáme o umění řeholníků a řeholnic, kteří ze starého a poškozeného papíru dokázali ozdobit nové církevní spisy a jiné předměty. Pokud materiál stáčeli, využívali husích brk.\n\nPrávě využívání různých brk a brček pravděpodobně dalo název samotné technice, neboť v několika jazycích (např. v angličtině) se brk označuje právě slovem \"quill\".\n\n3D nebo také trojrozměrný quilling je náročnější formou quillingu, kdy jednotlivé obrazce výrazně vystupují do prostoru. Jednotlivé dílce jsou lepeny do výsledného obrazce mimo podklad. Obrazec je potom možné přilepit na podklad nebo volně využít jako ozdobu.\n\n"}
{"id": "705583", "url": "https://cs.wikipedia.org/wiki?curid=705583", "title": "Bobby Vee", "text": "Bobby Vee\n\nRobert Thomas Velline (30. dubna 1943 – 24. října 2016) známý jako Bobby Vee byl americký zpěvák pop music. Podle magazínu Billboard měl 38 Hot 100 chart hits a 10 z nich bylo\nv Top 20.\n__OBSAH__\nPrvním jeho úspěchem byla vlastní verze písně \"What Do You Want\" z repertoáru Adama Faitha. Účinkoval v několika filmech, mimo jiné \"Play It Cool\" a \"Just for Fun\".\n\nNejvětší hity: \"Rubbel Ball\", \"How Many Tears\", \"A Forever Kind of Love\", \"Come Back When You Grow Up\", \"The Night Has a Thousand Eyes\", \"More Than I Can Say\".\n\n\n\n \n"}
{"id": "705584", "url": "https://cs.wikipedia.org/wiki?curid=705584", "title": "Pyrazol", "text": "Pyrazol\n\nPyrazol je heterocyklická dusíkatá sloučenina, založená na pětičlenném kruhu složeném ze tří atomů uhlíku a dvou atomů dusíku na sousedních pozicích. Tato sloučenina je také základem celé třídy sloučenin označovaných jako pyrazoly. Pyrazoly jsou (na základě složení a farmakologických vlastností) řazeny mezi alkaloidy, jejich výskyt v přírodě je však vzácný. V roce 1959 byla izolována ze semen vodního melounu první sloučenina patřící mezi pyrazoly, 1-pyrazolyl-alanin. Název pyrazoly dal této třídě sloučenin Ludwig Knorr v roce 1883.\n\n\n\n\nPyrazolové deriváty se používají v lékařství, kde se využívají jejich analgetické, protizánětlivé, antipyretické, antiarytmické, trankvilizační, myorelaxační, psychoanaleptické, antikonvulzivní, antidiabetické a antibakteriální vlastnosti. Působí též jako inhibitory monoaminooxidázy.\n\nDále se též používají jako insekticidy pyrazolové skupiny (například Tolfenpyrad).\n\n\n"}
{"id": "705586", "url": "https://cs.wikipedia.org/wiki?curid=705586", "title": "Šabtaj Kalmanovič", "text": "Šabtaj Kalmanovič\n\nŠabtaj Kalmanovič (: שבתאי קלמנוביץ', : \"Šabtajus Kalmanovičius\", : Шабтай Генрихович Калманович; 18. prosince 1947 – 2. listopadu 2009) byl špion sovětské tajné služby KGB a později ruský obchodník, promotér koncertů a sponzor basketbalových týmů.\n\nNarodil se v Kaunasu v Sovětském svazu (dnešní Litva) a v roce 1971 emigroval do Izraele. Tam byl v roce 1988 odsouzen k osmi letům odnětí svobody za špionáž pro KGB. Před svým zatčením byl úspěšným podnikatelem v diamantovém průmyslu (nějakou dobu žil v Sierra Leone), byl činný v Izraelské straně práce, pracoval v tiskovém oddělení izraelské vlády a působil jako poradce. V říjnu 1986 se za Izrael zúčastnil jednání o propuštění izraelského navigátora Rona Arada, vězněného ší'itskou milicí Amal. Podle obžaloby předával Sovětům informace celkem sedmnáct let. Po pěti letech odnětí svobody byl propuštěn ze zdravotních důvodů.\n\nPo návratu do Ruska působil jako promotér koncertů zahraničních umělců, jako byli Michael Jackson, José Carreras či Liza Minnelli. Od roku 1994 byl generálním ředitelem nákupního centra Tishinsky v Moskvě. Sponzoroval též basketbalové kluby (Žalgiris Kaunas, WBC Spartak Moskva a UGMK Jekatěrinburg) a v roce 2008 se stal hlavním manažerem ruského ženského basketbalového týmu.\n\nDne 2. listopadu 2009 byl zavražděn v Moskvě.\n\n"}
{"id": "705593", "url": "https://cs.wikipedia.org/wiki?curid=705593", "title": "Fontány Svornosti", "text": "Fontány Svornosti\n\nFontány Svornosti (francouzsky \"Fontaines de la Concorde\") jsou dvě fontány v Paříži na náměstí \"Place de la Concorde\" v 8. obvodu. Nacházejí se uprostřed náměstí po stranách zdejšího obelisku. Jižně stojí Fontána moří (\"Fontaine des Mers\") a severně Fontána řek (\"Fontaine des Fleuves\"). Společně s náměstím jsou chráněny jako historické památky.\n\nBěhem Velké francouzské revoluce byla na \"Place de la Concorde\" umístěna gilotina, na které byli mj. popraveni i Ludvík XVI. a Marie Antoinetta. Tím se výzdoba na náměstí stala v 19. století velkým politickým problémem. Socha Svobody byla zavrhnuta, stejně jako plány na vybudování sochy Karla Velikého a později fontány. Ludvík XVIII. rozhodl postavit v centru náměstí pomník svému popravenému bratru Ludvíkovi XVI.: socha krále doplněna kaplí a smuteční vrbou. Karel X. položil základní kámen pomníku 3. května 1826. Ve stejném roce bylo náměstí \"Place de la Concorde\" přejmenováno na \"Place Louis-XVI\". Socha ale nebyla nikdy vztyčena, neboť Karel X. byl svržen v roce 1830 Červencovou revolucí a stejně tak se náměstí opět přejmenovalo na \"Place de la Concorde\".\nV roce 1831 egyptský místokrál Muhammad Alí věnoval Francii dva obelisky stojící u vchodu do Amonova chrámu v Luxoru. Do Francie byl převezen jen jeden a král Ludvík Filip rozhodl o jeho umístění na \"Place de la Concorde\", protože starověká památka byla politicky neutrální. Obelisk byl vztyčen 25. října 1836.\n\nV letech 1836-1846 náměstí upravil architekt Jacques-Ignace Hittorff (1792-1867), přičemž zachoval jeho koncepci. Vybavil náměstí dvěma fontánami \"Fontánou moří\" a \"Fontánou řek\" na každé straně obelisku a místo běžných lamp pouličního osvětlení vztyčil monumentální sloupy. Fontány byly věnovány řekám a a mořím z důvodu, že na náměstí sídlilo ministerstvo námořnictví.\n\nKašny byly slavnostně zprovozněny 1. května 1840 za účasti pařížského prefekta Rambuteau. Severní kašna oslavuje říční dopravu a její postavy představují alegorie Rýna a Rhôny a sklizeň hroznů a obilí. Jižní fontána symbolizuje námořní dopravu a postavy proto představují Středozemní moře, oceán a rybolov. Alegorické postavy stojí na přídích lodí, které připomínají bárku ve znaku města Paříže.\n\nNa výzdobách kašen se podíleli umělci Jean-François-Théodore Gechter, Honoré-Jean-Aristide Husson, François Lanno, Auguste-Hyacinthe Debay, Antoine Desboeufs, Jean-Jacques Feuchère, Antonin-Marie Moine, Jean-Jacques Elshoecht a Louis-Parfait Merlieux.\n\n"}
{"id": "705594", "url": "https://cs.wikipedia.org/wiki?curid=705594", "title": "František Kunzo", "text": "František Kunzo\n\nFrantišek Kunzo (* 17. září 1954 Spišský Hrušov) je bývalý slovenský fotbalový obránce, československý reprezentant a držitel zlaté medaile z letních olympijských her 1980 v Moskvě. \n\nV československé lize odehrál 16 816 minut ve 191 zápasech. 1. ligu hrál za Duklu Banská Bystrica (1973–1981) a Lokomotívu Košice (1983–1986).\n\n\n"}
{"id": "705595", "url": "https://cs.wikipedia.org/wiki?curid=705595", "title": "Manufaktura porcelánu Clignancourt", "text": "Manufaktura porcelánu Clignancourt\n\nManufaktura porcelánu Clignancourt (francouzsky \"Manufacture de porcelaine de Clignancourt\") je bývalá manufaktura na výrobu porcelánu v Paříži. Její pozůstatky se nacházejí na rohu ulic \"Rue du Mont-Cenis\" a \"Rue Marcadet\" v 18. obvodu ve čtvrti Clignancourt. Byla založena na konci 18. století pod ochranou vévody z Provence, bratra Ludvíka XVI. a pozdějšího krále Ludvíka XVIII. Budova je od roku 1965 chráněná jako historická památka.\n\nLožiska kaolinu byla ve Francii objevena v 60. letech 18. století a podmínila vytvoření porcelánek. Monopol získala královská manufaktura v Sèvres a nové podniky mohly vzniknout jen pod přímou ochranou vysokých šlechticů.\n\nArchitekt a stavitel Pierre Deruelle koupil v roce 1771 pro svou nevlastní matku budovy ve vsi Clignancourt u Paříže v oblasti dnešní ulice \"Rue Marcadet\". Po letech výzkumu v roce 1775 založil Deruelle manufakturu na výrobu porcelánu, která byla akciovou společností. Manufaktura byla pod patronací hraběte z Provence, králova bratra. Hrabě udělil Deruellovi patent 25. října 1775. Nová porcelánka používala značku \"L. S. X.\" (Louis Stanislas Xavier) podle jmen hraběte. Manufaktura měla až 93 dělníků.\n\nMezi manufakturami v Sèvres a Clignancourtu panovala velká konkurence. Pouze porcelánka v Sèvres měla právo užívat polychromii a zlato pro výzdobu svého porcelánu. Teprve v roce 1787 získala toto povolení i manufaktura v Clignancourtu.\n\nManufaktura fungovala do roku 1799. Úbytek bohaté klientely pronásledované během Velké francouzské revoluce a změna celé ekonomomické situace vedly k uzavření závodu. Budovy byly prodány v aukci 23. srpna 1800.\n\nPoté se manufakturu pokusil obnovit Pierre Marie Caillois, který ji koupil za 15 000 franků, ale výrobu zastavil už po několika měsících. Věřitelé nechali rozprodat majetek v roce 1803 za 12 000 franků. Budova byla částečně zbořena v roce 1909. Zachované prvky, zejména nárožní věžička obvodní zdi, byly v roce 1965 zapsány na seznam historických památek.\n\n"}
{"id": "705597", "url": "https://cs.wikipedia.org/wiki?curid=705597", "title": "Pražský kulinářský institut", "text": "Pražský kulinářský institut\n\nPražský kulinářský institut (PRAKUL, zkratka názvu \"Pražský kulinářský institut\") je česká firma. Dle svých prohlášení „dbá a dohlíží na správné kuchařské postupy, prezentující nejnovější trendy, techniky a metody současné gastronomie“. Založena byla v lednu roku 2008 Romanem Vaňkem a sídlí v Praze v městské části Suchdol. Usiluje o rozvoj české gastronomie na kvalitu mezinárodní úrovně a provozuje kulinářské workshopy, školení, přednášky a kulinářské publikace vysvětlující správnou kuchařskou metodiku.\n"}
{"id": "705599", "url": "https://cs.wikipedia.org/wiki?curid=705599", "title": "Matchbox Twenty", "text": "Matchbox Twenty\n\nMatchbox Twenty je americká rocková skupina založená v roce 1995 v Orlandu na Floridě. Současnou sestavu tvoří Rob Thomas (klavír, zpěv), Paul Doucette (kytara, vokály), Brian Yale (baskytara), Kyle Cook (kytara, vokály) a Ryan MacMillan (bicí, perkuse).\n\n\n"}
{"id": "705600", "url": "https://cs.wikipedia.org/wiki?curid=705600", "title": "Edgar Bain", "text": "Edgar Bain\n\nEdgar Collins Bain (14. září 1891 LaRue – 27. listopadu 1971 Edgeworth) byl americký metalurg, člen Národní akademie věd Spojených států amerických, viceprezident společnosti pro výzkum a technologie U.S. Steel. Zabýval se převážně výrobou a tepelným zpracováním ocelí. Jeho jménem je pojmenována mikrostruktura oceli, kterou objevil a popsal – bainit.\n\nEdgar Bain se narodil jako druhé dítě 14. září 1891 blízko LaRue v okrese Marion ve státě Ohio ve farmářské rodině. Jeho otec Milton Henry Bain byl potomek skotských přistěhovalců a jeho matka, Alice Anne Collins, pocházela z rodiny starousedlíků v Ohio, kde učila v jednotřídce matematiku. Jako mladý se Edgar Bain zabýval širokou paletou činností, které poukazovali na jeho vědecké dispozice, mj. i fotografováním, které později využil v metalografii.\n\nV roce 1912 na Státní univerzitě v Ohiu získal titul bakalář v oboru chemie. Poté vstoupil do vládních služeb, nejprve do geologického ústavu, později do Národního institutu standardů a technologie. Vrátil se na akademickou, kde působil jako odborný asistent na univerzitě v Ohio i univerzitě v Columbii. Během výuky dokončil studia pro magisterský titul. V první světové válce byl odvelen jako důstojník protichemické jednotky. Po ukončení války se sice vrátil do chemicko-gumárenského průmyslu, ale začal se poohlížet v metalurgickém oboru. Nastoupil do Clevelandské divize \"National Electric Lamp Works\", která patřila General Electric Corporation. Tam provedl svůj první významný výzkum, při kterém popsal shoření wolframového vlákna, které zaznamenal vysokorychlostní kamerou vlastní konstrukce. Za tuto práci získal v roce 1919 doktorský titul.\n\nNa počátku 20. let se začal zabývat zkoumáním a rozborem kovových tuhých roztoků za využití rentgenového záření. Výsledky své práce představil v roce 1921 a 1923, kdy popisoval kovové vazby v atomové mřížce jako základní stavební prvky kovů. Tyto závěry však byly široce akceptovány až mnohem později.\n\nV roce 1924 nastoupil do \"Union Carbide and Carbon Research Laboratories\" na Long Islandu, kde se začal systematicky zabývat výzkumem chromových ocelí metalografickými metodami a prozařováním. Prokázal, že maximální rozpustnost chromu v železe γ je 13 % a že uhlík patří mezi austenitotvorné prvky. V roce 1927 publikoval článek \"An Introduction to Iron-Chromium-Nickel Alloys\" (tj. \"Úvod do železo-chrom-niklových slitin\"), kde uvádí problematiku chrom-niklových ocelí s vědomím široké variability a komplexnosti systému těchto slitin.\n\nVe stejném roce se oženil s Helen Louise Cram z Clevelandu, s níž měl dceru Alice Anne a syna Davida.\n\nV roce 1928 později byl ustaven vedoucím Výzkumu metalurgie ve společnosti U.S. Steel, kde pokračoval ve vývoji chrom-niklových ocelí, zejména dodnes široce užívaných korozivzdorných ocelí 18-8 (18 % chromu, 8 % niklu). V roce 1930 publikuje jako spoluautor článek \"The Nature of the Nickel-Chromium Rustless Steels\" (tj. \"Vlastnosti chrom-niklových korozivzdorných ocelí\"), ve kterých popisuje korozivzdorné chování. Při objevu fenoménu mezikrystalové koroze spolu se svými kolegy naleznou řešení v mikrolegováním titanem.\nEdgar Bain se zabýval i zkoumáním mikrostruktur austenitu, martenzitu a obsahu tzv. zbytkového austenitu po kalení. Během tohoto výzkumu se mu podařilo popsat transformaci austenitu při podkritických teplotách, kterou uveřejnil v článku \"Transformation of Austenite at Constant Subcritical Temperatures\", ve kterém zavedl tzv. diagram izotermického rozpadu austenitu. Výsledkem výzkumu byl objev neznámé mikrostruktury v roce 1934. Mikrotstruktura byla velmi podobná martensitické struktuře. Bainovi kolegovi ji pojmenovali názvem bainit, který zakotvil jako výraz v metalografii.\n\nPři následujících výzkumech Bain rozpoznal důležitost velikosti austenitického zrna na vlastnosti ocelí po rozpadu austenitu, zejména na tvrdost.\n\nZa druhé světové války byl ustaven vedoucím pracovní skupiny pro zlepšování vlastností materiálů používaných v armádě – zejména ocelí – při National Defense Research Committee a stal se členem dalších organizací a skupin pro válečnou výrobu. V roce 1934 byl Bain jmenován viceprezidentem pro výzkum a technologie dceřiné společnosti U.S. Steel v Carnegie v Illinois. V roce 1946 se stal prvním předsedou komise pro základní výzkum v American Iron and Steel Institute, kde setrval až do svého důchodu. Po sloučení s dceřiné společnosti s U.S. steel – v roce 1950 – se stal viceprezidentem pro výzkum a technologie celé společnosti. O čtyři roky později byl zvolen do Národní akademie věd Spojených států amerických, kde působil v předsednictví divize Inženýrského a průmyslového výzkumu v United States National Research Council. V roce 1957 odešel do důchodu, ale zůstal v kontaktu se společností jako poradce.\n\nV únoru 1959 jej zasáhla mrtvice, po které zůstal částečně ochrnutý. Poté prováděl konzultační činnosti z domova. Spolu s H. W. Paxtonem revidovali publikaci \"Alloying Elements in Steel\" (tj. \"Legující prvky ocelí\" a redigoval i páté vydání \"Principles of Heat Treatment\" (tj. \"Principy tepelného zpracování\"). V říjnu 1971 byl uspořádán společností American Society for Metals seminář k oslavě jeho osmdesátin \"Edgar C. Bain Seminar on Phase Transformations and Related Phenomena in Steels\" (tj. \"Seminář Edgara Baina o fázových transformacích a souvisejících jevech v ocelích\"), kde Bain vystoupil se svým posledním příspěvkem. Následující měsíc, 27. listopadu 1971, Bain umírá v pensylvánském Edgeworthu. Jeho nedokončené paměti o vývoji ocelí byly zkompletovány a vydány v roce 1975.\n\nZa svoji činnost obdržel několik čestných doktorátů (1936, 1947), byl čestným členem významných organizací včetně ASM, kde působil jako prezident v roce 1937. Bain se stal držitelem několika medailí od ASM (1946, 1948, 1949), medaile John Price Wetherilla Franklinova ústavu (1949) a mnoha dalších ocenění.\n\n"}
{"id": "705603", "url": "https://cs.wikipedia.org/wiki?curid=705603", "title": "Fran Huck", "text": "Fran Huck\n\nAnthony Francis Huck (* 4. prosince 1945 v Regině) je bývalý kanadský hokejista. Hrál na postu útočníka a nastupoval za profesionální týmy v NHL i WHA. Než se ale Huck dostal do NHL nastupoval pravidelně za kanadský amatérský národní výběr . Jeho reprezentační kariéra vrcholila v roce 1968, když na Olympijských hrách pomohl Kanadě k bronzovým medailím. Během profesionální kariéry oblékal dresy týmů Montreal Canadiens, St. Louis Blues, Winnipeg Jets, Minnesota Fighting Saints, Montreal Voyageurs a Denver Spurs. V roce 1999 byl uveden do mezinárodní hokejové síně slávy.\n\nFran Huck měl úspěšnou juniorskou kariéru v týmu Regina Pats. Získal ocenění pro nejproduktivnějšího hráče ligy a dostal se do All-stars týmu. Po juniorské kariéře ale překvapivě zvolil místo NHL kanadský národní tým. Ten tehdy vedl Otec David Bauer. Huck měl tak možnost hrát hokej a zároveň studovat vysokou školu, kde se věnoval právům. U národního týmu Kanady působil od roku 1965 do roku 1969. Získal bronzové medaile na Olympiádě v roce 1968 a Mistrovstvích světa v letech 1966 a 1967.\n\nHuck nastartoval svou profesionální kariéru v Montrealu Canadiens, který si jeho služby snažil zajistit už několik let. Nakonec nastupoval často jen na farmě a během dvou let odehrál pouhých 7 utkání v jeho dresu. Poté v rámci NHL hrál za St. Louis Blues. Zde odehrál v základní části a Stanley Cupu celkem 98 utkání a nasbíral 58 bodů. Od roku 1973 působil ve WHA, kde hrál za kluby Winnipeg Jets a Minnesota Fighting Saints.\n\nPo konci hokejové kariéry si Huck otevřel právnickou praxi ve městě Kelowna.\n\n\n"}
{"id": "705610", "url": "https://cs.wikipedia.org/wiki?curid=705610", "title": "Seznam vysavačů ETA", "text": "Seznam vysavačů ETA\n\nVysavače ETA pro domácnost jsou jedním z nejznámějších výrobků stejnojmenné české společnosti, sídlící v Hlinsku.\n\nPrvní vysavače se v Hlinsku začaly vyrábět v roce 1952 – tehdy nesla společnost název Elektro-Praga a výroba domácích spotřebičů sem byla delimitována od sesterské společnosti Elektro-Praga Jablonec nad Nisou (ta musela opustit rýnovický areál poté, co se tam nastěhovala výroba nákladních automobilů Škoda 706 R). Roku 1953 vzniklo v Hlinsku i vývojové a konstrukční oddělení, které později pomohlo Elektro-Praze každoročně přicházet s několika novými typy. Oficiálním konstrukčním a vývojovým ústavem (pro všechny národní podniky, zabývající se výrobou spotřebního zboží) zůstával \"Výzkumný ústav Kovotechny\".\n\nJedním z nejvýznamnějších designérů byl Stanislav Lachman, který do zmíněného ústavu nastoupil roku 1952 a stal se zde vedoucím oddělení. Spolu s dalšími třemi návrháři a třemi grafiky dávali vzniknout novým výrobkům včetně obalů, návodů k použití a pojmenování. Mezi další významné patřil např. Miloš Hájek. Zhruba od roku 2008 se datuje designová spolupráce s MgA. Zdeňkem Veverkou.\n\nZpočátku se pro vysavače používalo označení jménem nebo názvem – mezi nejznámější tak patří modely \"Jupiter\" a \"Pluto\" se svérázným designem.\n\nZáhy však ETA přešla na kmenové číselné označování výrobků – všechny vysavače ETA tedy v sobě nesou kód 400, nebo přesněji x4xx. První číslo značí stupeň výbavy (pomocné pohony, regulace otáček apod.), poslední dvojčíslí typové rozlišení. Ke slovním názvům se ETA vrátila až v 90. letech a slouží jako obchodní pojmenování, číselný kód však zůstává a byl obohacen o řadu x8xx. Interní firemní kódování je devítimístné a uvádí i barevné provedení – např. \"ETA 386790000 ATLANTIC\".\n\nStandardní vysavače ETA byly sáčkové – zprvu se sáčky textilními, do kterých se dal počínaje typem 406 vložit hygienický papírový jednostěnný filtr ulehčující vyprazdňování, počínaje typem 413 byly vysavače vybaveny také papírovými sáčky s tvrdým čelem a původní textilní sáček plnil funkci pomocného bezpečnostního filtru. Začátkem 90. let přišel nový typ \"Neptun\" s možností mokrého vysávání, později se objevil i tyčový vysavač \"Airo\" a koncem 90. let ETA začala vyrábět i bezsáčkové vysavače.\n\n"}
{"id": "705611", "url": "https://cs.wikipedia.org/wiki?curid=705611", "title": "Utøya", "text": "Utøya\n\nUtøya je ostrov na jezeře Tyrifjorden 30 km severozápadně od Osla. Leží v obci Hole v kraji Viken.\n\nOstrov je ve vlastnictví Arbeidernes Ungdomsfylking (AUF), mládežnické organizace Norské dělnické strany. Každoročně jsou zde pořádány letní tábory.\n\nDne 22. července 2011 se ostrov stal dějištěm teroristického útoku Anderse Breivika, při kterém zahynulo 69 lidí.\n\n"}
{"id": "705613", "url": "https://cs.wikipedia.org/wiki?curid=705613", "title": "Asterix a Obelix", "text": "Asterix a Obelix\n\nAsterix a Obelix (ve francouzském originále Astérix et Obélix contre César) je celovečerní hraný film z roku 1999 režiséra Claude Zidiho. Jde o první ze série hraných filmů na základě komiksů o Asterixovi Goscinnyho a Uderza. Film kombinuje prvky několika Asterixových příběhů: \"Asterix z Galie\", \"Věštec\", \"Asterix a Gótové\", \"Asterix Legionářem\", \"Asterix gladiátorem\", \"Asterix a Kleopatra\" a \"Nesvár\". Ve filmu účinkují Christian Clavier, Gérard Depardieu, Roberto Benigni a Michel Galabru.\n\nV době svého vydání šlo o nejdražší film v historii francouzské kinematografie. V roce 2002 byl překonán druhým dílem \"\".\n\nJulius Caesar slaví vítězství nad celou Gálií, ale Lucius Detritus mu sděluje, že jedna malá vesnice stále odolává mnohonásobné přesile římského vojska. Poté Detritus odcestuje do kasáren v blízkosti vesnice, kde mu Centurion Caius Bonus vysvětluje, že Galům jejich druid Panoramix vaří kouzelný nápoj, který je dělá neporazitelnými. Detritus se rozhodne, že získá nápoj pro sebe.\n\nDo vesnice zavítá falešný věštec, který Galům předpovídá příchod Římanů s pokladem. Všichni ho ve vesnici s nadšením přijmou kromě Asterixe, který ho považuje za šarlatána. Když do vesnice přijíždí výběrčí daní, je i se svým vojskem násilně vyhozen a oloupen o truhlu s penězi. Všichni mimo Asterixe se rozhodnou si truhlu nechat. Věštec později omámí Asterixe halucinogenními houbami, aby mohl truhlu ukrást. Krádež truhly se donese k Caesarovi, který po Detritovi požaduje podmanění galské vesnice, jinak ho předhodí lvům.\n\nDetritus se svými muži se převlečou za druidy a unesou Panoramixe, když se účastní druidovské konference. Asterix a Obelix se vydají Panoramixe zachránit, ale jsou od sebe odděleny. Zatímco Obelix převlečený za legionáře se stane Detritovým osobním strážcem, Asterix je zavřen do žaláře k Panoramixovi, kde oba dva odolávají požadování kouzelného nápoje. Jenže když se Detritus rozhodne mučit Idefixe (Obelixova malého pejska), Panoramixovi nezbude nic jiného než nápoj uvařit. Detritus ho použije k uvěznění Caesara v železné masce. Asterix poté musí projít arénou přes různá nebezpečná zvířata, aby se dostal až k Detritovi a zachránil si tak život, jenže Detritus na něj pošle nestvůru, která ho začne škrtit a zoufalý Asterix se snaží dovolat pomoci u Obelixe. Ten ho nakonec vyslyší a nestvůru zneškodní. Poté společně vysvobodí Panoramixe, Idefixe i Caesara.\n\nCaesar prosí Galy, aby mu pomohli porazit Detrita, který mezitím za použití svého kouzelného nápoje útočí na vesnici. Panoramix uvaří speciální kouzelný nápoj s mlékem dvouhlavého jednorožce (od velmi starého dědy), který vytvoří armádu klonů Asterixe a Obelixe. Caesar se poté opět vrátí k moci a udělí vesnici milost.\n\n\n\n\n"}
{"id": "705616", "url": "https://cs.wikipedia.org/wiki?curid=705616", "title": "Cripple Creek", "text": "Cripple Creek\n\nCripple Creek může znamenat:\n\nMěsto v USA:\n\nŘeka:\n\nHudba:\n"}
{"id": "705617", "url": "https://cs.wikipedia.org/wiki?curid=705617", "title": "Zajišťovna", "text": "Zajišťovna\n\nZajišťovna je zvláštní/speciální právnická osoba, která přebírá na základě smlouvy jistou část rizik pojištění pojišťoven a zajišťoven. Zajišťovny jsou specifické finanční instituce, které za úplatu pojišťují rizika pojišťoven, tj. lidově řečeno \"zvláštní/speciální pojišťovna pro pojišťovny\" ... Zajišťovny musí být kapitálově velmi silné a proto na našem trhu působí především zahraniční zajišťovny. Zajišťovny jsou místa, kde se pojišťovny samy pojišťují, aby jim případné velké škody anebo jejich kumulace nezpůsobily nejen finanční problémy ... Tento typ pojištění sjednávají pojišťovny pro určitá pojištění anebo celé portfolio pojištění, a to většinou formou podílové spoluúčasti na pojistném i škodách ...\n\nVůbec první zajistný kontrakt byl podle dostupné dokumentace uzavřen v Londýně již v roce 1730 Edwardem Lloydem.\n\nDnes zajišťovny představují moderní mezinárodní finanční trh, kdy předepsané pojistné /tj. pojistné uhrazené pojišťovnami/ dosáhlo na konci roku 2016 více než 280 miliard amerických dolarů.\nHlavní náplní činnosti zajišťoven je zajištění pojištění. Pojišťovny u nich nechávají zajišťovat majetková a životní pojištění. Zajišťovny se kromě pojišťování pojišťoven snaží vytvářet pro pojištění příznivější klima a podpořit eliminaci rizik, které by mohly mít neblahé důsledky na jejich činnost. Například se zasazují o stabilizaci klimatu.\n\nZajištění je možno rozdělit na:\n\n\"• Smluvní\", tj. zajištění uzavřené roční smlouvou, kdy zajišťovna ručí svým dílem na všech pojistných smlouvách uzavřených pojišťovnou v daném roce. \n\n\"• Fakultativní\", tj. zajištění které se uzavírá na každý obchodní případ jednotlivě, tam kde riziko není kryto smluvním zajištěním.\n\nZajistný program se stanoví po vypracování finančního plánu, kdy pojišťovny zjistí, jakou část škod si mohou dovolit vzít na svůj vrub, aby nedošlo k ohrožení jejich nejen finanční stability a jakou část a v jaké výši předají do zajištění ...\n\nDůležitou rolí zajištění je také snižování tvorby pojistně technických rezerv pojišťoven, /tj. financí odložených na budoucí škody/, neboť část rizika se přesouvá na zajišťovnu a není nutné blokovat finance na všechny předpokládané škody v plné výši.\n\nMezi centra evropského zajištění patří zejména Mnichov, kde sídlí Munich Re, Londýn, kde sídlí Lloyd ́s a Curych, kde sídlí Swiss Re. Dále Hannover, kde má sídlo Hannover Re a Paříž s Axis Re.\n\nPro získání licence na provozování zajišťovny je mimo jiné nutný vysoký kapitál, a sice v minimální výši 1 000 000 000 Kč (slovy: miliardakorunčeských). Česká národní banka udělila 8. srpna 2008 první licenci tuzemské zajišťovně VIG RE zajišťovna, a.s. \n"}
{"id": "705619", "url": "https://cs.wikipedia.org/wiki?curid=705619", "title": "Britta Steffenová", "text": "Britta Steffenová\n\nBritta Steffenová (* 16. listopadu 1983 Schwedt, Německo) je německá plavkyně. Specializuje se na sprinterské tratě volným způsobem; je také držitelkou světových rekordů na 50 i 100 m volný způsob.\n\nV roce 1999 získala šest titulů na juniorském mistrovství Evropy a v následujícím roce startovala na olympijských hrách v Sydney, kde získala medaili s německou štafetou. V letech 2004 až 2006 se věnovala především studiu a vrcholných závodů se neúčastnila. Vrátila se před mistrovstvím Evropy v roce 2006, na kterém zvítězila na 50 i 100 m volný způsob, přičemž na delší trati překonala světový rekord Libby Lentonové. Tou dobou se také stala držitelkou světových rekordů s německými štafetami 4x100 m i 4x200 m volný způsob. Na olympijských hrách 2008 vybojovala své první zlaté medaile z vrcholné světové akce. Nejprve na stometrové trati v závěru těsně porazila Libby Lentonovou, později v závodě na 50 metrů porazila Daru Torresovou o jedinou setinu sekundy. Své dvě vítězství zopakovala i v následujícím roce na mistrovství světa 2009, přičemž v obou závodech vytvořila nový světový rekord.\n\n\n\n"}
{"id": "705620", "url": "https://cs.wikipedia.org/wiki?curid=705620", "title": "Kondenzační stopa", "text": "Kondenzační stopa\n\nKondenzační stopa, též kondenzační pruh, je umělý oblak vznikající za letadlem nebo raketou v horních vrstvách troposféry nebo spodních vrstvách stratosféry. Má vzhled cirru nebo cirrocumulu.\n\nKondenzační stopy v letectví vznikají už od počátku létání ve standardních letových hladinách (první zmínka o nich je z 1. poloviny 20. let 20. století) a kvůli neustálému nárůstu leteckého provozu jejich výskyt neustále stoupá.\n\nKondenzační stopa (anglicky označovaná jako „condense trail“, zkráceně „contrail“) se objevuje za letouny s pístovými, proudovými a turbovrtulovými motory létajícími ve výškách obvykle od 7 do 12 kilometrů, tj. v prostředí s nízkou teplotou.\n\nKondenzační stopy jsou tvořeny drobnými vodními kapkami nebo ledovými krystalky, které vznikají důsledkem promíchávání chladného vzduchu s horkými zplodinami, vzniklými spalováním leteckého paliva. Vznik a doba trvání do rozpadu kondenzační stopy jsou závislé na teplotě vzduchu, vzdušné vlhkosti, atmosférickém tlaku a vzdušném proudění v místě vzniku.\n\nKe kondenzaci (zkapalnění) vodních par dochází, pokud je vzduch párami přesycen, to znamená, že není schopen pojmout více vody v plynném skupenství. Stav nasycení vzduchu vodní párou je funkcí teploty. Čím je teplota vzduchu nižší, tím méně je potřeba molekul vody, aby nastal stav nasycení, tj. aby se molekuly vody shlukovaly do vodních kapiček. Ve vysoké troposféře, ve výškách zhruba nad 8 km, jsou teploty (v mírných zeměpisných šířkách) zpravidla pod -50 °C. Srovnejme: Při 20 °C nastává nasycený stav tehdy, když 1 metr krychlový obsáhne 17,3 gramu vodní páry. Při -50 °C je ke stavu nasycení potřeba jen 0,06 gramu vodní páry v každém krychlovém metru vzduchu. Protože se každé energeticky nevyvážené prostředí snaží vždy nejkratší cestou přivést samo sebe do stavu rovnováhy, představuje stav přesycení situaci, kdy molekuly mají tendenci přecházet z plynného stavu do kapalného, resp. tuhého. Aby se nerovnovážný stav, tj. přesycení, změnil ve stav rovnovážný, musí vzniknout nové skupenství, kterým je vodní kapka, respektive ledový krystal, a to tak velký, aby vzduch v jeho okolí přestal být přesycený a stal se jen nasyceným. Tento proces je urychlen, pokud se v prostoru nachází dostatečný počet tzv. kondenzačních jader (prach, saze, krystaly vody), na kterých pára kondenzuje. Hmotnost páry v jednotce objemu vzduchu vyjadřuje absolutní vlhkost vzduchu. Množství vodní páry, které je vzduch schopen pojmout, je závislé na teplotě. Pokud se absolutní vlhkost vzduchu rovná hodnotě, při které již nastává kondenzace, říkáme, že relativní vlhkost vzduchu je stoprocentní.\n\nPříklad:\n\nProudové letadlo, letící v atmosféře s okolní teplotou vzduchu -50 °C a relativní vlhkostí 30 %. Absolutní vlhkost v této hladině je proto 0,02 g.m. Palivem v letadle je kerosin CH, letadlo má spotřebu každého jednoho motoru 0,42 kg.s, což odpovídá spotřebě 1,5 tuny paliva na jeden motor a hodinu letu (např. Boeing 737 nebo Airbus 320). Rovnice spalování zní:\n\n2 CH + 37 O → 24 CO + 26 HO\n\nKdyž dosadíme atomové hmotnosti, máme:\n\n1 kg paliva + 3,48 kg kyslíku → 3,1 kg CO + 1,38 kg vody\n\nPo spálení 1 kg paliva vyjde z motoru do atmosféry 1,38 kg vody. V našem příkladě motor spotřebuje 0,42 kg paliva za jednu sekundu, takže za jednu sekundu vyjde z motoru 0,58 kg vodní páry. Když letadlo letí rychlostí 0,8 Machu, uletí za 1 sekundu 240 metrů. Předpokládejme, že proud vystupujícího vzduchu z motoru má průměr 5 metrů (kuželovitě se rozšiřuje, toto je jen průměrná hodnota), pak každou sekundu vznikne za letadlem válec výstupních plynů o objemu 4680 metrů krychlových, ve kterých je rozptýleno 0,58 kg vodní páry, tedy 0,124 g.m. K tomu připočteme původní vlhkost, která v atmosféře byla, a která se turbulentně smísí s proudem vzduchu z motoru — 0,094 kg (4680 m.0,00002 kg.m), a dostaneme, že válec vzduchu za motorem obsahuje 0,674 kg vodní páry na 4680 metrů krychlových. Každý jeden metr krychlový vzduchu pak obsahuje 0,144 g vody. To by odpovídalo přesycení asi 230 %. Při nižší teplotě vzduchu a vyšší vlhkosti, např. při přibližování teplé fronty a růstu relativní vlhkosti ve vysoké troposféře, je snadné dosáhnout tímto způsobem přesycení i více než 500 %. Tak může docházet k umělé kondenzaci dokonce i bez přítomnosti kondenzačních jader! Vzniklé kapky vody za motorem okamžitě mrznou a samy působí jako kondenzační jádra na jiné kapky, které ještě nestačily zmrznout. Vlivem turbulence narážejí kapalné kapičky na vzniklá ledová jádra a ihned se s nimi spojují a mrznou, dochází k depozici.\n\nKondenzační stopy v závislosti na různých okolnostech vznikají a zanikají různým způsobem a jejich vzhled je odlišný v závislosti na čase.\n\nJedním z nejdůležitějších faktorů ovlivňujících vlastnosti kondenzačních stop je typ použitého paliva, které letoun natankuje. Dopravní letadla různých společností používají paliva, která natankovala na různých letištích a jejichž obsah se může kvalitativně odlišovat. Jejich složení je různé a mohou obsahovat kupříkladu mrazuvzdorné příměsi, liší se obsahem vody, jsou do nich přidávána aditiva zabraňující vzniku statické elektřiny, antikorozní přísady a přísady omezující katalýzu některých kovů jako je měď, která by mohla vlivem působení paliva oxidovat. V neposlední řadě se do paliva vkládají biocidní přísady, zamezující rozmnožování mikroorganismů.\n\nVzdušné turbulentní proudění vznikající za letounem, známé jako turbulence v úplavu, se podílí na spirálovitém tvaru zanikající kondenzační stopy. Vznik této turbulence je spjat s principem zachování energie, při němž se prostředí snaží vyrovnat rozdíly tlaků vznikajících na sací a přetlakové straně křídel. Díky těmto turbulencím jsou také mezi letadly při startu a přistání dodržovány z důvodu bezpečnosti časové rozestupy.\n\nV souhrnu jsou tedy hlavními vlivy ovlivňujícími vzhled a dobu zániku kondenzační stopy složení paliva (produktem spalování je mj. voda), kvalita spalování (čím méně dokonalé, tím více sazí chovajících se jako kondenzační jádra), spotřeba paliva (let vyššími rychlostmi představuje vyšší spotřebu paliva, výstup většího objemu vody z motoru a více sazí), teplota okolní atmosféry (čím nižší, tím je také nižší absolutní vlhkost nasyceného stavu a tím snáze nastane kondenzace při dodání určitého množství vody), vlhkost okolní atmosféry (čím vyšší, tím snáze může nastat stav nasycení při dodání určitého množství vody) a aktuální proudění vzduchu v dané letové hladině.\n\n\n"}
{"id": "705624", "url": "https://cs.wikipedia.org/wiki?curid=705624", "title": "Jake a piráti ze Země Nezemě", "text": "Jake a piráti ze Země Nezemě\n\nJake a piráti ze Země Nezemě (v anglickém originále Jake and the Never Land Pirates) je animovaný televizní seriál z produkce Disney Junior. Vypráví o třech kamarádech Jakeovi, Izzy, Kubíkovi a jejich papouškovi, Kuldovi. Malí piráti se plaví se na lodi zvané Bárka a většinu času soupeří se zákeřným kapitánem Hookem a jeho pirátskou bandou ze Země Nezemě, přičemž zažívají mnohá dobrodružství. Seriál byl vysílán od 14. února 2011 do 6. listopadu 2016.\n\nPro české diváky seriál překládal Vojtěch Kostiha, české znění režíroval Zdeněk Štěpán a texty písní přebásnil Pavel Cmíral.\n\nPůvodní anglické znění kreslených postav:\n"}
{"id": "705629", "url": "https://cs.wikipedia.org/wiki?curid=705629", "title": "Musée des arts et métiers", "text": "Musée des arts et métiers\n\nMusée des arts et métiers (česky \"Muzeum umění a řemesel\") je muzeum techniky v Paříži. Nachází se v ulici \"Rue Réaumur\" č. 60 v kostele bývalého převorství Saint-Martin-des-Champs ve 3. obvodu. Bylo založeno v roce 1794 jako součást Conservatoire national des arts et métiers. Od roku 2002 má status národního muzea. Jeho rozloha činí 6000 m. Uchovává 80 000 předmětů jako přístroje, modely, výkresy z 19. a 20. století a ročně jej navštíví 250 000 návštěvníků.\n\nUměleckoprůmyslová škola byla založena v roce 1794 na základě návrhu politika Henriho Grégoira v Národním konventu původně pro výuku techniků a inženýrů. Jako výukové předměty sloužily různé vědecké a technologické předměty. Muzeum se nachází v kostele bývalého královského převorství Saint-Martin-des-Champs, který byl konzervatoři přidělen v roce 1798. Budova byla z velké části přestavěna za Červencové monarchie a Druhého císařství pod vedením architekta Léona Vaudoyera. V květnu 1802 bylo muzeum otevřeno veřejnosti a jeho pracovníci vysvětlovali návštěvníkům principy fungování jednotlivých přístrojů.\n\nV letech 1992–2000 prošlo muzeum modernizací.\nMuzejní sbírky v současné zahrnují asi 80 000 předmětů (z toho 20 000 fotografií a 15 000 technických výkresů). V samotném muzeu je vystaveno pouhých 4 000 objektů, zbytek sbírky je uložen v depozitáři v Saint-Denis.\n\nPrvní sbírky vznikly na podnět francouzského inženýra Jacquese Vaucansona. V roce 1752 zřídil v paláci Mortagne v ulici \"Rue de Charonne\" v Paříži mechanický kabinet, kde předváděl mechanické činnosti přístrojů. Některé z nich, jako mlýn na výrobu hedvábí nebo tkalcovský stav patří mezi nejstarší části sbírek muzea. Francouzská revoluce podporovala rozšiřování technických znalostí (dříve vyhrazené jen pro uzavřené členy cechů a řemeslných společenství) všem občanům. Konzervatoř tak získala sbírky předmětů z majetku šlechticů nebo královské akademie věd.\nStálá expozice je rozdělena do sedmi tematických oddílů ve čtyřech obdobích (před rokem 1750, 1750–1850, 1850–1950, po roce 1950). Vystaveny jsou vědecké nástroje a přístroje z oblastí stavebnictví, komunikací, energie, mechaniky a dopravy. Dále je zde vystavena Lavoisierova laboratoř, přístroje fyziků Alexandra Charlese a Jeana Antoina Nolleta, Foucaultovo kyvadlo, počítací stroje Blaise Pascala, hodiny švýcarského hodináře Louise Berthouda, přístroje Léona Foucaulta pro měření rychlosti světla, cyklotron Frédérica Joliot-Curie nebo předměty dokládající vývoj v robotice.\n\nVýstava přibližuje výrobu textilií, keramiky, skla, vývoj hutnictví (např. galvanické pokovování), vývoj syntetických materiálů, stavebnictví (stavební nástroje, architektonické modely), výrobu energie (vynálezy Jamese Watta a Alessandra Volty), první spalovací a vznětové motory aj.\n\nVývoj dopravy a spojů je doložen od vozidla Nicolase Josepha Cugnota po Ford model T, od Stephensonovy parní lokomotivy po TGV. Komunikace představují ruční lisy i satelity, rozvoj hromadného tisku, rozhlasového a televizního vysílání, fotografie a filmu, mobilních telefonů nebo internetu.\n\nV lodi bývalého kostela jsou vystaveny objemnější exponáty jako Foucaultovo kyvadlo, model Sochy Svobody, Blériotovo a Breguetovo letadlo nebo parní stroje.\n\n"}
{"id": "705630", "url": "https://cs.wikipedia.org/wiki?curid=705630", "title": "Elchanan Tannenbaum", "text": "Elchanan Tannenbaum\n\nElchanan Tannenbaum (: אלחנן טננבוים, \"Elchanan Tanenbaum\"; narozen 12. srpna 1946) je izraelský obchodník a dříve plukovník Izraelských obranných sil (IOS) v záloze, který byl unesen a několik let vězněn libanonským ší'itským hnutím Hizballáh.\n\nNarodil se do rodiny polských přeživších holocaustu, kteří v roce 1949 podnikli aliju do Izraele. Vyrůstal v Cholonu, kde navštěvoval střední školu a byl aktivní v místním skautském oddíle. Vystudoval ekonomii a politologii na Hebrejské univerzitě v Jeruzalémě a svou povinnou vojenskou službu v IOS dokončil již jako důstojník (postupně jako rezervista dosáhl hodnosti plukovníka). Zároveň pokračoval ve vysokoškolském studiu a vystudoval business administration na Telavivské univerzitě. V roce 1971 se oženil a se svou manželkou měl dceru Keren a syna Oriho.\n\nNa podzim roku 2000 byl unesen v Dubaji, kam byl vylákán za účelem uzavření obchodu o prodeji drog, a kam přiletěl pod falešným pasem. Jeho únos byl pro Izrael citlivý především z toho důvodu, že pouhých pět dní před ním, se zúčastnil vojenského cvičení „Northern Resident,“ které simulovalo totální válku se Sýrií a Hizballáhem. Během cvičení působil jako jeden z velitelů, zúčastnil se jeho celého plánování, byl zahrnut do simulací použití nejvyspělejších izraelských zbraní a měl na starosti plánování a management částí cvičení. Případné vyzrazení těchto informací by závažným způsobem narušilo bezpečnost státu. Jeho únos oznámil 16. října 2000 vůdce Hizballáhu Hasan Nasralláh s tím, že jde o agenta Mosadu, což však Izrael popřel.\n\nV srpnu 2003 se s Tannenbaumem v Libanonu setkal německý prostředník Ernst Uhrlau.\n\nV roce 2004 byla za zprostředkování Spolkové zpravodajské služby dojednána dohoda mezi Izraelem a Hizballáhem, která zahrnovala výměnu vězňů a předání informací o nezvěstném izraelském navigátorovi Ronu Aradovi. Izrael v rámci dohody propustil šejcha Abd al-Karíma Ubajda a Mustafu Diraniho spolu s dalšími 400 libanonskými a palestinskými vězni výměnou za Tanenbauma a ostatky tří izraelských vojáků unesených v říjnu 2000 Hizballáhem v oblasti farem Šibáa.\n\nIzraelská vláda výše uvedenou dohodu schválila 29. ledna 2004 a o den později došlo k jeho propuštění. Letecky byl přepraven z Bejrútu přes Berlín do Izraele a bezprostředně poté byl zatčen za své protiprávní jednání, které vedlo k jeho zajetí. Uzavřel však dohodu se státním zástupcem o přiznání viny a popsal detaily svého zajetí a věznění, informace, které sdělil Hizballáhu a důvody své cesty do Dubaje. Výměnou za to neměl být souzen za žádný trestný čin (výjimkou by bylo, kdyby vyzradil informace ohrožující národní bezpečnost), a nakonec také souzen nebyl. V prosinci 2006 doznal, že cílem jeho cesty do Dubaje bylo uzavření obchodu s drogami, při němž si měl vydělat zhruba 200 tisíc dolarů.\n\n"}
{"id": "705636", "url": "https://cs.wikipedia.org/wiki?curid=705636", "title": "Kvalifikace na Mistrovství světa ve fotbale 1982 (CAF)", "text": "Kvalifikace na Mistrovství světa ve fotbale 1982 (CAF)\n\nKvalifikace na Mistrovství světa ve fotbale 1982 zóny CAF určila 2 účastníky závěrečného turnaje.\n\nV africké kvalifikaci byly čtyři fáze hrané vyřazovacím systémem doma a venku. Nejlepší 4 týmy byly nasazeny přímo do druhé fáze, zatímco zbylých 24 účastníků začínalo v první fázi. Dva vítězové čtvrté fáze postoupili na závěrečný turnaj.\n\nLibye postoupila do druhé fáze díky celkovému vítězství 2-1.\n\nZambie postoupila do druhé fáze díky celkovému vítězství 4-0.\n\nAlžírsko postoupilo do druhé fáze díky celkovému vítězství 5-3.\n\nMaroko postoupilo do druhé fáze díky celkovému vítězství 1-0.\n\nGuinea postoupila do druhé fáze díky celkovému vítězství 4-2.\n\nKamerun postoupil do druhé fáze díky celkovému vítězství 4-1.\n\nCelkové skóre dvojzápasu bylo 2-2. Nigérie zvítězila v penaltovém rozstřelu 4-3 a postoupila do druhé fáze.\n\nTanzanie postoupila do druhé fáze díky celkovému vítězství 6-3.\n\nZair postoupil do druhé fáze díky celkovému vítězství 7-3.\n\nCelkové skóre dvojzápasu bylo 1-1. Niger postoupil do druhé fáze díky více vstřeleným brankám na hřišti soupeře.\n\n\nKamerun postoupil do třetí fáze díky celkovému vítězství 2-1.\n\nCelkové skóre dvojzápasu bylo 2-2. Maroko zvítězilo v penaltovém rozstřelu 5-4 a postoupilo do třetí fáze.\n\nZair postoupil do třetí fáze díky celkovému vítězství 4-3.\n\nNigérie postoupila do třetí fáze díky celkovému vítězství 3-1.\n\nGuinea postoupila do třetí fáze díky celkovému vítězství 1-0.\n\nAlžírsko postoupilo do třetí fáze díky celkovému vítězství 3-1.\n\nCelkové skóre dvojzápasu bylo 2-2. Niger postoupil do třetí fáze díky více vstřeleným brankám na hřišti soupeře.\n\n\nAlžírsko postoupilo do čtvrté fáze díky celkovému vítězství 4-1.\n\nNigérie postoupila do čtvrté fáze díky celkovému vítězství 2-1.\n\nMaroko postoupilo do čtvrté fáze díky celkovému vítězství 1-0.\n\nKamerun postoupil do čtvrté fáze díky celkovému vítězství 6-2.\n\nAlžírsko postoupilo na Mistrovství světa ve fotbale 1982 díky celkovému vítězství 4-1.\nKamerun postoupil na Mistrovství světa ve fotbale 1982 díky celkovému vítězství 4-1.\n\n"}
{"id": "705642", "url": "https://cs.wikipedia.org/wiki?curid=705642", "title": "Šabtaj", "text": "Šabtaj\n\nŠabtaj (: ) je hebrejské jméno, které nosí vícero mužů:\n\n"}
{"id": "705648", "url": "https://cs.wikipedia.org/wiki?curid=705648", "title": "Everson (Washington)", "text": "Everson (Washington)\n\nEverson je město v okrese Whatcom v americkém státě Washington. Při sčítání lidu v roce 2010 zde žilo 2 481 obyvatel.\n\nSpolečně s přilehlým městem Nooksack se Everson nachází nedaleko předhůří Kaskádového pohoří v severozápadní části státu. Nachází se na břehu řeky Nooksack a podporuje okolní hospodářství a dřevozpracující průmysl. Údolí řeky Nooksack je výrazně ovlivněno nizozemskými osadníky, kteří zde založili mléčné farmy na úrodné a často zaplavované půdě. Významnou část v ekonomii města hrají také ovocné sady a pole.\n\nMalé centrum města poskytuje všechny základní služby, včetně restaurací, lékárny, obchody s potravinami, opravny aut a obchodů se zemědělskými potřebami. Nedaleko hlavní ulice se nachází městský park a na břehu řeky Nooskack také \"Riverside Park\" s piknikovými stoly a hřištěmi.\n\nPřes rok se ve městě nebo v jeho okolí pořádá několik malých festivalů, včetně letního festivalu nebo dožínek.\n\nSpolečně s městy Nooksack a Sumas patří Everson do školního okrsku Nooksack Valley. Ve městě samotném se nachází pouze základní škola, kam chodí děti od školky do páté třídy. Studenti dále musí pokračovat na Nooksack Valley Middle School, která se nachází jen necelý kilometr od Eversonu, na jihozápadním konci města Nooksack. Na střední školu se pak pokračuje do Nooksack Valley High School, která leží severně od Nooksacku.\n\nMěsto bylo pojmenováno po norském osadníkovi Everu Iversonovi a stalo se začleněným v květnu 1929.\n\nPři sčítání lidu v roce 2010 zde žilo 2 481 obyvatel, z čehož 75 % tvořili běloši, 2,5 % původní obyvatelé a 1 % Asiaté. 29 % obyvatel bylo hispánského původu.\n\nV únoru 2009 se začalo mluvit o sloučení měst Everson a Nooksack, z čehož by vzniklo nové, třítisícové město. V březnu téhož roku se v deníku \"The Bellingham Herald\" objevil článek informující o schůzce zastupitelů obou měst, na které se jednalo právě o možném sloučení. Městská rada Eversonu porovnala sloučení k tomu, které proběhlo dříve v Bellinghamu, který ale vznikl ze čtyř měst. Nové město by mělo nový název a bylo by rozděleno do dvou okrsků odpovídajícím umístění nynějších obcí. O názvu se stále jedná, ale možným jménem nové obce může být Nooksack Valley.\n"}
{"id": "705651", "url": "https://cs.wikipedia.org/wiki?curid=705651", "title": "Ron (jméno)", "text": "Ron (jméno)\n\nRon je mužské rodné jméno, které nosí vícero osob:\n\n\n"}
{"id": "705652", "url": "https://cs.wikipedia.org/wiki?curid=705652", "title": "Pasovary (tvrz)", "text": "Pasovary (tvrz)\n\nPasovary jsou zřícenina gotické tvrze na území obce Světlík v okrese Český Krumlov. Stojí v místech zaniklé vesnice Pasovary. Od roku 1963 je tvrz chráněna jako kulturní památka.\n\nPrvní zmínka o vsi Pasovary pochází z roku 1278, kdy patřila vladykům z Cipína a Pasovar. Dochovaná tvrz však vznikla až ve druhé polovině čtrnáctého století. Po smrti posledního příslušníka rodu, \"Janka Lovíka z Pasovar,\" přešla v roce 1437 jako odúmrť do rukou císaře Zikmunda. Od něj ji získal \"Matěj Višně z Větřní,\" v jehož rodu zůstala až do třicetileté války. V roce 1623 byla zkonfiskována \"Janovi Višňovi z Větřní\" za účast na stavovského povstání. Zkonfiskované panství koupilo město Český Krumlov. Město areál tvrze využívalo jen k hospodářským účelům a po požáru v roce 1907 ji ponechalo osudu. Konečnou ránu dostala v období po druhé světové válce, kdy byla pobourána nešetrným zacházením Československé armády.\n\nV první stavební fázi ve druhé polovině čtrnáctého století mělo tvrziště polygonální půdorys. Uvnitř volně stála dochovaná třípatrová věž, do které se vstupovalo portálem po padacím můstku. Součástí věže je arkýřovitý prevét. Je pravděpodobné, že již v této době stála v jihovýchodním nároží nějaká další stavba. Celé tvrziště obepínal příkop. Během pozdní gotiky došlo k rozsáhlé přestavbě, při které vznikl dochovaný palác v jihovýchodním nároží. Brzy poté byl podél vnější strany obvodové hradby na severní straně postaven další palác a původní byl rozšířen. Na jihozápadě vznikl průjezdní objekt brány. Mladší stavby již měly jen hospodářský charakter. Na západě bylo postaveno nové křídlo, a vstup byl proto přesunut zpět na východní stranu. Naposledy se ve tvrzi stavělo v roce 1887.\n\nTvrz se nachází dva kilometry severovýchodně od vesnice Světlík, ze které vede směrem ke tvrzi modře značená turistická trasa. Od rozcestí Pasovary vede ke zbytkům tvrze neznačená polní cesta. Tvrz stojí na vršku s borovicemi, na oploceném soukromém pozemku asi 500 metrů jihovýchodně od rozcestí.\n\n\n"}
{"id": "705655", "url": "https://cs.wikipedia.org/wiki?curid=705655", "title": "Kvalifikace na Mistrovství světa ve fotbale 1982 (AFC a OFC)", "text": "Kvalifikace na Mistrovství světa ve fotbale 1982 (AFC a OFC)\n\nSpolečná Kvalifikace na Mistrovství světa ve fotbale 1982 pro zóny AFC a OFC určila 2 účastníky finálového turnaje.\n\nPo odhlášení Íránu se asijské a oceánské kvalifikace zúčastnilo pouze 20 týmů. V první fázi byli účastníci rozděleni do čtyř skupin podle geografických kritérií. Skupiny 1 a 2 měly pět účastníků, skupina 3 čtveřici týmů a skupina 4 šestici celků, která byla rozdělena do dvou podskupin, ze kterých postoupily první dva týmy do skupinového play off. Z každé ze skupin postoupil vítěz do finálové fáze, kde se čtveřice týmů utkala dvoukolově doma a venku o dvě postupová místa na závěrečný turnaj.\n\nNový Zéland postoupil do finálové fáze.\n\nSaúdská Arábie postoupila do finálové fáze.\n\nKuvajt postoupil do finálové fáze.\n\nTýmy Čína a Japonsko postoupily do semifinále skupiny 4.\n\nTýmy Severní Korea a Hong Kong postoupily do semifinále skupiny 4.\n\nSeverní Korea postoupila do finále skupiny 4.\n\nČína zvítězila v penaltovém rozstřelu 5-4 a postoupila do finále skupiny 4.\n\nČína vyhrála skupinu 4 a postoupila do finálové fáze.\n\nKuvajt postoupil na Mistrovství světa ve fotbale 1982.\n\nTýmy \"Čína\" a \"Nový Zéland\" měly stejný počet bodů a rozdíl vstřelených a obdržených branek. O postupu tak rozhodl dodatečný zápas na neutrální půdě.\n\nNový Zéland postoupil na Mistrovství světa ve fotbale 1982.\n\n"}
{"id": "705659", "url": "https://cs.wikipedia.org/wiki?curid=705659", "title": "Niels-Henning Ørsted Pedersen", "text": "Niels-Henning Ørsted Pedersen\n\nNiels-Henning Ørsted Pedersen (27. května 1946, Osted, Roskilde, Dánsko – 19. dubna 2005, Kodaň, Dánsko) byl dánský jazzový kontrabasista. Spolupracoval s mnoha různými hudebníky, mezi které patří i Kenny Drew, Oscar Peterson, Joe Pass a další. Byl známý také pod přezdívkou The Great Dane with the never-ending name nebo zkratkou svého jména NHØP. První album pod svým jménem vydal v roce 1975. Neslo název \"Jaywalkin'\" a hráli na něm například bubeník Billy Higgins a kytarista Philip Catherine.\n\n"}
{"id": "705669", "url": "https://cs.wikipedia.org/wiki?curid=705669", "title": "Seznam litevských řek (K–P)", "text": "Seznam litevských řek (K–P)\n\nToto je abecední seznam litevských řek a jiných vodních toků, část K - P. Sledujte také část A - J a část R - Ž. Seznam zatím není dokončen, proto v něm chybí některé důležité údaje.\n\n\n\n\n\n\n\n\n"}
{"id": "705674", "url": "https://cs.wikipedia.org/wiki?curid=705674", "title": "Paul Rudd", "text": "Paul Rudd\n\nPaul Stephen Rudd (* 6. dubna 1969) je americký herec a scenárista, známý zejména z komedií jako \"40 let panic\", \"Zbouchnutá\", \"Velcí bratři\", \"Kámoš k pohledání\" nebo \"Poznáš, až to přijde?\". Populárním se stal také díky roli přítele a později manžela Phoebe Bufetové Mikea Hannigana v televizním sitcomu \"Přátelé\".\n\nNarodil se v Passaicu v New Jersey. Jeho židovští rodiče emigrovali z Anglie a Rudd měl i svůj bar micva. Jeho předci přišli do Anglie z Ruska a Polska. Původní příjmení rodiny \"Rudnitzky\" změnil jeho dědeček. Ruddův otec Michael byl průvodce a také viceprezident společnosti World Airways. Jeho matka Gloria byla obchodní ředitelka v televizní stanici KSMO-TV. Když mu bylo deset, tak se rodina přestěhovala do Overland Parku v Kansasu, kde navštěvoval i střední školu. Později studoval University of Kansas, kde se stal členem bratrstva Sigma Ný. Tři měsíce také strávil studiem anglického dramatu na British American Drama Academy v Oxfordu v Anglii.\n\nRudd prorazil v roce 1995 rolí ve filmu \"Praštěná holka\". Mezi jeho další rané filmy patří \"Halloween - Prokletí Michaela Myerse\", \"Léto k nepřežití\", \"Romeo a Julie (film, 1996)\" nebo \"Pravidla moštárny\". Pozornost si také vysloužil vedlejší rolí v televizním sitcomu \"Přátelé\", kde ztvárnil postavu Mikea Hannigana, jenž se později oženil s jednou z hlavních postav seriálu Phoebe Bufetovou, již hrála Lisa Kudrow. V roce 2006 se objevil v několika epizodách dalšího seriálu \"Reno 911!\" v roli Guye Gerricaulta. Hraje také ve hrách na Broadwayi.\n\nČasto spolupracuje s režisérem a producentem Juddem Apatowem, a tak se často objevuje ve filmech i s Apatowovými oblíbenými herci jako jsou Seth Rogen, Steve Carell (po 4 společných filmem), Jonah Hill, Leslie Mann, Kristen Wiig a Jason Segel (po 3 společných filmech). Díky rolím v Apatowových filmech \"40 let panic\" a \"\" se stal komediální hvězdou. V roce 2007 ztvárnil hlavní roli frustrovaného manžela Petea v dalším filmu tohoto režiséra \"Zbouchnutá\". Drogově závislého instruktora surfování Kunu (Chuck v havajštině) ztvárnil ve filmu Nicholase Stollera \"Kopačky\", kde se objevil vedle Jasona Segela. Film produkoval Apatow a stal se hitem. Tím byl i jeho další film \"Velcí bratři\", kde hrál vedle Seanna Williama Scotta depresivního prodejce energy drinků, který musí vykonávat veřejně prospěšné práce jako mentor pro děti. K tomuto filmu napsal i scénář.\n\nV roce 2009 se znovu objevil vedle Jasona Segela v hlavní roli v komedii \"Kámoš k pohledání\". V dalším roce se znovu sešel se Stevem Carellem, se kterým spolupracoval již na svých dřívějších filmech, a společně se objevili ve filmu \"Blbec k večeři\" ještě spolu se Zachem Galifinakisem a Ronem Livingstonem.\n\nV roce 2012 se objevil ve čtyřech dílech seriálu \"Parks and Recreation\" jako Bobby Newport. Za roli získal cenu Critics' Choice Television Awards. V roce 2013 bylo potvrzeno, že si zahraje roli Ant-mana v marvelovském filmu \"Ant-Man\" (2015). Roli si zopakoval ve filmu \"\" v roce 2016 a v sequelu filmu \"Ant-Man a Wasp\" v roce 2018. V roce 2019 se objevil ve filmu \"\". V roce 2016 si zahrál po boku Seleny Gomez ve filmu \"The Fundamentals of Caring\" a svůj hlas propůjčil do filmu \"Buchty a klobásy.\"\n\nV roce 2003 se Rudd oženil s Julií Yaeger, s níž již pět let chodil. Pár má syna Jacka Sullivana (narozený 2004) a dceru Darby (narozená 2009). Bydlí na Manhattanu. Rudd často cestuje do Overland Parku v Kansasu, kde vyrůstal.\n\n"}
{"id": "705678", "url": "https://cs.wikipedia.org/wiki?curid=705678", "title": "Jitka Sluková", "text": "Jitka Sluková\n\nJitka Sluková (* 22. listopadu 1964 Tábor) je česká televizní moderátorka.\n\nVyrůstala v České Lípě a od 13 let v Chebu. V mládí se věnovala mimo jiné i gymnastice. 16 let žila s manželem Vilémem a má s ním syna Tomáše. Po roce 2000 se rozvedla a v současnosti (červenec 2011) žije s partnerkou, kondiční trenérkou Radkou.\n\nStudovala speciální pedagogiku, ale v tomto oboru nikdy nepracovala. Necelý rok před Sametovou revolucí začala pracovat jako regionální reportérka Československé televize. Poté pracovala v krajském studiu televize Nova v Chebu a později uváděla zpravodajský pořad Právě dnes. Jako moderátorka působila i v Metropolitním expresu na TV Galaxie a od května 2000 v hlavní zpravodajské relaci na TV3. Následně působila jako moderátorka zpravodajství na ČT24, střídala se také s Janem Hrubešem na pozici moderátorky pořadu Události v regionech. V polovině října 2012 z České televize na vlastní žádost odešla, podle svého vyjádření nebyla spokojena s podmínkami v televizi.\n\n"}
{"id": "705680", "url": "https://cs.wikipedia.org/wiki?curid=705680", "title": "Kvalifikace na Mistrovství světa ve fotbale 1982 (CONMEBOL)", "text": "Kvalifikace na Mistrovství světa ve fotbale 1982 (CONMEBOL)\n\nKvalifikace na Mistrovství světa ve fotbale 1982 zóny CONMEBOL určila 3 účastníky finálového turnaje.\n\nDevítka účastníků byla rozlosována do 3 skupin po 3 týmech. Ve skupinách se utkal každý s každým dvoukolově doma a venku. Vítězové skupin postoupili na MS.\n\nBrazílie postoupila na Mistrovství světa ve fotbale 1982.\n\nPeru postoupilo na Mistrovství světa ve fotbale 1982.\n\nChile postoupilo na Mistrovství světa ve fotbale 1982.\n\n"}
{"id": "705681", "url": "https://cs.wikipedia.org/wiki?curid=705681", "title": "Jezuitský komplex a misie v Córdobě", "text": "Jezuitský komplex a misie v Córdobě\n\nJezuitský komplex a misie v Córdobě je souhrnné pojmenování pro několik staveb a lokalit v argentinském městě Córdoba a v okolní stejnojmenné provincii, které jsou společně zapsány na seznamu kulturního dědictví UNESCO. Jezuitský komplex v Córdobě (obdélníkový městský blok o rozměrech 200 x 280 m) je tvořen chrámem, univerzitou, střední školou, obytnými budovami a studentskými kolejemi. V minulosti byl administrativním a náboženským centrem jezuitské provincie Paraguay - systému jezuitských redukcí v Argentině a Paraguayi.\n\nKromě staveb ve městě Córdoba je na seznamu světového dědictví zapsáno i 5 redukcí (misií) v okruhu do 80 km od města. Tyto komplexy zahrnují jak církevní, tak i světské stavby. Jezuité zde působili od začátku 17. století až do roku 1767, kdy je ze Španělska a ze španělských kolonií vypověděl král Karel III..\n\nJezuitský komplex a misie v Córdobě ilustrují náboženský, sociální a ekonomický rozvoj regionu po dobu 150 let působení jezuitů.\n"}
{"id": "705683", "url": "https://cs.wikipedia.org/wiki?curid=705683", "title": "Hôtel de Sully", "text": "Hôtel de Sully\n\nHôtel de Sully je městský palác v Paříži. Nachází se ve 4. obvodu v historické čtvrti Marais mezi ulicí \"Rue Saint-Antoine\" č. 62, kde se nazývá Hôtel Béthune-Sully, a náměstím \"Place des Vosges\" č. 7, jehož část se nazývá Hôtel du Petit-Sully. Představuje typ pařížského paláce s corps de logis mezi nádvořím a zahradou.\n\nV letech 1625–1630 nechal finanční kontrolor Mesme Gallet vystavět palác se zahradou a oranžérií s přístupem na \"Place Royale\", dnešní \"Place des Vosges\". Dne 23. února 1634 palác koupil Maximilien de Béthune, vévoda Sully, bývalý ministr financí a inspektor královských staveb Jindřicha IV., aby zde dožil svůj život. Jeho vnuk Maximilien de Sully nechal v roce 1660 na západní straně přistavět další křídlo, jehož autorem byl architekt François Le Vau. V majetku rodiny, po které nese palác své jméno, zůstal až do konce 18. století, poté se jeho majitelé střídali.\nV 19. století byl přestavěn na obchody a řemeslné dílny. V roce 1862 byl palác zařazen mezi historické památky.\n\nV roce 1944 jej získal stát a palác byl následně postupně restaurován. V roce 1952 koupil stát i přilehlou zahradu. Oranžérie z roku 1625 byla do původní podoby restaurována v roce 1975. V roce 1967 se zde usídlila Národní správa historických památek (\"Caisse nationale des monuments historiques et des sites\", která se od roku 2000 jmenuje Centrum národních památek (\"Centre des monuments nationaux\"), která je pod dohledem ministerstva kultury a pečuje o nejvýznamnější francouzské památky.\n\nV roce 1994 byla v paláci založena galerie specializovaná na výstavy fotografií zřízená ministerstvem kultury. V roce 2000 byla přeměněna na asociaci Patrimoine photographique a ta byla v roce 2004 spolu s Centre national de la photographie sloučena do Galerie nationale du Jeu de Paume. Výstavy jsou zde pořádány doposud.\n\n"}
{"id": "705684", "url": "https://cs.wikipedia.org/wiki?curid=705684", "title": "Rokajl", "text": "Rokajl\n\nRokajl je jeden z nejtypičtějších druhů korálků, s jakým se lze setkat. Jsou to drobné korálky většinou válcovitého tvaru a plochého průřezu. Někdy se také název rokajl používá jako označení malých korálků všeobecně. Většinou se vyrábějí ze skla, avšak především ten méně kvalitní může být z plastu. \n\nVelikostně se rokajl pohybuje od desetin milimetrů po tři centimetry. Pro označení se ve světě používá číselná škála od 24/0 do 6/0, přičemž čísla odpovídají tomu, kolik jednotlivých korálků se vejde do základní jednotky a tedy, čím větší číslo, tím menší korálek. V České republice se však spíše používá označení v milimetrech a nebo neurčitými pojmy jako „drobný“, „větší“, „velký“… Korálky označené stejnou velikostí ale od různých výrobců se mohou velikostně lišit.\n\nTabulka velikostí dle Korálek World.\nMezi nejčastěji používanou velikost patří 11/0.\n\nMezi producenty rokajlu patří Česká republika, Čína a Japonsko. Avšak stejně jako jsou rozdílné země, jsou rozdílné i korálky, které pochází z jejich výroby - liší se zejména v kvalitě, průřezu, dírce a škále nabízeného zboží.\n\nNejběžnější rokajl má kulatý tvar, přičemž se ale v míře kulatosti liší dle země výroby. \n\nČeský rokajl je ve směru dírky trochu zploštělý. Oproti tomu ten japonský je v průřezu všude stejný a jeho hrany nejsou tak zaoblené. Dále existují specifické druhy rokajlu, které se tvarově liší.\n\nVýsledný efekt korálku záleží jednak na sklu, z jakého je korálek vyroben, ale i na jeho povrchové úpravě. \n\nPovrchové úpravy:\n\nVýroba skleněného rokajlu sahá ze všech korálků nejdále, začaly se vyrábět již v 15. století v italských Benátkách, v Čechách se vyrábějí od 18. století. Avšak původní obyvatelé Severní Ameriky nejdříve vyráběli tyto korálky z mušliček, během doby zámořských objevů se do Ameriky dostal rokajl skleněný, za nějž evropané vyměňovali půdu. Do Ameriky se korálky z Evropy a Asie dováží prakticky až dodnes. \n\nRokajl se používá krom standardního navlékání i k vyšívání, tkaní a šití (beadweaving). Šití z korálků je technika spočívající v přišívání jednotlivých korálků rokajlu k sobě speciální nití nebo vlascem. Šité šperky patří k složitým a pracným záležitostem, na jejichž výrobu je často potřeba desítek hodin. \n\nZ rokajlu se však dají vyrábět i módní doplňky, obrazy, různé podložky, dekorace atd.\n"}
{"id": "705686", "url": "https://cs.wikipedia.org/wiki?curid=705686", "title": "Kvalifikace na Mistrovství světa ve fotbale 1982 (CONCACAF)", "text": "Kvalifikace na Mistrovství světa ve fotbale 1982 (CONCACAF)\n\nKvalifikace na Mistrovství světa ve fotbale 1982 zóny CONCACAF určila dva postupující na Mistrovství světa ve fotbale 1982.\n\nKvalifikace zóny CONCACAF se hrála v rámci Mistrovství ve fotbale zemí CONCACAF 1981. V první fázi bylo 15 týmů rozděleno do tří skupin podle geografických kritérií. Severoamerické zóny se zúčastnily 3 týmy, které se utkaly dvoukolově každý s každým doma a venku. První dva týmy postoupily do finálové fáze. Ve středdoamerické zóně se pětice týmů utkala dvoukolově každý s každým doma a venku a první dva týmy postoupily do finálové fáze. V karibské zóně se nejprve dvojice nejníže nasazených týmů utkala v předkole hraném systémem doma a venku. Ve skupinové fázi byla šestice týmů rozlosována do dvou skupin po šesti, ve kterých se utkal každý s každým dvoukolově doma a venku. Vítězové obou skupin postoupila do finálové fáze. V ní se šestice týmů utkala jednokolově každý s každým na centralizovaném místě. První dva týmy postoupily na MS.\n\nTýmy Kanada a Mexiko postoupily do finálové fáze.\n\nTýmy Honduras a Salvador postoupily do finálové fáze.\n\nGuyana postoupila do skupiny A díky celkovému vítězství 8-4.\n\nKuba postoupila do finálové fáze.\n\nHaiti postoupilo do finálové fáze.\n\nTýmy Honduras a Salvador postoupily na Mistrovství světa ve fotbale 1982.\n\n"}
{"id": "705687", "url": "https://cs.wikipedia.org/wiki?curid=705687", "title": "Fausto Coppi", "text": "Fausto Coppi\n\nAngelo Fausto Coppi (15. září 1919 – 2. ledna 1960) byl italský závodník v silniční cyklistice, známý pod přezdívkou \"Il Campionissimo\" (šampión šampiónů).\n\nNarodil se v početné chudé venkovské rodině, k cyklistice se dostal jako poslíček u řezníka. Profesionálně závodit začal v roce 1939, hned v dalším roce vyhrál Giro d'Italia. Jeho kariéru přerušila druhá světová válka, během níž upadl do britského zajetí. V poválečném období soupeřil s Gino Bartalim o titul největšího profesionálního cyklisty světa. Rivalita měla i politické pozadí: konzervativní katolík Bartali proti představiteli průmyslového severu Coppimu, materialistovi a bonvivánovi, který odmítal používat křestní jméno Angelo, netajil se braním dopingu (což bylo při tehdejších testovacích metodách prakticky beztrestné) a udržoval mimomanželské vztahy. Na MS 1948 se Coppi s Bartalim navzájem hlídali tak dlouho, až jim ujel Belgičan Briek Schotte a stal se vítězem. Italská federace oba potrestala tříměsíčním zákazem činnosti.\n\nFausto Coppi jako první cyklista všech dob dokázal vyhrát Tour i Giro v jediném roce. Závěr jeho kariéry však byl poznamenán četnými zdravotními problémy. Zemřel v 40 letech na následky malárie, kterou chytil na dovolené v Africe.\n\nNa jeho počest se uděluje cena \"Cima Coppi\" pro cyklistu, který jako první zdolá nejvyšší bod daného ročníku Gira. V anketě pořádané roku 1999 byl zvolen druhým nejlepším italským sportovcem 20. století.\n\n1940, 1947, 1949, 1952, 1953\n\n1949, 1952\n\n1953 (Lugano)\n\n\n"}
{"id": "705688", "url": "https://cs.wikipedia.org/wiki?curid=705688", "title": "Odstřelovač (rozcestník)", "text": "Odstřelovač (rozcestník)\n\nOdstřelovač je střelec, který se specializuje na přesnou střelbu na střední a dlouhou vzdálenost.\n\n"}
{"id": "705701", "url": "https://cs.wikipedia.org/wiki?curid=705701", "title": "Čertův dub (vrch)", "text": "Čertův dub (vrch)\n\nČertův dub je vrch, na němž leží trojmezí katastrálních území Choceň, Sruby a Újezd u Chocně v okrese Ústí nad Orlicí. Dvě vrcholové kóty o shodné nadmořské výšce 352,3 metru na lesnaté vrcholové plošině leží na území Chocně a podle mapy KČT je vrch Čertův dub nejvyšším bodem východního cípu Chvojeneckých lesů.\n\nVe Druhém vojenském mapování (kolem poloviny 19. století) je vrch označen názvem \"Čertowý Dub\", ve Třetím vojenském mapování (kolem roku 1880) \"Čertový dub\".\n\nJe to výrazný plochý protáhlý svědecký hřbet, krytý říčními štěrky a písky spodnopleistocenní terasy Tiché Orlice, spočívajícími na vápnitých jílovcích coniaku. Vrch je zalesněný porosty se smrkem, borovicí, dubem a lípou.\n\nGeomorfologicky vrch náleží do celku Orlická tabule, podcelku Třebechovická tabule, okrsku Choceňská plošina a podokrsku Hornojelenská plošina, jehož je nejvyšším bodem.\n\nPodle alternativního členění Demka a Mackovčina náleží vrch do okrsku Vysokochvojenská plošina, jehož je taktéž nejvyšším bodem.\nStrom, který dal kopci pojmenování, není v legendě turistických map KČT ani na informačních tabulích u vrcholu zmiňován, je však vyznačen na cykloturistické mapě Mikroregionu Vysokomýtsko, která se na vrcholu nachází; podle webu Výletník.cz roste Čertův dub zhruba 100 metrů od vrcholu při cestě na Sruby, tj. rovněž na území Chocně.\n\nNa vrcholové plošině, několik desítek metrů severně od nevelkého paloučku u hřebenové lesní cesty a turistického altánku a vývěsní turistické mapy, je umístěn udržovaný pomníček partyzána Alexandra Bogdanova, který padl roku 1945 v boji o choceňské letiště. Z toho důvodu nese lokalita pomístní název \"U partyzána\".\n\n1 km severozápadně u úpatí kopce u osady Darebnice roste památný dub letní o obvodu přesahujícím 6 metrů.\n\nPřes vrcholovou plošinu vede po hřebeni zeleně značená pěší turistická trasa č. 4241 a cyklotrasa 4268 (ve směru hřebene), na vrcholové partii peáží s cyklotrasou 4229 vedoucí napříč hřebenem.\n\n"}
{"id": "705703", "url": "https://cs.wikipedia.org/wiki?curid=705703", "title": "Kalotė (jezero)", "text": "Kalotė (jezero)\n\nJezero Kalotė, zdrojnice říčky jménem Cypa, se rozkládá na západním okraji vsi Kalotė, 2 km na severovýchod od Giruliů, 9 km na sever od Klaipėdy. Jeho jižní část obklopuje les Kukuliškių miškas. V severní části jsou břehy nízké a bažinaté. Dno je místy pokryto až 6 m vrstvou bahna původem z rostlinných zbytků. Je tu vysoká koncentrace planktonu. Je na území ChKO Pajūrio regioninis parkas (Park Přímořského kraje).\n\n\nFlora:\n\nNázev Kalotė je v litevštině rodu ženského, číslo jednotné. Existuje domněnka, že název pochází od slova \"kalas\", což je starý, dnes již nepoužívaný název pro sumce, kteří se zde asi dříve vyskytovali.\n"}
{"id": "705711", "url": "https://cs.wikipedia.org/wiki?curid=705711", "title": "Jezuitské misie La Santísima Trinidad del Paraná a Jesús de Tavarangué", "text": "Jezuitské misie La Santísima Trinidad del Paraná a Jesús de Tavarangué\n\nLa Santísima Trinidad del Paraná a Jesús de Tavarangué je dvojice jezuitských redukcí na území dnešního Paraguaye. Nacházejí se na jihovýchodě státu v departementu Itapúa. Mezi sebou je dělí vzdálenost zhruba 10 km.\nRedukce byly zakládány v 17. a 18. století uprostřed tropického pralesa mezi řekami Uruguay a Paraná jezuity s účelem evangelizovat domorodé obyvatelstvo kmene Guaraní. V průběhu času vzniklo 30 redukcí na území dnešních států Paraguay, Argentina a Brazílie. Ve všech redukcích panoval velmi podobný řád. Jezuité vytvořili velmi propracovaný model společnosti, který řešil otázky ekonomiky (rozdělení práce, výroba předmětů každodenní potřeby, pěstování plodin), náboženství i kulturu. Jedním ze základních principů fungování redukcí bylo společné vlastnictví. Jednotlivé redukce byly silně nezávislé na španělské koloniální správě, díky čemuž si vysloužily přirovnání ke „státu ve státě“. V roce 1767 vyhostil španělský král Karel III. jezuity ze Španělska i ze všech kolonií. Jezuité tedy opustili i tyto redukce, které krátce po jejich odchodu zpustly.\n\nLa Santísima Trinidad del Paraná (přesné zeměpisné souřadnice ) a Jesús de Tavarangué () patří k nejvýznamnějším a nejzachovalejším v Paraguayi, 6 dalších redukcí na území Argentiny a Brazílie je taktéž zapsáno na seznamu světového dědictví UNESCO pod názvem Jezuitské misie na území Guaraní.\n"}
{"id": "705713", "url": "https://cs.wikipedia.org/wiki?curid=705713", "title": "Řád bílého orla", "text": "Řád bílého orla\n\nŘád bílého orla či Řád bílé orlice může být:\n\n"}
{"id": "705714", "url": "https://cs.wikipedia.org/wiki?curid=705714", "title": "B-DNA", "text": "B-DNA\n\nB-DNA je nejčastější druh dvoušroubovice DNA, který za normálních podmínek v buňkách zcela převažuje. Blíží se tradičnímu Watson-Crickovskému modelu dvoušroubovice. Dvoušroubovice B-DNA je pravotočivá, na jednu otáčku připadá cca 10,5 párů bází a průměr dvoušroubovice činí 2 nm. Některé další helikální formy jsou ve srovnání s B-DNA zcela minoritní, ačkoliv zřejmě za určitých okolností mohou vznikat i v buňkách.\n"}
{"id": "705718", "url": "https://cs.wikipedia.org/wiki?curid=705718", "title": "Wu-pej č’", "text": "Wu-pej č’\n\nWu-pej č’ (; doslova „Zápisky o vojenském vybavení“) je čínská vojenská encyklopedie napsaná v posledních desetiletích existence říše Ming. Sestavil ji důstojník mingské armády Mao Jüan-i (, 1594 – kolem 1641). Autorova předmluva je datována rokem 1621, o sedm let později byla kniha předložena císaři Čchung-čenovi, nedlouho po jeho nástupu na trůn.\n\nEncyklopedie sestává z 240 \"ťüanů\" (dílů), které obsahují přes 2 milióny znaků a 738 ilustrací. Je největší vojenskou encyklopedií staré Číny.\n\nDělí se na pět částí. V první je probrána čínská vojenská teorie. V druhé je popsáno více než 600 bitev čínské historie. Třetí část probírá otázky výcviku, pro každý druh vojsk i zbraní. Ve čtvrté části autor vysvětluje problémy logistiky – přesuny vojsk, jejich zásobování zbraněmi, potravinami i léky, obranu měst a útok na ně. Závěrečná část je věnována vlivu přírodních podmínek – počasí a geografie – na válčení, probírána je i námořní navigace.\n\nZajímavým prvkem encyklopedie je uvedení souboru map ukazujících trasu plavby z ústí Jang-c’-ťiang přes jihovýchodní Asii a Indický oceán do Perského zálivu a Afriky, včetně souvisejících navigačních informací. Tento soubor je označován za \"Mao Kchunovu mapu\", podle slavného bibliofila Mao Kchuna (), děda Mao Jüan-iho. Tyto mapy jsou, jak ostatně říká i předmluva je doprovázející, založeny na údajích shromážděných během plaveb Čeng Chea v letech 1403–1433. její existence dokládá, že se, bez ohledu na zničení množství archivovaných dokumentů spojených s plavbami v druhé polovině 15. století, část informací zachovala mezi vojenskými odborníky.\n\nZprvu byla Mao Kchunova mapa nakreslena na svitku dlouhém 560 cm a širokém 20,5 cm, ale v knize byla rozdělena na 40 listů. Podobně jako staré evropské mapy, například Peutingerova mapa, nemá přesné měřítko a nesnaží se ukazovat přesný tvar kontinentů a ostrovů.\n\n"}
{"id": "705720", "url": "https://cs.wikipedia.org/wiki?curid=705720", "title": "Porcelánová pagoda", "text": "Porcelánová pagoda\n\nPorcelánová pagoda (, doslova Chrám vděčnosti; často s přídavkem „velká“ – ) byl buddhistický chrám – pagoda – v Nankingu. Postaven byl v letech 1412–1422 na příkaz císaře Jung-le silami více než sta tisíc vojáků a dělníků. V mingské době byl jedním ze tří nejznamenitějších chrámů města, vedle chrámů Tchien-ťie a Ling-ku.\nOsmihranná, 78 metrů vysoká pagoda, také zvaná „Porcelánová věž“, byla několik století architektonickou dominantou Nankingu. Byla postavena z bílých „porcelánových“ cihel. Evropští cestovatelé ji považovali za jeden z divů Číny. Roku 1801 úder blesku zničil tři vrchní patra, ale věž byla brzy opravena. Roku 1856, během povstání tchaj-pchingů byla povstalci zbořena, aby ji vládní vojáci nemohli použít jako pozorovatelnu.\n\n"}
{"id": "705721", "url": "https://cs.wikipedia.org/wiki?curid=705721", "title": "Life After Death", "text": "Life After Death\n\nLife After Death je druhé studiové album amerického rappera The Notorious B.I.G.. Dvojalbum bylo vydáno patnáct dní po rapperově smrti u společnosti Bad Boy Records. Roku 2000 album získalo certifikaci diamantová deska od americké společnosti RIAA. Nejúspěšnějšími singly z alba jsou písně \"Hypnotize\" (ft. Pamela Long) a \"Mo Money Mo Problems\" (ft. Puff Daddy, Mase a Kelly Price), oba singly se vyšplhaly na první příčku žebříčku Billboard Hot 100.\n\nNa albu spolupracovali umělci jako R. Kelly, Jay-Z, Puff Daddy, Mase, Lil Kim nebo skupina Bone Thugs-n-Harmony. Z velké části album produkoval tým producentů The Hitmen, který tehdy zahrnoval producenty, jako jsou Sean \"Puff Daddy\" Combs, Stevie J, Nashiem Myrick, 6 July, D-Dot, Amen-Ra, Daron Jones a Chucky Thompson.\n\nAlbum, před oficiálním zápočtem, debutovalo na 176. příčce žebříčku Billboard 200, ve svém prvním oficiálním týdnu však obsadilo první místo tohoto žebříčku. Roku 2000 získalo album certifikaci diamantová deska za deset milionů prodaných kusů, jelikož však jde o dvě alba v jednom stačila polovina. Byl jedním z prvních rapperů, kteří toho docílili. Album zabodovalo i v dalších zemích a dosud je pokládáno za jedno z klasických hip hopových alb.\n\n"}
{"id": "705722", "url": "https://cs.wikipedia.org/wiki?curid=705722", "title": "Galerie Vivienne", "text": "Galerie Vivienne\n\nGalerie Vivienne je pasáž v Paříži ve 2. obvodu. Vstup do pasáže je přes domy č. 4 na \"Rue des Petits-Champs\", č. 5–7 na \"Rue de la Banque\" a č. 6 na \"Rue Vivienne\". Pasáž je od roku 1974 chráněná jako historická památka.\n\nPasáž nechal postavit v roce 1823 předseda notářské komory Marchoux podle plánů architekta Françoise Jeana Delannoy. Ten ji vyzdobil novoklasicistními okny, mozaikami, obrazy a sochami. Za velkou galerií dlouhou 42 m byla vybudována prosklená rotunda. Pro veřejnost byla pasáž otevřena v roce 1826 pod názvem \"Galerie Marchoux\", ale rychle získala jméno \"Vivienne\" podle sousední ulice. Pasáž byla až do doby druhého císařství významným obchodním místem mezi Palais Royal, Burzou a Velkými bulváry. Poté ale galerie ztratila své renomé ve prospěch obchodů kolem La Madeleine a na Avenue des Champs-Élysées a také přestavbou Paříže za prefekta Haussmanna.\n\nOd 60. let 20. století se pasáž postupně stala opět velmi aktivní. Objevily se zde obchody s módou a dekoracemi, konají se zde přehlídky haute couture. Obnovení prestiže pro pasáž znamenal rok 1986, kdy sem přestěhoval obchod Jean-Paul Gaultier. Dnes se zde nachází mnoho obchodů prêt-à-porter a s dekorativními předměty.\n\n"}
{"id": "705723", "url": "https://cs.wikipedia.org/wiki?curid=705723", "title": "Kostel svatého Vavřince (Štáblovice)", "text": "Kostel svatého Vavřince (Štáblovice)\n\nKostel svatého Vavřince ve Štáblovicích je římskokatolický jednolodní původně renesanční kostel. Byl postaven v roce 1603 Kašpar Rotmberk z Ketře na místě svého staršího gotického předchůdce. V letech 1854–1860 byl kostel přestavěn do dnešní podoby. Od roku 2006 je chráněn jako kulturní památka České republiky.\n\nV roce 1603 přikročil Kašpar Rotmberk z Ketře k výstavbě nového kostela. Nevíme, co bylo posledním impulsem k novostavbě renesančního kostela.\n\nNěkdy po skončení třicetileté války (snad v letech 1649–1655) byl chrám uklizen, opraven a znovu vysvěcen k poctě svatého Vavřince. Zároveň ale tehdy Štáblovice ztratily svou církevní samostatnost a staly se součástí farnosti Slavkov. Slavkovští faráři však ne vždy dostatečně dbali na potřebné opravy kostela, a tak do poloviny 18. století kostel dost zchátral a ve zdivu se objevily nebezpečné trhliny.\n\nŠpatný stavební stav kostela vyvrcholil po zimě 1753/1754, kdy stavba hrozila zřícením. V létě 1754 byla zahájena přestavba, která pokračovala i v následujícím roce. Vzhled kostela po této přestavbě je zachycen na vedutě štáblovského panství od Ignáce Günthera, která vznikla po roce 1758. V roce 1844 vypracoval krajský inženýr Kajetán Habl projekt na nový kostel, který ale nebyl realizován.\n\nOsvobození na jaře 1945 přečkal kostel bez výraznějších škod. Prakticky hned po osvobození začal Farář Bělák řešit otázku pořízení nových zvonů, které dodala firma Rudolf Manoušek. Největší z nich byl zasvěcen \"Panně Marii\", druhý \"sv. Vavřinci\" a třetí \"sv. Josefu\". Teprve po roce 1989 se kostel dočkal celkové opravy, když postupně byla nově pokryta věž kostela (1994) i zbývající střechy (1998). V roce 1999 byl kostel nově vymalován a v letech 2000–2001 byly restaurovány renesanční náhrobníky Rotmberků z Ketře. Současně byly restaurován hlavní oltář, opravena kazatelna a křtitelnice. V roce 2003 byl kostel z vnějšku nově omítnut.\n\n"}
{"id": "705730", "url": "https://cs.wikipedia.org/wiki?curid=705730", "title": "Řád bílého orla (Srbsko)", "text": "Řád bílého orla (Srbsko)\n\nŘád bílého orla ( ) byl srbský a později jugoslávský královský záslužný řád založený v roce 1883 společně s Řádem svatého Sávy srbským králem Milanem Obrenovićem. Řád se dělil do 5 tříd a jeho vzorem byl řád Čestné legie.\n\nOdznak řádu tvoří bíle smaltovaný dvouhlavý orel (symbol Srbska), jehož hlavy jsou korunovány. Na hrudi orla, který je převzatý z byzantské heraldiky je umístěn oválný, perlovcem lemovaný štítek, v jehož červeně smaltovaném poli je bílým křížem čtvrcený štít, v jehož polích je stříbrnou Cyrilicí napsáno písmeno S, které je převzato z hesla sv. Sávy („Samo Slogna Srbina Spasava“, \"Jenom Jednota Spasí Srby\"). Kromě nejnižší třídy je orel zlacený.\n\nOrel je převýšen královskou korunou, která je doplněna modře smaltovanými infulemi, které tvoří spojnici mezi korunou a hlavami orla. Rubní strana odznaku je shodná s lícem, ale oválný a perlovcem orámovaný štítek nese na červeném poli korunovaný monogram M. I. O. (Milan I. Obrenovič ).\n\nKdyž byl v roce 1903 byl palácovým převratem svržen a zavražděn poslední král z rodu Obrenovičů, Alexandr I. změnil nový srbský král Petr I. Karadjordjevič rubní štítek tak, že nahradil monogram zakladatele a nahradil jej zlatým letopočtem 1882, což je datum prohlášení Srbska královstvím.\n\nHvězda řádu byla osmicípá, zlatá s odznakem řádu na středu.\n\nVelkostuha byla červená se světlemodrými postranními pruhy.\n\nZa válečné zásluhy byly mezi korunu a orla přidány zkřížené meče.\n\n\n"}
{"id": "705731", "url": "https://cs.wikipedia.org/wiki?curid=705731", "title": "Ma Chuan", "text": "Ma Chuan\n\nMa Chuan (; kolem 1380 – kolem 1460) byl čínský muslim, účastník několika plaveb čínského loďstva pod velením Čeng Chea do jihovýchodní Asie a Indického oceánu. Podle zápisků z cest napsal knihu, která je základním zdrojem informací o těchto plavbách.\n\nMa Chuan pocházel z okresu Kchuaj-ťi (, ) nedaleko Šao-singu v provincii Če-ťiang. Patrně se nenarodil v muslimské rodině, ale přestoupil na islám v mládí.\n\nPřes chudý původ získal dobré vzdělání, stal se známým znalcem arabského a snad i perského jazyka. Roku 1412 byl jmenován překladatelem v loďstvu Čeng Chea, které se připravovalo na čtvrtou plavbu do Indického oceánu, která oproti dosavadním neměla končit v jižní Indii, ale navštívit i arabská a perská města.\nMa Chuan se jako překladatel účastnil čtvrté, šesté a sedmé plavby Čeng Chea. Jeho kniha \"Všestranný přehled bezbřehého oceánu\" (, doslova „Nejlepší přehled břehů oceánu“) je nejvýznamnějším dochovaným pramenem informací o čínských plavbách do Indického oceánu. Práci na knize začal roku 1415, po návratu ze čtvrté výpravy. Při psaní spolupracoval s přítelem a spolucestovatelem Kuo Čchung-lim. První verzi knihy dokončili roku 1416. Poté ji doplňoval novým materiálem. Po sedmé výpravě, kdy se Ma Chuan plavil v eskadře Chung Paa, která navštívila Bengálsko, knihu rozšířil o vyprávění o cestě do Mekky, kam ho podle jeho tvrzení s šesti dalšími čínskými muslimy poslal Chung Pao. Společně s Kuo Čchung-lim pokračoval v práci na knize a publikoval ji až roku 1451.\n\nDva další účastníci výprav, Fej Sin a Kung Čen také sepsali zprávy o plavbách, ale často se opírají o Ma Chuanovu práci, občas ji doslovně opisují.\n\nMa Chuanova kniha posloužila, s knihami jeho dvou kolegů, jako zdroj faktických informací i pro román Luo Mao-tenga \"Plavby eunucha San-pao do Západního oceánu\" (1597). Čerpali z ní zřejmě i historikové sestavující oficiální dějiny říše Ming – \"Ming-š’\", publikované roku 1739.\n\n"}
{"id": "705732", "url": "https://cs.wikipedia.org/wiki?curid=705732", "title": "Tony Martin", "text": "Tony Martin\n\nJméno a příjmení Tony Martin nosí více osobností:\n\n"}
{"id": "705739", "url": "https://cs.wikipedia.org/wiki?curid=705739", "title": "Passage Sainte-Anne", "text": "Passage Sainte-Anne\n\nPassage Sainte-Anne (\"pasáž Svaté Anny\") je pasáž v Paříži ve 2. obvodu. Vstup do pasáže je přes dům č. 59 na \"Rue Saint-Anne\" a dále přes Passage Choiseul v č. 52. Pasáž je otevřena od pondělí do soboty 7–21h a v neděli 8–21h.\n\nPasáž byla postavena v roce 1829 a patří tak k nejstarším dochovaným pasážím v Paříži. Své jméno získala po sousedící ulici \"Rue Saint-Anne\". Pro veřejnost byla otevřena až v roce 1848 po splnění podmínek týkající se uzavírání pasáže, její údržby a výšky okolních domů.\n\n"}
{"id": "705740", "url": "https://cs.wikipedia.org/wiki?curid=705740", "title": "Grand Prix Maďarska 2011", "text": "Grand Prix Maďarska 2011\n\nGrand Prix Maďarska 2011 (XXVII Eni Magyar Nagydij) jedenáctý závod 62. ročníku mistrovství světa vozů Formule 1, historicky již 851. grand prix, se uskutečnila na okruhu Hungaroring.\n\n"}
{"id": "705741", "url": "https://cs.wikipedia.org/wiki?curid=705741", "title": "Meath Park (Saskatchewan)", "text": "Meath Park (Saskatchewan)\n\nMeath Park je vesnice v kanadské provincii Saskatchewan. Ve vesnici od hlavní silnice Highway 55 odbočuje na sever silnice 120 a na západ silnice 355.\n\nPodle dat z kanadského sčítání lidu z roku 2001 měl Meath Park 204 obyvatel. To znamená, že od roku 1996 došlo k úbytku o 2,9%. Střední věk obyvatelstva tehdy činil 37,5 roků, u mužů to bylo 40,0 a u žen 35,0 let. Hustota obyvatel tehdy činila 266,0 obyv./km². K dispozici bylo 88 příbytků.\n\n\n"}
{"id": "705747", "url": "https://cs.wikipedia.org/wiki?curid=705747", "title": "Řád Norského lva", "text": "Řád Norského lva\n\nKrálovský řád Norského lva () byl nejvyšší norský řád. Založen byl švédským a norským králem Oskarem II. roku 1904 jako ekvivalent ke švédskému řádu Serafínů a jako nejvyšší norský řád v jediné třídě určené norským princům, nejvyšším hodnostářům země a hlavám států. Pojmenován je na počest norského znaku, zlatého lva v červeném poli. Vytvořením tohoto řádu přestal být Řád Serafínů nejvyšším společným řádem Norska a Švédska. Po ukončení personální unie Norska a Švédska roku 1905 přestal být řád udělován. \n\nŘád sestával z jediné třídy, která obsahovala jak řetěz, stuhu, tak i hvězdu. Odznakem řádu byl zlatý, červeně smaltovaný medailon se zlatým věncem po okraji. Uprostřed medailonu byl zlatý napřažený lev se sekerou tak jako na státním znaku Norska. Medailon je převýšen korunou. Na zadní straně je napsáno norsky heslo Over dybet mod hojden (Přes propasti k výšinám).\n\nHvězdou řádu byl osmicípý, bíle smaltovaný kříž se zlatými kuličkami na koncích. Na jeho středu byl odznak řádu, který byl obklopen řádovým řetězem, kde se pravidelně střídala korunovaná iniciála zakladatele O.II. a norský zlatý lev. \n\nStejného vzhledu jako na hvězdě byl i řádový řetěz. \n\nStuha řádu byla modrá s bílými postranními pruhy a červenými okraji.\n\nVelmistrem řádu byl norský král. Počet členů řádu byl limitován na 12. Členy byli všichni dědicové norské koruny, kteří měli zároveň velkokříž řádu sv. Olafa, dále šlo o hlavy cizích států. Řád nebyl nikdy udělen Norovi. \n\nPo rozpuštění personální unie Norska a Švédska v roce 1905 se stal norským králem a velmistrem Haakon VII., který řád nikdy neudělil a ani ho sám nenosil. Rozhodnutím královského dvora bylo v roce 1906 nařízeno, že členové řádu norského lva a držitelé velkokříže řádu sv. Olafa byli na stejné úrovni. Dalším rozhodnutím dvora v roce 1952 byl řád zrušen.\n\n\n"}
{"id": "705749", "url": "https://cs.wikipedia.org/wiki?curid=705749", "title": "Pokus", "text": "Pokus\n\nSlovo pokus má více významů:\n\n"}
{"id": "705751", "url": "https://cs.wikipedia.org/wiki?curid=705751", "title": "Pobertové", "text": "Pobertové\n\nPobertové (v originále \"The Marauders\") si říkala skupinka nebelvírských studentů v Bradavicích v letech 1971–1978. Členy byli James Potter, Sirius Black, Remus Lupin a Peter Pettigrew.\n\nChlapci v této skupině byli jedni z nejchytřejších studentů své doby navštěvující Bradavice. Používali své nadání, mimo jiné pro legendární výkony rošťáctví. Vytvořili mapu, která se jmenovala Pobertův plánek, jenž ukazovala Bradavice v každém detailu, včetně všech průchodů, umístění a pohyby obyvatel hradu.\n\nPřezdívky pobertů vznikly z jejich zvířecích podob. James jeho zvířecí podoba byla jelen, odtud název Dvanácterák (v originále \"Prongs\"). Sirius se stal velkým psem a tak vznikla přezdívka Tichošlápek (v originále \"Padfoot\"), zatímco Peter se stal krysou a měl přezdívku Červíček (v originále \"Wormtail\"). Remus nebyl zvěromágem, byl vlkodlakem (pokousán Fenrirem Šedohřbetem). Vysloužil si proto přezdívku „Náměsíčník“ (v originále \"Moony\"). Tím dal důvod ostatním k tomu, aby se stali zvěromágy, neboť vlkodlak je nebezpečný pouze lidem a když spatří zvěromága ve zvířecí podobě, chová se k němu jako ke zvířeti a neublíží mu. Byli však neregistrovanými zvěromágy a to je trestné. Jeho přátelé však mohli být spolu s Remusem Lupinem po každý úplněk úplně v bezpečí. Jako úkryt pro tyto noci používali Chroptící chýši, ke které vedl vchod zpod Vrby Mlátičky.\n\nJejich velké dílo, \"Pobertův plánek\", byl zabaven školníkem Argusem Filchem. Z jeho kabinetu ho později ukradla dvojčata Fred a George Weasleyovi, kteří ho celých pět let používali pro své účely. V době, kdy byla dvojčata v pátém ročníku, ho předali Harrymu Potterovi (tehdejšímu třeťákovi), aby se dostal do Prasinek a ten později zjistil, kdo vlastně byli Pobertové - jeho otec, kmotr, oblíbený profesor a také smrtijed. Na to aby se ukázal plánek musíte poklepat hůlkou a říct: „Slavnostně přísahám, že jsem připraven ke každé špatnosti.“ (v originále: \"I solemnly swear that I am up to no goo\"d) a když chcete, aby zmizel, řekněte „neplecha ukončena“. Pobertové se vyznačovali svým žerty na Filche, paní Norissovou a Severuse Snape. \n"}
{"id": "705752", "url": "https://cs.wikipedia.org/wiki?curid=705752", "title": "Agaróza", "text": "Agaróza\n\nAgaróza je polysacharid tvořený střídajícími se galaktózovými a 3,6-anhydrogalaktózovými podjednotkami. Je teoreticky zcela nenabitá, nicméně může obsahovat příměsi nabitých sulfátových či pyruvátových skupin. Našla celou řadu praktických uplatnění v laboratorní praxi, vytváří síťovitý materiál, v němž může být realizována elektroforéza, imunodifuze, gelová filtrace či afinitní chromatografie.\n\nAgaróza je (spolu s agaropektinem) součástí surového materiálu, tzv. agaru, který se získává z mořských řas.\n"}
{"id": "705754", "url": "https://cs.wikipedia.org/wiki?curid=705754", "title": "Wood badge", "text": "Wood badge\n\nWood Badge (francouzsky \"Le badge de bois\") je název pro insignie udělované absolventům pokročilých skautských vzdělávacích kurzů pro vedoucí, vycházející z názvu těchto kurzů. Odznak má podobu dřevěných špalíčků (beans, bûchettes) zavěšených na kožené šňůrce kolem krku, nošených zpravidla ke skautskému kroji. Doplňuje jej šedohnědý tzv. Gilwellský šátek s červenorůžovým podšitím a obdélníčkem MacLarenovského tartanu v cípu, a kožený turbánek. Šátek se zpravidla nosí pouze při akcích, na nichž jsou další dospělí jako symbol dosažené nejvyšší vůdcovské kvalifikace (schůze, sněmy, vzdělávací akce). Na akcích střediska nosí absolventi šátek svého střediska, vždy však mají zavěšen kolem krku svůj odznak se špalíčky. Wood Badge kurzy využívají mnoho symbolických předmětů a činností, a zřejmě nejpodstatnější je \"genius loci\" vlastního místa, na jehož tréninkovou část se vstupuje zvláštní branou, jíž si - podle dobrovolně dodržované tradice - neodvážil použít nikdo, kdo neměl kompletně uzavřenou absolvenci kurzu. \n\nSymbolem Wood Badge kurzů je sekera zatnutá do ležícího polena jako symbol práce, započaté při sebezdokonalování frekventantů (původně sekera znamenala ve staré anglické kultuře symbol svobodných mužů bez závazků k vrchnosti). Zároveň zatnutí sekery do polena, chránilo její ostří před poškozením. Tento symbol byl přijat v roce 1920 na návrh 1. ředitele (Camp Chief) Gilwell Parku Francise Gidneyho, který si přál odlišit akční činnost formačních aktivit zaměřených na výchovu vedoucích od statické administrativní část správy skautské organizace. Cerifikované kurzy jsou pořádány v téměř všech zemích světa, přičemž národní asociace vytvářejí svoji vlastní praktickou podobu tohoto vzdělávacího stupně pro skautské vůdce podle svých vlastních aktuálních potřeb, zvyklostí, tradic a kultury. Spojuje je to, že je jejich absolvování spojeno se získáním nejvyšší skautské kvalifikace pro skautské vůdce. Wood Badge kurzy se někdy nazývají též Gilwellské kurzy podle místa, kde se první akce tohoto typu konaly. Světová skautská konference WOSM prohlásila Wood Badge kurzy za společné skautské dědictví a jeden z nejvyšších sjednocujících faktorů světového skautingu. \n\nMetodický materiál pro národní asociace WOSM´S Wood Badge Framework (pro kurzy vedoucích) byl vydán v r. 2012. \n\nDne 8. září 1919 zahájil kpt. Francis \"Skipper\" Gidney společně se svým asistentem F.S. Morganem první déletrvající venkovní vzdělávací kurz pro skautské vůdce. Tito dva byli jedinými trvalými přednášejícími a organizátory kurzu. Některých přednášek se ujal také Robert Baden-Powell při svém pobytu v Gilwell Parku ve dnech 12.- 13.9. Kurzu se zúčastnilo 18 účastníků a konal se v Gilwell Parku - základně nedaleko Londýna, která byla získána právě pro potřeby školení skautských vůdců. Program sestavil sir Percy W. Everett, zástupce náčelníka Baden-Powella.\n\nOd té doby se v Gilwell Parku pořádaly - s výjimkou 2. světové války - vzdělávací kurzy pravidelně. Tradice se postupně přenesla i do ostatních zemí, v nichž bylo skautské hnutí aktivní. V Austrálii se konal první Wood Badge kurz již v roce 1919, ve Francii v roce 1923 na tradičním místě v Chamarande, v Rakousku v roce 1922. \n\nWood Badge kursy nazvané \"MacLaren\", ve velmi tradičním pojetí připravuje pro své vůdce také další skautské hnutí - FSE - Federace Skautů Evropy. Absolventské insignie se liší v podobě šátku, který je celý ušit z tartanové látky. \n\nČeská republika patří mezi několik málo zemí, v nichž funguje skauting a přesto se v ní nepořádají Wood Badge kurzy. Je to dáno nejen tím, že Wood Badge kurz smí podle pravidel mezinárodní skautské organizace WOSM organizovat jen člověk, který sám Wood Badge kurz absolvoval, ale i dosavadním diskutabilním přesvědčením vedení Junáka, že tradice vůdcovského vzděláváni v lesních školách v Čechách je dostatečná, v podstatě shodná a v něčem i lepší, než praxe Wood Badge kursů. \n\nZakladatel českého skautského vzdělávání František Alexander Elstner se sice v roce 1922 v Gilwellu Wood Badge kurzu zúčastnil, nicméně nesplnil absolvenční podmínky (realizace projektu a napsání práce), protože již od roku 1923 z pověření A.B.Svojsíka na území tehdejšího Československa začal pořádat vzdělávací akce pro skautské vůdce, absolventům ale nesměl udělovat Wood Badge. V té době Wood Badge kursy, stejně tak jako naše Lesní školy měly za úkol naučit zejména nezkušené vedoucí základním praktickým tábornickým dovednostem a zákonitostem sestavování programu pro jejich oddíly. Vznikl tak nový typ kurzu - tzv. Lesní školy, které svým obsahem odpovídaly Wood Badge kurzům, ale získaná kvalifikace měla jiný název a absolventi obdrželi místo Wood Badge jen šedý šátek s vyšitým symbolem 3 indiánských tee-pee. Na stejný Wood Bage kurz, jako F. A. Elstner byl náčelnictvem vyslán člen Junáka čechoangličan Ernie Dick. \n\nDalšími členy Junáka - absolventy kursů v Gilwell Parku byli bratři Milota a Velen Fanderlikovi (absolvent v r. 1936). Velen Fanderlik ve svém článku v časopise Vůdce zmiňuje také další české absolventy, bratry Kloudovy, Jaroslava Nováka a \"snad i někdo jiný\". Tyto osoby jsou v současné době neznámými a v případě Jaroslava Nováka se pravděpodobně jedná o někoho jiného, než známého zakladatele 5. vodáckého oddílu \"Braťku\". Přesná matrika historických absolventů není k dispozici. Velen Fanderlik se ve svém příspěvku kriticky zmiňuje o \"rozvleklosti\" kursu a stěžuje si, že na vše je příliš mnoho času. Na rozdíl od našich lesních škol, kde je program enormně obsáhlý a jeho jednotlivé na sebe navazují v rychlém sledu. Tento názor byl dán neposedností, netrpělivostí a obrovskou energií, sálající z Velena při každé činnosti, do které se pustil. Významným rysem Wood Badge kursů je právě i dnes důkladnost, přijetí závěrů až po důkladném konsensu frekventantů, řádném pochopení, zažití a reflexi přednášených témat, důraz na práci v malých skupinách a spolupráce s tzv. \"p.t.a.\", Personal Training Advisorem po mnoho let po ukončení kurzu. \n\nV r. 1947 získal Wood Badge třebechovický vůdce Egon Sucharda a již zmíněný Milota Fanderlik, později s funkcí \"Deputy Camp Chief\", tedy činovníka oprávněného organizováním gilwellských kursů. V roce 1947 získal insignie v Chamarande jako jediný Čech v jeho historii frankofonní Přemysl Mucha, pozdější člen náčelnictva 1968-70 a po r. 1990. Francouzské \"CHAMs\" byly od počátku silně provázány s římskokatolickou věroukou, protože byly připravovány Baden-Powellovým spolupracovníkem, blahoslaveným P. Jacquesem Sevinem, SI. V roce 1948 se měl Wood Badge kursu v Gilwell Parku zúčastnit bývalý starosta Junáka Jiří Navrátil, vinou změněné politické situace to již nebylo možné. \n\nO tom, že by absolventy Gilwellských kurzů byli někteří členové exilového skautingu, není dokladů. \n\nNa podzim r. 1992 absolvoval kurs v Gilwell Parku tehdejší člen náčelnictva, zahraniční zpravodaj, a pozdější člen Evropského skautského výboru WOSM Ondřej Vanke - zatím jako poslední absolvent z České republiky. Jednalo se o Commissioner Training Course (GC-86), protože v samotném Gilwell Parku se dnes již nekonají klasické Wood Badge kursy pro skautské vedoucí. Ty jsou organizovány i na jiných místech podle zájmu akreditovaných národních skautských asociací. \n\nPo obnovení skautingu v Čechách a reformě skautského vzdělávání vznikly tzv. vůdcovské lesní kurzy. Absolvent vůdcovského lesního kurzu se smí později zúčastnit lesní školy, která i nadále zůstává nejvyšším stupněm vzdělání pro skautské vůdce v ČR \n\n\nWood Badge kurzy mají podobu jednoho nebo více přípravných setkání, praktickou venkovní týdenní až dvoutýdenní část. Po absolvování této venkovní části musí absolventi získat tzv. Wood Badge ticket, což je dokončení praktického projektu v jejich mateřské jednotce. Na realizaci projektu mají časově ohraničenou dobu, minimálně by se mu měli věnovat jeden rok a ne déle než 3 roky. Realizaci projektu doloží podrobnou písemnou prací. Po schválení této závěrečné části obdrží odznaky absolventa Wood Badge kurzu. \n\n\n\n\n\n\n"}
{"id": "705755", "url": "https://cs.wikipedia.org/wiki?curid=705755", "title": "Kvalifikace na Mistrovství světa ve fotbale 1978", "text": "Kvalifikace na Mistrovství světa ve fotbale 1978\n\nV kvalifikaci na Mistrovství světa ve fotbale 1978 se národní týmy ze šesti fotbalových konfederací ucházely o 14 postupových míst na závěrečný turnaj. Pořadatelská Argentina spolu s obhájcem titulu - Západním Německem měli účast na závěrečném turnaji jistou. Kvalifikace se účastnilo 107 zemí.\n\n<nowiki>*</nowiki> Poloviny míst znamenají místa v mezikontinentální baráži.\n\nCelkem 95 týmů sehrálo alespoň jeden kvalifikační zápas. Sehráno jich bylo 252 a padlo v nich 723 branek (tj. 2,87 na zápas).\n\n\"(26 týmů bojujících o 1 místenku)\"\n\nV africké kvalifikaci byly čtyři kvalifikační fáze a navíc předkolo, ve kterém se utkaly 4 nejníže nasazené týmy. V předkole a prvních třech fázích se hrálo vyřazovacím systémem doma a venku. Tři týmy postupující do čtvrté fáze utvořily jednu skupinu, ve které se utkaly systémem dvoukolově každý s každým doma a venku. Vítěz skupiny postoupil na MS.\n\n\"(22 týmů bojujících o 1 místenku)\"\n\nV první fázi asijské kvalifikace bylo 22 týmů rozděleno (zejména podle geografických a politických kritérií) do pěti skupin po šesti, čtyřech, resp. třech týmech. Vítězové skupin následně postoupili do finálové fáze, kde se utkali v jedné skupině systémem dvoukolově každý s každým doma a venku. Vítěz této skupiny následně postoupil na MS.\n\n\"(31 týmů bojujících o 8 nebo 9 místenek - mezikontinentální baráž proti týmu ze zóny CONMEBOL rozhodla o držiteli poslední místenky)\"\n\nCelkem 31 týmů bylo rozlosováno do devíti skupin po čtyřech, resp. třech týmech. Ve skupinách se týmy utkaly dvoukolově každý s každým doma a venku. Vítězové skupin 1 až 8 postoupili přímo na MS. Vítěz skupiny 9 postoupil do mezikontinentální baráže proti třetímu týmu zóny CONMEBOL.\n\n\"(9 týmů bojujících o 2 nebo 3 místenky - mezikontinentální baráž proti celku ze zóny UEFA rozhodla o držiteli třetí místenky)\"\n\nDevítka účastníků byla rozlosována do 3 skupin po 3 týmech. Ve skupinách se utkal každý s každým dvoukolově doma a venku. Vítězové skupin postoupili do druhé fáze. V té se trojice týmů utkala jednokolově každý s každým na centralizovaném neutrálním místě. První dva týmy postoupily přímo na MS, zatímco třetí tým postoupil do mezikontinentální baráže proti celku ze zóny UEFA.\n\n\"(17 týmů bojujících o 1 místenku)\"\n\nKvalifikace zóny CONCACAF se hrála v rámci Mistrovství Severní, Střední Ameriky a Karibiku 1977. Po odhlášení Hondurasu bylo 16 týmů rozděleno do tří skupin podle geografických kritérií. Severoamerické zóny se zúčastnily 3 týmy, které se utkaly dvoukolově každý s každým doma a venku. První dva týmy postoupily do finálové fáze. Ve středdoamerické zóně se čtveřice týmů utkala dvoukolově každý s každým doma a venku a první dva týmy postoupily do finálové fáze. V karibské zóně se nejprve dvojice nejníže nasazených týmů utkala v předkole hraném systémem doma a venku. Ve skupinové fázi byla osmička týmů rozlosována do dvou skupin po čtyřech, ve kterých se utkaly vyřazovacím systémem doma a venku o vítězství ve skupině. Vítězové obou skupin postoupili do finálové fáze. V ní se šestice týmů utkala jednokolově každý s každým na centralizovaném místě. První tým postoupil na MS.\n\nVítěz jedné ze skupin zóny UEFA () se utkal proti třetímu celku zóny CONMEBOL ().\n\n\" zvítězilo celkovým skóre 9:3 a postoupilo na Mistrovství světa ve fotbale 1978.\n\n"}
{"id": "705759", "url": "https://cs.wikipedia.org/wiki?curid=705759", "title": "Nora (biologie)", "text": "Nora (biologie)\n\nNora je obydlí divokých zvířat, které je vyhrabáno v zemi. Slouží jako úkryt a prostor pro vyvádění mláďat. Skládá se z jedné nebo několika vstupních chodeb a jedné nebo několika komůrek.\n\nVodní zvířata mají někdy vstupy do nor pod vodní hladinou.\n\nPojem \"nora\" se používá typicky u savců, dále se používá u ptáků hnízdících například v hlinitých nebo písčitých březích řek. V hnízdních norách hnízdí např. břehule říční, ledňáček říční, vlha pestrá. \n"}
{"id": "705760", "url": "https://cs.wikipedia.org/wiki?curid=705760", "title": "Roland Stoltz", "text": "Roland Stoltz\n\nRoland Stig Stoltz (* 14. srpna 1954 v Överkalixu) je bývalý švédský hokejový útočník a trenér.\n\nS hokejem začínal v rodném městě, v týmu Överkalix IF, kde debutoval ve třetí nejvyšší švédské ligy v sezóně 1971/72. Za tu dobu stihl odehrát 15 zápasů v nichž nasbíral rovněž 15 bodů. Poté odešel do týmu IFK Lulea, který hrával druhou nejvyšší ligu ve švédsku. Za tým odehrál tři sezóny. V létě roku 1975 se nejvyšší liga přejmenovala na Elitserien a rovněž přestoupil do týmu Skelleftea AIK, který tam působil. Již v prvním ročníku se v týmu stal třetím nejlepším hráčem v kanadském bodování a v následujících čtyřech sezón se v týmu umístil okolo pátého místa a v sezóně 1980/81 se stal nejlepším hráčem klubu. Za jeho výkon v ročníku 1980/81 si zahrál v mistrovství světa v roce 1981 a s reprezentačním týmem vybojovali stříbro.\n\n5. června 1981 podepsal smlouvu s týmem Washington Capitals jako volný hráč. V Capitals odehrál 14 zápasů v nichž si připsal dva góly a asistence. Poté se rozhodl vrátit se do Švédska do týmu Skelleftea AIK, se kterým odehrál šest sezón. Sice sezóna 1984/85 se jim vůbec nepodařila a sestoupili do nižší ligy HockeyAllsvenskan ale v následujícím ročníku se probojovali zpět do Elitserien. Poslední sezónu v klubu odehrál v ročníku 1986/87 ve kterém nasbíral nejmíň bodů v průměru na jeden zápas za svou kariéru v Elitserien. Na závěr své kariéry odešel do týmu Malå IF, který hrál ligu Division 1. Konec hráčské kariéry ukončil v ročníku 1988/89 v zápase v týmu Malå IF a v utkáni si připsal dva góly a dvě asistence.\n\nV sezóně 2000/01 se stal hlavním trenérem týmu Skellefteå AIK.\n\n\n"}
{"id": "705761", "url": "https://cs.wikipedia.org/wiki?curid=705761", "title": "Acetonitril", "text": "Acetonitril\n\nAcetonitril (též methylkyanid) je organická sloučenina se vzorcem CHCN. Tato bezbarvá kapalina je nejjednodušším organickým nitrilem. Vzniká hlavně jako vedlejší produkt při výrobě akrylonitrilu. Používá se především jako aprotické polární rozpouštědlo při purifikaci butadienu.\n\nV laboratoři má uplatnění jako semipolární rozpouštědlo, které je mísitelné s vodou a má vhodný rozsah kapalnosti. S dipólovým momentem 3,84 D rozpouští širokou škálu iontových i nepolárních sloučenin a používá se jako mobilní fáze v HPLC a LCMS.\n\nAcetonitril má v malých dávkách jen nízkou toxicitu. Může však být metabolizován na kyanovodík, který je pak zdrojem pozorovaných toxických účinků. Obecně je nástup toxických účinků zpožděný, protože nějakou dobu trvá, než se acetonitril zmetabolizuje na kyanid (2 až 12 hodin).\n\nPřípady otrav lidí acetonitrilem (přesněji kyanidové otravy po expozici acetonitrilu) jsou vzácné, nicméně nikoli neznámé; acetonitril může vstupovat do těla vdechováním, požitím, možná i přes kůži. Mezi symptomy, které se obvykle neobjeví dříve než několik hodin po expozici, patří dýchací potíže, bradykardie, nauzea a zvracení. V těžších případech se objevují křeče a kóma, následně může dojít k smrti selháním dýchání. Léčba je stejná jako při otravě kyanidy, obvykle se používá například kyslík, dusitan sodný a thiosíran sodný.\n\nAcetonitril se používá v odstraňovačích laků na nehty, navzdory své nízké, ale významné toxicitě. Častěji se ale pro domácí použití preferují aceton a ethylacetát. V EU je použití acetonitrilu v kosmetických výrobcích zakázáno od března 2000.\n\n"}
{"id": "705770", "url": "https://cs.wikipedia.org/wiki?curid=705770", "title": "Chroptící chýše", "text": "Chroptící chýše\n\nChroptící chýše (\"Shrieking Shack\") je fiktivní obydlí z knih o Harry Potterovi. I když je neprávem označována za nejstrašidelnější dům v Británii, je oblíbenou zastávkou každého návštěvníka Prasinek. \n\nPůvodcem nářků a skřeků, které se kdysi z této ponuré stavby ozývaly, však vůbec nebyli duchové, nýbrž Remus Lupin, proměněný ve vlkodlaka. Chata byla ve skutečnosti postavena, když přišel do Bradavic, což mu umožnilo přeměnit se v bezpečné vzdálenosti od ostatních studentů. Ústí v ní tajná chodba z Bradavic, která začíná pod Vrbou mlátičkou. V této budově se Harry poprvé setkal se Siriusem Blackem, byla odhalena totožnost krysy Prašivky, která byla ve skutečnosti Peter Pettigrew.\n"}
{"id": "705772", "url": "https://cs.wikipedia.org/wiki?curid=705772", "title": "Kvalifikace na Mistrovství světa ve fotbale 1978 (UEFA)", "text": "Kvalifikace na Mistrovství světa ve fotbale 1978 (UEFA)\n\nKvalifikace na Mistrovství světa ve fotbale 1978 zóny UEFA určila 8 účastníků finálového turnaje a jednoho účastníka mezikontinentální baráže proti třetímu celku zóny CONMEBOL.\n\nCelkem 31 týmů bylo rozlosováno do devíti skupin po čtyřech, resp. třech týmech. Ve skupinách se týmy utkaly dvoukolově každý s každým doma a venku. Vítězové skupin 1 až 8 postoupili přímo na MS. Vítěz skupiny 9 postoupil do mezikontinentální baráže proti třetímu týmu zóny CONMEBOL.\n\nMaďarsko postoupilo do mezikontinentální baráže proti třetímu celku zóny CONMEBOL.\n\n"}
{"id": "705778", "url": "https://cs.wikipedia.org/wiki?curid=705778", "title": "Therapsidi", "text": "Therapsidi\n\nTherapsidi (také označováni velmi nepřesně jako savcovití plazi) byl řád ze skupiny Synapsida žijící na konci prvohor a zhruba v první polovině druhohorní éry.\n\nNejvětší druhy nesavčích therapsidů dosahovaly délky přes čtyři metry. Therapsidi se objevili v raném permu, asi před 275 miliony let. Poměrně dobře se jim dařilo v permu, zatímco v druhohorách byli většinou menších velikostí. Věkem therapsidů je kenozoikum, do kterého však přežila jen jedna jejich skupina - praví savci. Někteří nesavčí zástupci měli chrup přeměněný na zobák, vzdáleně podobný želvímu. Mnoho fosilií bylo objeveno v Rusku, o čemž svědčí názvy jako \"Inostrancevia\" nebo \"Viatkosuchus\", spousta fosílií byla nalezena také v jižní Africe, především v oblasti pánve Karoo. Podobali se dnešním savcům způsobem života a fyziologií (byli teplokrevní a pravděpodobně měli i srst) a celkovým vzhledem (jejich stavba kostry umožňovala kráčivou chůzi). Žili převážně na souši (avšak někteří, jako \"Procynosuchus\" mohli též dobře plavat) a mnozí z nich byli masožraví.\n\nVětšina therapsidů vyhynula při katastrofálním vymírání na rozhraní permu a triasu a uvolnila tak prostor pro nástup archosaurů. Ti, kteří přežili do druhohor, jako \"Tritylodon\", bývají považováni za předchůdce savců. Známými představiteli therapsidů jsou rody \"Lycaenops\", \"Cynodont\", \"Moschops\", \"Lystrosaurus\", \"Gorgonops\" nebo člověk. Mezi therapsidy samozřejmě patří také praví savci. Největším therapsidem všech dob je tak vlastně velryba plejtvák obrovský s hmotností až kolem 200 tun.\n\nSkupinu therapsida dělíme na -\n\n"}
{"id": "705779", "url": "https://cs.wikipedia.org/wiki?curid=705779", "title": "Weirdale (Saskatchewan)", "text": "Weirdale (Saskatchewan)\n\nWeirdale je vesnice v kanadské provincii Saskatchewanu. Weirdale se rozkládá asi 48 km severovýchodně od města Prince Albert podél silnice Highway 55. K roku 2001 mělo Weirdale populaci čítající zhruba 90 osob.\n\nVesnice Weirdale byla založena mezi roky 1929 a 1931. Důvod, proč vesnice vznikla, spočíval v tom, že působení společnosti Canadian Pacific Railway otvíralo nové, zemědělsky nevyužité, pohraniční území v oblasti kanadských prérií k dispozici nově přistěhovalým zemědělským usedlíkům. Když dorazili první pionýři do oblasti, ručně vykáceli les a přeměnili jej na kulturní krajinu, bohatou na úrodnou ornou půdu. Kolonisté se svými rozsáhlými rodinami tehdy žili na každém cípu půdy. Tyto rozsáhlé rodiny způsobily razantní zvýšení počtu obyvatelstva v oblasti. V první polovině 20. století byla doprava daleko pomalejší než v současnosti, a proto bylo daleko obtížnější cestovat (či dokonce dojíždět) na velké vzdálenosti. Kvůli těmto dopravním obtížím se muselo stát mnoho malých obcí prakticky samozásobitelskými v mnoha oborech, aby mohly přežít. V jednu chvíli mělo Weirdale malý špitál, školu, mlýn, továrničku na expandovanou pšenici a pilu, a také početné malé obchůdky, které zajišťovaly obci prodej nejrůznějšího zboží. Jak se doprava postupně rozvíjela a stávala čím dál účinnější, čemuž přispěla i výstavba moderních silnic napříč prérií, malé vesnice na prériích začaly hospodářsky zmírat.\n\nVesnice byla pojmenována podle prvního kanadského ministra zemědělství, Roberta Weira.\n\nRobert Weir se narodil roku 1882 ve Winghamu. Studoval Torontskou univerzitu a stal se učitelem, později i školním inspektorem v Saskatchewanu. Mezi lety 1916 a 1918 sloužil Weir v Kanadských expedičních silách. Stal se majorem 78. batalionu, ale byl raněn v bitvě u Passchendaele v první světové válce. Po válce Weir sedlačil nedaleko Weldonu. Byl zvolen poslancem za Melfort Constituency (volební distrikt) do dolní kanadské sněmovny v Ottawě. Byl jmenován ministrem zemědělství do Bennettovy vlády v letech 1930 až 1935. Weir zemřel poblíž svého domova, ve Weldonu, 7. března 1939.\n\n"}
{"id": "705783", "url": "https://cs.wikipedia.org/wiki?curid=705783", "title": "Tchaj-cchang", "text": "Tchaj-cchang\n\nTchaj-cchang (: pchin-jin Tàicāng, znaky tradiční , zjednodušené ) je městský okres v prefektuře Su-čou v provincii Ťiang-su Čínské lidové republiky. Leží na jižním břehu Jang-c’-ťiang mezi městy Su-čou a Šanghaj. Žije zde obyvatel. \n\nNa území okresu leží přístav Liou-ťia-kang (), důležitý přístav v ústí Jang-c’-ťiang v jüanském a mingském období. Dnes je přístav zanesen, ale v 15. století byl, slovy amerického historika Edwarda Dreyera „Šanghaj tehdejší doby“.\n\nVe 14. století, za vlády mongolské dynastie Jüan a v počátcích mingské dynastie odtud na sever Číny vyplouvaly lodě s nákladem rýže. Rýže byla odváděla jako daň v Ťiang-nanu a širokém okolí Nankingu (v Nan Č'-li), určena byla pro zásobování Pekingu a armády na severní hranici.\n\nLiou-ťia-kang byl vojenským přístavem, roku 1352 zde povstalec Fang Kuo-čen zničil jüanské loďstvo.\n\nLoďstvo eunucha a admirála Čeng Chea se zde zastavovalo na cestě z Nankingu do fuťienských přístavů (Tchaj-pchingu a Čchüan-čou). Čeng Che zde roku 1431 vztyčil pamětní stélu s popisem svých cest.\n"}
{"id": "705784", "url": "https://cs.wikipedia.org/wiki?curid=705784", "title": "Odstřelovač (film, 2007)", "text": "Odstřelovač (film, 2007)\n\nOdstřelovač (v anglickém originále Shooter) je americký filmový thriller z roku 2007 režiséra Antoinea Fuquy natočený podle knihy \"Point of Impact\" Stephena Huntera. Film sleduje bývalého odstřelovače Námořní pěchoty USA Boba Lee Swaggera v podání Marka Wahlberga, který je tajnou vojenskou společností zasazen do spiknutí tak, aby to vypadalo, že chtěl zabít prezidenta USA.\n\nBob Lee Swagger, bývalý odstřelovač Námořní pěchoty Spojených států, je jeden z mála lidí na světě, jenž dokáže strefit z jedné míle střed terče. Po naléhání plukovníka Isaaca Johnsona neochotně opustí svůj klid v Wind River Range. Ten apeloval na jeho odbornost a patriotismus, aby pomohl vypátrat atentátníka, který se chystá zastřelit prezidenta z velké vzdálenosti. Johnson se zmíní o třech městech, ve kterých má mít prezident projev, a Swagger je má prozkoumat, zda se v nich dá takový útok vykonat.\n\nSwagger místa prozkoumá a zjistí, že nejvhodnější bude Philadelphia. Informaci sdělí Johnsonovi. Ukáže se, že vše bylo na Swagger nahrané. Zatímco pracuje s Johnsonovými agenty, včetně místního policisty, na tom, aby našel atentátníka, je zastřelen etiopský arcibiskup stojící vedle prezidenta. Swaggera střelí policista, ale podaří se mu utéct. Agenti řeknou policii a veřejnosti, že pachatelem atentátu je Swagger a vyvolají pátrání po zraněném odstřelovači. Swagger cestou potká zvláštního agenta FBI, nováčka, Nicka Memphise, odzbrojí ho a ukradne mu auto.\n\nSwagger použije autolékárničku, aby ošetřil svá zranění, a pak vjede autem do řeky Delaware, aby unikl. Najde útočiště u Sarah Fennové, vdovy po jeho bývalém kolegovi. Ta mu zachrání život, když vyčistí a zašije jeho zranění. Později ji přesvědčí, aby mu pomohla kontaktovat Memphise a sdělila mu informace o konspiraci. Memphis je obviněn z toho, že dovolil Swaggerovi utéct a musí jít před disciplinární komisi. Sám přijde na to, že Swagger mohl být do všeho vtažen, když najde důkazy, které nevypadají na to, že by Swagger byl hledaným atentátníkem.\n\nKdyž Johnsonovi agenti zjistí, že jejich komplot by mohl být odhalen, unesou Memphise a pokusí se naaranžovat jeho sebevraždu. Swagger je vypátrá a Memphisovy únosce zastřelí. Swagger a Memphis pak spojí své síly a navštíví experta na střelné zbraně. Od něj zjistí, kdo by mohl být skutečným atentátníkem - bývalý odstřelovač v Johnsonových službách. Vymyslí plán, jak ho dopadnout. Poté, co ho najdou ve Virginii, spáchá sebevraždu. Předtím ale prozradí, že arcibiskup byl skutečným cílem atentátu a byl zabit, aby zamezili jeho výpovědi o zapojení Spojených státu v genocidě v etiopské vesnici. Ta byla vykonána kvůli zájmům amerických ropných společností a přikázána senátorem Charlesem Meachumem. Swagger se dozví, že mise, při které byl zabit jeho bývalý kolega Donnie Fenn, byla také součástí událostí okolo genocidy, protože byli společně najati, aby odstranili lidi najaté ke spáchání genocidy. Swagger si odstřelovačovo přiznání nahraje. Swagger pak s Memphisovou pomocí uteče z obležení 24 žoldáků, které společně zabijí.\n\nMezitím další Johnsonovi muži, vedení psychotickým Jackem Paynem, unesou Sarah, aby vylákali Swaggera ze skrýše. Swagger má ale nyní výpověď odstřelovače, a tak se dohodnou s Johnsonem a senátorem Meachumem na místě předání. Po postřelení Paynea a zabití několika dalších odstřelovačů v izolovaném pohoří, zachrání Sarah. Swagger a Memphis se pak vzdají FBI.\n\nPři setkání s ředitelem FBI a ministrem spravedlnosti Swagger očistí své jméno, když nabije svou zbraň (která je na místě jako důkaz, protože měla být použita při atentátu) a vystřelí jí na plukovníka, ale k výstřelu kvůli Swaggerově zabezpečení nedojde. Vyjde najevo, že zbraň k atentátu nemohla být použita. Ačkoli je Swagger očištěn, plukovník Johnson unikne díky právní skulině (etiopská genocida je mimo americkou jurisdikci) a je na svobodě. Ministr spravedlnosti říká, že se musí řídit právem, i když se mu to nelíbí, že nejsou na divokém západě, kde se spory řešily zbraní.\n\nPozději senátor Meachum a plukovník Johnson plánují na senátorově venkovském domě své další kriminální činy. Jsou ale přerušeni Swaggerem. Zastřelí Meachuma i Johnsona i jejich pobočníka a dva bodyguardy. Před odchodem rozbije plynový ventil. Oheň v krbu pak vyvolá spolu s plynem výbuch. Závěrečná scéna ukazuje Swaggera, jak nastupuje do auta k Sarah a odjíždějí.\n\n\"Odstřelovač\" sklidil smíšené reakce kritiky. Server Rotten Tomatoes dává filmu na základě 144 hodnocení kritiků skóre 48%. Uživatelé tohoto serveru hodnotí film 82%. Server Metacritic hodnotí film 53 body ze 100 na základě 33 recenzí. Uživatelé ČSFD snímek hodnotí průměrně 70%.\n\nNěkteří filmoví kritici, liberální i konzervativní, hodnotili film jako levicový, což dokládali tím, že hlavní padouch senátor Meachum je jasnou analogií k Dicku Cheneymu.\n\nBěhem úvodního víkendu ve Spojených státech snímek utržil více přes 14,5 milionů USD a stal se tak třetím nejúspěšnějším filmem víkendu po snímcích \"Želvy Ninja\", které měly premiéru ve stejný den, a \"\". Celkově ve Spojených státech \"Odstřelovač\" utržil přes 47 milionů USD a v zahraničí dalších více než 48,5 milionů USD, z toho v České republice a na Slovensku dohromady více než 149 tisíc USD.\n\n"}
{"id": "705788", "url": "https://cs.wikipedia.org/wiki?curid=705788", "title": "Scylacops", "text": "Scylacops\n\nScylacops je rod masožravého synapsida z podřádu Gorgonopsia. Žil v pozdním permu v Jihoafrické republice. Byl popsán podle zachovalé lebky nalezené v Národním parku Karoo. Lebka byl dlouhá 19 cm a podobná lebce jiných gorgonopsidů. Na délku měřil asi dva metry. Byl to rychlý a aktivní lovec. Jeho nejbližšími příbuznými byli Gorgonops a Sauroctonus.\n"}
{"id": "705790", "url": "https://cs.wikipedia.org/wiki?curid=705790", "title": "Saint-Sornin (Charente-Maritime)", "text": "Saint-Sornin (Charente-Maritime)\n\nSaint-Sornin je francouzská obec v departementu Charente-Maritime, v regionu Poitou-Charentes. V roce 2007 měla 304 obyvatel.\n\n"}
{"id": "705792", "url": "https://cs.wikipedia.org/wiki?curid=705792", "title": "Kenny Drew", "text": "Kenny Drew\n\nKenneth Sidney „Kenny“ Drew (28. srpna 1928, New York City, New York, USA – 4. srpna 1993, Kodaň, Dánsko) byl americký jazzový pianista. Spoljupracoval například s Colemaem Hawkinsem. Jeho syn Kenny Drew je též jazzový pianista.\n"}
{"id": "705793", "url": "https://cs.wikipedia.org/wiki?curid=705793", "title": "Partička", "text": "Partička\n\nPartička (od roku 2017 Prima Partička) je improvizační show televize Prima. Celý pořad spočívá na improvizaci čtyř herců při různých hrách. Pořad je zpracovaný podle stejnojmenné slovenské verze, která byla inspirována celosvětově úspěšným pořadem \"Whose Line Is It Anyway?\". Stejně jako ve slovenské verzi pořadem provází Daniel Dangl, který je zároveň i režisérem pořadu. Hudbu tvoří Marián Čurko.\n\nPůvodně byla \"Partička\" vysílána na Slovensku, kde se několikrát objevili i čeští komici Michal Suchánek a Richard Genzer. První, koho napadlo, že by i v ČR mohl být obdobný pořad, byl zřejmě Suchánek. Ondřeji Sokolovi byla nabídnuta režie, on však nabídku odmítl a projevil zájem stát se hercem. Právě Sokol pak oslovil s nabídkou hrát v Partičce svého kolegu Igora Chmelu.\n\nPořad měla původně vysílat televizní stanice Nova, kde tou dobou Suchánek s Genzerem účinkovali v pořadu Mr. GS. Nova však posunula natáčení o půl roku těsně před termínem, herci proto začali jednat s jinou stanicí, se kterou by spolupracovali – tou se stala TV Prima.\n\nPrvní díl se vysílal 18. března 2011, měl však malou sledovanost, po druhém díle byla Partička pozastavena. Obrovský divácký zájem o Partičku pravděpodobně nastal díky prezentaci na sociálních sítích, zejména na Facebooku, kde profil Partičky spravuje Ondřej Sokol s Michalem Suchánkem.\n\nRichard Genzer slíbil, že když facebooková stránka získá 100 000 fanoušků, zatančí u tyče jen v tangách. Stotisící fanoušek se na profil Partičky připojil na podzim 2011. Genzer svůj slib splnil, zatančil u tyče v Celetné ulici. Dvousettisící fanoušek Partičky se na Facebooku přihlásil 20. února 2012.\n\nPartička se začala točit v divadle La Fabrika. Během působení v La Fabrice byla scéna několikrát změněna. Začátkem roku 2012 se celá Partička přesunula do RockOpery, kde byla scéna opět výrazně upravena. Obyčejná divadelní představení však probíhají v Divadle Broadway.\n\nV roce 2012 se Partička vrhla i na hudební dráhu se svou kapelou \"Los Rotopedos\". S ní vytvořili hity jako „Všichni lidé jedou na Konopiště“ nebo „Tloušťka je kříž“. Později natočili oficiální videoklip k písni „Moskau“, o text se postaral Michal Suchánek alias Kurt Krutys.\n\nV prosinci 2014 oznámila televize Prima, že se pro pořad nebudou natáčet nové epizody, a pořad tak na Primě končí. Herci Partičky nicméně i nadále pokračovali v živých vystoupeních. Konkurenční TV Barrandov ohlásila od 12. října 2015 vysílání nového pořadu se stejným formátem i stejným hereckým složením pod názvem \"La Parta\". Prima následně oznámila obnovení (pozn. netočí žádné nové díly, jen vysílala to, co měla v archivu a nebylo dosud odvysíláno) pořadu Partička od 1. listopadu téhož roku. Po 8 odvysílaných dílech La Party TV Barrandov oznámila, že se již nebudou natáčet další epizody.\n\nTelevize Prima oznámila na tiskové konferenci, že se \"Partička\" od podzimu 2017 vrací na televizní obrazovky pod názvem Prima Partička. Realizační tým zůstává téměř beze změny, pouze Ondřeje Sokola nahradil Michal Novotný.\n\nPartička od roku 2012 pořádá každoroční setkání fanoušků nazvané \"Partička na vzduchu\". V letech 2012–2014 se konala pravidelně v amfiteátru na Konopišti. Od roku 2013 herci navštěvují s pořadem i další místa.\n\nPartička byla díky četným hudebním vystoupením v pořadu svými fanoušky v roce 2011 nominována na Českého slavíka. Přestože by se umístila na čtvrtém místě, pro porušení pravidel byla diskvalifikována. V kategorii zpěváků však herci z Partičky diskvalifikováni nebyli, nejvýše, na padesátém místě, se umístil Ondřej Sokol.\n\nV divácké anketě Týdeníku televize TýTý 2011 se stala Partička celkovým vítězem. Další ocenění si odnesla v kategorii \"Pořad roku\", jednu sošku získal i Ondřej Sokol v kategorii \"Osobnost televizní zábavy\".\n\nV dalším ročníku ankety TýTý se Partička stala Pořadem roku.\n\n"}
{"id": "705794", "url": "https://cs.wikipedia.org/wiki?curid=705794", "title": "Sumas", "text": "Sumas\n\nSumas je malé město v okrese Whatcom County v americkém státě Washington. Populace při sčítání lidu v roce 2010 čítala 1 307 obyvatel. Město se nachází na hranicích s Kanadou, kde sousedí s městem Abbotsford. Na severním konci města a silnice Washington State Route 9 se nachází hraniční přechod. Společně s městy Everson a Nooksack sdílí školní okrsek Nooksack Valley.\n\nSumas se stal začleněným městem v červnu 1891. Založen byl už v padesátých letech devatenáctého století a jeho důležitost rostla, jelikož železničním uzlem tří tratí vedoucích do Kanady. Jméno pochází z místního indiánského jazyka a znamená \"země bez stromů\". Město se nachází v širokém údolí zvaném Sumaská prérie. Předtím než v ní osadníci vystavěli kanály a přehrady se v jeho dolní části nacházely mokřiny s mělkými jezery. Hojnost velkých stromů v okolních lesích přilákala dřevorubce a pomohla růstu města. V roce 1897 se v nedalekých horách nalezlo zlato a město rostlo ještě rychleji na vrcholových asi dva tisíce obyvatel. Po ústupu zlaté horečky a vykácení všech stromů se město začalo zmenšovat a zdejší podnikatelé začali podporovat místní potravinářský průmysl. V údolí rostl počet mléčných hospodářství, které stále mají vliv na místní ekonomiku. Statkářům, kteří byli často holandského původu, se časem povedlo zkrotit údolí náchylné k povodním vybudováním kanálů a přehrad. To otevřelo údolí dalším statkům zabývajícím se mléčným dobytkářstvím a také novým rolnickým hospodářstvím založeným na úrodné půdě. Dnes se ve městě nachází kromě podnikání v potravinářství také zbytky dřevozpracujícího průmyslu.\n\nV roce 1999 se začala plánovat stavba kogenerátoru. Projekt byl znám jako Sumas 2, než byl v roce 2006 zrušen.\n\nPři sčítání lidu v roce 2010 zde žilo 1 307 obyvatel, z čehož 84% byli běloši, 2% původní obyvatelé a po 1,5% Afro-Američané a Asiaté. 16% obyvatelstva bylo Hispánského původu.\n"}
{"id": "705796", "url": "https://cs.wikipedia.org/wiki?curid=705796", "title": "Kenny Drew mladší", "text": "Kenny Drew mladší\n\nKenny Drew mladší (14. června 1958, New York City, New York, USA − 3. srpna 2014, St. Petersburg, Florida, USA) byl americký jazzový pianista. Jeho otec Kenny Drew byl také jazzový pianista. Jeho styl byl podobný stylu svého otce a také stylu Oscara Petersona. Hudbě se díky svému otci, ale také matce, věnoval již od dětství. V letech 1977 až 1979 studoval na Iona College v New Rochelle a již zde zahájil svou kariéru jazzového hudebníka. Zemřel v roce 2014 ve věku 56 let.\n"}
{"id": "705797", "url": "https://cs.wikipedia.org/wiki?curid=705797", "title": "Saint-Sornin", "text": "Saint-Sornin\n\nSaint-Sornin je název nebo součást názvu více francouzských obcí:\n\n"}
{"id": "705798", "url": "https://cs.wikipedia.org/wiki?curid=705798", "title": "Gaeta", "text": "Gaeta\n\nGaeta je přístavní město ve střední Itálii v kraji Lazio, v provincii Latina. Leží v \"Gaetském zálivu\", při pobřeží Tyrhénského moře. Nachází se přibližně v půli cesty mezi Římem a Neapolí. Je vzdálené 120 km jihovýchodně od Říma a 90 km severozápadně od Neapole. Město je známé svou vojenskou a obchodní historií. Ve vrcholném středověku bylo centrem Gaetského vévodství a významnou námořní mocností. Bylo opevněné již v období Říma, v 15. st. bylo opevnění rozšířené. Dnes je Gaeta průmyslový a rybářský přístav, turistické letovisko a námořní základna NATO.\n\n\n\n"}
{"id": "705799", "url": "https://cs.wikipedia.org/wiki?curid=705799", "title": "Steve Swallow", "text": "Steve Swallow\n\nSteve Swallow (* 4. října 1940, Fair Lawn, New Jersey, USA) je americký jazzový baskytarista, kontrabasista a hudební skladatel. Spolupracoval s mnoha hudebníky, mezi které patří například i Paul Bley, Jimmy Giuffre, Gary Burton nebo Carla Bley.\n"}
{"id": "705800", "url": "https://cs.wikipedia.org/wiki?curid=705800", "title": "Broomicephalus", "text": "Broomicephalus\n\nBroomicephalus je rod gorgonopsida z podčeledi Rubidgeinae. Žil v období permu (Wuchiapingian) na území dnešní Jihoafrické republiky. Jeho jméno („Broomova hlava“) poukazuje na paleontologa Roberta Brooma. Tento středně velký dravec měl hlavu dlouhou 21 cm a dlouhý byl přibližně 1,1 m.\n"}
{"id": "705801", "url": "https://cs.wikipedia.org/wiki?curid=705801", "title": "Iljušin Il-38", "text": "Iljušin Il-38\n\nIljušin Il-38 (kódové jméno NATO: \"May\") je námořní hlídkový a protiponorkový letoun navržený v Sovětském svazu. Letoun byl vyvinut z turbovrtulového transportního letounu Iljušin Il-18.\n\nIl-38 vznikl úpravou čtyřmotorového turbovrtulového letounu Iljušin Il-18 pro námořní hlídkovou a protiponorkovou službu v sovětském námořnictvu. Důvodem pro jeho vývoj byla hrozba amerických ponorek s balistickými raketami. Ústřední výbor komunistické strany a Rada ministrů SSSR vydaly 18. června 1960 příkaz, aby byl v druhé čtvrtině roku 1962 připraven prototyp ke zkouškám. Technické specifikace byly vydány 4. května 1961. Trup letounu, křídla, ocasní část, motorové gondoly, motory a letová paluba jsou stejné jako na letounu Il-18. Aerodynamický prototyp letounu Il-38 poprvé vzlétnul 27. září 1961. První let výrobní verze letounu se uskutečnil v září 1967, kdy byla zahájena výroba letounů ve výrobním závodě v Chodince u Moskvy. Do operační služby byly letouny přijaty v roce 1969 po odstranění nedostatků a vyladění elektronického vybavení. Do roku 1972 bylo vyrobeno 58 letounů (některé zdroje hovoří o 65 vyrobených kusech). V té době vstoupil do služby všestrannější letoun s větším doletem Tupolev Tu-142, který byl odvozen od strategického bombardéru Tupolev Tu-95.\n\nPodrobnosti o letounu Il-38 jsou omezené. Jisté je, že trup byl prodloužen o 4 m o proti letounu Il-18 a křídla byla posunuta dopředu kvůli posunutí těžiště po zabudování elektronického a dalšího vybavení do letounu. Všechny boční dveře a většina oken byla odstraněna. Zbývající okna byla zmenšena. Na zádi je umístěn detektor magnetických anomálií (MAD) APM-60 v typickém „žihadle“, počítač CVM-264 a pod překrytem v přední části trupu za šachtou přední podvozkové nohy je umístěn vyhledávací radar \"Berkut\" (v kódovém značení NATO \"Wet Eye\"). Letoun má dvě vnitřní pumovnice. Jednu před křídlem pro sonarové bóje a druhou za křídlem pro výzbroj. Pohon letounu zajišťují čtyři turbovrtulové motory Ivčenko AI-20M se čtyřlistými vrtulemi AV-64-04A.\n\nPosádku letounu tvořili dva piloti, navigátor, radista, palubní mechanik a dva až sedm operátorů systémů. Posádka byla vybavena záchranným samonafukovacím člunem PSN-6A.\nNa západě letoun dostal kódové označení May A. Pět letounů bylo v roce 1975 dodáno i do Indie.\n\nKoncem 90. let 20. století byla zahájena modernizace zbývajících letounů, která spočívala v náhradě starého systému Berkut-38 novým systémem Novella. Takto modernizované letouny dostaly označení Il-38N. První modernizovaný stroj vzlétnul 4. dubna 2001. Poslední kus z první pětikusové série byl ruskému námořnictvu předán v červenci 2015. Rusko plánuje, že do roku 2025 bude na standard Il-38N modernizováno všech přibližně 30 jím provozovaných letounů tohoto typu.\nTaké letouny Il-38 indického námořnictva byly odeslány zpět do Ruska k modernizaci. Byla na ně nainstalována nová avionika Sea Dragon (exportní verze systému Novella), která se skládá z nového radaru 2SD1, digitálního hydroakustického systému 2SD2 včetně nových sonarových bójí RGB-48E a RGB-58, dopředné infračervené věžičky 2SD5 pod nosem letounu a zcela pasivním vybavením pro elektronickou zpravodajskou činnost 2SD6 (ELINT) v boxu, který je umístěn na podpěrách nad přední částí letounu. Systém umožňuje automatické sledování až 32 cílů současně. Radiolokátor 2SD1 dokáže zachytit vzdušné cíle na vzdálenost 90–130 km (záleží na výšce letu cíle) a námořní cíle na vzdálenost 320 km (velké lodě) až 50 km (záchranné čluny). Infračervený systém 2SD5 dokáže zaměřit námořní cíle na vzdálenost více než 30 km (velké lodě) až 3,2 km (osoby). Uvedené údaje platí pro exportní verzi Sea Dragon, systém Novella bude mít parametry zřejmě mírně lepší. Nová verze dostala označení Il-38SD. Byly modernizovány tři letouny indického námořnictva. O další dva letouny Indie přišla při letecké nehodě při letecké přehlídce v roce 2002. Tato ztráta byla nahrazena darováním dvou strojů ze strany Ruska z vyřazovaných přebytků. Indie tak i nadále provozuje pět strojů Il-38SD.\n\nExistují zprávy o tom, že modernizované letouny umožňují odpalovat indicko-ruské protilodní střely BrahMos. Letouny indického námořnictva byly vystaveny s pylony pro střely BrahMos po křídly.\n\nLetouny Il-38 sloužily v rámci sovětské severní, pacifické a baltické flotily. V březnu 1968 byly letka letounů Il-38 umístěna v Káhiře s egyptskými výsostnými znaky, ale jejich posádky byly sovětské. Letouny zde zůstaly až do roku 1972. Během Studené války letouny dále působily z Adenu v Jižním Jemenu, z Etiopie, Libye a Sýrie. Dva letouny Il-38 byla napadeny a jeden z nich zničen Eritrejskou lidovou osvobozeneckou frontou v roce 1984 v Asmaře. Po ukončení Studené války a rozpadu Sovětského svazu letouny přešly do služeb ruského námořnictva, kde slouží u arktické a pacifické flotily.\n\nKolem třiceti letounů zůstává i nadále ve službě u ruského námořního letectva, zatímco 5 dalších obdržela v roce 1975 Indie. Indická modifikace letounu zahrnovala dosazení pylonů pro protilodní střely typu Sea Eagle.\n\n7. prosince 2010 dva ruské stroje Il-38 narušily společné námořní cvičení Spojených států a Japonska v Japonském moři poblíž poloostrova Noto. Cvičení bylo předčasně ukončeno, protože bylo podezření, že letouny sbírají zpravodajské informace o americko-japonských aktivitách.\n\nIl-38\nIl-38M\nIl-38MZ\nIl-38MPA\nIl-38N\nIl-38SD\n\n\"Technické údaje pocházejí z webu „Airwar.ru“\".\n\n\n\n\n Indie\n Rusko\n Sovětský svaz\n\n\n\n"}
{"id": "705805", "url": "https://cs.wikipedia.org/wiki?curid=705805", "title": "Zlatobýl kanadský", "text": "Zlatobýl kanadský\n\nZlatobýl kanadský (\"Solidago canadensis\") je invazivní rostlina statného vzrůstu, která v druhé polovině léta a začátkem podzimu má svůj vrchol ozdoben chocholem žlutých květů.\n\nPochází ze Severní Ameriky, pravděpodobně z jihu Kanady a centrálních oblastí Spojených států. Do Evropy se dostal roku 1645 a do Číny v roce 1930 jako okrasná rostlina parků a zahrad. Postupně se rozšířil do Asie, Austrálie i na Nový Zéland. V Evropě se nejvíce vyskytuje v areálu mediteránním až severském.\n\nNachází se často v blízkosti lidských obydlí a využívá změn prostředí způsobených lidskou činností. Osidluje hlavně osluněná místa s propustnou půdou, je tolerantní na množství živin i vlhkost půdy. Roste se na skládkách domovního odpadu, na náspech cest a železničních tratí, na okrajích polí, mezích, okolo vodních toků i polních cest a na různých nevyužívaných plochách, odkud proniká do okolí. Vzácně je k vidění i jako plevel na obdělávaných polích. Rozšířen je mimo horské oblasti v celém Česku.\n\nVytrvalá bylina má nevětvenou lodyhu vysokou 30 až 150 cm, která je ve spodní části načervenalá a výše šedě zelená. Vyrůstá jich několik společně z hlavního vřetenovitého kořene, od něhož odnožují plazivé výběžkaté oddenky. Lodyha je pouze u báze holá a hladká, výše je drsně chlupatá a hustě olistěná (až 100 listů). Odspodu postupně dřevnatí a spodní listy usychají. Přisedlé, střídavě vyrůstající listy s rubem hustě chlupatým se směrem vzhůru zmenšují. Mají čepele kopinatého tvaru, směrem k hrotu se postupně zužují. Listy vyrůstající ve spodní části lodyhy jsou celokrajné, horní jsou s ostře pilovitým okrajem, dlouhé bývají 5 až 15 cm a široké 0,5 až 2 cm. Vedle hlavní žilky jsou na listu patrné i další dvě postranní sbíhající se obloukovitě k vrcholu.\n\nDrobné květní úbory na chlupatých vzpřímených stopkách dlouhých asi 3 mm mají v průměru okolo 5 mm. Uspořádány jsou na mírně prohnutých ochlupených větvičkách do hroznů které vytvářejí jednostrannou, rozkladitou latu. Ta je dlouhá 5 až 25 cm a skládá se ze 150 až 1300 květů. Z květního lůžka vyrůstá na okraji 10 až 17 jazykovitých pestíkovitých květů s podlouhlé obvejčitým jazýčkem a uprostřed 5 až 10 trubkovitých oboupohlavných květů. Všechny květy jsou v průměru široké asi 0,5 mm a mají korunní lístky zlatožluté barvy. Zákrovní listeny jsou uspořádány od 3 do 4 řad, vnitřní jsou úzce podlouhlé, lysé, 3 mm dlouhé a vnější trojúhelníkovité mají délku 1,5 mm. Kvete v červenci až říjnu, opylení zajišťuje především létající hmyz, hlavně včely. Plodem je válcovitě žebernatá nažka asi 1 mm veliká, řídce plstnatá s chmýřím 2,5 mm dlouhým, rostlina produkuje velké množství semen.\n\nJe to vytrvalá rostlina rozmnožující se jak oddenky, tak i semeny. Za příhodných podmínek je schopna pomoci oddenků se rychle šířit a vytvářet rozsáhlé husté porosty. Do vzdálenějších míst roznáší její semena vítr. Protože zlatobýl kanadský je považován za výbornou medonosnou rostlinu a kvete v období, kdy již většina rostlin odkvétá, zanášejí na mnohá místa jeho semena i včelaři.\n\nZlatobýl kanadský je v Česku považován za invazivní rostlinu, svým hustým zápojem vytlačuje původní rostlinné druhy (vytváří svou monokulturu) a stále se rozšiřuje do nových míst. Jedná se o neofyt, prvý záznam o jeho výskytu v naší volné přírodě pochází z roku 1838.\nVětšinou se zlatobýlu kanadskému připisuje schopnost způsobovat svým pylem alergenní reakce. Je to však málo pravděpodobné, protože jeho pylová zrna jsou dost těžká a ve vzduchu se příliš dlouho neudrží, klesají k zemi.\n\n"}
{"id": "705808", "url": "https://cs.wikipedia.org/wiki?curid=705808", "title": "Kvalifikace na Mistrovství světa ve fotbale 1978 (CAF)", "text": "Kvalifikace na Mistrovství světa ve fotbale 1978 (CAF)\n\nKvalifikace na Mistrovství světa ve fotbale 1978 zóny CAF určila jednoho účastníka závěrečného turnaje.\n\nV africké kvalifikaci byly čtyři kvalifikační fáze a navíc předkolo, ve kterém se utkaly 4 nejníže nasazené týmy. V předkole a prvních třech fázích se hrálo vyřazovacím systémem doma a venku. Tři týmy postupující do čtvrté fáze utvořily jednu skupinu, ve které se utkaly systémem dvoukolově každý s každým doma a venku. Vítěz skupiny postoupil na MS.\n\nSierra Leone postoupila do první fáze díky celkovému vítězství 6-3.\n\nHorní Volta postoupila do první fáze díky celkovému vítězství 3-1.\n\nAlžírsko postoupilo do druhé fáze díky celkovému vítězství 1-0.\n\nCelkové skóre dvojzápasu bylo 2-2. Tunisko zvítězilo v penaltovém rozstřelu 4-2 a postoupilo do druhé fáze.\n\nTogo postoupilo do druhé fáze díky celkovému vítězství 2-1.\n\nCelkové skóre dvojzápasu bylo 3-3 a o postupu musel rozhodnout zápas na neutrální půdě.\n\nGuinea postoupila do druhé fáze.\n\nNigérie postoupila do druhé fáze díky celkovému vítězství 6-2.\n\nKongo postoupilo do druhé fáze díky celkovému vítězství 4-3.\n\nPobřeží slonoviny postoupilo do druhé fáze díky celkovému vítězství 3-1.\n\nEgypt postoupil do druhé fáze díky celkovému vítězství 5-1.\n\nZambie postoupila do druhé fáze díky celkovému vítězství 5-0.\n\n\nTunisko postoupilo do třetí fáze díky celkovému vítězství 3-1.\n\nGuinea postoupila do třetí fáze díky celkovému vítězství 4-1.\n\nPobřeží slonoviny postoupilo do třetí fáze díky celkovému vítězství 6-3.\n\nEgypt postoupil do třetí fáze díky celkovému vítězství 1-0.\n\nZambie postoupila do třetí fáze díky celkovému vítězství 4-3.\n\n\nTunisko postoupilo do čtvrté fáze díky celkovému vítězství 3-2.\n\nNigérie postoupila do čtvrté fáze díky celkovému vítězství 6-2.\n\nEgypt postoupil do čtvrté fáze díky celkovému vítězství 2-0.\n\nTunisko postoupilo na Mistrovství světa ve fotbale 1978.\n\n"}
{"id": "705809", "url": "https://cs.wikipedia.org/wiki?curid=705809", "title": "Trizs", "text": "Trizs\n\nTrizs je obec na severovýchodě Maďarska v župě Borsod-Abaúj-Zemplén, v okrese Putnok.\n\nRozkládá se na ploše 10,25 km² a v roce 2009 zde žilo 227 obyvatel.\n"}
{"id": "705817", "url": "https://cs.wikipedia.org/wiki?curid=705817", "title": "Řád svatého Sávy", "text": "Řád svatého Sávy\n\nŘád svatého Sávy (: ) byl srbský a později jugoslávský královský záslužný řád založený v roce 1883 srbským králem Milanem Obrenovićem, jako konkurenční k řádu bílého orla. Stejně jako řád bílého orla se řád sv. Sávy dělil do 5 tříd.\n\nŘád byl udělován za umělecké, kulturní a vědecké zásluhy, ale také za zásluhy o pravoslavnou církev, školství. Uděloval se cizincům, vojákům a příslušníkům diplomatického sboru. I když se řád uděloval vojákům, nikdy se neuděloval s meči, jelikož nešlo o vojenský řád.\n\nOdznak řádu tvoří bíle smaltovaný maltézský kříž s modrými okraji ze zlaceného stříbra. Hroty kříže jsou zakončeny kuličkami. Na středu klenotu je v oválném medailonu umístěna postava Svatého Sávy (u nejstarších typu kříže oděn v červeném, od roku 1920 v zeleném ornátu). Na středním medailonu je ve staré cyrilici nápis: TRUDOM SVOIM VSJA PRIOBRETE (Vlastní práce dosáhne všeho). \n\nNa zadní straně je korunovaný monogram zakladatele řádu krále Milana I. \n\nStejně jako u řádu bílého orla je u verze po roce 1903, kdy nastoupil král Petr I. zadní strana změněna a místo monogramu Milana I. je letopočet 1883 (rok založení řádu).\n\nHvězda je osmihrotá, stříbrná s řádovým odznakem na svém středu. Velikost hvězdy velkokříže 90,5 x 90,3 mm. Velikost hvězdy velkodůstojníka je 78,7 x 80,7 mm.\n\nStuha je bílá s modrými postranními pruhy.\n\n\n\n"}
{"id": "705819", "url": "https://cs.wikipedia.org/wiki?curid=705819", "title": "Kvalifikace na Mistrovství světa ve fotbale 1978 (AFC a OFC)", "text": "Kvalifikace na Mistrovství světa ve fotbale 1978 (AFC a OFC)\n\nSpolečná Kvalifikace na Mistrovství světa ve fotbale 1978 pro zóny AFC a OFC určila jednoho účastníka finálového turnaje.\n\nV první fázi asijské kvalifikace bylo 22 týmů rozděleno (zejména podle geografických a politických kritérií) do pěti skupin po šesti, čtyřech, resp. třech týmech. Vítězové skupin následně postoupili do finálové fáze, kde se utkali v jedné skupině systémem dvoukolově každý s každým doma a venku. Vítěz této skupiny následně postoupil na MS.\n\n\nTýmy Hong Kong a Singapur se umístily na prvních dvou místech. O postupu do finálové fáze rozhodl rozhodující zápas.\n\nHong Kong postoupil do finálové fáze.\n\nJižní Korea postoupila do finálové fáze.\n\n\nÍrán postoupil do finálové fáze.\n\n\nKuvajt postoupil do finálové fáze.\n\nAustrálie postoupila do finálové fáze.\n\nÍrán postoupil na Mistrovství světa ve fotbale 1978.\n\n"}
{"id": "705820", "url": "https://cs.wikipedia.org/wiki?curid=705820", "title": "Marcel Schmelzer", "text": "Marcel Schmelzer\n\nMarcel Schmelzer (* 22. ledna 1988, Magdeburg, NDR) je profesionální německý fotbalista hrající jako levý obránce za německý klub Borussia Dortmund.\n\nS fotbalem začínal ve Fortuně Magdeburg, poté hrál za 1. FC Magdeburg a navštěvoval sportovní gymnázium. V roce 2005 se připojil k Borussii Dortmund.\n\nSvou profesionální kariéru má zatím spojenou pouze se současným klubem Borussí Dortmund. První utkání za A-tým odehrál 9. srpna 2008 v prvním kole DFB-Pokalu na půdě Rot-Weiss Essen ze čtvrté ligy. Do zápasu nastoupil v 77. minutě za útočníka Mladena Petriće. Dortmund v utkání zvítězil.. Přesně o týden později už debutoval v nejvyšší německé lize opět pod trenérem Jürgenem Kloppem. Do zápasu na BayAreně s domácím Bayerem Leverkusen vkročil v 72. minutě, když za stavu 3:1 pro Borussii střídal zraněného obránce Dedého. V 83. minutě se sice ještě hlavou trefil domácí útočník Kießling, ale ten už jen korigoval výsledek.\n\nV sezóně 2010/11 získal s Borussií bundesligový titul, který následně se spoluhráči obhájil v sezóně 2011/12. V tomto ročníku navíc vyhrál i DFB-Pokal, ve finále porazil Dortmund Bayern Mnichov 5:2.\n\nV základní skupině D Lize mistrů 2012/13 (skupina smrti - nejtěžší skupina tohoto ročníku LM) 24. října 2012 přispěl jednou brankou k vítězství 2:1 nad Realem Madrid. S Dortmundem se představil 25. května 2013 ve Wembley ve finále Ligy mistrů proti rivalovi Bayernu Mnichov, Borussia však nejprestižnější evropský pohár nezískala, podlehla Bayernu 1:2. Schmelzer odehrál utkání v základní sestavě.\n\nReprezentační kariéru začal v reprezentaci do 21 let a s jedenácti zápasy patřil mezi pravidelně nastupující hráče. Trenér Horst Hrubesch jej nominoval na Mistrovství Evropy hráčů do 21 let 2009 konané ve Švédsku, kde mladí Němci získali svůj premiérový titul v této kategorii. Nastoupil ve čtyřech utkáních.\n\nZa seniorskou reprezentaci debutoval 17. listopadu 2010 v přátelském zápase se Švédskem, ve kterém nepadl jediný gól. Schmelzer ale odehrál celé utkání. Mezi několika dalšími debutanty byl i Schmelzerův spoluhráč Mario Götze. V roce 2011 nastoupil k dalším třem reprezentačním utkáním a je na dobré cestě být číslem jedna na levém kraji obrany německé reprezentace.\n\nZdroj:\nBorussia Dortmund\n\nNěmecko U21\nNěmecko\n\nSchmelzer má o dva roky mladšího bratra.\n\n"}
{"id": "705823", "url": "https://cs.wikipedia.org/wiki?curid=705823", "title": "Zelená revoluce (Írán)", "text": "Zelená revoluce (Írán)\n\nZelená revoluce nebo \"Zelená vlna\" je pojem používaný v médiích pro sérii protivládních protestů, k nimž došlo v Íránu v červnu 2009. Název naznačoval souvislost s hnutím občanského odporu proti nedemokratickým režimům ve východní Evropě, nazývaným Barevné revoluce.\n\n12. června 2009 se konaly prezidentské volby, jejichž favoritem byl reformní kandidát Mír Hosejn Músáví. Druhý den bylo oznámeno, že úřadující hlava státu Mahmúd Ahmadínežád získala více než dvě třetiny hlasů. Músáví označil výsledky ze zfalšované a jeho přívrženci vyšli do ulic. Nosili zelené stužky (barva Músávího volební kampaně), které daly název celému hnutí, spojujícímu liberální duchovenstvo, sekulární intelektuály i národnostní menšiny (Músáví je ázerbájdžánského původu). Teheránem pochodovaly statisíce lidí, zpočátku poklidné akce pod heslem \"Kde je můj hlas?\" přerostly v násilnosti a volání \"Smrt diktátorovi!\" (míněn Ahmadínežád). Protesty se přenesly do dalších měst (Ahváz, Isfahán), připojili se také Íránci žijící v zahraničí. Fotbalisté vyjádřili sympatie opozici tím, že nosili na dresech zelené pásky. Jádro hnutí tvořili studenti, využívající sociální sítě k organizování demonstrací.\n\nOd 16. června přešel režim do protiútoku. Množila se shromáždění Ahmadínežádových stoupenců, docházelo ke krvavým srážkám mezi protestujícími a pořádkovými složkami. To vyvrcholilo v sobotu 20. června, kdy Revoluční gardy zabily nejméně deset lidí a stovky jich uvěznily. Téhož dne vystoupil vůdce islámské revoluce ajatoláh Alí Chameneí, který doposud zachovával neutralitu, a označil demonstrující za vlastizrádce. To znamenalo konec nadějí zeleného hnutí na podporu ze strany kléru, ohroženého Ahmadínežádovým radikalismem. Diplomatické protesty Západu nic nepomohly, nastaly represe proti odpůrcům prezidenta. Většina Músávího sympatizantů byla zastrašena, v ulicích zavládl klid, i když k menším potyčkám došlo ještě 9. července (desáté výročí studentské stávky z roku 1999) a 5. srpna (Ahmadínežádova oficiální inaugurace). Músáví založil organizaci nazvanou \"Zelená stezka naděje\", ale bylo na něj uvaleno domácí vězení a hrozí mu trest smrti.\n\nO zelené revoluci byly natočeny filmy , vyvolala vlnu mezinárodní solidarity, prestiž režimu je výrazně pošramocena , na jaře 2011 došlo opět k několika protivládním vystoupením inspirovaným státními převraty v Tunisu a Egyptě. Přesto je Írán jedinou zemí, kde barevná revoluce nevedla ke změně politického vedení.\n\n"}
{"id": "705839", "url": "https://cs.wikipedia.org/wiki?curid=705839", "title": "Národní liga 1939/40", "text": "Národní liga 1939/40\n\nNárodní liga 1939/40 byla 2. oficiálním ročníkem rozdělené české a slovenské fotbalové ligy a celkově 16. ročníkem československé fotbalové ligy. Vyhrál ji tým SK Slavia Praha, a zajistil si tak 10. mistrovský titul. Do tohoto ročníku postoupily nejlepší týmy z kvalifikačního turnaje o postup do ligy: SK Viktoria Plzeň, SK Libeň a SK Prostějov.\n\nSlovenskou část soutěže vyhrál tým ŠK Slovan Bratislava, a vybojoval tak první z celkových čtyř titulů během období Protektorátu.\n\nAlexa Bokšay (-/0/-),\nVítězslav Deršák (15/0/-),\nMiloslav Kubát (1/0/-) –\nJosef Bican (22/50),\nVáclav Bouška (-/0),\nVojtěch Bradáč (7/4),\nKarel Černý (11/0),\nFerdinand Daučík (-/0),\nJaroslav Deršák (10/3),\nZdeněk Deršák (-/0),\nBedřich Jezbera (22/3),\nVlastimil Kopecký (-/24),\nOtakar Nožíř (-/0),\nKarel Průcha (-/0),\nJiří Sobotka (-/0),\nZdeněk Sova (1/0),\nFrantišek Svoboda (-/0),\nLadislav Šimůnek (-/3),\nJan Truhlář (-/1)\nBedřich Vacek (21/11),\nČestmír Vycpálek (8/6),\nRudolf Vytlačil (-/2) –\ntrenér Emil Seifert\n\nVojtěch Věchet (22/0/3) –\nJaroslav Bouček (-/0),\nJaroslav Burgr (-/0),\nJosef Čtyřoký (-/0),\nFrantišek Hrdý (-/0),\nČestmír Hudec (-/0),\nKarel Kolský (-/1),\nJosef Košťálek (-/1),\nJosef Ludl (-/22),\nOldřich Nejedlý (-/17),\nVlastimil Preis (-/6),\nĽudovít Rado (-/0),\nJan Říha (-/12),\nKarel Senecký (-/6),\nJaroslav Štumpf (-/0),\nBohuslav Vyletal (-/2),\nJosef Zeman (13/4) –\ntrenér Josef Kuchynka\n\nKarel Horák (-/0/-) –\nZdeněk Deršák (1/0)\nFrantišek Heřmánek (20/3),\nRudolf Chládek (-/6),\nJosef Klus (-/0),\nArnošt Kreuz (-/5),\nVáclav Mrázek (-/0),\nBohuslav Praus (-/0),\nMiroslav Procházka (-/8),\nFrantišek Ráliš (-/0),\nJosef Sedláček (-/9),\nJosef Skala (2/0),\nEmanuel Slavíček (1/0),\nMaxmilián Synek (19/0),\nRudolf Šmejkal (-/2),\nRudolf Toman (-/9),\nJiří Zástěra (-/0),\nStanislav Zavadil (-/2),\nBohumil Zoubek (9/0) –\ntrenér Jaromír Skála\n\nStanislav Parák (21/0/2),\nFrantišek Řitička (1/0/0) –\nKarel Bernášek (20/0),\nJosef Bolek (3/0),\nJindřich Čermák (8/1),\nMojmír Čuba (1/0),\nLadislav Čulík (2/1),\nJosef Diviš (2/0),\nJosef Dujsík (6/2),\nLudvík Dupal (7/4),\nJosef Humpál (22/11),\nKarel Humpál (1/0),\nVěroslav Juránek (1/0),\nVojtěch Kastl (20/13),\nRudolf Kos (16/0),\nJaroslav Kulich (9/0),\nKarel Michlovský (11/4),\nGustav Moravec (12/0),\nJosef Pilát (5/1),\nGustav Prokop (14/6),\nRudolf Rössler (10/2),\nFrantišek Stejskal (13/2),\nAnton Ujváry (11/0),\nVladimír Vidlák (7/3),\nFrantišek Vodička II (5/0),\nJaroslav Vršecký (14/0) + 2 vlastní (Čihák, Kozohorský) –\ntrenér ...\n\nKarel Burkert (20/0/3),\n... Kosta (2/0/0) –\nFrantišek Buchta (10/4),\nJaroslav Červený II (18/3),\nJosef Čurda (18/0),\nZdeněk Harnach (11/0),\nBohumil Chocholouš (13/0),\nOldřich Klimeš (10/4),\nRostislav Kocourek (5/0),\nLudvík Koubek (22/0),\nRudolf Krejčíř (16/8),\nVáclav Neumann (1/0),\nFrantišek Novák (9/0),\nOldřich Rulc (22/7),\nFerdinand Růžička (9/0),\nJan Stloukal (21/7),\nVilém Stloukal (4/1),\nEduard Vaněk (22/2),\nKarel Vít (3/0),\nFrantišek Zapletal (6/1) –\ntrenéři Josef Kuchynka a Ota Šimonek\n\nKarel Poláček (22/0/1) –\nBřetislav Brückner (-/0),\nVáclav Fiala (-/0),\nFrantišek Gibic (-/9),\nAntonín Hájek (17/17),\nFrantišek Hájek (-/2),\n... Hájek (-/0),\nVojtěch Hnát (-/0),\nZdeněk Janda (-/6),\nVáclav Kaiser (5/2),\nRudolf Kotelnický (-/0),\nKarel Kudrna II (-/0),\nGustav Moravec (-/2),\nLadislav Přibáň (-/0),\nJosef Rak (-/1),\nJaroslav Rudert (-/5),\nLadislav Řežábek (-/1),\nAlfréd Sezemský (-/5),\nJosef Šafařík (-/1),\nOldřich Urban (-/1),\nFrantišek Vančura (-/2),\nJosef Vrba (-/0),\nVilém Zlatník (-/3) –\ntrenér ...\n\nFrantišek Šrám (22/0/4) –\nRudolf Drozd (9/6),\nBedřich Frömmel (22/1),\nRadoslav Hrdina (22/0),\nOldřich Juříček (22/11),\nMiroslav Králík (11/0),\nJan Kubíček (3/0),\nJosef Kula (16/7),\nMiloš Kýr (1/0),\nVilém Lugr (17/0),\nJan Melka (22/11),\nIvan Milkin (21/1),\nJosef Omachlík (22/0),\nJan Pavelka (16/8),\n... Pros (1/0),\nVojtěch Smékal (12/2),\nJan Vojtíšek (1/0),\nRudolf Zgoda (2/0) + 1 vlastní (Vrba) –\ntrenér František Lánský\n\nVáclav Dědič (-/0/0),\nAdolf Štojdl (-/0/0) –\nJosef Bedrníček (-/0),\nVladimír Benc (-/6),\nJaroslav Bešťák (-/1),\nVladimír Bína (-/3),\nAnton Bíro (-/0),\nJaroslav Císař (-/0),\nVáclav Čepelák (-/10),\nJosef Fail (-/3),\nVladimír Hönig (-/6),\nJosef Hořínek (-/0),\nRudolf Hyrman (-/1),\nVáclav Kašpar (-/0),\nFrantišek Kubáň (-/0),\nVáclav Lavička (-/7),\nBohumil Mudra (-/1),\nVladimír Perk (-/1),\nOldřich Prepsl (-/1),\nVáclav Szaffner (-/0),\nKarel Trávníček (-/0),\nAntonín Vališ (-/7),\nJaroslav Vlček (-/2),\nJosef Zoubek (-/9) –\ntrenér ...\n\nJaroslav Kraus I (-/0/-),\nFrantišek Sojka (3/0/-) –\nAntonín Borovička (-/1),\nVojtěch Bradáč (4/6),\nVratislav Čech (-/0),\nJosef Čihák (-/0),\nKarel Hloušek (-/6),\nVáclav Kaiser (10/6),\nFrantišek Křišťál (20/8),\nJosef Kubánek (2/0),\nVáclav Losman (4/0),\nAlois Mourek (-/0),\nVáclav Průša (-/5),\nAntonín Puč (-/7),\nJosef Randák (-/1),\nVáclav Strejček (-/0),\nAlois Velický (-/0),\nKarel Votruba (-/7),\nOldřich Zajíček (-/1) –\ntrenér Václav Benda\n\nJan Biskup (-/0/-),\nKarel Tichý (-/0/-) –\nJan Hanousek (-/0),\nJosef Junek (-/2),\nJaroslav Kalčík (-/0),\nFrantišek Kloz (12/4),\nAntonín Kozohorský (-/0),\nFrantišek Kusala (-/2),\nJosef Kusala (-/0),\nJaroslav Liška (-/5),\nVáclav Nový (-/6),\nAlois Pergler (-/0),\nFrantišek Rašplička (-/0),\nVojtěch Rašplička (-/2),\nJan Seidl (-/17),\nKarel Sklenička (-/0),\nVáclav Souček (-/1),\nEmanuel Šmejkal (-/2),\nKarel Vosátka (-/1) –\ntrenér ...\n\nKvětoslav Klikar (8/0/-),\nOldřich Nývlt (11/0/-),\nVladimír Ringel (3/0/-) –\nJosef Bartoš I (-/0),\n... Březina (-/5),\nJindřich Čermák (-/11),\n... Černý (-/0),\nVáclav Dobeš (-/0),\nAlois Dušek (-/1),\n... Honzera (-/0),\nFrantišek Jirků (-/1),\n... Knytl (-/0),\nFrantišek Kuchta (-/3),\nJosef Kulič (-/1),\nKarel Nývlt (-/7),\nOldřich Nývlt,\nJosef Pešava (-/0),\nKarel Polívka (-/1),\n... Semerák (-/0),\nKarel Schloger (-/16)\nJosef Tajčner (15/0),\nJindřich Tylš (-/0),\nBajir Ulanov (-/7),\nKarel Zítko (-/0) –\ntrenér ...\n\n\nEmil Krischke (17/0/1),\nFerdinand Krysta (5/0/0) –\nRudolf Bartonec (21/6),\nKarel Böhm (16/0),\nFrantišek Dembický (12/0),\nAntonín Honál (10/0),\nOldřich Horáček (5/1),\nVáclav Horák (2/1),\nJosef Jakubec (17/1),\nJosef Janikovský (1/0),\nAntonín Křišťál (1/0),\nBohumír Marynčák (20/0),\nJosef Pastrňák (21/8),\nAdolf Pleva (20/5),\nKarel Radimec (5/0),\nJosef Sulkovský (17/2),\nJaroslav Šimonek (21/11),\nAlois Vazovič (1/0),\nJosef Vnenk (16/1),\nKarel Zeissberger (14/1) + 1 vlastní (Jezbera) –\ntrenér Antonín Křišťál\n\n"}
{"id": "705840", "url": "https://cs.wikipedia.org/wiki?curid=705840", "title": "Jdi do toho", "text": "Jdi do toho\n\nJdi do toho (v anglickém originále \"Jump In!\") je americký televizní film stanice Disney Channel, premiéru měl 12. ledna 2007. Hlavní role ztvárnili Corbin Bleu a Keke Palmer.\n\nFilm je popisován očima mladého agresivního násilníka, který se věnuje boxu, Rodnyho. Je o Issym, o kterém všichni vědí jaký je skvělý boxer. Issy má sousedku Merry, která se soutěžně věnuje skoku přes švihadlo. Jejich tým tvoří čtyři členové. Když musí Issy doprovodit svou malou sestru na jednu z těchto soutěží moc se mu tento sport zalíbí, ale nechce to dát najevo. Když ovšem holkám odejde z týmu skokanka a ony nemají náhradu a mají před důležitou soutěží přemlouvají Issyho, který nakonec přijme. Má podmínku, že budou trénovat potají, protože se za to stydí. Rodny to ale odhalí a samozřejmě vykecá. Issy s ním má zápas v boxu a vyhraje. Rodny chce další zápas, aby ukázal, že to byla jen náhoda. Issy souhlasí a při zápase mu promluví do duše. Přizná se i svému otci, který je sice zklamaný, ale nakonec pochopí, že box je jeho sen. Když má Issy nejdůležitější soutěž, otec i se sestrou přijdou ve chvíli kdy mají vystupovat. Rodny tam dorazí také. S velkým štěstím Issyho tým porazí jejich největší soupeřky Dračice a obměkčený Rodny tím dovypráví příběh. Vše dopadne tak jak má.\n"}
{"id": "705841", "url": "https://cs.wikipedia.org/wiki?curid=705841", "title": "Gemerská Panica", "text": "Gemerská Panica\n\nGemerská Panica (maďarsky \"Gömörpanyit\") je obec na Slovensku v okrese Rožňava. V roce 2009 měla 684 obyvatel. Rozloha katastrálního území činí 14,92 km².\n\nProchází tudy železniční trať Zvolen - Košice.\n"}
{"id": "705845", "url": "https://cs.wikipedia.org/wiki?curid=705845", "title": "Národní liga 1940/41", "text": "Národní liga 1940/41\n\nTento článek pojednává o jednom ze soutěžních ročníků Československé fotbalové ligy. Sezona 1940/41 se odehrála pod názvem Národní liga 1940/41 a jednalo se o celkově 3. oficiální ročník rozdělené České a Slovenské fotbalové ligy. Jinak šlo o 17. ročník nejvyšší fotbalové ligové soutěže. Titul z minulého ročníku v ní obhájil SK Slavia Praha a zajistil si tak již 11. mistrovský titul. Do tohoto ročníku postoupily dva nejlepší týmy z kvalifikačního turnaje o postup do ligy: AFK Bohemia Vršovice a SK Libeň.\n\nSlovenskou část soutěže vyhrál tým ŠK Slovan Bratislava, obhájil prvenství a vybojoval tak druhý z celkových čtyř titulů během období Protektorátu.\n\nAlexa Bokšay (-/0/-),\nAlois Bureš (2/0/-),\nVítězslav Deršák (1/0/-),\nKarel Finek (-/0/-),\nMiloslav Kubát (2/0/-) –\nJosef Bican (22/39),\nVáclav Bouška (-/0),\nAntonín Bradáč (14/2),\nVojtěch Bradáč (16/5),\nKarel Černý (19/0),\nFerdinand Daučík (-/0),\nJaroslav Deršák (7/0),\nVratislav Fikejz (5/4),\nZdeněk Harnach (4/0),\nJindřich Holman (-/14),\nBedřich Jezbera (18/1),\nVlastimil Kopecký (-/21),\nJosef Lemberk (1/0),\nOtakar Nožíř (-/2),\nKarel Průcha (-/0),\nČestmír Vycpálek (3/2),\nRudolf Vytlačil (-/2) –\ntrenér Emil Seifert\n\nKarel Poláček (22/0/1) -\nVáclav Fiala (-/0),\nFrantišek Gibic (-/1),\nAntonín Hájek (21/22),\nFrantišek Hájek (-/19),\nKarel Hykeš (-/0),\nZdeněk Janda (-/8),\nFrantišek Kameník (-/0),\nLadislav Přibáň (-/0),\nJosef Rak (-/4),\nJaroslav Rudert (-/6),\nAlfréd Sezemský (-/4),\nJosef Šafařík (-/0),\nOldřich Urban (-/0),\nRudolf Vacovský (-/0),\nJosef Vrba (-/0),\nVilém Zlatník (-/0) –\ntrenér ...\n\nKarel Horák (20/0/-),\nJosef Němeček (-/0/-) –\nKarel Doležal (-/1),\nFrantišek Heřmánek (20/8),\nRudolf Chládek (-/3),\nJosef Klus (-/0),\nArnošt Kreuz (-/1),\nVáclav Mrázek (-/0),\nMiroslav Procházka (-/2),\nFrantišek Ráliš (-/1),\nJosef Sedláček (-/1),\nJosef Skala (17/9),\nEmanuel Slavíček (14/5),\nMaxmilián Synek (17/0),\nLadislav Šimůnek (-/4),\nRudolf Toman (-/5),\nLadislav Vejtruba (-/1),\nJiří Zástěra (-/1),\nBohumil Zoubek (13/2) –\ntrenér ...\n\nOtakar David (-/0/-),\nFrantišek Sojka (-/0/-),\nVojtěch Věchet (-/0/-) –\nJaroslav Bouček (-/0),\nJaroslav Burgr (-/0),\nVladimír Čermák,\nJosef Hronek (-/4),\nČestmír Hudec (-/0),\nKarel Kolský (-/0),\nJosef Košťálek (-/0),\nJosef Ludl (-/11),\nAlexandr Manda (-/4),\nOldřich Nejedlý (-/5),\nVlastimil Preis (-/5),\nJan Říha (-/10),\nKarel Senecký (-/5),\nLadislav Snopek (-/0),\nJaroslav Štumpf (-/0),\nBohuslav Vyletal (-/1),\nVilibald Weissel (-/0),\nJosef Zeman (12/7) –\ntrenér Josef Kuchynka\n\nMichail Kaljakin (1/0/-),\nFrantišek Lacina (16/0/-),\nEmil Ludvík (4/0/-),\nLadislav Rosenbaum (1/0/-) –\nEmil Anger (21/1),\nJosef Babulenko (5/0),\nOtakar Češpiva (21/0),\nJiří Chvojka (19/9),\nLadislav Kareš (21/23),\nJosef Kloubek (22/0),\nAntonín Lanhaus (21/0),\nFrantišek Mlejnský (12/0),\nFrantišek Mošnička (16/1),\nJaroslav Panec (1/0),\nMiroslav Procházka (17/4),\nLeopold Prokop (10/1),\nJindřich Rydval (14/0),\nJosef Sedláček (16/8),\nFrantišek Stolař (2/0),\nMiroslav Šnábl (2/0) –\ntrenér Ladislav Ženíšek\n\nJan Biskup (-/0/-),\nVladimír Leština (-/0/-) –\nJosef Holman (-/9),\nJosef Junek (-/6),\nFrantišek Kloz (3/3),\nFrantišek Kroupa (-/0),\nFrantišek Kusala (-/0),\nJaroslav Liška (-/8),\nVáclav Nový (-/0),\nJosef Piskáček (-/0),\nFrantišek Rašplička (-/4),\nVojtěch Rašplička (-/4),\nJan Seidl (-/16),\nVáclav Souček (-/0),\nEmanuel Šmejkal (-/0),\nKarel Vosátka (-/1) –\ntrenér Otakar Škvain-Mazal\n\nStanislav Parák (22/0/5) –\nRudolf Bartonec (-/11),\nKarel Bernášek (-/2),\nJindřich Čermák (-/3),\nLudvík Dupal (-/0),\n... Dvořák (4/0),\nJosef Humpál (20/10),\nVojtěch Kastl (14/6),\nRudolf Kos (-/0),\nJaroslav Kulich (21/0),\nKarel Michlovský (7/3),\nGustav Moravec (-/1),\nBohumil Musil (-/0),\nMiloslav Novák (-/0),\nJosef Pastrňák (-/2),\nJosef Pilát (-/3),\nGustav Prokop (-/0),\nJaroslav Riedl (-/0),\nRudolf Rössler (-/0),\nFrantišek Stejskal (4/0),\nJan Šedivý (-/0),\nZdeněk Tomášek (11/5),\nAnton Ujváry (7/0),\nJan Vavrač (-/0),\nRudolf Večeřa (-/0),\nMilan Zapletal (1/0),\nKarel Zeissberger (10/1) –\ntrenér ...\n\nEvžen Jurka (1/0/0),\nFrantišek Šrám (21/0/6) –\nAlois Cetkovský (19/0),\nRudolf Drozd (7/0),\nBedřich Frömmel (15/0),\nJiří Gazda (1/0),\nKarel Hrdina (4/0),\nRadoslav Hrdina (3/0),\nOldřich Juříček (21/9),\nMiroslav Králík (3/1),\nJosef Kula (21/5),\nMiloš Kýr (22/0),\nVilém Lugr (3/0),\nJan Melka (21/13),\nIvan Milkin (19/0),\nJosef Omachlík (19/0),\nVladimír Palát (20/9),\nJan Pavelka (15/7),\nVojtěch Smékal (7/1) –\ntrenér František Lánský\n\n... Nachman (-/0/-),\nAdolf Štojdl (-/0/-) –\nVladimír Benc (-/0),\nFrantišek Berka (-/0),\nJaroslav Bešťák (-/0),\nVladimír Bína (-/9),\nVáclav Čepelák (-/0),\nJosef Fail (-/4),\nVladimír Hönig (-/5),\nJosef Hořínek (-/0),\nRudolf Hyrman (-/0),\nVáclav Lavička (-/4),\nKarel Mestl (-/0),\nGustav Moravec (-/2),\nBohumil Mudra (-/1),\nVladimír Perk (-/18),\nRudolf Sloup (-/3),\nVáclav Szaffner (-/0),\nMiloslav Štekl (-/4),\nKarel Trávníček (-/0),\nAntonín Vališ (-/0),\nJaroslav Vlček (-/0) –\ntrenér ...\n\nVáclav Dědič (11/0/0),\nJaroslav Proch (10/0/1),\n... Šnábl (1/0/0) –\nFrantišek Buchta (6/1),\nJaroslav Červený II (20/6),\nJosef Čurda (8/0),\nJosef Galáb (9/1),\nZdeněk Harnach (4/0),\nBohumil Chocholouš (16/0),\nRostislav Kocourek (1/0),\nLudvík Koubek (22/0),\nJaroslav Kratochvíla (6/0),\nRudolf Krejčíř (15/4),\nOldřich Rulc (22/7),\nFerdinand Růžička (22/0),\nJan Stloukal (15/2),\nFrantišek Štěpán (10/6),\nEduard Vaněk (22/4),\nMiroslav Vaněk (1/0),\nČestmír Vycpálek (11/14),\nFrantišek Zapletal (10/7) –\ntrenéři Josef Kuchynka a Rudolf Křenek\n\nVáclav Benda I (-/0/-),\nJaroslav Kraus I (-/0/-) –\nJosef Bouška (11/8),\nVratislav Čech (-/3),\nJindřich Čermák (6/1),\nJosef Čihák (-/0),\nKarel Hloušek (-/9),\nAdolf Hrabák (3/0),\nBohumil Chmelař (2/1),\nJiří Jouza (-/0),\nVáclav Kaiser (11/3),\nVáclav Koštěl (4/0),\nFrantišek Křišťál (14/6),\nKarel Michálek (2/0),\nAlois Mourek (-/0),\nVáclav Průša (-/2),\nAlois Pszczolka (9/2),\nJosef Randák (-/0),\nKarel Slavík (1/0),\nVáclav Strejček (-/0),\nAlois Velický (-/0),\nKarel Votruba (-/1),\nOldřich Zajíček (-/2) –\ntrenér Václav Benda\n\nEmil Ludvík (-/0/-),\nKarel Kopecký (-/0/-) –\nLadislav Beneš (-/0),\nMiroslav Bruderhans (-/1),\nOtto Bureš (11/8),\nJiří Cihelka (-/1),\nLadislav Čulík (-/2),\nAntonín Filip (-/4),\nJosef Galáb (-/0),\nOldřich Halama (-/1),\nJaroslav Junek (-/1),\nJindřich Krammer (-/0),\nAntonín Krenk (-/0),\nVlastimil Luka (-/2),\nMiroslav Nechutný (-/3)\nBohumil Pospíšil II (-/0),\nJan Rozkovec (-/0),\nJosef Uher (-/6),\nOldřich Vlasák (-/2),\nKarel Vokoun (-/0),\nAntonín Záhora (-/0) –\ntrenér ...\n\n"}
{"id": "705848", "url": "https://cs.wikipedia.org/wiki?curid=705848", "title": "Svēte", "text": "Svēte\n\nŠvėtė () je řeka na severu Litvy (46,4 km) a jihu Lotyšska (68,5 km), levý přítok řeky Lielupe, do které se vlévá 60,9 km od jejího ústí do Baltského moře, 8 km na severozápad od města Jelgava. Teče zpočátku směrem severoseverovýchodním, u vsi Čeponiai se stáčí na východoseverovýchod, u vsi Valakai ostře k západu a po 1,5 km ostře k severovýchodu, u vsi Mikaičiai pozvolna k severu, až nedaleko hranic s Lotyšskem kde se u obce Raistai stáčí paralelně s hranicí k severovýchodu, protéká mezihradišti Žvelgaičio a Raktuvės a vzápětí pohraničním městem Žagarė, od jehož severovýchodního okraje tvoří 3,1 km úsek Litevsko-lotyšské státní hranice. Zbývajících 68,5 km teče ve směru celkově severoseverovýchodním již na území Lotyšska. U městysu Augstkalne protéká rybníkem, dále dvěma rybníky v Ziedkalne a Mūrmuiži, zde se po soutoku s řekou Vilkija-Vilce stáčí k severu a protéká málo obydleným územím až do vsi Ūziņi, odkud opět protéká více obydlenou krajinou. Nedaleko před soutokem protéká městem\nJelgava.\n\nTulminai, Čeponiai, Valakai, Mimaičiai, Taručiai, Gaižaičiai, Tarbūčiai (kostel), Raistai, Mincaičiai, Žvelgaičiai, Žagarė (v Litvě); Augstkalne, Dzeguzēni, Ziedkalne, Mūrmuiža, Ūziņi, Putrēnciems, Muzikanti, Jēkabnieki, Vētras, Svēte, Jelgava\n\n"}
{"id": "705849", "url": "https://cs.wikipedia.org/wiki?curid=705849", "title": "Kvalifikace na Mistrovství světa ve fotbale 1978 (CONMEBOL)", "text": "Kvalifikace na Mistrovství světa ve fotbale 1978 (CONMEBOL)\n\nKvalifikace na Mistrovství světa ve fotbale 1978 zóny CONMEBOL určila 2 účastníky finálového turnaje a jednoho účastníka mezikontinentální baráže.\n\nDevítka účastníků byla rozlosována do 3 skupin po 3 týmech. Ve skupinách se utkal každý s každým dvoukolově doma a venku. Vítězové skupin postoupili do druhé fáze. V té se trojice týmů utkala jednokolově každý s každým na centralizovaném neutrálním místě. První dva týmy postoupily přímo na MS, zatímco třetí tým postoupil do mezikontinentální baráže proti celku ze zóny UEFA.\n\nBrazílie postoupila do druhé fáze.\n\nBolívie postoupila do druhé fáze.\n\nPeru postoupilo do druhé fáze.\n\nTýmy Brazílie a Peru postoupily na Mistrovství světa ve fotbale 1978. \"Bolívie\" postoupila do mezikontinentální baráže.\n\n"}
{"id": "705853", "url": "https://cs.wikipedia.org/wiki?curid=705853", "title": "Lucie Theodorová", "text": "Lucie Theodorová\n\nLucie Theodorová, také známá jako Amanda Heart (* 18. prosince 1982, Studénka) je česká pornoherečka. Měří 173 cm, váží 55 kg, její míry jsou 86-61-96. Kariéru zahájila v roce 2003, působila zejména v Itálii a Španělsku, v současnosti žije v USA. Spolupracovala se společnostmi \"Private\" a \"Hustler\". V květnu 2005 byla zvolena Dívkou měsíce časopisu Penthouse.\n\n\n"}
{"id": "705854", "url": "https://cs.wikipedia.org/wiki?curid=705854", "title": "Scipione Pulzone", "text": "Scipione Pulzone\n\nScipione Pulzone, známý také jako \"Il Gaetano\", (kolem 1550, Gaeta – 1. února 1598, Řím) byl italský malíř, renesanční maniérista. Byl žákem J. del Conteho. Stal se známý především jako portrétista.\n"}
{"id": "705865", "url": "https://cs.wikipedia.org/wiki?curid=705865", "title": "Copa América 2011", "text": "Copa América 2011\n\nCopa América 2011, česky též Mistrovství Jižní Ameriky ve fotbale 2011, bylo 43. mistrovství, pořádané fotbalovou asociací CONMEBOL. V hostitelské zemi Argentině bylo na programu 26 zápasů v období od 1. do 24. července roku 2011. Turnaje se účastnily i týmy Kostariky a Mexika, jinak hrající pod hlavičkou asociace CONCACAF. Titul popatnácté v historii získala Uruguay, když ve finále porazila Paraguay 3:0. Kvalifikovala se tak na Konfederační pohár FIFA 2013.\n\nTurnaje se zúčastnilo všech 10 členských zemí CONMEBOL a navíc dva přizvané týmy − Kostarika a Mexiko. Původně bylo na turnaj pozváno Japonsko, ale kvůli Zemětřesení a tsunami v Tóhoku 2011 se odhlásilo a bylo nahrazeno Kostarikou.\n\nMexiko, vzhledem ke své nedávné účasti na Zlatém poháru CONCACAF 2011 (Mistrovství Severní Ameriky) nastoupilo s týmem poskládaným z hráčů do 23 let.\n\nNejlepší dva týmy na třetích místech postoupily do čtvrtfinále.\n\n"}
{"id": "705870", "url": "https://cs.wikipedia.org/wiki?curid=705870", "title": "Přáslavice (okres Semily)", "text": "Přáslavice (okres Semily)\n\nPřáslavice je zaniklá ves v okrese Semily. Nacházela se na katastru dnešních obcí Sedmihorky a Karlovice v okolí dodnes zachovaného kostela svatého Jiří. Obec je prvně připomínána roku 1278, v 15. století však obec zaniká. Nejprve patřila obec Valdštejnům a poté Smiřickým ze Smiřic vázající se k hradu Valdštejn a později k panství Hrubá Skála. \n\nDnešními pozůstatky obce jsou chalupy a chaty na březích Radvánovického potoka, škola a kostel svatého Jiří, jehož dnešní podoba pochází ze 14. století.\n"}
{"id": "705872", "url": "https://cs.wikipedia.org/wiki?curid=705872", "title": "Přáslavice (rozcestník)", "text": "Přáslavice (rozcestník)\n\nPřáslavice je název sídla. Může se jednat o:\n"}
{"id": "705875", "url": "https://cs.wikipedia.org/wiki?curid=705875", "title": "Kostel svatého Jiří (Karlovice)", "text": "Kostel svatého Jiří (Karlovice)\n\nKostel svatého Jiří v Karlovicích u Turnova byl postaven v průběhu 14. století v dnes již zaniklé vsi Přáslavice. V současnosti jde o filiální kostel náležející do římskokatolické farnosti-děkanství Turnov. Je chráněn jako kulturní památka České republiky.\n\nKostel se nachází na ostrohu nad korytem Radvánovického potoka. Jedná se o jednolodní gotickou stavbu orientovanou s oltářem jihovýchodně. Oltář je umístěn ve sníženém presbyteriu navazujícím na hlavní loď. Nad hlavní lodí se nachází sanktusová věžička, která je v současnosti beze zvonu. Naproti presbyteriu je umístěna kamenná zvonice tvořená pískovcovými kvádry spojenými maltou. Loď kostela je omítnuta a natřena světle žlutě, dekorativní prvky jsou bílé.\n\nVstup do zvonice je z přízemí, naproti presbyteriu – severozápadním směrem. Vstupní část tvoří lomený oblouk s ostěním. Následují jednoduché dvoukřídlé dřevěné dveře, které jsou kryty dekorativní mříží s pozlacenými kříži a ozdobnými klikami v podobě cypřišových šišek. Nad vstupem se nachází kulaté okénko s ostěním, které je zvenku zasklené; zevnitř s barevnou vitráží v podobě květin, protnuté kovovou vlnkou. Další segment věže je užší, oddělený římsou, pruhem užšího zdiva a další římsou. Následují ze stran (severovýchodním a jihozápadním směrem) dvě úzká vysoká okna s lomeným obloukem ozdobená z velké části ostěním. Kolmo na loď kostela je to pak jedno velké okno s lomeným obloukem taktéž v horní části zdobené ostěním. Směrem do lodi okno ven není, protože hřeben lodi kostela dosahuje do více jak poloviny horních oken.\n\nŠpičatá měděná jehlancová střecha pak sedí na římse přesahující mírně objem věže. Pod římsou je půlkruhový dekorační vlys – stejný vlys zdobí i čtyřhrannou římsu presbyteria a hlavní lodi. Na vrcholu věže je cibule s dekorativním křížem. Po věži je veden hromosvod.\n\nVěž nese dva zvony z roku 1707 s reliéfy svatého Jiří a Panny Marie a znaky pánů ze Smiřic a Valdštejnů.\n\nHlavní loď je k věži připojena opticky přes zubatou zeď. Stejným způsobem je připojeno presbyterium nad jehož střechu vystupuje omítnutá, bíle natřená zubatá zeď. V hlavní lodi chrámu je z jihozápadu umístěna předsíň – vstup do kostela. Dveře jsou opět dvoukřídlé dřevěné, zakryté dekorativní mříží. Nad dveřmi je dekorativní kruhové okénko. Zepředu nad střechu předsíně vystupuje zubatá stěna. Ke kostelu se přistupuje přes hřbitov, po cestě lemované cypřiši od branky. Branka je kovová, novodobá zavěšená na dvou pískovcových sloupech ozdobených na vrchu pyramidkou. Sloupy jsou připojeny ke hřbitovní zdi, která obepíná kostel.\n\nV hlavní lodi je proraženo několik gotických oken s lomeným obloukem s ostěním. Sanktusová věžička je sedmihranná s lomenými otvory, dlouhou špičatou měděnou střechou ukončenou cibulí a křížkem.\n\nV presbyteriu jsou pak okna tři, také zdobená vitrážemi. Voda ze střechy imitující břidlici, je svedena okapovou rourou do kanálu. Presbyterium je v rozích podepřeno 2 vzpěrami.\n\nKostel svatého Jiří obklopuje nevelký hřbitov obehnaný kamennou a částečně i zděnou zdí. U vstupu se nachází zvenku památný strom – Jírovec před hřbitovem v Přáslavicích. Kol dokola jsou další stromy a to i za zdí kostela, i ty jsou chráněny jako Duby na hřbitově v Přáslavicích. Vstupuje se jižním směrem z prostranství mezi hřbitovem a obecním úřadem. Ze severní strany je hmota hřbitova na náspu. Hroby jsou různého charakteru, nacházejí se zde i kamenné dříky s kovovými kříži. U vstupu do kostela se nachází zvenku také jeden kovový kříž na kamenném dříku.\n\nKostel pochází pravděpodobně ze 14. století. Po roce 1850 byla zbourána dřevěná zvonice se šlapacími zvony a nahrazena kamennou z pískovcových kvádrů. V roce 1871 pak byla klenutá loď kostela podložena plochým dřevěným stropem.\n\n"}
{"id": "705880", "url": "https://cs.wikipedia.org/wiki?curid=705880", "title": "54 (číslo)", "text": "54 (číslo)\n\nPadesát čtyři (54) je přirozené číslo, které následuje po čísle padesát tři a předchází číslu padesát pět. Římskými číslicemi se zapisuje LIV a jeho prvočíselný rozklad je 54 = 2 . 3.\n\n\n\n"}
{"id": "705896", "url": "https://cs.wikipedia.org/wiki?curid=705896", "title": "Severojutský ostrov", "text": "Severojutský ostrov\n\nSeverojutský ostrov ( ) také známý pod názvem Vendsyssel-Thy je ostrov na severu Dánska. Administrativně náleží celý ostrov k regionu Nordjylland. Má rozlohu 4685 km² a v roce 2003 na něm žilo 306 373 obyvatel. Vendsyssel se nazývá oblast od města Brovst na východ. Nejdůležitější města na ostrově jsou Hjørring, Brønderslev, Frederikshavn, Hirtshals, Løkken, Lønstrup a Skagen.\n\nPůvodně se jednalo o poloostrov, který byl nejsevernější částí Jutského poloostrova. Roku 1825 byla po bouři přerušena šíje, která ho spojovala se zbytkem poloostrova na východním konci Limfjordu, a tak došlo ke změně na druhý největší ostrov Dánska.\n"}
{"id": "705898", "url": "https://cs.wikipedia.org/wiki?curid=705898", "title": "George Wald", "text": "George Wald\n\nGeorge Wald (18. listopadu 1906 New York – 12. dubna 1997 Cambridge) byl americký biochemik. V roce 1967 spolu s Ragnarem Granitem a Haldanem K. Hartlinem získal Nobelovu cenu za objevy týkající se základních fyziologických a chemických procesů v oku. Wald byl oceněn za svou práci na biochemii rhodopsinu.\n\nPocházel z přistěhovalecké židovské rodiny. Studia ukončil v roce 1932 na Columbijské univerzitě.\n\nOd roku 1950 byl členem National Academy of Sciences, od roku 1958 členem American Philosophical Society.. Byl profesorem biologie na Harvardově univerzitě a v roce 1977 odešel do důchodu..\n\n\n"}
{"id": "705899", "url": "https://cs.wikipedia.org/wiki?curid=705899", "title": "Collector Swedish Open 2011", "text": "Collector Swedish Open 2011\n\nTenisový turnaj WTA Collector Swedish Open 2011 se konal ve dnech 4.–10. července ve švédském Båstadu venku na antukových dvorcích jako součást kategorie WTA International Tournaments. Odměny činily 220 000 USD.\n\n\nNásledující hráčky získaly \"divokou kartu (Wild Card)\" do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n"}
{"id": "705903", "url": "https://cs.wikipedia.org/wiki?curid=705903", "title": "Emanuele d'Astorga", "text": "Emanuele d'Astorga\n\nEmanuele d'Astorga, plným jménem \"Emanuele Gioacchino Cesare baron Rincón d'Astorga\", (20. března 1680, Augusta – 1757?, Madrid?) byl italský barokní skladatel.\n\nEmanuele d'Astorga byl člen šlechtické rodiny Rincón d'Astorga, původně pocházející ze Španělska, která se na počátku 17. století usadila na Sicílii. Rodina po zemětřesení roku 1693 přesídlila do Palerma. Nedlouho poté byl Emanuelův otec Francesco d'Astorga zbaven šlechtictví a s tím spojených práv, protože se pokoušel zavraždit svou manželku. Teprve roku 1702 získal otec titul i práva zpět a roku 1706 byl jmenován palermským senátorem.\n\nEmanuele d'Astorga vystoupil jako skladatel poprvé roku 1698, kdy byla jeho opera „La moglie nemica“ (Nepřítelkyně) soukromě provedena v domě šlechtické rodiny Lucchese. Astorga přitom vstupoval sám jako zpěvák.\n\nRoku 1708 opustil Palermo pro rodinné spory a od té doby vedl nestálý potulný život. Nejprve se odebral do Říma, kde se zdržoval v kruhu španělského vyslance barona Ucedy. V této společnosti se seznámil s básníkem jménem Nicolò Sebastiano Biancardi, který publikoval pod pseudonymem Domenico Lalli a pro Astorgu napsal řadu textů kantát.\n\nSpolečně s Lallim se Astorga roku 1709 odebral do Janova. Protože trpěl nedostatkem peněz, zamýšlel svou majetkovou situaci vylepšit provedením opery a složil k tomuto účelu „Dafni“. Následně se Astorga a Lalli zdržovali v Mantově a Benátkách.\n\nKoncem roku 1709 a začátkem roku 1710 pobýval Astorga ve Španělsku, kam jej pozval následník trůnu Karel (později císař Karel VI.), na nějž učinila značný dojem opera „Dafni“.\n\nRoku 1712 je doložen Astorgův pobyt ve Vídni, kde pobíral čestný plat od císaře Josefa I.. Přesto se zadlužil, a proto z města roku 1714 uprchl.\n\nRoku 1715 se vrátil do Palerma, kde se roku 1717 oženil s Emanuelou Guzzardi (* kolem 1702). V letech 1717/18 byl Astorga palermským senátorem, mezi lety 1718 a 1720 působil jako guvernér Ospedale degli Incussabili.\n\nProti výplatě doživotní renty zanechal roku 1721 požívání svých pozemků manželce a opustil Sicílii; roku 1744 byly zadlužené Astorgovy statky prodány jeho ženou a sestrou. Roku 1723 se zdržoval v Lisabonu, kde roku 1726 nechyl vytisknout sbírku kantát. Poslední datovaný Astorgův rukopis pochází z roku 1731. O jeho pozdějším životě a smrti existuje řada legend, ale žádné spolehlivé údaje. Podle jednoho rukopisu ze Santiniovy sbírky v Münsteru zemřel Emanuele d'Astorga roku 1757 v Madridu.\n\nPopularitu Astorgova díla v českých zemích podporovaly pověsti o skladatelově úzkém vztahu k Čechám. Podle pověstí měl dožít jako mnich v minoritském klášteře sv. Jakuba na Starém Městě pražském anebo na některém ze statků rodiny Kinských, s nimiž prý byl úzce spřízněn. Rozšířená byla rovněž pověst, že zemřel roku 1736 na zámku v Roudnici jako host knížete Lobkovice, která svého času pronikla i do Encyclopædie Britanniky.\n\nAstorga nikdy neměl žádné stálé hudebnické místo a považoval se sám vzhledem ke svému šlechtickému původu nikoli za hudebníka z povolání, ale za amatéra, který komponuje pro své vlastní potěšení. Tomu odpovídá skutečnost, že většina z jeho dochovaných děl jsou komorní kantáty pro jeden nebo více zpěvních hlasů s doprovodem basso continuo, tedy hudební žánr, který byl v té době velmi oblíbený pro domácí muzicírování ve šlechtických kruzích. Tyto kantáty mají většinou formu recitativ-árie-recitativ-árie anebo árie-recitativ-árie a stylisticky se pohybují v tradici Alessandra Scarlatiho. Mezi početnými komponujícími amatéry své doby Astorga vyniká velkou řemeslnou obratností, v níž je zcela srovnatelný s profesionálními hudebníky. Jeho hudba dále vykazuje velké nadání pro melodickou vynalézavost a pevné využití skladebných prostředků ve smyslu učení o afektech. Od jiných skladatelů, kteří sledovali stejnou tradici, se jeho díla ale stylisticky neliší natolik, aby bylo možné mu v nejistých případech připsat zachovaná anonymní díla. Astorgova jediná známá duchovní skladba, Stabat mater v c moll, se až do konce 19. století těšila velké oblibě. H. Volkmann podle stylu určuje dobu jejího vzniku na léta 1707-1708, první doložené provedení bylo v \"Society of Antient Musick\" v Oxfordu roku 1753.\n\nJohann Adolf Scheibe v \"Critischer Musicus\" roku 1745 našel pro Astorgovo dílo tato slova chvály:\n\"„Co mohu říci o Marcellovi, slavném benátském rytíři, o hraběti Astorgovi, o starším Contim a dalších? Zajisté byla jemnost vkusu těchto mužů téměř bez nejmenší chybičky.“\"\n\n\nRušný život Emanuela d'Astorgy dal v pozdější době vznik květnatým legendám. Známa je mezi jinými historka, že Astorgův otec byl údajně roku 1701 sťat pro účast na povstání. Jeho žena a syn byli donuceni popravě přihlížet, načež Emanuele upadl do těžké trudnomyslnosti a jeho matka zemřela hrůzou. Podle jiného vyprávění nastoupil Astorga roku 1703 do služby u vévody z Parmy, zamiloval se do Elisabetty Farnese a byl proto propuštěn.\n\nZ těchto legend sestavil hudební spisovatel Friedrich Rochlitz roku 1825 celý román, který po celé 19. století určoval obraz skladatele. Jedním z produktů této recepce je i opera „Astorga“ Johanna Josefa Aberta, napsaná v roce 1866, v níž je citována i Astorgova \"Stabat mater\". Teprve ve 20. století očistila věcně fundovaná monografie Hanse Volkmanna Astorgovu osobnost od legendárního nánosu, přesto řada smyšlenek dosud žije.\n\n\n"}
{"id": "705911", "url": "https://cs.wikipedia.org/wiki?curid=705911", "title": "Internazionali Femminili di Tennis Palermo 2011", "text": "Internazionali Femminili di Tennis Palermo 2011\n\nTenisový turnaj WTA Internazionali Femminili di Tennis di Palermo 2011 se konal ve dnech 11.–18. července v italském Palermu venku na antukových dvorcích jako součást kategorie WTA International Tournaments. Odměny činily 220 000 USD.\n\n\nNásledující hráčky obdržely do soutěže divokou kartu od pořadatelů:\n\nNásledující hráčky se probojovaly do soutěže z kvalifikace:\n\n\n"}
{"id": "705912", "url": "https://cs.wikipedia.org/wiki?curid=705912", "title": "Astorga (opera)", "text": "Astorga (opera)\n\nAstorga je třetí a nejúspěšnější opera českoněmeckého skladatele Johanna Josefa Aberta na libreto Ernsta Pasquého zpracovávajícího legendární osudy barokního skladatele Emanuela d'Astorgy. Premiéru měla 28. května 1866 ve dvorním divadle ve Stuttgartu a pronikla na řadu německých scén, přičemž zvláštní oblibě se těšila v Praze.\n\nAbertova třetí opera vznikla na libreto výmarského spisovatele a operního pěvce Ernsta Pasqué (1821–1892), který vycházel z vyprávění Friedricha Rochlitze otištěného v časopise \"Für Freunde der Tonkunst\" roku 1825, která shrnovala a dále romantizovala apokryfní legendy o barokním skladateli Emanuelu d'Astorgovi. Hlavní zápletka kombinuje dva příběhy, popravu Astorgova otce za účast v povstání a skladatelovu lásku k parmské princezně, do propracovaného efektního dějového rámce. Barvité scény i eklektická, pozdně romantická Abertova hudba se ukázaly jako velmi přitažlivé pro obecenstvo. Představení opery svého bývalého poddaného ve Stuttgartu navštívil dne 5. listopadu 1867 i rakouský císař František Josef I. na cestě z Paříže.\n\nKritika oceňovala hudbu určenou pro hlavního hrdinu, jakož i pro Angiolettu, pro jejíž postavu skladatel psal se zjevným zalíbením, též hudebně i dramaticky účinná finále 1. a 2. dějství. Zobrazení skladatelského tvůrčího procesu na počátku 2. dějství a využití Astorgovy vlastní \"Stabat mater\" v této scéně a poté ve scéně uzdravení bylo považováno za odvážnou, ale šťastnou a přinejmenším ve třetím dějství s nemalým účinkem využitou myšlenku. Účinek u obecenstva přisuzovala její svěžesti a melodice, i když ne vždy vkusné („Abert není nikdy v rozpacích o zpěvnou melodii a mohlo by se spíše říci, že není v tomto ohledu příliš vybíravým.“). V díle kritika nalézala zvláště intenzivní cit autora pro divadlo, naopak postrádala niternější proniknutí do námětu hlubší charakteristiku postav. „Starost o efekt pro smysly, o ostré vybroušení moderní opery mu zdá se tu a tam ležela na srdci více než starost o důsledné udržení vnitřní pravdivosti hudebního dramatu.“ Komentátoři zejména postrádali originalitu: „co do tvořivosti původní nadání skladatelovo vůbec nelze cenit příliš vysoko“. „Není to bohatství čerstvě pramenící vynalézavosti, ale bohatství kombinačních překvapení a efektivních dynamických gradací a kontrastů doprovázejících napínavé situace, co udává tón.“ „Úsilí o zalíbení se širokému publiku jej uvězňuje v zakletém kruhu nejrůznějších vzorů, sem a tam těkajícího eklekticismu.“ Hudební inspirace pro jednotlivá místa byla hledána na slohově velmi různých místech – od Mendelssohna a „vlašské“ školy přes francouzskou opéru comique i velkou operu meyerbeerovskou až po Richarda Wagnera.\n\nPůl roku po stuttgartské premiéře (květen 1866) byla opera v listopadu 1866 uvedena v Lipsku a brzy se rozšířila na řadu dalších německých scén, např. ve Vídni (Divadlo u Korutanské brány) roku 1870, v Basileji roku 1876, v Poznani roku 1888. Patřila k nejhranějším operám poslední třetiny 19. století. Jako třetí divadlo po Stuttgartu a Lipsku ji uvedlo Stavovské divadlo v Praze za ředitele Wirsinga, poprvé roku 5. prosince 1866. Titulní role se stala jednou z parádních úloh tenoristy Čeňka Vecka. Opera měla okamžitý úspěch (14 po sobě následujících repríz) a stala se nejúspěšnější operou od domácího skladatele ve Stavovském divadle. Podle dobové zprávy „dosáhla tak příznivého úspěchu, že nejen většina sólových čísel byla přijata s velkým potleskem, ale i velmi účinně vyhrocená finále vyvolala všeobecné nadšení a vedla k vyvolávání všech účinkujících“. Vedle domácího původu skladatele přispěla k popularitě i legendární spojitost hlavní postavy s Prahou a Čechami. V Brně byla uvedena poprvé 1. února 1873, kdy si ji k benefici vybrala Marie Sittová v úloze Angioletty. Před konkurenci stále hrané originální verze byla uvedena i v českém Prozatímním divadle (premiéra 17. října 1876), hrála se do roku 1883 a dosáhla 11 představení.\n\nNa vylidněné prostranství přichází první z Astorgových žáků, dívka zvaná Angioletta, která je do svého mistra tajně zamilována. Ač si na jeho lásku nedělá nároky, je ochotna mu nezištně a obětavě sloužit. (Č. 3: árie \"Hierher hieß mich der Meister geh'n… Italiens armes Kind, verlebte… Ja, freudig will ich ihm dienen\".) Následují ostatní žáci. Mistr je uspořádá do ladné sestavy a připravuje k přednesu „hymny na lásku“, avšak s těžkým srdcem: musí oslavovat zasnoubení své lásky s jiným, a přitom nikdo netuší, že je ve skutečnosti kněžně roven rodem. Shromažďují se hosté, nakonec přicházejí vévoda Farnese, Balbazes a Eleonora. Astorgovi žáci hrají hymnu na lásku, Angioletta zpívá. Zděšený skladatel ale poznává v Eleonořině snoubenci sicilského guvernéra, který kdysi nechal popravit jeho nevinného otce a přitom donutil jeho žen a syna, aby popravě přihlíželi; Astorgově matce přitom puklo srdce. Předstupuje proto před hosty a pod záminkou, že chce zahrát lepší píseň pro vzácnou oslavu, vyzpívá svůj příběh. Vznikne zmatek a vřava. Balbazes vyzývá Astorgu na souboj, ale ten odmítá, protože jeho ruce umí zacházet se strunami, ale ne se zbraněmi. Vévoda se jej proto snaží zabít mečem, ale jeho ráně se postaví Angioletta. Zatímco vévodu dívčina odvaha i krása zjevně zaujaly, žáci odvádějí polomrtvého mistra do bezpečí. (Č. 4 finále: recitativ \"Dorthin, Freunde, begebt euch\", sbor \"Schon öffnen sich die Pforten\", balet, hymnus \"Wie bist du groß, o Liebe\", scéna \"Haltet ein iht Töne der Freude, genug!\", kvintet se sborem \"Dies Wort! Die Hand bannt es am Schwerte\" a závěrečná scéna a stretta \"Und nun vollende dein Werk\".)\n\nNa přepychové gondole přijíždí deset kavalírů, mezi nimi Balbazes a hrabě Lauristan, vyslanec hudbymilovného císaře Leopolda I. se specifickým úkolem sehnat v Itálii zpěvačky do dvorní opery. Tomu se již donesla pověst o krásné a nadané dívce, která žije v chatrči poblíž kláštera, a pokouší se Angiolettu přesvědčit, aby jej následovala do Vídně. Ta je návštěvou i nabídkou překvapena, galantní poklony a výzvy šlechticů z Lauristanova doprovodu ji však odrazují. Nabídku odmítá s odůvodněním, že její srdce i hlas jsou vyhrazeny pro „svaté umění“. Její píseň o moci hudby vyvolá u všech kavalírů mocné pohnutí, oživí ale i Balbazesovu vášeň. Ten obviní Angiolettu, že chce zůstat jen proto, aby byla nablízku milovanému muži. To ovšem dívka nemůže popřít a její neosobní zápal pro umění tím utrpí na důvěryhodnosti. Balbazes stále pronásleduje Astorgu a je si vědom, že se uprchlík musí nacházet v Angiolettině blízkosti. Je však ochoten ponechat jej naživu, pokud se mu dívka dnes v noci odevzdá. Angioletta odmítá a doufá v Boží pomoc, vévoda však svou podmínku opakuje a prozatím odchází. Angioletta běží varovat Astorgu. (Č. 6: barkarola \"Leicht und schnelle\", recitativ a scéna \"Hier ist der Ort\", recitativ a árie \"Vom Himmel verstoßen… Gesang, ich grüße dich!\" a scéna a ansámbl \"Erlaubt auch mir die Zauberin zu grüßen… Nicht sollst du mir entrinnen\".)\n\nNa prázdnou scénu přichází Eleonora. Od zvědů svého muže se i ona dozvěděla, kde se skrývá skladatel. jehož stále miluje, a i ona jej přichází varovat. (Č. 7: recitativ a árie \"Das Koster dort, die Hütte hier…Wie so innig, treu und rein\".) Brzy se vrátí Balbazes na schůzku s Angiolettou a v domnění, že závojem zahalená žena je ono děvče, se jí nejdříve pokouší vlichotit, pak ji chce získat násilím. Eleonora se mu dává poznat. Balbazes se nejprve cítí zahanben, ale když mu dojde, že sem jeho choť přišla za dosud milovaným soupeřem, vyhrožuje jí i jemu smrtí. Přiřítí se Astorga, který rovněž považuje vévodkyni za Angiolettu, a v krátkém souboji Balbazese smrtelně zraní. Sbíhají se lidé včetně stráží a hraběte Lauristana. Astorga se až nyní dozvídá, koho probodl; jeho duch však je viditelně rozčilením zatemněn. Balbazes posledním dechem obviňuje skladatele z podlé vraždy. Skladatel na sobě cítí Balbazesovu zášť až za hrob: tak jako otce i jeho teď čeká poprava Lauristan se orací na Angiolettu: pokud s ním odejde k vídeňskému dvoru, je ochoten odpřisáhnout, že Astorga zabil vévodu v čestném souboji. Angioletta přijímá a okolí nevnímajícího skladatele přenechává Eleonořině ochraně a péči. (Č. 8 finále: recitativ a scéna \"Von den Gefährten hab' ich mich frei gemacht\", kavatina \"Komm süß Liebchen, sei mein Eigen\", scéna \"Welche Qualen! mich tötet die Scham\", scéna \"Was geht hier vor? Ein Mord!\", kvintet se sborem \"O Gott, so reich an Gnad' und Huld\" a závěrečná scéna \"Er gerift ihn! – Nein, nein!... Lebwohl du Ärmster nun, ich scheide!\".)\n\nPřichází Astorga, šílený a nešťastný, přestože se mu v jeho představách zjevuje útěšný dívčí obličej. (Č. 10: recitativ a kavatina \" Fort! laß mich!... Da naht du mir wieder\".)\n\nEleonora se s ním snaží mluvit. Připomíná mu časy, kdy jí zpíval o lásce, ujišťuje ho, že ho miluje, a sděluje mu, že u španělského krále vymohla, aby mu byl navrácen otcovský titul knížete z Paligonie. Astorga se však zmítá mezi důvěrou a nedůvěrou, láskou a nenávistí, Eleonoru nepoznává a spílá jí a zejména odmítá „purpur poskvrněný krví“. Zoufalá vévodkyně plačíc odchází. (Č. 11: recitativ a duet \"Da ist er! Astorga!... Du liebest mich!... Hinweg von mir Verräterin\".)\n\nNa připravené scéně s doprovodem orchestru začíná Angioletta a bor zpívat Astorgovo Stabat mater. Nemocného to rozruší,zpěv v něm vyvolá drásavé vzpomínky na popravu, které musel přihlížet, a na smrt matky. Ale pak jako b si uvědomil, že tuto dávnou bolest již vtělil do svého díla. Poznává po hlase Angiolettu. Jeho duch se navrátil, skladatel běží ke zpěvačce, bere ji do náruče a ptá se jí, zda jej miluje, čemuž Angioletta přisvědčí. Scéna se zalidní hudebníky a dvořany. Eleonora mu znovu nabízí jeho bývalé jméno a postavení, ale Astorga odmítá její dar a tím i ji samotnou. Všichni pějí na oslavu Astorgy a jeho nesmrtelného díla. Vévodkyně zlomena odchází se svými dvořany, na scéně zůstávají jen hudebníci. (Č. 12: finále \"Was ist das! Es tönt und schlägt an min Ohr!... Meister! – Nicht so!... Dem Meister heil, der jetzt ein neues Leben fand!\".)\n\n\n"}
{"id": "705915", "url": "https://cs.wikipedia.org/wiki?curid=705915", "title": "Operace Tannenberg", "text": "Operace Tannenberg\n\nOperace Tannenberg (německy: \"Unternehmen Tannenberg\") bylo označení pro jednu z vyhlazovacích akcí zaměřených na polský lid během druhé světové války, část \"Generalplanu Ost\". Zatýkací seznamy (\"Sonderfahndungsbuch Polen\") připravené Němci před válkou identifikovaly více než 61 000 příslušníků polské elity: aktivisty, vzdělance, studenty, herce, bývalé úředníky a další, kteří měli být internováni nebo zastřeleni. Příslušníci německé menšiny žijící v Polsku pomáhali s přípravou seznamů.\n\nPlán byl vytvořen v květnu 1939. Na příkazy Adolfa Hitlera byla v rámci Hlavního úřadu říšské bezpečnosti (\"Reichssicherheitshauptamt\") vytvořena speciální jednotka nazývaná \"Tannenberg\". Velela několika \"Einsatzgruppen der Sicherheitspolizei und des SD\" tvořeným \"gestapem\", \"kriminální policií\" a \"SD\" důstojníky, kteří byli teoreticky podřízeni místním velitelům \"wehrmachtu\". Jejich úkolem bylo zatknout všechny lidi, kteří byli uvedeni na seznamech vytvořených před vypuknutím druhé světové války.\n\nNejprve bylo v Německu v srpnu roku 1939 zatčeno a zavražděno kolem 2000 aktivistů polských menšinových organizací. Druhá část akce začala 1. září 1939 a skončila v říjnu, jejíž výsledkem bylo minimálně 20 000 mrtvých v 760 masových popravách vykonaných speciálně zaúkolovanými jednotkami nebo \"Einsatzgruppen\" s pomocí od běžných jednotek wehrmachtu (ozbrojené síly). Kromě toho byla vytvořena speciální formace z německé menšiny žijící v Polsku, která byla pojmenována \"Selbstschutz\". Členové této formace trénovali před válkou v Německu v kurzu a partyzánských bojích. \"Selbstschutz\" byla zodpovědná za spoustu hromadných zabíjení a kvůli špatné pověsti byla nacistickými úřady po zářijové kampani rozpuštěna.\n\nOperace Tannenberg se do určité míry prolínala s rozsáhlejší akcí zaměřenou na likvidaci polské inteligence - tzv. \"Intelligenzaktion\".\n\n\n"}
{"id": "705916", "url": "https://cs.wikipedia.org/wiki?curid=705916", "title": "Medaile Za odvahu (Izrael)", "text": "Medaile Za odvahu (Izrael)\n\nMedaile Za odvahu (: עיטור העוז, \"Itur ha-Oz\") je izraelské vojenské vyznamenání. Uděluje se za „za statečné a udatné činy při riskování vlastního života během plnění bojové činnosti.“ Vzniklo v roce 1970 (ačkoli bylo udíleno i retroaktivně) na základě zákona o vyznamenáních schváleného Knesetem. Je udílena náčelníkem Generálního štábu.\n\nMedaili navrhl Dan Reisinger. Její přední stranu tvoří dvě trojice zkřížených mečů, mezi nimiž je olivová ratolest, zatímco zadní strana je hladká s vyraženým číslem. Medaile je připevněna k červené stuze, jejíž barva symbolizuje oheň a krev v bitvě. Osoby, kterým bylo toto vyznamenání uděleno dvakrát, se neuděluje druhá medaile, ale mají na stuze navíc malou sponu.\n\nRazí ji \"Israel Government Coins and Medals Corporation\" a je vyráběna ze 25 gramů stříbra (silver/935), zatímco spona je z pochromovaného kovu.\n"}
{"id": "705918", "url": "https://cs.wikipedia.org/wiki?curid=705918", "title": "Cyklohexanon", "text": "Cyklohexanon\n\nCyklohexanon ((CH)CO, sumární vzorec CHO) je organická sloučenina, konkrétně alicyklický keton. Jedná se o hořlavinu II. třídy.\n\nJe to bezbarvá kapalina, barva se však na vzduchu pomalu mění na žlutou v důsledku oxidace.\nRočně se vyrobí miliony tun cyklohexanonu.\n\nCyklohexanon se vyrábí oxidací cyklohexanu na vzduchu, za přítomnosti katalyzátoru (typicky kobalt):\n\nCH + O → (CH)CO + HO.\n\nAlternativní metodou je hydrogenace fenolu:\n\nCHOH + 2 H → (CH)CO.\n\nCyklohexanon může být připraven z cyklohexanolu oxidací oxidem chromovým.\n\nVelká většina cyklohexanonu je používána ve výrobě prekurzorů nylonu 6,6 a nylonu 6. Přibližně polovina světových zásob je převedena na kyselinu adipovou, což je jeden ze dvou prekurzorů nylonu 6,6. Pro toto použití se oxiduje kyselinou dusičnou.\n\nDruhá polovina zásob se převádí na oxim. Za přítomnosti kyseliny sírové jako katalyzátoru se oxim převede na kaprolaktam, prekurzor nylonu 6:\n\nStejně jako cyklohexanol není cyklohexanon karcinogenní a je jen slabým jedem. Ve vzduchu se smí nacházet v koncentraci maximálně 25 ppm.\n"}
{"id": "705941", "url": "https://cs.wikipedia.org/wiki?curid=705941", "title": "Deflektivizace", "text": "Deflektivizace\n\nDeflektivizace je vývojová tendence ve flektivním jazyce, která obecně nebo ve vztahu k některým typům výrazů směřuje ke zjednodušování a omezení ohýbání, tedy k používání formulací se základním, neohýbaným tvarem slova a k používání dosud ohebných (flektivních) slov jako nesklonných a k omezování počtu tvarů. Mezi příčiny patří například dlouhodobý vývoj přístupu k přejatým slovům a zvýšení respektu k podobě a používání slova v původním jazyce, inspirace gramatikou méně flektivních a neflektivních jazyků, reakce jazykové komunity na změnu stylové příznačnosti ohýbaných či neohýbaných tvarů a vzájemné ovlivňování stylových vrstev jazyka, snaha o vyšší srozumitelnost textu a snazší vyhledávání pojmů a jmen, pokles jazykové kultury, větší vliv a důležitost mluvených stylů, desintelektualizace spisovného jazyka a oslabení a uvolňování komunikačních norem, filologická nevzdělanost veřejných mluvčích atd. V mnoha flektivních jazycích sílí deflektivizační tendence zejména pod gramatickým a lexikálním vlivem angličtiny. \n\nČeština byla bohatostí tvarů slov nejrozvinutější ve 14. století, od té doby zanikly některé minulé časy, ustoupilo užívání dvojného čísla, přechodníků, sémantických pádů, např. genitivu negativního (nemám vody) a partitivního (nalej vody), rozdílu mezi lokativem (na hradě) a propozitivem (o hradu), apokop (tys, udělals) atd. a tvarů ubývá. Byla omezena palatalizace, tedy změny tvaroslovného základu při ohýbání slov, například u slov přejatých z latiny. V některých jazycích (polština, ruština, srbochorvatština, slovenština) byly v průběhu vývoje unifikovány substantivní koncovky všech rodů, v češtině je tato tendence zatím jen v nespisovné rovině (s pánama, ženama, hradama, kostma, strojema, dětma), integrace s běžnějšími typy vzorů probíhá i u některých číslovek (třech, čtyřech místo tří, čtyř, šestiseti místo šesti set atd.). Genitiv vytlačuje některé další tvary (velkoobchod potravin, šaty babičky). Čeština bývá považována za nejflektivnější ze slovanských jazyků.\n\n\n\n"}
{"id": "705943", "url": "https://cs.wikipedia.org/wiki?curid=705943", "title": "Michael Atiyah", "text": "Michael Atiyah\n\nSir Michael Francis Atiyah, OM, FRS, FRSE (22. dubna 1929 Hampstead – 11. ledna 2019) byl britský matematik zabývající se geometrií. Vyrostl v Súdánu a Egyptě, ale většinu své akademické kariéry strávil ve Spojeném království v Oxfordu a Cambridgi a ve Spojených státech na Institute for Advanced Study. Byl prezidentem Královské společnosti (1990–1995), ředitelem Trinity College (1990–1997), kancléřem Univerzity v Leicesteru (1995–2005) a prezidentem Královské společnosti v Edinburghu (2005–2008). Byl čestným prezidentem na Univerzitě v Edinburghu.\n\nMezi jeho spolupracovníky v matematice patří např. Raoul Bott, Friedrich Hirzebruch a Isadore Singer a jeho studenti Graeme Segal, Nigel Hitchin a Simon Donaldson. Spolu s Hirzebruchem položil základy pro topologickou K-teorii, důležitý nástroj v algebraické topologii, který popisuje způsoby, kterými může být ohýbán prostor. Atiyahova-Singerova věta o indexu, kterou spolu se Singerem dokázal v roce 1963, se využívá k určení počtu řešení diferenciálních rovnic. V roce 1966 získal Fieldsovu medaili, v roce 1988 Copleyho medaili a v roce 2004 Abelovu cenu.\n\n"}
{"id": "705948", "url": "https://cs.wikipedia.org/wiki?curid=705948", "title": "Zvonimír Šupich", "text": "Zvonimír Šupich\n\nZvonimír Šupich (1930 - 1992) byl český sportovní novinář působící v 60.–80. letech 20. století.\n\nNarodil se v roce 1930 v Červeném Kostelci na Náchodsku. V padesátých letech se stal redaktorem sportovní rubriky Mladé fronty, v šedesátých až sedmdesátých letech vedl sportovní rubriku Rudého práva. Od konce sedmdesátých let do roku 1991 formoval jako šéfredaktor sportovní týdeník Stadión.\n\nBásně začal psát v 8 letech, později svoji poezii pravidelně publikoval v Mladé frontě a dalším periodickém tisku. Svůj básnický styl a cit pro jazyk si přenesl s noblesou do své novinářské sportovní tvorby. Často byl charakterizován jako český sportovní básník. Byl si velmi blízký s Emilem Zátopkem, hercem Martinem Růžkem nebo spisovatelem Otou Pavlem.\n\nPublikoval tisíce sportovních článků a komentářů. Napsal několik stovek básní a poetických zamyšlení. Vydal několik knih.\n\nV období dospívání vedl 1. skautský oddíl v Červeném Kostelci až do zákazu skautingu v roce 1948. \n\nhttp://sites.google.com/site/zvonimirsupich/home/zivotopis\n"}
{"id": "705952", "url": "https://cs.wikipedia.org/wiki?curid=705952", "title": "Frank (album)", "text": "Frank (album)\n\nFrank je debutové studiové album anglické zpěvačky Amy Winehouse, vydané 20. října 2003 u Island Records.\n"}
{"id": "705953", "url": "https://cs.wikipedia.org/wiki?curid=705953", "title": "Smeaton (Saskatchewan)", "text": "Smeaton (Saskatchewan)\n\nSmeaton je vesnice v kanadské provincii Saskatchewanu, na začátku silnice Hanson Lake Road, která zde odbočuje od silnice Saskatchewan Highway 55 a končí až v Creightonu, obci sousedící s městem Flin Flon.\n\nAsi 70 km na sever od Smeatonu se rozkládá provinční park Narrow Hills Provincial Park.\n\n"}
{"id": "705955", "url": "https://cs.wikipedia.org/wiki?curid=705955", "title": "Pâté du Chef", "text": "Pâté du Chef\n\nPâté du Chef je česká značka chlazených paštik. Produkty Pâté du Chef jsou na českém trhu od roku 2008. V současné době jsou vyváženy i do dalších evropských zemí – např. Německo, Španělsko, Slovensko.\n\nVlastníkem značky je společnost ALIMPEX-MASO (založena v roce 1999). V roce 2004 firma vybudovala výrobnu paštik v Dobřejovicích u Prahy, její výrobní kapacita je 6000 tun chlazených paštik ročně. Vedle značky Pâté du Chef vlastní společnost ALIMPEX-MASO i další značky - Torus, Krajanka a Danela.\n\n\n\nPâté du Chef je držitelem evropských standardů (BRC, IFS aj.) a certifikátu BRC levelu A. Tým vývojářů vede specialista na paštiky pocházející z Belgie. \n\n\n"}
{"id": "705956", "url": "https://cs.wikipedia.org/wiki?curid=705956", "title": "Nachal Šemeš", "text": "Nachal Šemeš\n\nNachal Šemeš (: נחל שמש) je vádí v pahorkatině Šefela, nedaleko od západního okraje Judských hor v Izraeli.\n\nZačíná v nadmořské výšce okolo 250 metrů v prostoru města Bejt Šemeš. Směřuje pak k západu rychle se zahlubujícím údolím se zalesněnými svahy, přičemž z jihu míjí pahorek Tel Bejt Šemeš. Na jižním okraji vesnice Jiš'i pak zprava ústí do vádí Nachal Jiš'i. Vádí po většinu své délky prochází urbanizovanou krajinou.\n\n"}
{"id": "705958", "url": "https://cs.wikipedia.org/wiki?curid=705958", "title": "Gimi", "text": "Gimi\n\nTV GIMI, a. s. je jihočeská akciová společnost působící v oblasti televizní produkce a vysílání. Společnost TV GIMI v minulosti provozovala vlastní regionální DVB-T multiplex (Regionální síť 1), přes který mimo jiné šířila signál svojí televizní stanice GIMI. Dále TV GIMI, a. s. působí jako subdodavatel České televize a dalších televizí.\n\nOd 1. června 2012 stanice vysílá pod názvem \"Jihočeská televize\".\n\nJihočeská televize vysílá od 18. září 2012 v multiplexu 3 z vysílače Kleť na kanálu 22.\n\nTelevize GIMI je jihočeská regionální televize orientovaná především na okolí Českých Budějovic.\n\nV původním programovém schématu vysílací časy pořadů závisely na dnu v týdnu. Hlavními pořady byly:\n\n\nVysílání obsahovalo i aktuální vstupy (např. přímý přenos z jednání zastupitelstva Českých Budějovic).\n\nProgramové schéma bylo 1.11.2011 reformováno. V současnosti GIMI v pevném pořadí celý den reprízuje připravený blok pořadů. Každý den se mění obsah celé bloku (nové díly pořadů). Většina původních pořadů (Křížem krážem, Českoněmecký týdeník, STTV Týdeník...) byla zrušena.\n\nReprízování je vždy přerušeno přímým přenosem z jednání zastupitelstva Českých Budějovic.\n\n"}
{"id": "705962", "url": "https://cs.wikipedia.org/wiki?curid=705962", "title": "Nachal Jimla", "text": "Nachal Jimla\n\nNachal Jimla (: נחל ימלה, uváděno též jako Nachal Jamla) je vádí v pahorkatině Šefela, nedaleko od západního okraje Judských hor v Izraeli.\n\nZačíná v nadmořské výšce okolo 300 metrů v prostoru jižní částí města Bejt Šemeš, ve čtvrti Ramat Bejt Šemeš. Směřuje pak k severozápadu rychle se zahlubujícím údolím se zčásti zalesněnými svahy, přičemž z východu míjí pahorek, na němž stojí klášter Bejt Džimal. Na jižním okraji centrální části města Bejt Šemeš pak zleva ústí do vádí Nachal Jiš'i. Vádí po většinu své délky prochází urbanizovanou krajinou.\n\n"}
{"id": "705966", "url": "https://cs.wikipedia.org/wiki?curid=705966", "title": "Nachal Jarmut", "text": "Nachal Jarmut\n\nNachal Jarmut (: נחל ירמות) je vádí v pahorkatině Šefela, nedaleko od západního okraje Judských hor v Izraeli.\n\nZačíná v nadmořské výšce přes 300 metrů na jižním okraji města Bejt Šemeš, u čtvrti Ramat Bejt Šemeš. Směřuje pak k severozápadu rychle se zahlubujícím údolím se zčásti zalesněnými svahy, přičemž ze severu míjí pahorek Tel Jarmut. Pak se stáčí k severu, ze západu míjí klášter Bejt Džimal. Na jihozápadním okraji centrální části města Bejt Šemeš pak zleva ústí do vádí Nachal Jiš'i.\n\n"}
{"id": "705970", "url": "https://cs.wikipedia.org/wiki?curid=705970", "title": "Nachal Jiš'i", "text": "Nachal Jiš'i\n\nNachal Jiš'i (: נחל ישעי) je vádí v pahorkatině Šefela, nedaleko od západního okraje Judských hor v Izraeli.\n\nZačíná v nadmořské výšce ncelých 300 metrů v prostoru vesnice Zanoach. Směřuje pak k západu mírně se zahlubujícím údolím, přičemž z jihu míjí centrální části města Bejt Šemeš. Zleva, od jihu, přijímá vádí Nachal Jimla. Na jihozápadním okraji města se stáčí k severu a zleva přijímá vádí Nachal Jarmut. Prochází pak vesnicí Jiš'i, nedaleko od pahorku Tel Bejt Šemeš, kde zprava přijímá vádí Nachal Šemeš. Na severním okraji vesnice Jiš'i podchází železniční trať Tel Aviv-Jeruzalém a ústí zleva do potoka Sorek.\n\n"}
{"id": "705974", "url": "https://cs.wikipedia.org/wiki?curid=705974", "title": "Nachal Manoach", "text": "Nachal Manoach\n\nNachal Manoach (: נחל מנוח) je vádí v pahorkatině Šefela, nedaleko od západního okraje Judských hor v Izraeli.\n\nZačíná v nadmořské výšce přes 250 metrů jihovýchodně od kláštera Dejr Rafat. Směřuje pak k jihozápadu mírně se zahlubujícím zemědělsky využívaným údolím, přičemž z východu míjí vesnici Cor'a. Ústí potom zprava do potoka Sorek.\n\n"}
{"id": "705976", "url": "https://cs.wikipedia.org/wiki?curid=705976", "title": "Nachal Pla'i", "text": "Nachal Pla'i\n\nNachal Pla'i (: נחל פלאי, doslova \"Vádí zázraků\") je vádí v pahorkatině Šefela v Izraeli.\n\nZačíná v nadmořské výšce necelých 300 metrů severovýchodně od kláštera Dejr Rafat, na jižních svazích hory Har Tnufa. Směřuje pak k západu mírně se zahlubujícím zemědělsky využívaným údolím, přičemž míjí prameny \"Ejn Na'al\" (עין נער), \"Ejn Rafat\" (עין רפת) a Ejn Pla'i (עין פלאי), kde se nacházejí četné stavební pozůstatky. Mění potom směr k jihozápadu a ústí zprava do potoka Sorek.\n\n"}
{"id": "705984", "url": "https://cs.wikipedia.org/wiki?curid=705984", "title": "Nachal Har'el", "text": "Nachal Har'el\n\nNachal Har'el (: נחל הראל) je vádí v pahorkatině Šefela, nedaleko západního okraje Judských hor v Izraeli.\n\nZačíná v nadmořské výšce okolo 300 metrů severně od vesnice Tarum. Směřuje pak k západu mírně se zahlubujícím údolím se zalesněnými svahy, přičemž ze severu míjí masiv hory Har Tnufa, z jihu vesnici Ta'oz. Podél vádí vede dálnice číslo 44. U vesnice Har'el se tok stáčí k západu a jihozápadu, obchází vesnici Kfar Urija, u níž přijímá zleva vádí Nachal Urija. Směřuje potom zemědělsky využívaným údolím jižně od obcí Gizo a Celafon, v němž jižně od vesnice Tal Šachar ústí zprava do potoka Sorek, poblíž pahorku Tel Bataš a zaniklé železniční stanice Ajn Sadžid.\n\n"}
{"id": "705986", "url": "https://cs.wikipedia.org/wiki?curid=705986", "title": "Jackie McLean", "text": "Jackie McLean\n\nJackie McLean (jako John Lenwood McLean; 17. května 1931, New York City, New York, USA – 31. března 2006, Hartford, Connecticut, USA) byl americký jazzový altsaxofonista. Spolupracoval s mnoha hudebníky, například s varhaníkem Jimmy Smithem nebo Milesem Davisem, se kterým nahrál dvě alba \"Dig\" (1951) a \"Quintet / Sextet\" (1955).\n\n\nGene Ammons\nArt Blakey\nKenny Burrell\nDonald Byrd\nSonny Clark\nMiles Davis\nWalter Davis Jr.\nKenny Dorham\nRay Draper\nCharles Mingus\nHank Mobley\nGrachan Moncur III\nLee Morgan\nFreddie Redd\nJimmy Smith\nArt Taylor\nMal Waldron\nJack Wilson\n"}
{"id": "705991", "url": "https://cs.wikipedia.org/wiki?curid=705991", "title": "Nachal Urija", "text": "Nachal Urija\n\nNachal Urija (: נחל אוריה) je vádí v pahorkatině Šefela, nedaleko západního okraje Judských hor v Izraeli.\n\nZačíná na západních úbočích hory Har Tnufa v nadmořské výšce přes 300 metrů jihovýchodně od vesnice Kfar Urija, severně od kláštera Dejr Rafat. Směřuje pak k severozápadu mírně se zahlubujícím údolím s částečně zalesněnými svahy, míjí lokalitu pramene \"Ejn Urija\" (עין אוריה) se starými stavebními zbytky a mezi vesnicemi Kfar Urija a Gizo ústí zleva do vádí Nachal Har'el.\n\n"}
{"id": "705995", "url": "https://cs.wikipedia.org/wiki?curid=705995", "title": "Kvalifikace na Mistrovství světa ve fotbale 1978 (CONCACAF)", "text": "Kvalifikace na Mistrovství světa ve fotbale 1978 (CONCACAF)\n\nKvalifikace na Mistrovství světa ve fotbale 1978 zóny CONCACAF určila jednoho postupujícího na Mistrovství světa ve fotbale 1978.\n\nKvalifikace zóny CONCACAF se hrála v rámci Mistrovství ve fotbale zemí CONCACAF 1977. Po odhlášení Hondurasu bylo 16 týmů rozděleno do tří skupin podle geografických kritérií. Severoamerické zóny se zúčastnily 3 týmy, které se utkaly dvoukolově každý s každým doma a venku. První dva týmy postoupily do finálové fáze. Ve středdoamerické zóně se čtveřice týmů utkala dvoukolově každý s každým doma a venku a první dva týmy postoupily do finálové fáze. V karibské zóně se nejprve dvojice nejníže nasazených týmů utkala v předkole hraném systémem doma a venku. Ve skupinové fázi byla osmička týmů rozlosována do dvou skupin po čtyřech, ve kterých se utkaly vyřazovacím systémem doma a venku o vítězství ve skupině. Vítězové obou skupin postoupili do finálové fáze. V ní se šestice týmů utkala jednokolově každý s každým na centralizovaném místě. První tým postoupil na MS.\n\nTýmy Kanady a USA měly stejný počet bodů a stejný rozdíl vstřelených a obdržených branek. O postupu tak musel rozhodnout rozhodující zápas na neutrální půdě.\n\nTýmy Mexiko a Kanada postoupily do finálové fáze.\n\nTýmy Guatemala a Salvador postoupily do finálové fáze.\n\nSurinam postoupil do druhého kola díky celkovému vítězství 3-2.\n\nCelkové skóre dvojzápasu bylo 2-2. O postupu rozhodl dodatečný rozhodující zápas.\n\nTrinidad a Tobago postoupil do druhého kola.\n\nCelkové skóre dvojzápasu bylo 3-3. O postupu rozhodl zápas na neutrální půdě.\n\nSurinam postoupil do finálové fáze.\n\nHaiti postoupilo do prvního kola díky celkovému vítězství 6-0.\n\nHaiti postoupilo do druhého kola díky celkovému vítězství 9-1.\n\nKuba postoupila do druhého kola díky celkovému vítězství 5-1.\n\nCelkové skóre dvojzápasu bylo 2-2. O postupu rozhodl dodatečný zápas na neutrální půdě.\n\nHaiti postoupilo do finálové fáze.\n\nMexiko postoupilo na Mistrovství světa ve fotbale 1978.\n\n"}
{"id": "705998", "url": "https://cs.wikipedia.org/wiki?curid=705998", "title": "Rostliny a živočichové v NP Šumava", "text": "Rostliny a živočichové v NP Šumava\n\nRostliny a živočichové v NP Šumava představují jeden z hlavních předmětů ochrany která je prováděna Správou NP Šumava. V NP jsou chráněny jak jednotlivé druhy, méně i více ohrožené, tak i jejich životní prostředí, jako neoddělitelný celek.\n\nTéměř celé území Šumavy pokrývají lesy – listnaté, smíšené lesy, horské lesy a horské smrčiny. Na plochém a mírně zvlněném povrchu Plání, tam, kde se hromadí voda, jsou rozlehlá rašeliniště, a najdeme zde i rostlinné druhy přežívající z dob ledových (glaciální relikty). Šumavská květena a rostlinstvo je charakteristickou ukázkou středohorské středoevropské flóry, se specifiky, danými relativní blízkostí alpského vysokohorského masivu. Celkový počet taxonů vyšších rostlin v rámci celé oblasti současné CHKO a NP Šumava lze odhadnout asi na 1260 taxonů. V NP Šumava se vyskytuje více než 500 druhů.\nJedním z nejosobitějších rysů šumavské květeny je výskyt četných horských rostlin alpského původu. Alpského původu jsou na Šumavě desítky druhů od zcela obecných a běžných, jako je podbělice alpská (\"Homogyne alpina\"), řeřišničník Hallerův (\"Cardaminopsis halleri\"), po druhy méně běžné, jako je např. chrpa horská (\"Centaurea montana\"), jestřábník oranžový (\"Hieracium aurantiacum\") a další.\n\n„…je více než zřejmé, že bezlesé luční formace s různou potřebou a úrovní managementu mají zásadní význam pro zachování současné druhové diverzity národního parku Šumava. To je z botanického hlediska základní východisko, ze kterého se musí odvíjet základní filozofie celého plánu péče…“\n\nRostlinstvo na jihovýchodě Šumavy je podobné rostlinstvu Novohradských hor. Příkladem je rozšíření bylin jako řeřišnice trojlistá (\"Cardamine trifolia\"), kerblík lesklý (\"Anthriscus nitida\"), meruzalka alpská (\"Ribes alpinum\"), kýchavice bílá (\"Veratrum album\"), pryskyřník omějolistý (\"Ranunculus aconitifolius\") a pravděpodobně i šafrán bělokvětý (\"Crocus albiflorus\"). Dřípatka horská (\"Soldanella montana\"), kamzičník rakouský (\"Doronicum austriacum\"), pryskyřník platanolistý (\"Ranunculus platanifolius\"), lipnice Chaixova (\"Poa chaixii\") aj. se rozšiřují směrem do severozápadní části Šumavy. Severozápadní část Šumavy a Předšumaví je naopak bohatší o některé subatlantské byliny jako například vlhkomilný mokrýš vstřícnolistý (\"Chrysosplenium oppositifolium\"), sítina ostrokvětá (\"Juncus acutiflorus\"), sítina kostrbatá (\"Juncus squarrosus\"), vranec jedlový (\"Huperzia selago\"), žebrovice různolistá (\"Blechnum spicant\"), svízel hercynský (\"Galium saxatile\") a jiné.\n\nMimo zřejmě vyhynulého hořečku mnohotvarého pravého (Gentianella praecox subsp. praecox) se na území Šumavy vyskytují čtyři endemity: oměj šalamounek (\"Aconitum plicatum\"), hořeček mnohotvarý český (\"Gentianella praecox\" subsp. bohemica), zvonečník černý (\"Phyteuma nigrum\") a na Horské Kvildě popsaný prstnatec májový rašelinný (\"Dactylorhiza majalis\" subsp. turfosa).\n\nGlaciální relikty jsou zbytkem tundry, postupující do střední Evropy v období doby ledové s od severu sem pronikajícím pevninským ledovcem. Na Šumavě jsou těmito zbytky především nemnohé druhy vrchovištní květeny a některé druhy rostoucí v ledovcových karech.\nK takovým druhům patří např. pro Šumavu velmi typický hořec panonský (\"Gentiana pannonica\"), oměj šalamounek (\"Aconitum plicatum\"), hořeček mnohotvarý český (\"Gentianella praecox\" subsp. bohemica), zvonečník černý (\"Phyteuma nigrum\"), plavuník alpinský (\"Diphasiastrum alpinum\"), bříza trpasličí (\"Betula nana\"), dřípatka horská (\"Soldanella montana\") a jiné. K dalším významným druhům Šumavy patří vodní rostliny šídlatka jezerní (\"Isoëtes lacustris\") v Černém jezeře a šídlatka ostnovýtrusá (\"Isoëtes echinospora\") v Plešném jezeře – tyto druhy se na Šumavě vyskytují jako na jediných lokalitách v České republice.\n\nZa boreomontánní relikty lze považovat např. vrchovištní druhy břízu trpasličí (\"Betula nana\"), suchopýrek trsnatý (\"Trichophorum cespitosum\"), šichu oboupohlavnou (\"Empetrum hermaphroditum\") a pak např. sítinu trojklanou (\"Juncus trifidus\") ze stěny Černého jezera a vrcholu Ostrého. Subboreálně-montánní květena je zastoupena např. kyhankou sivolistou (\"Andromeda polifolia\"), vlochyní bahenní (\"Vaccinium uliginosum\"), rosnatkou anglickou (\"Drosera anglica\"), ostřicí bažinná (\"Carex limosa\"), blatnicí bahenní (Scheuchzeria palustris), suchopýrkem alpským (\"Trichophorum alpinum\"), šídlatka jezerní (\"Isoëtes lacustris\") a š. ostnovýtrusnou (\"Isoëtes echinospora\"), plavuní pučivou (\"Lycopodium annotinum\") a dalšími.\n\nZvláštní skupinou boreálních prvků jsou druhy s tzv. boreálně-sarmatským typem rozšíření. Na Šumavě k nim patří např. dnes již vyhynulý všivec žezlovitý (\"Pedicularis sceptrum-carolinum\"), ale také vrba borůvkovitá (\"Salix myrtilloides\"), rojovník bahenní (\"Ledum palustre\"), ptačinec dlouholistý (\"Stellaria longifolia\"), popelivka sibiřská (\"Ligularia sibirica\"), třtina nachová (\"Calamagrostis phragmitoides\"). Většina z nich je dnes soustředěna jen v kotlině horní Vltavy a tvoří tak základ fytogeografické jedinečnosti tohoto území.\n\nMezi další rostliny, jejichž výskyt v NP Šumava vyžaduje zvláštní pozornosti, je čípek objímavý (\"Streptopus amplexifolius\"), vrbovka nicí, kapradina hadilka obecná (hadí jazyk obecný – \"Ophioglossum vulgatum\") a masožravá tučnice obecná (\"Pinguicula vulgaris\"), která byla na Šumavě považována za vyhynulou.\n\nVýskyt bolševníku velkolepého (v oblasti Šumavy) je podle zprávy MŽP (z r.1998) v podstatě pod kontrolou. \"…Invazí lupiny mnoholisté je zasažena většina Šumavy, na některých lokalitách již tvoří dominantu a mění celkový ráz místní vegetace,…\"\nAby byla lupina mnoholistá (\"Lupinus polyphyllus\") zcela vyhubena, jsou plánovány 3-5 let vytrhávání, či kosení. Je očekáváno, že ruční vytrhávání, bude třeba opakovat 3 roky, aplikovat herbicid Roundup, použít pokos větších ploch, případně spásání. Na ošetřených plochách je docela zřetelné, že lupina na kosených plochách brzy opět nakvétá a rychle regeneruje, ale na plochách ošetřených herbicidem pomalu skomírá.\n\n\nNa území Šumavy je přítomno více geografických skupin. Objevují se zde lišejníky přirozeného bezlesí (krevnatec věterní – \"Ophioparma ventosa\") i druhy boreální typické pro smrkové a borové lesy, jako terčovka smrková (\"Hypogymnia bitteri\") nebo pukléřka plotní (\"Cetraria sepincola\"). Lišejníky rodu provazovka (\"Usnea\") v druhé polovině 20. století téměř vyhynuly, se opět vyskytují v hojnějším počtu.\n\nNa celém území je díky vlhkému klimatu a stinným lesům velké množství různých druhů hub. Šumava je například významným nalezištěm lignikolních-dřevokazných hub, ale nachází se zde i mnohé druhy hřibovitých, klouzků, holubinek a muchomůrek. Mezi jedinečné druhy patří například výskyt modralky laponské (\"Amylocystis lapponica\").\n\nFauna Šumavy je významně ovlivněna velikostí území, velikostí zón s nejvyšším statutem ochrany, členitostí území, různorodostí biotopů a především lidskou činností. Významnou součást Šumavy představuje fauna horských smrkových lesů.\nVodní toky Šumavy jsou jednou z nejvýznamnějších oblastí výskytu vydry říční v ČR. Pro Šumavu významnými druhy jsou rys, tetřev hlušec, datlík tříprstý, sýc rousný nebo kos horský. I přes silný úbytek během posledních několika desítek let na Šumavě populace tetřeva hlušce i tetřívka obecného zatím přežívají. Relativně hojnější je jeřábek lesní a zmije obecná.\n\nSkupina bezobratlých je v NP Šumava bohatě zastoupena. Ochrana raka, perlorodky a ostatních vodních živočichů spočívá především v ochraně vod proti znečištění a před nadměrným turistickým ruchem (např. vodní sporty). Z typických i nápadných druhů šumavských bezobratlých je možno jmenovat vzácného střevlíka nepravidelného (\"Carabus irregularis\"), kovaříka \"Danosoma fasciata\" nebo roháčka bukového. Střevlík \"Pterostichus pumilio\" se v Čechách vyskytuje jen na Šumavě a v Novohradských horách. Velmi významnou složkou smíšených lesů jsou měkkýši. Vyskytuje se zde celá řada vzácných druhů jako např. alpská chlupatka bezzubá, karpatská vřetenatka nadmutá nebo borealpinní vrkoč nordický \"Vertigo ronnebyensis\".\n\nNovodobým průzkumem Lipna byl zjištěn výskyt mnoha druhů vzácnějších vodních měkkýšů, jako je lištovka lesklá, velevrub nadmutý nebo velevrub malířský. V rašelinných jezírcích žijí vzácné druhy znakoplavek jako \"Notonecta reuteri\", \"Notonecta lutea\", šídlo rašelinné, lesklice horská nebo potápníci \"Ilybius crassus\" a \"Agabus wasastjernae\". Typickými druhy bezobratlých jsou například kobylka hnědá, motýl okáč rosičkový, nebo svižníci rodu \"Cicindela\". Mezi motýly je velké množství druhů vázaných na rašeliniště. Z denních je to žluťásek borůvkový, perleťovec mokřadní nebo modrásek stříbrooký.\n\nMezi preventivní metody ochrany lesa proti kůrovcům dle ČSN 481000 patří: lapák, lapač, otrávený lapák (trojnožka) a stojící lapák. Trojnožka je uměle vytvořené lapací zařízení vyrobené ze tří kusů čerstvého neodkorněného smrkového dřeva spojených do tvaru jehlanu. Jsou ošetřeny dotykovým a požerovým insekticidem a zatraktivněny feromonovým odparníkem.\nBiocidy se v boji s kůrovcem v NP a CHKO Šumava se podle informace současného ředitele Správy NP, J.Stráského užívají každoročně a standardně. Pro jejich aplikaci je nutné žádat podle zákona o výjimku. Na začátku května 2011 bylo v rezervaci instalováno celkem 33.650 kusů obranných protikůrovcových zařízení, z nichž zhruba pětina byla ošetřena biocidy (jedy hubícími hmyz).„…Je pravda, že používaný insekticid - vaztak - není selektivní a proto je možné, že se jím může zahubit i jiný hmyz. Nicméně k tomu zpravidla nedochází, a to proto, že lapáky jsou navnazeny feromonovými odparníky, které jsou selektivně atraktivní pouze pro lýkožrouta smrkového.…“ tvrdí ředitel NP Stráský v roce 2011. Ekologové varovali, že s lýkožrouty zahynou tisíce vzácných živočichů. Proti šíření kůrovce do okolí jsou používány na území NP agrotechnické zásahy, kterými je především preventivní kácení – tvoření bezlesých pásů, nebo loupání kůry.\n\nPočet ptačích druhů vyskytujících se na Šumavě je přibližně 220, z nichž 120-130 zde hnízdí. Nejznámější jsou zřejmě lesní kuři – tetřev hlušec v horských lesích, tetřívek obecný (\"Tetrao tetrix\") na rašeliništích a otevřených mokřadech i celoplošně hojnější jeřábek lesní. Populace tetřeva hlušce na Šumavě je jedinou životaschopnou populací tetřeva v ČR a proto je i velmi citlivá na rušení. V bukových lesích hnízdí puštík bělavý a strakapoud bělohřbetý, nebo bekasína otavní. Druhotná bezlesí jsou velmi významnými hnízdišti takových ptáků, jako je chřástal polní, hýl rudý nebo slavík modráček středoevropský (\"Luscinia svecica cyanecula\"). V NP Šumava hnízdí také sokol stěhovavý.\n\nNa území NP a CHKO Šumava je možné pozorovat až tři druhy orlů. Dříve na Šumavě pravidelně hnízdil orel křiklavý (\"Aquila pomarina\"). Poslední hnízdění byla prokázána v 70. a 80. letech 20. století. Čas od času lze spatřit na Šumavě orla skalního (\"Aquila chrysaetos\"). Novým druhem orla obývajícím Šumavu je od roku 2007 orel mořský (\"Haliaeetus albicilla\"). I v dnešní době jsou tito kriticky ohrožení dravci pronásledováni. Nebezpečí pro tyto ptáky představují hlavně otrávené návnady v podobě mrtvých zvířat, která jsou předkládána na újedištích a jimiž se orli převážně v zimním období přiživují, či ilegální odstřel.\n\nSavci tvoří nepatrnou část šumavské fauny. Mezi vyhubené savce šumavských hvozdů patří například medvědi (poslední zastřelen v roce 1856). Původně již ve středověku byli vyhubeni velcí kopytníci zubr a los, který je však již opět součástí zvířeny. V posledních letech byli opět uměle vysazen jelen, rys ostrovid, kočka divoká a další drobné šelmy. Chybí zde pouze větší šelmy medvěd a vlk, vyhubené zde člověkem až v 19. stol. Dnes je nejznámější šumavskou šelmou v 80. letech 20. stol. úspěšně vysazený rys ostrovid. Myslivecká jednota na území NP pečuje o velké druhy kopytníků, především jelena lesního. Z obratlovců se v NP Šumava pravidelně vyskytují plch velký a plch zahradní. Úkolem národním parku je ochrana původních a ohrožených druhů, jejich biotopů a optimalizace početnosti druhů.\n\nV karech žije endemický střevlík Šumavy \"Oreonebria castanea sumavica\".\n"}
{"id": "706000", "url": "https://cs.wikipedia.org/wiki?curid=706000", "title": "Nachal Šacham", "text": "Nachal Šacham\n\nNachal Šacham (: נחל שחם) je vádí na pomezí pahorkatiny Šefela a pobřežní nížiny v Izraeli.\n\nZačíná v nadmořské výšce přes 150 metrů jihozápadně od vesnice Karmej Josef, nedaleko dálnice číslo 44. Směřuje pak k jihu zemědělsky využívanou plochou krajinou, přičemž ze západu míjí obec Mišmar David. Severně od vesnice Tal Šachar přijímá zleva bezejmenné vádí a stáčí se k západu, kde východně od vesnice Jesodot ústí zprava do potoka Sorek, poblíž zaniklé železniční stanice Vádí al-Surar.\n\n"}
{"id": "706003", "url": "https://cs.wikipedia.org/wiki?curid=706003", "title": "Acristavus", "text": "Acristavus\n\nAcristavus byl rod velkého býložravého dinosaura z čeledi Hadrosauridae. Žil v průběhu svrchnokřídového období před asi 79 milióny let na území dnešního západu Severní Ameriky (státy Montana a Utah). Fosilie tohoto dinosaura byly objeveny v geologických souvrstvích Two Medicine a Wahweap. Tento hadrosaurid patřil mezi ty zástupce, kteří postrádají výraznou ornamentaci lebky. Mezi jeho nejbližší vývojové příbuzné patří rody \"Maiasaura\" a \"Brachylophosaurus\". Autoři popisné studie pro tyto rody dokonce vytvořili vlastní skupinu, klad Brachylophosaurini.\n\nGregory S. Paul odhadl v roce 2016 délku tohoto hadrosaurida na 8 metrů a jeho hmotnost přibližně na 3000 kilogramů. Thomas R. Holtz, Jr. odhadl délku tohoto dinosaura na 8,5 metru.\n\n"}
{"id": "706004", "url": "https://cs.wikipedia.org/wiki?curid=706004", "title": "Mathias Hansen", "text": "Mathias Hansen\n\nMathias Hansen (23. února 1823 Moss - 22. června 1905 Stockholm) byl prvním švédským dvorním fotografem. Kolem roku 1860 měl své fotografické studio ve Stockholmu, na Regeringsgatanu čp. 28. V roce 1869 se přestěhoval na Regeringsgatan čp. 11, v šedesátých letech měl také provozovnu na Drottninggatan čp. 5.\n"}
{"id": "706005", "url": "https://cs.wikipedia.org/wiki?curid=706005", "title": "Mistrovství světa v plavání 2005", "text": "Mistrovství světa v plavání 2005\n\nMistrovství světa v plavání v roce 2005 bylo v pořadí jedenáctým světovým šampionátem v plaveckých sportech. Konalo se ve dnech 16. až 31. července 2005 v kanadském Montrealu. Účastnilo se jej 1784 plavců, kteří si rozdělili 61 zemí. Nejúspěšnější zemí v medailovém pořadí se staly Spojené státy americké.\n\n\nFinále 30. července\nFinále 28. července\n\nFinále 26. července\n\nFinále 24. července\n\nFinále 27. července\nFinále 31. července\n\nFinále 25. července\n\nFinále 30. července\n\nFinále 27. července\n\nFinále 31. července\n\nFinále 26. července\n\nFinále 29. července\n\nFinále 27. července\n\nFinále 25. července\n\nFinále 29. července\n\nFinále 28. července\n\nFinále 31. července\n\nFinále 24. července\n\nFinále 29. července\n\nFinále 31. července\n17. července\n\n20. července\n\n23. července\n\nFinále 31. července\n\nFinále 29. července\n\nFinále 27. července\n\nFinále 24. července\n\nFinále 30. července\n\nFinále 26. července\n\nFinále 30. července\n\nFinále 25. července\n\n\nFinále 28. července\nFinále 28. července\nFinále 26. července\n\nFinále 30. července\n\nFinále 31. července\n\nFinále 26. července\nFinále 29. července\n\n\nFinále 25. července\n\nFinále 31. července\n\n\nFinále 24. července\n\n\nFinále 28. července\n\n\nFinále 30. července\n\n17. července\n\n20. července\n\n23. července\n\nFinále 21. července\n\nFinále 22. července\n\nFinále 22. července\n\nFinále 21. července\n\nFinále 19. července\n\nFinále 23. července\n\nFinále 17. července\nFinále 24. července\n\nFinále 18. července\n\nFinále 22. července\n\nFinále 20. července\n\nFinále 24. července\n\nFinále 17. července\n"}
{"id": "706010", "url": "https://cs.wikipedia.org/wiki?curid=706010", "title": "Nachal Timna (Šefela)", "text": "Nachal Timna (Šefela)\n\nNachal Timna (: נחל תמנה) je vádí na pomezí pahorkatiny Šefela a pobřežní nížiny v Izraeli.\n\nZačíná v nadmořské výšce okolo 200 metrů východně od vesnice Tiroš, v prostoru základny Sdot Micha. Směřuje pak k západu zemědělsky využívanou mírně zvlněnou krajinou, přičemž ze severu míjí obec Tiroš. Za ní do ní od jihu ústí vádí Nachal Min'am s přítokem Nachal Chafra. Stáčí se potom k severu, zprava přijímá vádí Nachal Anot, úhýbá k západu, podchází těleso dálnice číslo 6 a pak prochází mezi obcemi Jad Binjamin a Bejt Chilkija. Podchází dálnice číslo 7 a vede pak již zcela rovinatou krajinou východně od města Gedera. Od východu do něj ústí vádí Nachal Eltke. Východně od vesnice Kidron ústí zleva do potoka Sorek.\n\n"}
{"id": "706014", "url": "https://cs.wikipedia.org/wiki?curid=706014", "title": "Johannes Jaeger", "text": "Johannes Jaeger\n\nJohannes Jaeger (1832 Berlín - 1908 tamtéž) byl německý fotograf, který měl v druhé polovině 19. století sídlo ve švédském Stockholmu. Byl průkopníkem portrétní fotografie panovníků na královském dvoře ve Stockholmu, původem Němec, který v období konce 19. století dokumentoval interiéry Stockholmského paláce.\n\nJaeger studoval v letech 1848-1851 na Akademii umění v Berlíně a brzy začal zkoušet nové médium fotografie - daguerrotypii. Jak bylo v té době pro fotografy obvyklé, v létě podnikal dlouhé výlety do okolí Berlína a do severního Německa a Dánska. V zimě pracoval ve studiu ve svém rodném městě Berlíně. Ve svých 25. letech přišel poprvé do Scanie a v roce 1863 se rozhodl zůstat a pracovat ve Švédsku. Usadil se ve Stockholmu a zřídil si fotografický ateliér v ulici Malmtorgsgatan a později ve vládní ulici Regeringsgatan a nakonec v Fredsgatanu.\n\nByl úspěšným fotografem. Mezi jeho slavná díla patří nádherné výhledy na město, pořídil též celou řadu panoramatických fotografií. Věnoval se stereo fotografii a portrétní fotografii. V roce 1865 se stal dvorním fotografem. Mnohé jeho snímky zobrazují Stockholmský palác a jeho interiéry konce 19. století. Další oblastí, kde byl Jaeger aktivní, byla práce pro Národní muzeum ve Stockholmu, pro které pořídil velké množství uměleckých reprodukcí. Dne 15. června fotografoval na Stockholmské Výstavě v roce 1866, díky čemuž je považován za prvního švédského reportážního fotografa.\n\nVe svých 57. letech a na vrcholu své kariéry, opustil Stockholm a vrátil se do Německa. Svá dvě studia prodal za 60 000 švédských korun svému kolegovi Valentinovi Wolfensteinovi, který zachovával zavedené obchodní jméno \"Atelier Jaeger.\" V Německu Jaeger zkoušel založit kariéru novou, ale neuspěl. Stála proti němu nová a mladá generace fotografů. Říká se, že zemřel v chudobě v Berlíně ve věku 75 let.\n\n"}
{"id": "706018", "url": "https://cs.wikipedia.org/wiki?curid=706018", "title": "Mistrovství světa v plavání 2011", "text": "Mistrovství světa v plavání 2011\n\nMistrovství světa v plavání v roce 2011 byl v pořadí čtrnáctý světový šampionát v plavání. Konal se ve dnech 16. až 31. července 2011 v čínském městě Šanghaj.\n\nO pořadateli šampionátu bylo Mezinárodní plaveckou federací rozhodnuto během mistrovství světa v roce 2007. Hlavním protikandidátem bylo katarské Dauhá, o přízeň se ucházely i Durban (Jihoafrická republika), Madrid (Španělsko), San Francisco (USA) a Soul (Jižní Korea). Bylo to poprvé v historii, kdy největší plaveckou událost hostila Čína.\n\nMístem konání soutěží byl Shanghai Oriental Sports Center v blízkosti výstaviště pro Expo 2010. Sestává z kryté haly s kapacitou 12 tisíc diváků určené pro bazénové a synchronizované plavání, bazénu pro vodní pólo, Jinshan City Beach pro disciplíny dálkového plavání a otevřeného bazénu pro skoky do vody s kapacitou tribun pro pět tisíc diváků.\n\nFinále 30. července 2011\n\nFinále 28. července 2011\n\nFinále 26. července 2011\n\nFinále 24. července 2011\n\nFinále 27. července 2011\n\nFinále 31. července 2011\n\nFinále 31. července 2011\n\nFinále 26. července 2011\n\nFinále 29. července 2011\n\nFinále 27. července 2011\n\nFinále 25. července 2011\n\nFinále 29. července 2011\n\nFinále 25. července 2011\n\nFinále 30. července 2011\n\nFinále 27. července 2011\n\nFinále 28. července 2011\n\nFinále 31. července 2011\n\nFinále 24. července 2011\n\nFinále 29. července 2011\n\nFinále 31. července 2011\n\nFinále 31. července 2011\n\nFinále 29. července 2011\n\nFinále 27. července 2011\n\nFinále 24. července 2011\n\nFinále 30. července 2011\n\nFinále 26. července 2011\n\nFinále 28. července 2011\n\nFinále 26. července 2011\n\nFinále 30. července 2011\n\nFinále 31. července 2011\n\nFinále 26. července 2011\n\nFinále 29. července 2011\n\nFinále 30. července 2011\n\nFinále 25. července 2011\n\nFinále 28. července 2011\n\nFinále 25. července 2011\n\nFinále 31. července 2011\n\nFinále 24. července 2011\n\nFinále 28. července 2011\n\nFinále 30. července 2011\n\nFinále 22. července 2011\n\nFinále 20. července 2011\n\nFinále 23. července 2011\n\nFinále 22. července 2011\n\nFinále 19. července 2011\n\nFinále 23. července 2011\n\nFinále 21. července 2011\n\nFinále 21. července 2011\n\nFinále 17. července 2011\n\nFinále 18. července 2011\n\nFinále 19. července 2011\n\nFinále 20. července 2011\n\nFinále 22. července 2011\n\nFinále 23. července 2011\n\nFinále 18. července 2011\n\nFinále 22. července 2011\n\nFinále 24. července 2011\n\nFinále 19. července 2011\n\nFinále 17. července 2011\n\nFinále 19. července 2011\n\nFinále 23. července 2011\n\nFinále 21. července 2011\n\nFinále 16. července 2011\n\nFinále 18. července 2011\n\n\n"}
{"id": "706031", "url": "https://cs.wikipedia.org/wiki?curid=706031", "title": "Vanessa Beecroft", "text": "Vanessa Beecroft\n\nVanessa Beecroft (25. dubna 1969 Janov, Itálie) je italská moderní umělkyně žijící v Los Angeles. \n\nJejí práce je spojením koncepčních otázek a estetických problémů se zaměřením na velké performance, obvykle zahrnující živé modelky (často nahé). Součástí jejích vystoupeních jsou videozáznamy a fotografie, dokumentace představení je jako samostatné umělecké dílo. Práce a její koncepční přístup není ani výkon, ani dokument, ale něco mezi, má blíže k renesančnímu obrazu. Zřizováním struktury pro účastníky živých událostí vytváří vlastní pomíjivou kompozici. \n\nJejí práce jsou existenciálním setkáním mezi modely a publikem. Každé představení je určeno pro určité místo a často se odkazuje na politické, historické nebo společenské události v místě, kde se akce koná. Její práce jsou zdánlivě jednoduché na provedení, provokující otázky kolem identity politiky a voyeurismu se složitým vztahem mezi divákem, modelem a souvislostmi.\n\nJejí výkony byly popsány jako umělecké, módní, brilantní, hrozné, evokující, provokativní, znepokojující, sexistické či posilující jejího postavení. Základním materiálem v její práci je živá ženská postava, která zůstává efemérní a samostatná. Tyto ženy, převážně bez oděvu si bývají podobné, mají sjednocené detaily jako barvu vlasů nebo stejné boty, spočívají bez hnutí v prostoru, zatímco diváci se na ně mohou dívat. Ani performance, ani dokument - Beecroftová žije událostí zaznamenaných prostřednictvím fotografie a filmu, ale její koncepční přístup má skutečně blíže k obrazu: realizuje současné verze složité figurální kompozice. Její nejnovější práce mají o něco více divadelní přístup, oblečení v uniformách, obsahují méně nahoty, některé její performance obsahují potraviny, zatímco na jiných vystupují muži ve vojenských uniformách.\n\nJejí první výstavou byla VB01 v Miláně v roce 1993, na které představila řadu kreseb spolu se svým potravinovým deníkem za posledních osm let. Následující rok vystavovala poprvé v New Yorku v galerii Andrea Rosen Gallery. Na konci roku 1994 se VB08 konala na P. S. 1 na Long Island City, NY. \n\nV cyklu VB39 z roku 1999 a v VB42 z roku 2000 autorka zkoumala možnosti mužských výkonů s U. S. Navy v San Diegu a s U.S. Silent Service na Intrepid v New Yorku.\n\nJejí performance se konaly na půdě mnoha významných uměleckých institucí: VB28 v roce 1997 na Benátském bienále, VB35 v roce 1998 v muzeu Solomona R. Guggenheima v New Yorku, VB40 roku 1999 na MCA, Sydney, Austrálie, VB43 na Gagosian galerie v Londýně v roce 2000, VB45 v roce 2001 na vídeňské Kunsthalle, v roce 2002 VB50 v São Paulo Bienal v Brazílii, o rok později VB52, který je součástí retrospektivní přehlídky v Castello di Rivoli ; VB54 na výstavě s názvem Terminal 5 v Centru TWA Flight na letišti JFK v roce 2004, která byla předčasně uzavřena poté co byla vandaly zdemolována během vernisáže. dále pak projekt VB55 představoval sto žen stojících v berlínské Neue Nationalgalerie po dobu tří hodin, přičemž každá žena byla potřena olejem od pasu nahoru a jinak na sobě neměla nic, než jen pár punčocháčů. Performance proběhla v dubnu 2005.\n\nV říjnu 2005 Beecroft uspořádala poerformanci u příležitosti otevření obchodu Louise Vuittona na Champs-Elysees v Paříži. For the same event, Beecroft placed models on the shelves next to Louis Vuitton bags.\n\nPro sérii VB61 se našlo místo v Pescheria del Rialto v Benátkách dne 8. června 2007. Obsahovalo \"zhruba 30 súdánských žen ležících tváří dolů na zemi na bílém plátně, simulující mrtvá těla navršená nad sebou\". Jednalo se o reprezentaci genocidy v súdánském Dárfúru.\n\nPokus Beecroftové přijmout súdánská dvojčata byl tématem dokumentárního \"The Art Star and the Sudanese Twins\" (\"Umělecká hvězda a súdánská dvojčata\"), která byla zahrnuta do světové soutěže Sundance Film Festival’s World Cinema Documentary Competition.\n\nJednou z jejích posledních performancí, VB65, se konala na PAC v Miláně v březnu 2009 a představovala \"Poslední večeři\" legálních i nelegálních afrických přistěhovalců oblečených v oblecích, kteří jedli kuře bez příborů.\n\n\n\nZ manželství se sociologem Gregem Durkinem má dva syny.\n\n\"Vanessa Beecroft: Performances\" (by V. Beecroft, D. Hickey; Germany, Hatje Cantz, 1999) \n\"Vanessa Beecroft Performances, 1993–2003\" (exh. cat. by V. Beecroft, M. Beccaria, et al.; Rivoli, Castello, Mus. A. Contemp., 2003) \n\"Vanessa Beecroft: Photographs, Films, Drawings\" (exh. cat. by V. Beecroft, T. Kellein; Bielefeld, Städt. Ksthalle, 2004) \n\"Vanessa Beecroft: VB53\" (by V. Beecroft et al.; Italy, Charta, 2005) \n\"Vanessa Beecroft: Drawings and Paintings 1993-2007\" (exh. cat. by V. Beecroft, Giacinto Di Pietrantonio; Edizioni Electa, 2007)\n\n"}
{"id": "706042", "url": "https://cs.wikipedia.org/wiki?curid=706042", "title": "Nachal Eltke", "text": "Nachal Eltke\n\nNachal Eltke (: נחל אלתקה) je vádí na pomezí pahorkatiny Šefela a pobřežní nížiny v Izraeli.\n\nZačíná v nadmořské výšce okolo 100 metrů východně od vesnice Jad Binjamin, v prostoru poblíž křižovatky dálnice číslo 6 a dálnice číslo 7. Směřuje pak k západu zemědělsky využívanou krajinou, přičemž z jihovýchodu přijímá vádí Nachal Mikne. Severozápadně od Jad Binjamin pak zprava ústí do toku Nachal Timna.\n\n"}
{"id": "706047", "url": "https://cs.wikipedia.org/wiki?curid=706047", "title": "Nachal Mikne", "text": "Nachal Mikne\n\nNachal Mikne (: נחל מקנה) je vádí na pomezí pahorkatiny Šefela a pobřežní nížiny v Izraeli.\n\nZačíná v nadmořské výšce přes 100 metrů jižně od vesnice Jesodot a jižně od železniční stanice Vádí al-Surar. Směřuje pak k západu mírně zvlněnou zemědělsky využívanou krajinou. Východně od Jad Binjamin a nedaleko křižovatky dálnice číslo 6 a dálnice číslo 3 pak zleva ústí do toku Nachal Eltke.\n\n"}
{"id": "706049", "url": "https://cs.wikipedia.org/wiki?curid=706049", "title": "Nachal Anot", "text": "Nachal Anot\n\nNachal Anot (: נחל ענות) je vádí na pomezí pahorkatiny Šefela a pobřežní nížiny v Izraeli.\n\nZačíná v nadmořské výšce přes 100 metrů severně od zaniklé arabské vesnice Kazaza. Směřuje pak k západu mírně zvlněnou zemědělsky využívanou krajinou. Severovýchodně od pahorku Tel Mikne ústí zprava do toku Nachal Timna.\n\n"}
{"id": "706053", "url": "https://cs.wikipedia.org/wiki?curid=706053", "title": "Hôtel de Soissons", "text": "Hôtel de Soissons\n\nHôtel de Soissons byl palác v Paříži, který nechala postavit v 16. století královna Kateřina Medicejská. Byl pojmenován po hraběti ze Soissons (bratranci krále Jindřicha IV.), který byl jedním z majitelů. Palác byl zbořen v 18. století a na jeho místě posléze vznikla dnešní budova Komoditní burzy v Paříži.\n\nPůvodně se zde nacházel palác, který na počátku 13. století vlastnil Jan II. Nesle. Protože neměl dědice, připadly jeho nemovitosti v roce 1232 králi Ludvíkovi IX., který dal palác své matce Blance Kastilské jako sídlo. Po ní palác zdědil Filip IV. Sličný a v roce 1296 jej nabídl svému bratrovi Karlu z Valois (1270-1325). Palác poté přešel na jeho syna, Filipa z Valois, který jej daroval českému králi Janu Lucemburskému.\n\nJeho dcera Jitka Lucemburská získala palác v roce 1327. Sňatkem s princem Janem z Normandie, budoucím králem Janem II. přešel palác opět do majetku francouzských králů. Jejich syn Karel V. palác v roce 1354 věnoval hraběti Amadeovi VI. Savojskému. Pak patřil Ludvíkovi I. Neapolskému, druhému synovi krále Jana II. Jeho vdova Marie de Châtillon (1345-1404) prodala palác v roce 1388 Karlovi VI., který ho dal budoucímu králi Ludvíkovi XII.\n\nNa naléhání zpovědníka Karla VIII. nechal král vytvořit v roce 1498 v části paláce dívčí klášter, zatímco zbytek budovy byl rozdělen mezi francouzského konetabla a orléanské kancléřství.\nV roce 1572 Kateřina Medicejská opustila Tuilerijský palác a přesídlila do paláce nazývaného Albret, který nechala postupně přebudovat. Skoupila okolo stojí stavby a začlenila je do paláce. Získala zpět i dívčí klášter výměnou za klášter Saint-Magloire v ulici \"Rue Saint-Denis\". Celý projekt řídil architekt Jean Bullant od roku 1572 až do své smrti v roce 1578. Palác se skládal z několika staveb. Součástí byl i tzv. Medicejský sloup z roku 1574, který je dnes jediným pozůstatkem paláce. V roce 1589 po smrti Kateřiny Medicejské a atentátu na Jindřicha I. de Guise v paláci bydlela jeho vdova Anne d'Este.\n\nV roce 1601 získala palác Kateřina Bourbonská (1559-1604), sestra Jindřicha IV. Po její smrti palác získal Karel Bourbonský, hrabě ze Soissons, který mu dal své jméno. Když v roce 1612 zemřel, jeho vdova Anne Montafi, hraběnka ze Soissons přikoupila okolní nemovitosti a nechala palác přestavět do jeho konečné velikosti. Ten pak přešel na její dceru Marii Bourbon-Condé, manželku Tomáše Františka Savojského. Jejich syn Emmanuel Filibert palác zdědil a po něm v roce 1718 jeho nástupce Viktor Amadeus Savojský.\n\nTen nechal v zahradách paláce v roce 1720 zřídit domky pro finanční spekulanty, předchůdce Pařížské burzy. Po bankrotu byl nucen majetek v roce 1740 prodat. Nemovitosti koupil pařížský prévôt a budovy byly strženy v roce 1748. Medicejský sloup byl prodán samostatně a koupil ho spisovatel Louis de Petit Bachaumont, který jej později věnoval městu Paříži.\n\nUvolněný pozemek byl v roce 1760 použit na stavbu Obilní burzy. Ta byla v roce 1889 nahrazena budovou Komoditní burzy, která zde stojí dodnes.\n"}
{"id": "706054", "url": "https://cs.wikipedia.org/wiki?curid=706054", "title": "Nachal Min'am", "text": "Nachal Min'am\n\nNachal Min'am (: נחל מנעם nebo נחל מינעם) je vádí na pomezí pahorkatiny Šefela a pobřežní nížiny v Izraeli.\n\nZačíná v nadmořské výšce okolo 150 metrů na západním okraji vesnice Gefen v lokalitě Be'er Min'am (באר מנעם). Směřuje pak k severu mírně zvlněnou zemědělsky využívanou krajinou. Západně od obce Tiroš přijímá od východu vádí Nachal Chafra a pak ústí zleva do toku Nachal Timna.\n\n"}
{"id": "706058", "url": "https://cs.wikipedia.org/wiki?curid=706058", "title": "Woody Shaw", "text": "Woody Shaw\n\nWoody Shaw (jako Woody Herman Shaw, Jr.; 24. prosince 1944, Laurinburg, Severní Karolína, USA - 10. května 1989, New York City, New York, USA) byl americký jazzový hudební skladatel, hráč na trubku, křídlovku a kornet. Spolupracoval s mnoha hudebníky, mezi které patří například Larry Young, Joe Zawinul nebo Joe Henderson.\n\n"}
{"id": "706059", "url": "https://cs.wikipedia.org/wiki?curid=706059", "title": "Patriarší rybníky", "text": "Patriarší rybníky\n\nPatriarší rybníky (rusky \"Патриаршие пруды\") je park v moskevské čtvrti Presňa. Původně zde byly nejméně tři rybníky, z nichž se do současnosti dochoval jediný (o rozloze 0,99 hektaru a hloubce dva metry), ale ze zvyku se stále používá množné číslo. Lokalita leží v blízkosti stanice metra Majakovská a zoologické zahrady.\n\nByla zde bažina, kde v pohanských dobách probíhaly lidské oběti. Ve středověku bylo místo známo jako \"Kozí močál\", od sedmnáctého století se stalo majetkem církve a vznikly zde umělé nádrže, dodávající ryby na postní stůl. V 19. století byly rybníky zasypány až na jediný a jeho okolí se stalo vyhledávanou rezidenční a výletní oblastí. V zimě chodil na rybník bruslit Lev Nikolajevič Tolstoj, bydleli zde např. spisovatel Ivan Dmitrijev, fyzik Ivan Sečenov, básnířka Marina Cvetajevová a hlavně Michail Bulgakov, který na Patriarší rybníky zasadil děj svého románu Mistr a Markétka.\n\nV roce 1924 byl park přejmenován na \"Pionýrské rybníky\", ale nový název se neujal. V roce 2003 byly Patriarší rybníky vyhlášeny státem chráněnou památkou. Kousek přírody v samém centru města je oblíbeným místem procházek a pikniků.\n"}
{"id": "706063", "url": "https://cs.wikipedia.org/wiki?curid=706063", "title": "Nachal Chafra", "text": "Nachal Chafra\n\nNachal Chafra (: נחל חפרה) je vádí na pomezí pahorkatiny Šefela a pobřežní nížiny v Izraeli.\n\nZačíná v nadmořské výšce přes 150 metrů jihovýchodně od vesnice Tiroš. Směřuje pak k severozápadu mírně zvlněnou zemědělsky využívanou krajinou. Prochází mezi vesnicemi Gefen a Tiroš a ústí zprava do vádí Nachal Min'am.\n\n"}
{"id": "706067", "url": "https://cs.wikipedia.org/wiki?curid=706067", "title": "Nachal Ekron", "text": "Nachal Ekron\n\nNachal Ekron (: נחל עקרון) je vádí na pomezí pahorkatiny Šefela a pobřežní nížiny v Izraeli.\n\nZačíná v nadmořské výšce přes 100 metrů západně od obce Karmej Josef, poblíž dálnice číslo 44. Směřuje pak k severozápadu zemědělsky využívanou mírně zvlněnou krajinou, přičemž prochází vesnicí Pedaja a za ní mění směr na jihozápad. Podchází těleso dálnice číslo 6 a z jihu obchází pahorek Tel Malot v místech, kde z železniční tratě Tel Aviv-Jeruzalém odbočuje železniční trať Tel Aviv-Beerševa. Míjí z jihu vesnici Jacic a pak vede podél východního a jižního okraje města Mazkeret Batja. Zde od východu přijímá vádí Nachal ha-Šloša. Na jih odtud se rozkládá letecká základna Tel Nof, na sever město Kirjat Ekron. V posledním úseku se vádí stáčí k jihozápadu, prochází podél západního okraje vesnice Bejt El'azari. Míjí také Národní park Giv'at Mrar a pak ústí zprava do potoka Sorek na severním okraji města Gedera.\n\n"}
{"id": "706068", "url": "https://cs.wikipedia.org/wiki?curid=706068", "title": "Rona Cup", "text": "Rona Cup\n\nRona Cup je pravidelně se konající turnaj ledního hokeje v Trenčíně na Slovensku. První ročník turnaje se konal v roce 1994.\n\n"}
{"id": "706072", "url": "https://cs.wikipedia.org/wiki?curid=706072", "title": "Naya Rivera", "text": "Naya Rivera\n\nNaya Marie Rivera (* 12. ledna 1987, Valencie, Kalifornie, USA) je americká herečka a zpěvačka. Její nejznámější rolí je Santana Lopez v seriálu Glee. Její první singl \"Sorry\" byl vydán 17. září 2013. V září 2016 vydala knihu \"Sorry Not Sorry: Dreams, Mistakes and Growing Up\".\n\nVyrůstala ve Valencii v Kalifornii a po většinu svého života žije v okolí Los Angeles, nebo i přímo v něm. Je dcerou Yoalndy, bývalé modelky a George Rivery. Její bratr Mychal Rivera je zadák v NFL a její mladší sestra Nickayla Rivera je modelka. Ve věku osmi nebo devíti měsíců začala být zastupována stejným agentem jako její matka, která se přestěhovala do Los Angeles kvůli modelingu.\n\nJako dítě se objevila v reklamách pro Kmart, ale její první významná role přišla v jejích čtyřech letech, kdy hrála po boku Hillary Winston a Eddieho Murphy v sitcomu z roku 1991 s názvem \"The Royal Family\". Mezi lety 1992 – 2002 měla malé role v seriálech \"Fresh Prince\", \"Family Matters\", \"Live Shot\", \"Smart Guy\", \"Pobřežní hlídka\", \"House Blend\", \"Báječní Stevensovi\" a ve filmu \"Pán převleků\". V roce 2002 se také objevila ve videoklipu americké R&B skupiny B2K s názvem \"„Why I Love You“\". Také vystupovala v jednotlivých epizodách seriálů \"8 Simple Rules\" a \"Kriminálka Miami\" a objevila se v \"Bernie Mac Show\". V roce 2006 a 2007 přijala roli v produkci Marka E. Swinstona \"U Don't Know Me: The Musical\", v Los Angeles a při národním turné.\n\nV roce 2009 byla obsazena do role roztleskávačky Santany Lopez v muzikálově-komediálním seriálu Glee. Její postava je ze začátku zlá a nemilosrdná a ukazuje svou měkčí stránku jen své kamarádce, roztleskávačce Britney (hraje ji Heather Morris). Rivera popsala Santanu jako „ z té největší části typická školní roztleskávačka. Je velmi lakomá a má ráda kluky. Je velmi vtipná a proto ji ráda hraji.“ Charakterizovala Santanu jako „trochu zlá holka, která má ale vždycky ve scénáři nějakou vtipnou větu.“ Užívá si fakt, že je Santana tvrdohlavá a soutěživá, ale nelíbí se jí, že má zlé povahové rysy.“ Její nejoblíbenější pěvecké a taneční číslo první série bylo „Like A Prayer“. V průběhu série se její role postupně zvětšovala a na začátku druhé série byla již Santana povýšena na hlavní postavu.\n\nJejí první sólo přišlo ve druhé sérii v epizodě The Rocky Horror Glee Show. Během druhé série se charakter její postavy radikálně změnila, když bylo prozrazeno, že Santana je lesba. Rivera ztvárnila Santanu jako dívku snažící se vyrovnat se svou sexualitou, zamilovanou do své nejlepší kamarádky a s jejími problémy otevřít se okolí. Za svůj výkon získala velmi pozitivní recenze od kritiků. V roce 2010 se objevila na seznamu „100 nejpřitažlivějších lidí“ časopisu Maxim a skončila na 61. místě. Následující rok ve stejném seznamu skončila na 43. místě. Na stejném seznamu AfterEllen skončila na prvním místě. V roce 2011 byla za roli nominována na dvě ceny ALMA Awards.\n\nV druhé polovině třetí série pokračovala chvála kritiků na ztvárnění Santany. Získala příležitost zpívat duet s Ricky Martinem a pracovat s Glorií Estefan, která si v seriálu zahrála Santaninu matku. Na konci 3. série byla nejistota v souvislosti s tím, které postavy se ve 4. sérii vrátí, protože větší část postav (i Santana) bude maturovat a opustí střední školu. V květnu 2012 na Fox Upfronts Rivera potvrdila, že se do seriálu vrátí.\n\nV květnu roku 2011 bylo oznámeno, že podepsala smlouvu s Columbia Records na vlastní sólové album. Hudební duo 2Cellos vydalo druhý singl z jejich druhé alba, cover verzi skupiny Muse \"Supermassive Black Hole\" a Naya nazpívala vokály. Společně s raperem Big Seanem vydala svůj debutový singl \"Sorry\" 17. září 2013. 1. května bylo oznámená, že nahrávací studio se rozhodlo od smlouvy odstoupit.\n\n9. března 2014 měl na Filmovém festivalu v Austinu premiéru film \"At the Devil's Door\", ve kterém Naya zažila svůj filmový debut. Film obdržel mix kritik. Nayi výkon je však hodnocen kladně. Edgar Chaput ze Sound on Sight řekl \"Nejvíce přirozené vystoupení ve filmu\". V roce 2015 získala vedlejší roli Blancy v seriálu \"Devious Maids\".. V září 2016 vydala knihu \"Sorry Not Sorry: Dreams, Mistakes, and Growing Up.\"\n\nRivera má z poloviny portorické a ze čtvrtin afro-americké a německé předky. Je vášnivou čtenářkou a volný čas věnuje různým charitativním organizacím. Jak Rivera sama řekla: „Moje vášeň k hudbě je jednou z mých největších lásek.“ Stejně jako v Glee, tak i ve skutečnosti je její nejlepší kamarádka Heather Morris (představitelka Brittany).\n\nV dubnu 2013 začala chodit s raperem Big Seanem a v říjnu oznámili zasnoubení, v dubnu 2014 zásnuby zrušili. Netrvalo dlouho a Naya začala chodit s herecem Rynem Dorseym, se kterým se seznámila před 4 roky. Pár se vzal 19. července 2014 v Cabo San Lucas v Mexiku. 24. února 2015 Naya oznámila, že čekají první dítě. Jejich syn Josey Hollis Dorsey se narodil 17. září 2015. Ve svém memoáru prozradila, že v roce 2010 podstoupila potrat, krátce poté co se s Dorseym rozešla, kvůli úspěchu s \"Glee\".\n\n\n\n"}
{"id": "706074", "url": "https://cs.wikipedia.org/wiki?curid=706074", "title": "Szuhafő", "text": "Szuhafő\n\nSzuhafő je obec na severovýchodě Maďarska v župě Borsod-Abaúj-Zemplén, v okrese Putnok. Leží 2,5 km od hranic se Slovenskem.\n\nRozkládá se na ploše 16,05 km² a v roce 2009 zde žilo 156 obyvatel.\n"}
{"id": "706077", "url": "https://cs.wikipedia.org/wiki?curid=706077", "title": "Jerzy Stuhr", "text": "Jerzy Stuhr\n\nJerzy Oskar Stuhr (* 18. května 1947 v Krakově) je polský herec, režisér, scenárista a pedagog.\n\nJeho předkové z otcovy strany Anna rozená Thill a Leopold Stuhr přišli do Krakova krátce po sňatku z Dolního Rakouska v roce 1879. Jerzy Stuhr se narodil v Krakově, dětství prožil též v Bielsko-Białe, kde vystudoval střední školu. V roce 1970 dokončil studium polonistiky na filologické fakultě Jagellonské univerzity v Krakově a v roce 1972 fakultu herectví na krakovské Vysoké divadelní škole Ludwika Solskiego. Od roku 1971 účinkoval v krakovském Starém teatru. Popularitu televizních diváků mu přineslo moderování cyklu televizních programů \"Spotkania z ballad\". Vytvořil mnoho divadelních a filmových rolí. V roce 1983 ztvárnil roli Maxe v komedii Juliusze Machulského \"Sexmise\". Kromě herectví se věnuje též filmové režii.\n\nZastával funkci rektora na krakovské PWST v letech 1990-1996 a 2002-2008.\n\n\n\n\n"}
{"id": "706079", "url": "https://cs.wikipedia.org/wiki?curid=706079", "title": "Snowden (Saskatchewan)", "text": "Snowden (Saskatchewan)\n\nSnowden je samota v kanadské provincii Saskatchewanu, ve venkovské municipalitě Torch River No. 488. Během kanadského sčítání lidu v roce 2006 dosahoval počet snowdenských obyvatel 22 osob. Leží na silnici Saskatchewan Highway 55, kousek od odbočky silnice Highway 691 na sever. Samota leží v zemědělské krajině na hranici souvislých severských lesů.\n"}
{"id": "706081", "url": "https://cs.wikipedia.org/wiki?curid=706081", "title": "Galerie Colbert", "text": "Galerie Colbert\n\nGalerie Colbert je pasáž v Paříži ve 2. obvodu. Vstupy do pasáže se nacházejí na ulici \"Rue des Petits-Champs\" v domě č. 6 a na \"Rue Vivienne\" č. 4. Pasáž končí jako slepá ulice.\n\nGalerie Colbert byla vytvořena v roce 1826 jako konkurence pro sousední Galerie Vivienne, ale nikdy nezískala takový věhlas jako ona. Vznikla na místě bývalého paláce, jehož majitelem byl ministr financí Colbert, po němž také nese své jméno. Uprostřed pasáže se nachází prosklený oválný prostor o průměru 15 m nazývaný rotunda. V 70. letech 20. století musela být pasáž kvůli špatnému technickému stavu uzavřena. Dům s pasáží koupila sousedící Francouzská národní knihovna. Pasáž byla v 80. letech renovována a opět otevřena pro veřejnost. Po přesídlení knihovny do 13. obvodu budovu převzaly \"Institut national d'histoire de l'art\" (Národní ústav dějin umění) a \"Institut national du patrimoine\" (Národní ústav kulturního dědictví).\n\n\n"}
{"id": "706088", "url": "https://cs.wikipedia.org/wiki?curid=706088", "title": "Národní liga 1941/42", "text": "Národní liga 1941/42\n\nTento článek pojednává o jednom ze soutěžních ročníků Československé fotbalové ligy. Sezona 1941/42 se odehrála pod názvem Národní liga 1941/42 a jednalo se o celkově 4. oficiální ročník rozdělené České a Slovenské fotbalové ligy (včetně v průběhu rozděleného ročníku 1938/39). Jinak šlo o 18. ročník nejvyšší fotbalové ligové soutěže. Titul z minulého ročníku v ní znovu obhájil tým SK Slavia Praha (třetí titul v řadě) a zajistil si tak již 12. mistrovský titul. Do tohoto ročníku postoupily dva nejlepší týmy z kvalifikačního turnaje o postup do ligy: SK Polaban Nymburk a SK Olomouc ASO.\n\nSlovenskou část soutěže vyhrál tým ŠK Slovan Bratislava, obhájil prvenství z předchozích dvou ročníků a vybojoval tak třetí z celkově čtyř titulů během období Protektorátu.\n\nKarel Finek (-/0/-) –\nJosef Bican (22/45),\nVáclav Bouška (-/0),\nAntonín Bradáč (27/14),\nVojtěch Bradáč (11/1),\nOtto Bureš (5/0),\nKarel Černý (22/0),\nVratislav Fikejz (4/1),\nFrantišek Habásko (3/1),\nAlois Hakl (1/0),\nZdeněk Harnach (1/0),\nJindřich Holman (-/16),\nBedřich Jezbera (20/1),\nVlastimil Kopecký (-/17),\nVlastimil Luka (-/0),\nKarel Průcha (-/1),\nJiří Sobotka (-/0),\nČestmír Vycpálek (14/0),\nRudolf Vytlačil (-/...) –\ntrenér Emil Seifert\n\nEvžen Jurka (-/0/-),\nFrantišek Šrám (-/0/-) –\nRudolf Drozd (-/5),\nJiří Gazda (-/4),\nOldřich Juříček (-/0),\nVojtěch Kastl (-/13),\nMiroslav Králík (-/2),\nJosef Kula (-/5),\nMiloš Kýr (-/0),\nJan Melka (-/13),\nIvan Milkin (-/1),\nRudolf Němeček (-/0),\nJosef Omachlík (-/0),\nJan Pavelka (-/13),\nVojtěch Smékal (-/1),\n... Tureček (-/0) –\ntrenér František Lánský\n\nKarel Poláček (11/0/0),\nAdolf Štojdl (-/0/0) –\nMilan Fencl (-/9),\nVáclav Fiala (-/0),\nJosef Galáb (-/1),\nFrantišek Gibic (-/6),\nAntonín Hájek (20/19),\nFrantišek Hájek (-/19),\nZdeněk Janda (-/0),\n... Kopáč (-/1),\nAlois Kuchař (-/0),\nLadislav Přibáň (-/0),\nJosef Rak (-/2),\nJaroslav Rudert (-/7),\nAlfréd Sezemský (-/3),\nJosef Šafařík (-/0),\nJosef Tajčner (22/4),\nOldřich Urban (-/2),\nJosef Vrba (-/0) –\ntrenér ...\n\nKarel Horák (-/0/-) –\nKarel Doležal (-/2),\nFrantišek Heřmánek (19/3),\nAntonín Hrdina (-/0),\nMiloslav Jankovský (-/0),\nJosef Klus (-/0),\nVáclav Mrázek (-/0),\nFrantišek Ráliš (-/0),\nJosef Skala (-/9),\nEmanuel Slavíček (22/11),\nMaxmilián Synek (21/0),\nLadislav Šimůnek (-/6),\nRudolf Šmejkal (-/3),\nJosef Šváb (-/0),\nRudolf Toman (-/6),\nVilibald Weissel (-/0),\nJiří Zástěra (-/0),\nBohumil Zoubek (22/4) –\ntrenéři Otakar Škvain-Mazal a Jaroslav Hromadník\n\nEmil Ludvík (17/0/-),\nJaroslav Matoušů (5/0/-) –\nEmil Anger (20/2),\nJosef Babulenko (5/0),\nOtakar Češpiva (16/0),\nFrantišek Dembický (2/0),\nFrantišek Gibic (7/2),\nFrantišek Havlíček (17/0),\nJiří Chvojka (6/2),\nJan Kalous (6/0),\nLadislav Kareš (22/21),\nJosef Kloubek (19/0),\nAntonín Lanhaus (18/0),\nVáclav Mikeš (3/0),\nFrantišek Mlejnský (11/9),\nFrantišek Mošnička (22/10),\nFerdinand Plánický (22/10),\nMiroslav Procházka (16/19),\nLeopold Prokop (6/0),\nJindřich Rydval (3/0),\nJosef Sedláček (16/6) –\ntrenér Ladislav Ženíšek\n\nFrantišek Jordák (18/0/-),\nStanislav Parák (4/0/-) –\nRudolf Bartonec (21/8),\nKarel Bernášek (2/0),\nJan Dembický (0/0),\nLudvík Dupal (14/0),\nVladimír Hönig (20/19),\nJosef Humpál (20/5),\nStanislav Kocourek (21/0),\nJaroslav Kulich (21/0),\nKarel Michlovský (12/5),\nFrantišek Nejedlý (2/0),\nMiloslav Novák (21/0),\nJosef Pastrňák (14/7),\nJosef Pilát (2/1),\nGustav Prokop (11/6),\nJaroslav Riedl (2/0),\nZdeněk Tomášek (9/5),\nRudolf Večeřa (13/4),\nKarel Zeissberger (13/0) –\ntrenér ...\n\nOtakar David (-/0/-),\nVojtěch Věchet (16/0/-) –\nVojtěch Bradáč (8/6),\nJaroslav Burgr (-/0),\nVladimír Čermák (-/0),\nJosef Hronek (-/4),\nMiloslav Jankovský (-/0),\nKarel Kolský (-/1),\nJosef Košťálek (-/0),\nLadislav Koubek (-/1),\nJosef Ludl (-/4),\nZdeněk Müller (-/0),\nVlastimil Preis (-4),\nFerdinand Růžička (20/0),\nJan Říha (-/5),\nJosef Sedláček (-/0),\nKarel Senecký (-/2),\nLadislav Snopek (-/0),\nOtakar Sýkora (-/0),\nJosef Stibůrek (-/0),\nRudolf Šmejkal (-/0),\nJaroslav Štumpf (-/0),\nVilibald Weissel (-/...),\nJosef Zeman (10/3),\nJiří Zmatlík (-/10),\nFrantišek Žák (-1/) –\ntrenér Josef Kuchynka\n\nVáclav Dědič (13/0/2),\nKarel Kopecký (8/0/0),\n... Šnábl (1/0/0) –\nVincenc Bláha (7/3),\nJaroslav Červený II (9/5),\nJosef Čurda (6/0),\nJan Daněky (2/0),\nJosef Galáb (20/0),\nFrantišek Hanák (3/1),\nZdeněk Harnach (9/0),\nBohumil Chocholouš (18/1),\nGustav Kalivoda (22/1),\nRudolf Krejčíř (9/6),\nFrantišek Křišťál (6/2),\nKarel Nepala (20/12),\nOldřich Novohradský (7/2),\nJan Procházka (2/0),\nJaroslav Res (1/0),\nOldřich Rulc (21/8),\nFerdinand Růžička (1/0),\nFrantišek Štěpán (10/7),\nEduard Vaněk (22/3),\nČestmír Vycpálek (8/5),\nFrantišek Zapletal (17/2) –\ntrenér Vlastimil Borecký\n\nJan Biskup (-/0/-),\nVladimír Leština (-/0/-) –\nJosef Holman (-/8),\nJosef Junek (-/2),\nFrantišek Kusala (-/0),\nRudolf Lampl (-/11),\nJaroslav Liška (-/3),\nFrantišek Rašplička (-/1),\nVojtěch Rašplička (-/0),\nAntonín Rýgr (-/23),\nRudolf Rýgr (-/0),\nJan Seidl (-/3),\nKarel Sklenička (-/1),\nJosef Sýkora (-/0),\nEmanuel Šmejkal (-/0),\nKarel Vosátka (-/0) –\ntrenér Antonín Perner\n\nVladimír Doležal (22/0/1) –\nVladimír Čabaňa (-/1),\nFrantišek Dycka (-/0),\nRudolf Dymák (-/0),\nLudvík Hendrych (-/6),\nAlois Kalivoda (-/1),\nKarel Kocík (-/1),\nFrantišek Kolman (-/0),\nJosef Krupka (-/0),\nOtakar Nožíř (-/3),\nJaromír Slaný (-/7),\nFrantišek Sojka (-/0),\nJan Šimek (-/18),\nEmil Šlapák (-/1),\nJosef Tengler (-/3),\nJan Vojtíšek (-/0),\nJosef Zoubek (-/11) –\ntrenér ...\n\nFrantišek Lacina (-/0/-) –\nFrantišek Berka (-/0),\nJaroslav Bešťák (-/0),\nVladimír Bína (-/2),\nJaroslav Bouček (-/0),\nJosef Fail (-/0),\nZdeněk Janda (-/0),\nJosef Kraus (-/2),\nVáclav Lavička (-/3),\nGustav Moravec (-/2),\nVladimír Perk (-/15),\nJosef Simon (-/0),\nRudolf Sloup (-/5),\nLadislav Šamberger (-/4),\nMiloslav Štekl (-/8),\nKarel Tykal (-/0),\nAntonín Vališ (-/1),\nJaroslav Vlček (-/0) –\ntrenér ...\n\nBohumil Klenovec (-/0/-),\nJosef Kračmar (-/0/-) –\nKarel Čáp (-/3),\nFrantišek Čermák (-/0),\nVáclav Čihák (-/4),\n... Fouček (-/1),\nKarel Jahn (-/0),\nJosef Klouček (-/0),\nVladislav Kračmar (-/11),\nJindřich Krammer (-/...),\nZdeněk Kukal (-/1),\nKarel Lochman (-/0),\nOtakar Mukařovský (-/0),\nJosef Najbrt (-/0),\nJosef Pajkrt (-/6),\nJaroslav Pavlica (-/0),\n... Ševčík (-/3),\nKarel Šimek (-/7),\nRudolf Turek (-/0),\nBohumil Urban (-/0),\nJosef Zelený (-/0) –\ntrenér Josef Čapek\n\n"}
{"id": "706089", "url": "https://cs.wikipedia.org/wiki?curid=706089", "title": "Sarah Vaughan", "text": "Sarah Vaughan\n\nSarah Lois Vaughan (jako Sarah Lois Vaughan; 27. března 1924, Newark, New Jersey, USA – 3. dubna 1990, Los Angeles, Kalifornie, USA) byla americká jazzová zpěvačka. Spolupracovala například s Billy Eckstinem. Je držitelkou cen Emmy i Grammy.\n"}
{"id": "706090", "url": "https://cs.wikipedia.org/wiki?curid=706090", "title": "Nikolaj Fjodorovič Fjodorov", "text": "Nikolaj Fjodorovič Fjodorov\n\nNikolaj Fjodorovič Fjodorov nebo také Fedorov, rusky Николай Фёдорович Фёдоров (7. června 1829 Ključi – (15.) 28. prosince 1903 Moskva) byl originální ruský náboženský myslitel a filosof, představitel ruského kosmismu a předchůdce transhumanismu.\n\nFjodorov se narodil ve vesnici Ključi v Tambovské gubernii jako nemanželský syn knížete Pavla Ivanoviče Gagarina. Po maturitě v Tambově studoval tři roky práva v Oděse, odkud musel po smrti knížete Gagarina odejít a živil se jako učitel. V roce 1867 se vydal pěšky z Borovska, kde právě učil, do Moskvy a stal se knihovníkem. V letech 1874-1899 byl knihovníkem Rumjancevského muzea, kde po úředních hodinách vedl diskusní klub. Stýkal se s mnoha významnými současníky, kteří si ho velmi vážili – například Lev Nikolajevič Tolstoj, Fjodor Michajlovič Dostojevskij, Vladimir Solovjov nebo zakladatel raketové techniky Konstantin Eduardovič Ciolkovskij, který o něm psal jako o „úžasném filosofovi“. Fjodorov chodil celý život pěšky, nic nepublikoval, zbavoval se všeho nadbytečného a velkou část svého příjmu rozdával mladým „stipendistům“. Nechtěl se nechat fotografovat ani portrétovat a jediný jeho portrét nakreslil tajně Leonid Pasternak, otec známého spisovatele. Fjodorov měl velmi dobré zdraví, až ho za velkého mrazu přátelé přemluvili, aby si vzal kožich a svezl se v kočáře. Fjodorov pak dostal zápal plic, na který zemřel.\n\nFjodorov se snažil své pravoslavné křesťanství skloubit se současnou vědou a snažil se je žít, ale také domýšlet do často nečekaných důsledků. Tak byl přesvědčen, že člověk jako vrchol stvoření či evoluce má za úkol, aby zdokonalil sám sebe, zejména aby se zbavil své smrtelnosti. Vědci mají tedy za úkol, aby člověka učinili nesmrtelným, ale protože nakonec jde o sjednocení celého lidstva, nemohou vynechat ani ty, kdo už zemřeli. Ty bude tedy třeba vzkřísit (Fjodorov mluví o „imanentním \"křísení\"“) a najít pro ně místo na Zemi, případně i jinde ve Vesmíru.\nFjodorovova asketická a přitom přátelská osobnost spolu s jeho originalitou přitahovala už za jeho života, ale ovlivňovala ruskou kulturu i později. I když sám nic nepublikoval, po jeho smrti vydali přátelé soubor jeho statí pod názvem „Filosofie společného úkolu“ (\"Философия общего дела\"). S velkou úctou a zájmem se k němu obraceli například biologové A. N. Naumov a V. I. Vernadskij, filosofové Vladimir Solovjov, Nikolaj Berďajev, který o něm napsal knihu, a další. Ovlivnil řadu známých spisovatelů, jako byl Valerij Brjusov, Vladimir Majakovskij, Velemir Chlebnikov, Maxim Gorkij, Andrej Platonov nebo Boris Pasternak.\n\n"}
{"id": "706091", "url": "https://cs.wikipedia.org/wiki?curid=706091", "title": "Lagnov", "text": "Lagnov\n\nLagnov (německy \"Lagnau\") je bývalá samostatná osada ležící jižně od města Klimkovice, založená před rokem 1424 jako vesnický doplněk města. \n\nPo druhé světové válce byl Lagnov připojen k městu Klimkovice. Název osady nyní nese ulice Lagnovská.\n\nPodle sčítání v roce 1880 žilo v Lagnově 600 obyvatel.\n"}
{"id": "706093", "url": "https://cs.wikipedia.org/wiki?curid=706093", "title": "Ivo Pondělíček", "text": "Ivo Pondělíček\n\nIvo Pondělíček (17. června 1928, Strakonice – 20. prosince 2019 Praha) byl český sexuolog, malíř a filmový teoretik. Byl autorem kultovní příručky pro dospívající Sexuální zrání mladého muže.\n\nPromoval na Masarykově univerzitě v Brně, poté působil jako lékařský psycholog v Karlových Varech. Od roku 1959 přednášel psychologii filmu na FAMU, poté na Filozofické fakultě UK v Praze. Ze škol byl donucen odejít (1972) a zaměřil se na sexuologii. V 80. letech působil na klinice popálenin. Založil první poválečnou manželskou poradnu v Československu. Zkušenosti ze sexuologické praxe přenášel do výtvarného umění.\n\n\n"}
{"id": "706094", "url": "https://cs.wikipedia.org/wiki?curid=706094", "title": "Seznam památných stromů v okrese Příbram", "text": "Seznam památných stromů v okrese Příbram\n\nToto je seznam památných stromů v okrese Příbram, v němž jsou uvedeny památné stromy na území okresu Příbram.\n\n"}
{"id": "706096", "url": "https://cs.wikipedia.org/wiki?curid=706096", "title": "FC Augsburg", "text": "FC Augsburg\n\nFC Augsburg (celým názvem: Fußball-Club Augsburg) je německý fotbalový klub, který sídlí v bavorském městě Augsburg. Od sezóny 2011/12 hraje nejvyšší německou soutěž – 1. Bundesligu. Postup do Bundesligy v sezóně 2010/11 patří mezi největší úspěchy tohoto klubu. Klub byl založen 8. srpna 1907.\n\nV sezóně 2010/11 hrál FC Augsburg druhou německou nejvyšší soutěž. Užíval rozestavení 4 – 4 – 2 s hrou na aktivní hráče na křídlech. Augsburg inkasoval nejméně gólů ze všech týmů (27) a postoupil poprvé do 1. Bundesligy z druhého místa za Herthou Berlín.\n\nSvé domácí zápasy odehrává na stadionu WWK Arena s kapacitou 30 660 diváků.\n\nZdroj: \n\n\n\nZdroj: \n\n\n\nZdroj: \n\nFC Augsburg II, dříve znám také pod názvem FC Augsburg Amateure, je rezervním týmem Augsburgu. Největšího úspěchu dosáhl v sezóně 2016/17, kdy se v Regionallize (4. nejvyšší soutěž) umístil na 3. místě.\n\n\nZdroj: \n\n\n\nZdroj: \n\n"}
{"id": "706097", "url": "https://cs.wikipedia.org/wiki?curid=706097", "title": "Administrativní dělení Paraguaye", "text": "Administrativní dělení Paraguaye\n\nParaguay je unitární stát v Jižní Americe. Sousedí s Argentinou, Brazílií a Bolívií. Z územně-správního hlediska je rozdělen na 17 departementů a zvláštní obvod hlavního města Asunción. Rozloha Paraguaye činí 406 752 km², v roce 2009 zde žilo odhadem 6 340 639 obyvatel a průměrná hustota zalidnění byla 15,58 obyvatel/km².\n\nŘeka Paraguay protíná stát zhruba na dvě poloviny. Osídlení těchto dvou částí státu je značně rozdílné. Zatímco více jak 60% území států leží na pravém břehu v regionu Gran Chaco a je rozděleno do 3 departementů, žije zde jen 2,66% obyvatelstva. 40% území státu leží na levém břehu řeky, je rozděleno do 14 departementů a zvláštního obvodu hlavního města a žilo zde 97,34% paraguayské populace.\n"}
{"id": "706100", "url": "https://cs.wikipedia.org/wiki?curid=706100", "title": "Ratafia", "text": "Ratafia\n\nRatafia je ovocný likér pocházející z Katalánska a jižní Francie. První zmínky pocházejí z 18. století, název pochází patrně z malajského slova \"tafia\" označujícího pálenku. Ratafia se vyrábí z různého ovoce (maliny, třešně, broskve, pomeranče, hrozny, borůvky), které se nechá macerovat minimálně měsíc v lihu (může se použít také vodka, rum nebo brandy) a dosladí cukrem. Někdy se přidává i koření (hřebíček, vanilka, skořice, citrónová kůra), bylinky (máta peprná, rozmarýn, puškvorec) či látky přidávající hořkost (nezralé ořechy, roztlučené pecky, hořké mandle). Postupně se ratafia rozšířila po světě a začala se vyrábět z domácích surovin (např. v oblasti Champagne se používá vinný mošt). Obecně se tak označuje ovocný likér o obsahu alkoholu okolo 30% a cukru mezi 25-40 %. Název ratafia může také označovat sušenku, která se k likéru přikusuje.\n\n"}
{"id": "706101", "url": "https://cs.wikipedia.org/wiki?curid=706101", "title": "Národní liga 1942/43", "text": "Národní liga 1942/43\n\nTento článek pojednává o jednom ze soutěžních ročníků Československé fotbalové ligy. Sezona 1942/43 se odehrála pod názvem Národní liga 1942/43 a jednalo se o celkově 5. oficiální ročník rozdělené České a Slovenské fotbalové ligy (včetně v průběhu rozděleného ročníku 1938/39). Jinak šlo o 19. ročník nejvyšší fotbalové ligové soutěže. Titul z minulého ročníku v ní znovu obhájila SK Slavia Praha (čtvrtý titul v řadě) a zajistila si tak již 13. mistrovský titul. Do tohoto ročníku nastoupily jako nováčci dva nejlepší týmy z kvalifikačního turnaje o postup do ligy: SK Rakovník a SK Nusle.\n\nAlexa Bokšay (-/0/-),\nVítězslav Deršák (1/0/-),\nKarel Finek (17/0/-) –\nJosef Bican (20/39),\nAntonín Bradáč (17/10),\nVojtěch Bradáč (7/1),\nOtto Bureš (5/1),\nOtakar Buzek (-/2),\nFrantišek Habásko (3/0),\nFrantišek Hampejs (-/0),\nOta Hemele (-/1),\nJindřich Holman (-/11),\nBedřich Jezbera (17/0),\nVlastimil Kopecký (-/14),\nVlastimil Luka (-/0),\nAntonín Mašek (-/0),\nKarel Průcha (-/1),\nBohumil Říha (-/0),\nJiří Sobotka (-/3),\nČestmír Vycpálek (22/14),\nRudolf Vytlačil (-/…),\nVladimír Zajíček (12/0) –\ntrenér Emil Seifert\n\nKarel Horák (-/0/-),\nFrantišek Sojka (-/0/-),\nVojtěch Věchet (-/0/-) –\nJaroslav Burgr (-/0),\nJosef Hronek (-/7),\nMiloslav Jankovský (-/1),\nKarel Kolský (-/0),\nJosef Koštálek (-/0),\nLadislav Koubek (-/0),\nJosef Ludl (-/12),\nFerdinand Růžička (8/0),\nJan Říha (-/9),\nKarel Senecký (-/5),\nRudolf Šmejkal (-/1),\nJaroslav Vejvoda (-/1),\nJiří Zástěra (-/0),\nJosef Zeman (22/24),\nJiří Zmatlík (-/17),\nFrantišek Žák (-/1) –\ntrenér Josef Kuchynka\n\nFrantišek Jordák (11/0/0),\nStanislav Parák (11/0/0) –\nRudolf Bartonec (21/8),\nKarel Bernášek (1/0),\nLudvík Dupal (22/0),\n… Homolka (8/3),\nVladimír Hönig (20/25),\nJosef Humpál (21/10),\nStanislav Kocourek (22/1),\nJaroslav Kulich (3/0),\nEduard Machovský (4/0),\nKarel Michlovský (19/4),\nMiloslav Novák (22/0),\nJosef Pastrňák (8/5),\n… Polašek (1/0),\nJaroslav Riedl (21/0),\nJiří Sobotka (1/1),\nAntonín Tichý (16/8),\nKarel Zeissberger (10/4) –\ntrenér …\n\nVáclav Dědič (13/0/2),\nKarel Kopecký (9/0/1) –\nJaroslav Červený II (4/1),\nJosef Galáb (20/0),\nZdeněk Harnach (4/0),\nBohumil Chocholouš (20/0),\nGustav Kalivoda (22/0),\nVáclav Kaiser (11/7),\nRudolf Krejčíř (11/7),\nFrantišek Křišťál (5/1),\nKarel Nepala (16/10),\nOldřich Novohradský (14/4),\nOldřich Rulc (8/1),\nFrantišek Štěpán (22/21),\nKarel Trnka (18/7),\nEduard Vaněk (22/1),\nMiroslav Vaněk (5/0),\nFrantišek Zapletal (19/1) –\ntrenér Josef Smolka\n\nEmil Ludvík (10/0/-),\nJaroslav Matoušů (12/0/-) –\nEmil Anger (16/4),\nOtakar Češpiva (22/2),\nFrantišek Havlíček (15/3),\nJan Kalous (19/0),\nLadislav Kareš (20/23),\nJosef Kejř (16/5),\nJosef Kloubek (6/0),\nAntonín Lanhaus (16/0),\nVáclav Mikeš (7/0),\nFrantišek Mošnička (14/3),\nJaroslav Panec (-/0),\nFerdinand Plánický (16/5),\nFrantišek Plass (1/0),\nMiroslav Procházka (5/1),\nLeopold Prokop (2/0),\nBohumil Richter (8/3),\nJiří Rubáš (13/9),\nJindřich Rydval,\nJosef Vedral (6/5),\nJindřich Zima (2/0) –\ntrenér Ladislav Ženíšek\n\nKarel Poláček (8/0/-),\nAdolf Štojdl (-/0/-) –\nVáclav Fiala (-/1),\nMilan Fencl (-/5),\nAntonín Hájek (21/22),\nFrantišek Hájek (-/8),\nFrantišek Hanzlík (-/0),\nJosef Honomichl (-/0),\nJosef Kraus (-/4),\nFerdinand Maiss (-/0),\nMiloš Mrvík (-/5),\nJaroslav Rudert (-/0),\nAlfréd Sezemský (-/4),\nJosef Tajčner (21/5),\nOldřich Urban (-/0),\nJosef Vrba (-/0) –\ntrenér …\n\nVladimír Doležal (17/0/-),\nJaroslav Štika (5/0/-) –\nFrantišek Dycka (-/0),\nJaroslav Fajfr (-/6),\nLudvík Hendrych (-/2),\nKarel Kocík (-/0),\nFrantišek Kolman (-/0),\nRudolf Kosmák (-/0)\nJosef Krupka (-/0),\nMiloš Kypěna (-/0),\nJan Novák (-/…),\nOtakar Nožíř (-/1),\nAntonín Rýgr (-/23),\nJaromír Slaný (-/2),\nZdeněk Sova (-/0),\nJan Šimek (10/3),\nEmil Šlapák (-/10),\nRudolf Toman (-/6),\nJan Vojtíšek (-/0),\nJosef Zoubek (-/3) –\ntrenér …\n\nKarel Horák (-/0/-)\nJaroslav Štětka (-/0/-) –\nKarel Doležal (-/0),\nViktor Hemerka (-/0),\nFrantišek Heřmánek (22/9),\nAlois Kalivoda (-/14),\nJosef Klus (-/…),\nMiroslav Potůček (2/0),\nJosef Skala (17/10),\nEmanuel Slavíček (22/6),\nMaxmilián Synek (20/0),\nOldřich Šámal (-/0),\n… Šimek (-/…),\nLadislav Šimůnek (-/7),\nMiroslav Štancl (-/2),\nJosef Šváb (-/0),\nMiroslav Tesař (-/0),\nJiří Zástěra (-/2),\nBohumil Zoubek I (20/1) –\ntrenér Jaroslav Hromadník\n\nBohumír Váchal (-/0/-) –\nJosef Bílek (-/0),\nVojtěch Bradáč (11/15),\nVratislav Čech (-/0),\nKarel Černý (12/0),\nFrantišek Holzhauser (-/6),\nJosef Horák (-/0),\nAntonín Chudomel (-/5),\nVáclav Jíra (-/0),\nJosef Kubánek (-/0),\nJan Lukeš (-/0),\nJosef Martínek (-/7),\nVáclav Mikeš (-/1),\nMiloslav Muzikář (-/0),\nJiří Plíva (-/0),\n... Pokorný (-/0),\nMilan Röder (-/0),\nJan Řehák (-/0),\nJosef Steidl (-/3),\nRudolf Štuksa (-/5),\nJaroslav Šturma (-/0),\nBedřich Vacek (-/5) –\nhrající trenér Karel Černý\n\nJan Biskup (-/0/-),\nVladimír Leština (-/0/-) –\nJaroslav Andl (-/0),\nVladimír Carvan (-/0),\nJosef Holman (-/3),\nJiří Janoušek (-/0),\nFrantišek Kusala (-/0),\nRudolf Lampl (-/4),\nJaroslav Liška (-/4),\nEduard Möstl (-/5),\nVojtěch Rašplička (-/6),\nJosef Sedláček (-/1),\nJan Seidl (-/9),\nKarel Sklenička (-/0),\nVáclav Sršeň (-/5),\nJosef Sýkora (21/0),\nKarel Vosátka (-/…),\nKarel Záruba (-/1) –\ntrenér František Kloz\n\nEvžen Jurka (-/0/-),\nFrantišek Šrám (-/0/-) –\nAlois Cetkovský (-/0),\nRudolf Drozd (-/0),\nJiří Gazda (-/2),\nJosef Halbich (-/0),\nOldřich Juříček (-/4),\nVojtěch Kastl (-/8),\nJan Kubíček (-/0),\nJosef Kula (-/2),\nMiloš Kýr (-/1),\nJan Linhart (-/0),\nJan Melka (-/12),\nIvan Milkin (-/0),\nRudolf Němeček (-/0),\nVlastimil Ohlídal (-/0),\nJosef Omachlík (-/0),\nJan Pavelka (-/17),\nAlois Procházka (-/2),\nVojtěch Smékal (-/1),\nJan Zdráhal (-/1) –\ntrenér František Lánský\n\nLadislav Houška (-/0/0),\nVlastimil Ronc (-/0/0) –\nZdeněk Bozděch (-/1),\nVáclav Diepold (-/3),\nKarel Endyš (-/1),\nJiří Fuchs (-/2),\nJiří Hanke (-/0),\nJosef Ibl (-/3),\nVáclav Jindra (-/0),\n… Karfus (-/0),\nAntonín Klatovský (-/0),\nVladimír Kluc (-/0),\nJiří Kopřiva (-/0),\n… Kořínek (-/…),\nKarel Knotek (-/0),\nJiří Mutinský (-/3),\nOldřich Nejedlý (-/10),\nKarel Polcar (-/0),\nGustav Štěrba (-/2),\nFerdinand Šulc (-/0),\nJosef Tobiáš (-/10),\nBřetislav Vostatek (-/0),\nVáclav Vydra (-/0) –\nhrající trenér Oldřich Nejedlý\n\n\n"}
{"id": "706102", "url": "https://cs.wikipedia.org/wiki?curid=706102", "title": "Everett (Washington)", "text": "Everett (Washington)\n\nEverett je sídlo a největší město okresu Snohomish v americkém státě Washington. Své jméno nese po Everettu Colbym, synovi zakladatele města Charlese L. Colbyho, a leží 40 kilometrů severně od Seattlu. Při sčítání lidu v roce 2010 zde žilo 103 019 obyvatel, což z něj dělá šesté největší město státu Washington a čtvrté největší město v regionu Pugetův záliv. V roce 2002 vyhrálo ocenění \"All-America City Award\".\n\nV Everettu se nachází největší přístaviště na západním pobřeží Spojených států a také západní konec silnice U.S. Route 2. Dále se zde nachází hlavní továrna společnosti Boeing, ve které se vyrábí Boeing 747, 767, 777 i nejnovější Boeing 787, a která je největší budovou na světě s 13,3 milionu m³.\n\nV roce 1984 si město vybralo Námořnictvo Spojených států amerických pro vybudování nové everettské námořní stanice. Ta byl oficiálně otevřena až v roce 1992 a v lednu 1997 přivítala letadlovou loď \"USS Abraham Lincoln\", která zde od té doby sídlí. Ve městě se také nachází mezinárodní přístav.\n\nPůda, na které nyní město stojí, patřila původním obyvatelům až do roku 1855, kdy se ji museli vzdát kvůli Point Elliottské dohodě. V roce 1861 zde začalo první permanentní osídlení Evropany poté, co si na břehu Gardnerovy zátoky postavil jistý Dennis Brigham srub. V dalších letech se sem přistěhovala další hrst osadníků, ale plány pro postavení města byly vytvořeny až v devadesátých letech devatenáctého století.\n\n17. července 1890 vyplul z přístavu v Tacomě parník \"Královna Pacifiku\", který směřoval na Aljašku, a na jehož palubě vytvořili Henry Hewitt, Jr. a Charles L. Colby plány pro vybudování průmyslového města na březích řeky Snohomish. V srpnu téhož roku zaslali bratři Ruckerové svůj plán na vybudování 200 000 m² rozlehlého města na břehu Gardnerovy zátoky, později ale od plánu ustoupili, aby vyhověli Hewittovi s Colbym.\n\nV září 1890 podepsal Hewitt smlouvu na území, kde dnes Everett leží a později vytvořil Everett Land Company společně s Colbym a Colgatem Hoytem. V říjnu 1890 se Hewitt s Colbym dohodli na pojmenování města po Colbyho synovi Everettovi, který své jméno nesl zase po politikovi Edwardu Everettovi.\n\n19. listopadu 1890 byly zaslány dokumenty o začlenění a Henry Hewitt, Jr. byl jmenován prezidentem. O týden později převedli bratři Ruckerové 1,76 km² své půdy do Hewittova majetku a o další tři dny později mu předali polovinu své půdy. Společnost Everett Land Company pak skoupila většinu půdy bratrů Ruckerů a udělala z nich společníky. 4. května 1893 se Everett oficiálně stal začleněným městem a ještě ve stejném roce byla do města dostavěna železnice společnosti Great Northern Railway. Jak Hewitt tak Ruckerové přemýšleli, zda chce vedoucí železniční společnosti James J. Hill udělat z Everettu konečnou stanici, ale on nakonec vedl trať dál po pobřeží Pugetova zálivu až do Seattlu. Přes svůj úspěch v budování města byla společnost Everett Land Company pro své investory nezdarem. Investoři z vnějšku od společnosti ustoupili a společnost se brzy stala majetkem jiné společnosti, kterou ovládal James J. Hill. Bratři Ruckerové ve městě zůstali a stali se vedoucími občany mladého města.\n\nŽeleznice a hornictví měly pro budoucnost města velký význam. Nedaleká hornická obec Monte Cristo byla na železnici doslova závislá, jelikož po ní přicházely zásoby. Chvíli se ve městě tavila železná ruda, než se začal provozovat místní přístav a pily. Při zlaté horečce na Klondiku se ve městě postavilo několik parníků.\n\nNa dva měsíce našlo v Everettu svůj domov několik obětí Bellinghamských výtržností, než se jim na začátku listopadu 1907 v Everettu dostalo podobného vyhoštění. V roce 1916 se zde udál Everettský masakr, který byl ozbrojeným konfliktem mezi davem místních lidí, které vedl šerif Donald McRae, a členů organizace Dělníci světa (IWW). Ti byli na parníku \"Verona\" a chtěli ve městě zakotvit, což jim šerif nepovolil. Situace vyústila v přestřelku, která skončila smrtí nejméně pěti členů organizace IWW a dvou členů šerifova davu, kteří ale mohli být nechtěně zastřeleni ostatními z údajně opilého davu.\n\nV Everettu se nachází ulice pojmenované po všech třech zakladatelích města. Ulice Colby Avenue a Hoyt Avenue mají svislý směr a přetíná je Hewitt Avenue, jen kousek jižně od železničního přejezdu přes koleje společnosti Burlington Northern Santa Fe. Některé další ulice nesou jméno po jejich společnících, jako například Bond Street, která nese jméno po soudci Hiramu Bondovi, který byl mimo jiné prezidentem železniční společnosti Everett & Monte Cristo Railroad. Stejným směrem jako Colby Avenue a Hoyt Avenue vedou také ulice pojmenované po investorech společnosti Everett Land Company, mezi které patří ropný magnát John D. Rockefeller, železniční úředník Thomas Fletcher Oakes, stavitel lodí Alexander McDougall a jeho společník Charles W. Wetmore.\n\nJádro města leží na Gardnerově poloostrově, který je ze západu ohraničen Gardnerovou zátokou a z východu a severu řekou Snohomish. Novější části města se tedy odsud rozprostírají většinou jižním směrem a to až po třináct kilometrů. Rozloha města je 123,4 km², z čehož více než třicet procent je voda.\n\nEverett je jedním z hlavních měst metropolitní oblasti Seattle. Na severu hraničí s městem Marysville a Tulalipskou Indiánskou rezervací. Na západě se rozprostírá Gardnerova zátoka, která je částí zálivu Possession, ve kterém leží blízký Gedneyho ostrov. Na západě od města se nachází obce Lake Stevens a Snohomish, na jihu Mill Creek a Mukilteo.\n\nPodnebí města ovlivňují mořské vzduchové hmoty, které mají sklon k tlumení teplot s menšími sezónními odchylkami než ve vnitrozemských oblastech.\n\nHistorickou část města ohraničují na severu ulice 8th Street, na východě Broadway, na jihu 25th Street a na západě Grand Avenue. V obvodu se nachází mnoho starých a mohutných domů, jedním z nich je také domov amerického senátora Henryho M. Jacksona na Grand Avenue.\n\nMěsto se nachází na ústí řeky Snohomish do zálivu Possession, na jehož břehu se nachází Everettská námořní stanice, velká papírna společnosti Kimberly-Clark a přístav, jehož částí je jak velký obchodní mořský přístav, tak velké přístaviště se dvěma sty místy, které se označuje za největší na západním pobřeží USA. V roce 2006 začala slibná přestavba severní části pobřeží na centrum námořního obchodu, maloobchodů a bytů. V roce 2006 do přístavu připlulo 119 lodí a 59 bárek, které dohromady přivezly zhruba 192 tisíc tun nákladu.\n\nPobřeží je také domovem everettskéeho jachtářského klubu, který byl založen v roce 1907 a jeho existence se datuje až do roku 1895. V letních měsících se zde každou neděli koná farmářský trh a každý čtvrtek večer pobřežní koncerty, které v roce 2006 přilákaly dohromady 26 tisíc diváků.\n\nVe městě se nachází čtyřicet parků, z nichž největší je Water E. Hall Park s 0,6 km², který se nachází nedaleko hlavní továrny Boeingu a je v něm golfové hřiště a skatepark. Druhým je Forest Park, který má rozlohu 0,4 km² a obsahuje plavecký bazén, hokejové hřiště, turistické stezky a zvířecí farmu. Na třetím místě v rozloze je Langus Park, který má 0,39 km², nachází se na pobřeží řeky Snohomish a má malé přístaviště. Kasch Park má rozlohu 0,24 km² a čtyři softballová hřiště. Howarth Park má rozlohu 0,11 km² a nachází se zde písečná pláž na pobřeží zálivu. Stejně velký je i Thornton A. Sullivan Park, který je na břehu Stříbrného jezera, kde se nachází písečná pláž a také se zde dá rybařit.\n\nForest Park je nejstarším veřejným parkem ve městě. Jak jeho název (\"Lesní park\") napovídá, jedná se o hustě zalesněné území, ve kterém se nachází kilometry turistických stezek, hřiště a oblíbený plavecký bazén.\n\nNaproti everettskému pobřeží se nachází úzký 3 kilometry dlouhý umělý ostrov s písečnými plážemi a poměrně teplou vodou, který vlastní everettský přístav. Ostrov je neúspěšným pokusem Technického sboru armády Spojených států amerických o vytvoření sladkovodního přístavu západně od centra Everettu ze začátku dvacátého století. Nyní je z ostrovu denní park bez pitné vody, elektřiny nebo nočního zázemí. V létě zde městské oddělení parků a rekreace pořádá Dny Jetty Islandu, kdy nabízí volný převoz trajektem z přístaviště na 10th Street, od června až do začátku září. Široké a ploché pláže a silný vítr dělají místo populárním mezi kitesurfery a skimboardery.\n\nNishyama Garden je tradiční japonská zahrada v Japonském obchodním institutu, který je částí vysoké školy Everett Community College. Nachází se zde dřevěné brány stylu Sukiya, štěrkové chodníky, kameny, stromy a část slavného mostu Kintai, který se nachází ve městě Iwakuni, v jednom ze sesterských měst Everettu.\n\nEvergreen Arboretum and Gardens je 10 tisíc m² rozlehlé arboretum a park na severním konci Legion Parku, na křižovatce ulic Alverson Drive a Marine View Drive. V zahradách se nachází kromě soch a výhledů na Pugetův záliv také jehličnanová zahrada (smrk sivý, borovice vejmutovka, cypřišek Lawsonův nebo cypřišek nutkajský), jiřinová zahrada s různými jiřinami, japonská javorová zahrada s javory, kapraďorosty a hortenziemi, celoroční zahrada (artyčok, \"hakonechloa macra\", yzop lékařský, lekníny a \"phormium cookianum\"), lesní zahrada (pěnišníky, hortenzie velkolistá, \"pieris japonica\"), bílá zahrada s bílými, stříbrnými a modrými květinami, a malá městská stromová stezka.\n\nMezi části města Everett patří:\nOd února 1901 vychází deník \"The Herald\", který od ledna 1997 vychází také v internetové podobě. Deník přináší místní i mezinárodní události pro Everett a celý okres Snohomish. V roce 1798 ho koupila společnost The Washington Post Company. Deník také vydává týdeník \"The Enterprise Newspapers\", který vychází na jihu okresu Snohomish a na severu okresu King, měsíčník \"Snohomish County Business Journal\", inzerční týdeník \"Pickle Press\" a od roku 2006 také týdeník \"La Raza del Noroeste\", který je určen španělsky mluvící populaci regionu Pugetův záliv.\n\nEverett je domovem tří rozhlasových stanicí. KRKO 1380 AM je místní 50 000 wattová sportovní stanice založená roku 1922, která je spojená s FOX Sports Radiem a vysílá zápasy týmu Everett AquaSox, který je farmou Seattle Mariners, hokejového týmu Everett Silvertips z WHL a týmů basketbalu a amerického fotbalu Washington State University. KSER 90.7 FM je veřejná stanice z roku 1991 vysílající různé styly hudby a programy BBC News a NPR. KWYZ 1230 AM byla založena roku 1940 a vysílá v korejštině.\n\nTelevizní kanál KONG-TV, který vysílá ze Seattlu, je licencovaná v Everettu.\n\nV centru města se nachází Comcast Arena at Everett, Everettské centrum hereckých umění, divadelní společnost Village Theatre, historické Everettské divadlo, Rada umění okresu Snohomish a sada městských soch. Everettská symfonie, založená roku 1935, hraje v Everettském městském sálu. Dále se zde nachází Everettský pěvecký sbor, který zpívá v centru hereckých umění.\n\nHistoricky i architektonicky významná Everettská veřejná knihovna je základním kamenem centra Everettu a značkou pro obyvatele města. Její pobočka Evergreen Branch, která se nachází na ulici Evergreen Way na jihu Everettu, obsluhuje zvětšující se a etnicky rozmanitou část města.\n\nOd roku 1984 ve městě hraje baseballový tým Everett AquaSox, který je farmou Seattle Mariners, patří do ligy Northwest League a hraje své zápasy na stadionu Everett Memorial Stadium. V letech 1985 a 2010 se AquaSox povedlo vyhrát ligu. Hokejoví Everett Silvertips existují od roku 2003 a hrají juniorskou Western Hockey League, kterou ještě nikdy nevyhráli. Své domácí zápasy hrají v Comcast Areně, stejně jako lakrosový tým Washington Stealth, který svou ligu National Lacrosse League vyhrál hned v prvním roce po přestěhování do města, v roce 2010. V roce 2010 byl založen také fotbalový tým North Sound SeaWolves, který hraje amatérskou USL Premier Development League na stadioně Goddard Memorial Stadium.\n\n\nDříve byla ekonomika Everettu závislá především na obchodu se dřevem, v roce 2006 zde bylo zaměstnáno více než osmdesát tisíc lidí a to především v průmyslech spojených s technologiemi, vzdušným prostorem a službami.\n\nPodle městského finančního souhrnu z roku 2009 bylo nejvíce lidí zaměstnáno u následujících společností:\n\nPři sčítání lidu v roce 2010 žilo ve městě 103 019 obyvatel, z čehož 75% byli běloši, 8% Asiaté a 4% Afro-Američané. 14% populace bylo Hispánského původu.\n\nV roce 2009 se město umístilo na devadesáté příčce mezi městy v USA s nejvyšší zločinností, nejvíce ze Severozápadě země kromě Tacomy. V roce 2008 zde bylo nahlášeno 1 183 krádeží auta a 76 případů znásilnění. V průměru to dělá 78,7 případů znásilněných na sto tisíc obyvatel, což je zhruba dvojnásobek národního průměru, který čítá 32,2 případů znásilnění na sto tisíc obyvatel. Ve stejném roce zde byl zavražděn jediný člověk, což zase naopak umisťuje Everett hluboko pod celonárodní průměr. Od roku 2009 si město získalo celonárodní pozornost také kvůli častým stížnostem na kávové stánky s polonahými baristkami a jejich zatýkání.\n\n\nVětšina města spadá do Everettského školního obvodu, kam patří také některé oblasti jižně od Everettu, včetně města Mill Creek. Některé části na jihozápadě města ale spadají do Mukilteoského školního obvodu, jelikož leží blízko obce Mukilteo.\n\nEverett je dobře propojeným městem s několika různými dopravními možnostmi.\n\nPřístup z dálnice poskytuje mezistátní dálnice Interstate 5, která městem probíhá. Do Everettu ale vedou i další silnice, včetně U.S. Route 2, která zde začíná.\n\nHromadná doprava ve městě funguje už od roku 1893. Mezi lety 1910 a 1939 spojovala město se Seattlem železnice Seattle-Everett Interurban Railway. Dnes poskytuje autobusovou hromadnou dopravu společnost Everett Transit, která byla založena roku 1969 a provozuje 46 autobusů a 18 vozdiel s bezbariérovým přístupem, které dohromady průměrně za den využije 6 800 cestujících. Společnost Sound Transit provozuje vlakové spojení do Seattlu a autobusová spojení do Seattlu a do Bellevue. Společnost Community Transit spojuje město se zbytkem okresu Snohomish. Společnost Amtrak poskytuje meziměstskou vlakovou dopravu v podobě vlaků Amtrak Cascades a Empire Builder, zatímco Sound Transit spojuje město se Seattlem prostřednictvím vlaku Sounder. Meziměstskou dopravu poskytují také autobusy společnosti Greyhound. Všechna meziměstská vlaková i autobusová spojení vychází z Everett Station, hlavního dopravního uzlu Everettu.\n\nNejbližšími mezinárodními letištěmi jsou Boeing Field v Seattlu a Seattle-Tacoma International Airport v SeaTacu. Okres Snohomish provozuje Paineovo letiště pro soukromá letadla.\n\nVšeobecná nemocnice byla založena v roce 1894, zatímco Providence Hospital byla založena až v roce 1905. V březnu 1994 se tyto nemocnice spojily a vytvořily Everettské regionální zdravotní středisko Providence, které bylo v roce 2005 umístěno mezi stem nejlepších amerických nemocnic již potřetí od svého vzniku. V roce 2009 v nemocnici pracovalo 3 200 zaměstnanců a bylo provedeno 13 000 operací.\n\nV roce 1924 byla založena Everettská klinika, ze které se vyvinul regionální poskytovatel péče o zdraví s šestnácti pobočkami v okrese Snohomish. Denně nemocnice obsluhuje více než 2 300 pacientů.\n\nPitná voda pro město Everett pochází ze Spadovy přehrady v povodí řeky Sultan v Kaskádovém pohoří, která poskytuje pitnou vodu také pro asi půl milionu obyvatel okresu Snohomish. Elektřinu poskytuje Obvod veřejných služeb okresu Snohomish, zatímco zemní plyn pochází od společnosti Puget Sound Energy.\n\n\nVe městě se nachází Centrum budoucnosti letecké dopravy.\n"}
{"id": "706104", "url": "https://cs.wikipedia.org/wiki?curid=706104", "title": "Podnikový informační systém", "text": "Podnikový informační systém\n\nPodnikový informační systém, ve zkratce PIS, je typ informačního systému, který se užívá v podniku k podpoře a zlepšování funkcí jeho podnikových procesů. Umožňuje vyšší kvalitu služeb, práci s velkými objemy dat a je uzpůsobený pro velké podniky a organizace. Užívá se ve všech útvarech a na všech úrovních podniku. \n\nPojem Podnikový informační systém je odvozen z anglického Enterprise Information System (EIS). Slovo \"enterprise\" má více významů. Zpravidla slouží k označení hodně velkých organizací, jako jsou nadnárodní společnosti nebo organizace veřejného sektoru; v současnosti je však nadužíváno a může znamenat téměř cokoliv. Běžně se takto označují i malé a střední podniky (small and medium-sized enterprises). Každopádně ale má širší dosah než český \"podnik\" (tj. podnikatelský subjekt usilující o dosažení zisku). \n\nTaké v češtině lze \"podnikový informační systém\" chápat v tomto širším slova smyslu, tedy ne jako systém určený pouze pro podniky, ale i pro jiné organizace (ministerstva, úřady, univerzity, armádu atd.). Pokud však označení \"podnikový\" působí v daném kontextu nepřirozeně (např. tak může působit věta „Ministerstvo používá \"podnikový\" informační systém“), je možné ho vynechat. K tomu ostatně často dochází i kvůli úspornějšímu vyjadřování. \n\nPodnikové informační systémy jsou informační systémy, které provozují podniky a organizace s cílem zlepšit svou produktivitu, snížit náklady a zkvalitnit vlastní služby a produkty. Uchovávají v nich svá vlastní data, k nimž mají jejich pracovníci přístup odstupňovaný podle individuálně nastavených oprávnění.\nExistuje velké množství různých typů podnikových informačních systémů. Ze všech nejčastěji se v podnicích a organizacích vyskytují a využívají systémy ERP. Systémy ERP jsou v současnosti tak běžné, že se mnohdy pod pojmem podnikový informační systém rozumí právě ERP.\n\nSouhrnné informace o podnikových informačních systémech obsahuje článek Informační systém, v němž jsou také uvedeny odkazy na řadu dalších speciálních článků, věnovaných jednotlivým typům těchto systémů podrobněji. \n\n\n"}
{"id": "706105", "url": "https://cs.wikipedia.org/wiki?curid=706105", "title": "Krátký film Praha", "text": "Krátký film Praha\n\nKRÁTKÝ FILM PRAHA a.s. je česká produkční společnost zaměřující se zejména na naučné, dokumentární a animované filmy. Od roku 2005 sídlí v Olomouci (do té doby v Praze) a krom sídla měla pobočky v Brně, Plzni a Zlíně (Gottwaldově). Společnost vznikla vlastně již v roce 1946 v rámci Filmového ústavu, v roce 1948 se osamostatnila a k dalšímu vymezení došlo v roce 1957. V roce 1991 vznikla instituce podobného názvu, ale vedená jako akciová společnost, která také převzala majetek původní společnosti.\n\nKrátký film sestával od roku 1950 ze čtyř studií, jež se lišila svým zaměřením – populárně-vědeckého a naučného filmu, dokumentárního filmu, kresleného filmu, loutkového filmu. Studio kresleného filmu později dostalo původní název Bratři v triku a loutkového filmu neslo název po znamenitém českém režisérovi Studio Jiřího Trnky. Pod Krátký film také spadalo studio Prométheus Ostrava. Po roce 1991 existuje pouze prosté Studio loutkového filmu, Bratři v triku byli zachováni a nově vzniklo vzdělávací Studio J. A. Komenského, dokumentární Studio HaD a zakázkové Studio Kunc.\n\nV roce 1945 byla celá československá kinematografie postátněna, v tomto smyslu vznikl Československý filmový ústav, v jehož rámci roku 1946 prvně vzniká Krátký film. Po válce byl nedlouho ředitelem režisér Elmar Klos. Následné v roce 1948 dochází k výrazné reorganizaci kinematografie, která je zaštítěná organizací Československý státní film a novým zřízením získal Krátký film samostatnost. Struktura byla stabilizována do podoby, tak jak je známa dodnes, kdy v roce 1950 došlo v podniku ke zřízení čtyř studií. V rámci státní filmové produkce byl KF vyhrazen zejména krátký film, žánrově potom ilustrují zaměření studia zaměřená na populárně-vědecké a naučné filmy, dokumentární filmy, kreslené, loutkové filmy.\n\nV roce 1957 došlo k poslední zásadní reformě, kdy byla zřízena hlavní správa (později ústřední ředitelství) Československého filmu podléhajícímu ministerstvu školství. Podle nových pravidel došlo k novém zřízení Krátkého filmu jakožto samostatné hospodářské organizace, složky výrobní hospodářské jednotky Československý film. Někdy je právě k tomuto datu kladen vznik (mimo jiné mělo dojít k zápisu KF do podnikového rejstříku).\n\nV letech 1969–1985 byl ředitelem KF Kamil Pixa, jeden ze zakladatelů StB. Pixa dokázal svoji autoritou vést KF značně samostatně, udržel zde pro režim nevhodné filmaře, pozoruhodná je i produkce filmu \"Hra o jablko\" (1976), který je celovečerní a ani žánrem nespadá do běžného podnikového repertoáru. Posledním ředitelem předlistopadového KF byl Lubomír Jakeš.\n\nPo roce 1989 docházelo k privatizaci státní kinematografie, která neprobíhala ve všech směrech jednoduše. V roce 1990 byl jakožto hospodářská složka Československého filmu zrušen. V roce 1991 byla registrována společnost KF a.s., na kterou byl převeden majetek Krátkého filmu a to včetně autorského práva náležícího Krátkému filmu jakožto produkční společnosti. Společnost KF a.s. změnila v roce 1996 název na KRÁTKÝ FILM PRAHA a.s.\n\n"}
{"id": "706109", "url": "https://cs.wikipedia.org/wiki?curid=706109", "title": "Choiceland (Saskatchewan)", "text": "Choiceland (Saskatchewan)\n\nChoiceland je městečko nacházející se v kanadské provincii Saskatchewan, v kulturní krajině na pomezí mezi divočinou pokrytou souvislým severským lesem a zemědělskou krajinou.\nPřestože je Choiceland na městečko hodně malý, je zde základní škola, William Mason Public School, která nabízí školní docházku od mateřské školy až po dvanáctý stupeň. Choiceland leží asi hodinu cesty automobilem z Prince Albertu, většího saskatchewanského města.\n\n"}
{"id": "706110", "url": "https://cs.wikipedia.org/wiki?curid=706110", "title": "Národní liga 1943/44", "text": "Národní liga 1943/44\n\nTento článek pojednává o jednom ze soutěžních ročníků Československé fotbalové ligy. Sezona 1943/44 se odehrála pod názvem Národní liga 1943/44. Jednalo se o celkově 6. oficiální ročník rozdělené České a Slovenské fotbalové ligy (včetně v průběhu rozděleného ročníku 1938/39). V následujícím hraném ročníku - 1945/46 již došlo ke znovusloučení Českomoravské a Slovenské části soutěže. Jinak se jednalo o 20. ročník nejvyšší fotbalové ligové soutěže. Titul z tohoto ročníku získala AC Sparta Praha, která si zajistila jubilejní 10. mistrovský titul. Před začátkem této sezony došlo ještě k rozšíření soutěže na 14 týmů. Ze druhé ligy tak postoupily hned čtyři týmy - SK Polaban Nymburk, SK Viktoria Plzeň, SK Slezská Ostrava a SK Viktoria Žižkov.\n\nSlovenskou část soutěže vyhrál tým ŠK Slovan Bratislava, který tak vybojoval poslední z celkově čtyř titulů během období Protektorátu. Byl tak ze všech slovenských týmů nejúspěšnější, když ovládl 4 ze 6 ročníků samostatné soutěže.\n\nKarel Bláha (-/0/-),\nKarel Horák (25/0/-) –\nJaroslav Burgr (-/0),\nFrantišek Hájek (-/7),\nMiloslav Jankovský (-/...),\nKarel Kolský (-/3),\nJosef Košťálek (-/0),\nLadislav Koubek (-/1),\nJosef Ludl (-/17),\nKarel Rohlíček (-/0),\nJan Říha (-/13),\nKarel Senecký (-/9),\nRudolf Šmejkal (-/9),\nJaroslav Vejvoda (-/23),\nJiří Zástěra (-/0),\nJosef Zeman (1/0),\nJiří Zmatlík (-/28) –\ntrenér Josef Kuchynka\n\nAlois Bureš (-/0/-),\nKarel Finek (-/0/-),\nEmil Kabíček (-/0/-) –\nJosef Bican (26/57),\nAntonín Bradáč (-/3),\nVratislav Fikejz (-/0),\nFrantišek Hampejs (-/0),\n... Heinek /-/0),\nOta Hemele (-/22),\nJindřich Holman (-/6),\nBedřich Jezbera (-/2),\nVlastimil Kopecký (-/20),\nVlastimil Luka (-/0),\nOtakar Nožíř (-/...),\nKarel Průcha (-/2),\nBohumil Říha (-/0),\nČestmír Vycpálek (-/3),\nRudolf Vytlačil (-/1),\nVladimír Zajíček (-/0),\nJiří Žďárský (-/13),\nMiloslav Žižka (-/0) –\ntrenér Emil Seifert\n\nFrantišek Jordák (20/0/2),\nJosef Odstrčilík (6/0/1) –\nRudolf Bartonec (25/11),\nLudvík Dupal (26/1),\n... Homolka (3/1),\nJosef Humpál (26/21),\nStanislav Kocourek (26/0),\nJaroslav Kulich (2/0),\nKarel Michlovský (22/14),\nMiloslav Novák (26/0),\nJosef Pařízek (1/0),\nJosef Pastrňák (2/0),\nJaroslav Petule (4/0),\nGustav Prokop (1/2),\nJaroslav Res (6/0),\nJaroslav Riedl (16/0),\nJiří Sobotka (22/16),\nOldřich Šindelář (6/0),\nAntonín Tichý (25/7),\nKarel Zeissberger (20/5) –\ntrenér Otto Šimonek\n\nMiloslav Beneš (-/0/-),\nFrantišek Lacina (-/0/-) –\nVáclav Bartoš (-/0),\nFrantišek Berka (-/0),\nJaroslav Bešťák (-/0),\nVladimír Bína (-/1),\nJosef Fail (-/0),\nVladimír Hönig (-/24),\nRudolf Hyrman (-/17),\nFrantišek Kubáň (-/0),\nKarel Möstl (-/0),\nGustav Moravec (-/0),\nVladimír Perk (-/16),\nRudolf Sloup (-/4),\nZdeněk Sloup (-/0),\nVáclav Svoboda (-/0),\nJosef Šnajdr (-/0),\nMiloslav Štekl (-/3),\nJosef Vokurka (-/0),\nVáclav Volek (-/0) –\ntrenér Jan Kuželík\n\nJosef Tůma (-/0/-) –\nJosef Čihák (-/-),\nAntonín Filip (-/-),\nMiroslav Frydrych (-/-),\nKarel Hloušek (-/9),\nJiří Jouza (-/-),\nAntonín Kračman (-/-),\nOldřich Menclík (-/-),\nAlois Mourek (-/1),\nFrantišek Pačes (8/0),\nJosef Rambousek (1/0),\nJosef Randák (-/0),\nJiří Rubáš (3/0),\nMiloslav Šístek (4/1),\nJiří Špaček (1/0),\nVáclav Špindler (18/3),\nMiroslav Vrátil (-/-),\nBohuslav Vyletal (-/-),\nOldřich Zajíček (-/-),\nMiroslav Zuzánek (-/-) –\ntrenér Václav Benda\n\nJan Biskup (-/0/-),\nVladimír Leština (-/0/-) –\nVáclav Březina (-/1),\nVladimír Carvan (-/0),\nVáclav Kokštejn (-/4),\nFrantišek Kusala (-/0),\nRudolf Lampl (-/0),\nKarel Moravec (-/0),\nEduard Möstl (-/10),\nKarel Podaný (-/2),\nMiloslav Pospíšil (-/2),\nFrantišek Rašplička (-/0),\nVojtěch Rašplička (-/2),\nAntonín Rýgr (-/14),\nJan Seidl (-/8),\nKarel Sklenička (-/0),\nVáclav Souček (-/0),\nVáclav Sršeň (-/8),\nJosef Sýkora (9/0),\nKarel Vosátka (-/0),\nFrantišek Zika (-/0) –\ntrenér Josef Pleticha\n\nEmil Krischke (4/0/1),\nFerdinand Krysta (7/0/0),\nSvatopluk Schäfer (15/0/2) –\nJan Blačinský (7/5),\nVladimír Bouzek (13/3),\nJosef Cziepiel (2/0),\nJaroslav Červený (20/6),\nAntonín Dostál (1/0),\nOldřich Foldyna (11/0),\nAntonín Honál (5/0),\nOldřich Houra (1/0),\nJiří Křižák (25/18),\nBohumír Marynčák (26/0),\nStanislav Mohyla (15/4),\nJan Novák (11/5),\nAdolf Pleva (26/0),\nAlois Pszczolka (26/17),\nRudolf Pszczolka (9/0),\nKarel Radimec (25/2),\nMiroslav Šedivý (2/0),\nJaroslav Šimonek (9/1),\nJosef Vnenk (20/0),\nAdolf Žídek (6/0) –\ntrenér František Jurek\n\nVáclav Dědič (5/0/1),\nKarel Kopecký (21/0/2) –\nJan Daněky (6/6),\nJosef Galáb (24/0),\nJosef Hronek (15/2),\nBohumil Chocholouš (17/4),\nVáclav Kaiser (9/5),\nGustav Kalivoda (4/0),\nRudolf Krejčíř (12/7),\nKarel Nepala (18/3),\nOldřich Novohradský (18/1),\nOldřich Rulc (5/0),\nJan Šimek (13/17),\nFrantišek Štěpán (23/8),\nKarel Trnka (8/1),\nEduard Vaněk (26/0),\nMiroslav Vaněk (16/0),\nVladimír Vrzal (21/0),\nFrantišek Zapletal (25/4) –\ntrenéři Josef Smolka a Josef Eremiáš\n\nVladimír David (-/0/-),\nFrantišek Vondrouš (-/0/-) –\nEmil Anger (-/1),\nJaroslav Cejp (-/15),\n... Daněk (-/0),\nOldřich Halama (-/0),\nFrantišek Heřmánek (8/1),\nVáclav Kaiser (11/9),\nAlois Kalivoda (-/5),\nJosef Klus (-/0),\nJosef Pešava (-/1),\nMiroslav Potůček (3/0),\nKarel Rulc (-/7),\nJosef Skala (6/5),\nEmanuel Slavíček (-/4),\n... Svoboda (-/...),\nMaxmilián Synek (-/0),\nOldřich Šámal (-/0),\nMiroslav Štancl (-/5),\nJosef Štégl (-/0),\nJosef Šváb (-/...),\nJosef Zeman (9/3),\nBohumil Zoubek I (24/2),\nJosef Zoubek (6/2) –\ntrenér ...\n\nEmil Ludvík (25/0/-),\nJaroslav Matoušů (1/0/-) –\nEmil Anger (10/0),\nJosef Babulenko (3/0),\nOtakar Češpiva (24/0),\nFrantišek Havlíček (18/1),\nGustav Kalivoda (1/0),\nJan Kalous (23/1),\nVáclav Karban (3/0),\nLadislav Kareš (26/24),\nJosef Kejř (14/6),\nAntonín Lanhaus (14/0),\nJaroslav Liška (8/0),\nJan Melka (10/3),\nVáclav Mikeš (5/0),\nFrantišek Mlejnský (9/5),\nFrantišek Mošnička (5/0),\nJaroslav Panec (15/0),\nJiří Pešek (2/2),\nFerdinand Plánický (25/20),\nMilan Röder (3/0),\nJiří Rubáš (16/5),\nOldřich Urban (25/0),\nJosef Vedral (1/0) –\ntrenér Ladislav Ženíšek\n\nJosef Kračmar (5/0/1),\nVojtěch Věchet (21/0/4) –\nVáclav Blažejovský (24/4),\nKarel Čáp (25/5),\nVáclav Čihák (7/2),\n... Hudec (1/0),\nJosef Ibl (7/0),\n... Kočí (3/0), \nVladislav Kračmar (24/8),\nZdeněk Kukal (26/0),\nJosef Kvapil (24/15),\nOtakar Mukařovský (23/0),\nJosef Pajkrt (24/14),\n... Šetlík (2/0),\nKarel Šimek (11/2),\nSlavoj Tichý (24/0),\nBohumil Urban (3/1),\nJosef Velíšek (8/3),\n... Vilímovský (1/0),\nKarel Vlnas (23/0) –\ntrenér Josef Čapek, Josef Bouška\n\nVladimír Doležal (22/0/4),\nVlastimil Ronc (4/0/1) –\nFrantišek Bezděk (11/5),\nFrantišek Dycka (5/0),\nJaroslav Fajfr (7/0),\nJiří Hanke (15/2),\nLudvík Hendrych (26/2),\nKarel Kocík (7/0),\nFrantišek Kolman (19/0),\nJosef Krupka (18/0),\nJosef Lang (8/0),\nOtakar Nožíř (14/2),\nAntonín Rieger (6/6),\nJaromír Slaný (16/4),\n... Šenk (1/0),\nZdeněk Sova (2/0),\nLadislav Šimůnek (12/1),\nEmil Šlapák (26/14),\nJosef Šurych (13/1),\nRudolf Toman (18/7),\nBohumil Trubač (3/0),\nJan Vojtíšek (20/0),\nJosef Zoubek (6/1),\nFrantišek Žák (7/1) –\ntrenér ...\n\nVlastimil Havlíček (-/0/-),\nKarel Poláček (-/0/-),\nAdolf Štojdl (-/0/-) –\nJaromír Bakule (-/0),\nMilan Fencl (-/6),\nVáclav Fiala (-/0),\nAntonín Hájek (-/5),\nFrantišek Hájek (-/5),\n... Hanzlík (-/0),\nJosef Honomichl (-/0),\nJosef Kraus (-/0),\n... Kříž (-/0),\nFerdinand Maiss (-/...),\nMiloš Mrvík (-/4),\n... Palouček (-/1),\nJosef Plechatý (-/6),\nAlfréd Sezemský (-/1),\nKarel Süss (-/4),\n... Švácha (-/2),\nJosef Tajčner (-/6),\nOldřich Urban (-/0),\nJosef Vrba (-/0) –\ntrenér ...\n\n... Polívka (-/0/-),\nBohumír Váchal (-/0/-) –\nVáclav Beran (-/3),\nVojtěch Bradáč (-/14),\nKarel Černý (-/0),\nBedřich Dobřanský (-/1),\nJosef Dub (-/...),\nJosef Horák (-/0),\nAntonín Chudomel (-/1),\nMiloslav Jankovský (-/1),\nVáclav Jíra (-/0),\nJosef Kubánek (-/0),\nJan Lukeš (-/0),\nJosef Martínek (-/0),\nVáclav Mikeš (-/2),\nJosef Paur (-/0),\nJiří Plíva (-/1),\nLeopold Prokop (-/0),\nMilan Röder (-/0),\nRudolf Supp (-/5),\nJosef Šteidl (-/0),\nGustav Štěrba (-/0),\nRudolf Štuksa (-/2),\nOldřich Šťastný (-/...),\nJaroslav Štumpf (-/0),\nJaroslav Tauer (-/...),\nBedřich Vacek (-/3),\nOldřich Vohánka (-/5),\n... Vondráček (-/...) –\ntrenéři Antonín Puč a Karel Meduna\n\n\n"}
{"id": "706113", "url": "https://cs.wikipedia.org/wiki?curid=706113", "title": "Gastein Ladies 2011", "text": "Gastein Ladies 2011\n\nTenisový turnaj WTA Gastein Ladies 2011 se konal ve dnech 11.–18. července v rakouském Bad Gastein venku na antukových dvorcích jako součást kategorie WTA International Tournaments. Odměny činily 220 000 USD.\n\n\nNásledující hráčky obdržely do soutěže divokou kartu od pořadatelů:\n\nNásledující hráčky se probojovaly do soutěže z kvalifikace:\n\n\n"}
{"id": "706126", "url": "https://cs.wikipedia.org/wiki?curid=706126", "title": "Wen-čou", "text": "Wen-čou\n\nWen-čou () je město a městská prefektura na jihovýchodě čínské provincie Če-ťiang. Celá prefektura má přes devět milionů obyvatel, přičemž přímo ve městě jich žije necelého půldruhého milionu.\n\nPrefektura je na východě ohraničena Východočínským mořem, na západě sousedí s prefekturou Li-šuej a na severu s prefekturou Tchaj-čou.\n\nMěsto bylo povýšeno na prefekturu za dynastie Tchang a své současné jméno dostalo v roce 675. Jeho historie ovšem sahá dále, už v dva tisíce let před naším letopočtem zde vznikala keramika.\n\nOd roku 1876 byl zdejší přístav otevřen pro zahraniční obchod a v Druhé čínsko-japonské válce jeho význam dále stoupl, neboť se jednalo o jeden z mála přístavů, nad nimiž si Čína udržela kontrolu.\n\nVe městě žije dlouhodobě významná křesťanská menšina, proto se mu přezdívá „čínský Jeruzalém“.\n\nHlavním letištěm pro Wen-čou je mezinárodní letiště Wen-čou Lung-wan, které leží ve východní části obvodu Lung-wan, ve vzdálenosti přibližně čtyřiadvacet kilometrů jihovýchodně od centra a zhruba kilometr jihozápadně od ústí řeky Ou-ťiang do Východočínského moře\n\nNedaleko města došlo 23. července 2011 k havárii vysokorychlostních vlaků, při které zahynulo nejméně dvaatřicet lidí a bezmála dvě stě jich bylo zraněno.\n\n"}
{"id": "706127", "url": "https://cs.wikipedia.org/wiki?curid=706127", "title": "Agáta Kestřánková", "text": "Agáta Kestřánková\n\nAgáta Kestřánková (* 31. ledna 1996 Praha) je česká spisovatelka.\n\nJejí otec je reklamní textař a hudebník, matka knihkupec. Do světa literatury se prodrala již ve svých 14 letech knihou povídek \"Rytíři a jiná havěť\", která vychází v roce 2010 u nakladatelství work in progress. Distribuce Kosmas, knížka se mimo jiné objevuje v řetězci knihkupectví Neo Luxor. V roce 2010 vydala CD s názvem \"Rytíři v louži\" s pěti namluvenými povídkami. V roce 2011 Agátě vychází druhá povídková kniha \"Tam za velkou louží hejno supů krouží\", která je zasazena do prostředí Divokého západu. Autorka si knihy sama ilustruje. Agáta Kestřánková je též součástí autorského projektu \"Trní\" (fantasy kniha psaná několika autory, jež spojuje kroužek tvůrčího psaní Lucie Lukačevičové v KD Kobylisy).\n\nOdmala je fascinována příběhy a vždycky měla ráda literaturu, ne však natolik, aby se sama nepustila do psaní. Její příběhy jsou vesměs gangsterského a fantasy žánru se špatným koncem. Na své si přijdou i milovníci černého humoru. K jejím oblíbeným autorům patří například Stephen King, Edgar Allan Poe či Jack London. Postupem času ale propadla kouzlu hrdinů Ameriky devatenáctého století. K hlavním postavám svých příběhů se však staví povětšinou velmi rezervovaně a sympatizuje převážně s padouchy. Znalci Divokého západu zajisté zaujmou narážky na autorčiny oblíbené hrdiny té doby jako je kupříkladu Jesse Woodson James, Billy the Kid či Emmet Dalton. V současnosti její tvorbu, jak sama říká, nejvíce ovlivňují Stephen King, Quentin Tarantino, Nick Cave a Frank Miller. \"\n\nPrvní oficiální povídku \"Abecedníček\" Agáta napsala v jedenácti letech a zvítězila s ní v soutěži Zlatá Ema 2008. O rok později s povídkou \"Cesta mrtvé duše a prázdného těla\" obsadila třetí místo v soutěži internetového portálu \"Meredit\". Vystupuje v pořadu \" Domino\" (Český rozhlas Dvojka) a v Českem rozhlase Plzeň, kde byla vnímána jako nejmladší česká spisovatelka. Tou je ovšem v současnosti \"Alžběta Kokaislová\", které vyšla její kniha \"Spásný nápad\" ve vydavatelství Nostalgie v jejích 13 letech.\n\nSe svojí prvotinou \"Rytíři a jiná havěť\" se stala vítězkou soutěže \"Zlatý oříšek 2010\" v oboru tvůrčího psaní, vyhlášení proběhlo 1. ledna 2011 na ČT, tisková konference v Kaisersteinském paláci. Byla pozvána do \"Studia kamarád ČT\", kde četla ukázky ze své připravované knihy \"Tam za velkou loží hejno supů krouží\". Na podzim roku 2011 se Agáta umístila s povídkou \"Stařec a hoře\" na 2. místě v soutěži Hustopečské brko a na 3. místě Rýmařovském horizontu. V lednu 2012 je s Agátou vysílán rozhovor na ČT1 v souvislosti startu dětské literární soutěže, kterou pořádá ČT.\n\n\n\n\n"}
{"id": "706130", "url": "https://cs.wikipedia.org/wiki?curid=706130", "title": "Česko na Letních olympijských hrách 2012", "text": "Česko na Letních olympijských hrách 2012\n\nČesko na Letních olympijských hrách v roce 2012 v Londýně reprezentovali sportovci, kteří splnili kvalifikační kritéria, nebo získali pozvání od Mezinárodního olympijského výboru či příslušných sportovních federací. Vedoucím výpravy byl místopředseda Českého olympijského výboru František Dvořák. Nominačním plénum Českého olympijského výboru, které proběhlo 28. června 2012, schválilo nominaci 118 českých olympioniků. Den poté si účast na olympiádě, v kvalifikačním turnaji v turecké Ankaře, vybojovaly i české basketbalistky. Představovaly tak jediný český tým v kolektivních soutěžích. Konečný počet českých olympioniků dosáhl hranice 133 osob, z toho závodilo 68 mužů a 65 žen. Nejstarším sportovcem výpravy byl 48letý jachtař Michael Maier, nejmladším pak 17letý plavec Jan Micka. Na hrách se představili také čeští rozhodčí. Na regulérní průběh soutěží jich dohlíželo 26.\nNejpočetnější skupinou, která Česko reprezentovala, se stali atleti, kterých na hry odcestovalo 29. Následovali basketbalistky a veslaři s 12 a kanoisté s 11 nominovanými.\n\nJiž na své šesté olympijské hry zavítala kajakářka Štěpánka Hilgertová, nechyběli ani obhájci zlatých medailí z Pekingu, Barbora Špotáková, Kateřina Emmons a David Kostelecký. Překvapením naopak byla nominace boxera Zdeňka Chládka, který se zúčastnil díky divoké kartě, kterou obdržel jakožto nejlepší Evropan ve své váhové kategorii, jenž se nenominoval na mistrovství světa v Ázerbájdžánu.\n\nJistou účast měla tenistka, deblová specialistka, Květa Peschkeová. Ta však na okruhu stabilně nastupovala ve dvojici se Slovinkou Katarinou Srebotnikovou. Na olympiádě by musela vytvořit pár s jinou českou tenistkou. Svého místa se tak vzdala ve prospěch sehrané dvojice Andrea Hlaváčková, Lucie Hradecká, která pro Česko vybojovala jedinou tenisovou medaili z travnatých dvorců All England Clubu.\n\nV důsledku pozitivního dopingového nálezu byla z nominace vyřazena bikrosařka Jana Horáková. Mezinárodní cyklistická unie UCI jí zastavila činnost kvůli pozitivnímu testu na clenbuterol po MS horských kol 2011.\n\nDopingová aféra zasáhla i posádku čtyřkajaku. Nejzkušenější člen posádky Jan Štěrba měl v květnu 2012 na olympijské kvalifikaci v Poznani pozitivní test na beta‑methylphenylethylamin. Tento stimulant není na oficiálním seznamu zakázaných látek, nesmí se však užít v den závodu, čehož si Štěrba nebyl vědom. Mezinárodní veslařská federace ICF jej původně potrestala šestiměsíčním zákazem startu, což vylučovalo jeho start v Londýně. Místo něj tak byl nominován Pavel Davídek. Štěrba však uspěl s odvoláním u Arbitrážní komise ICF a byl dodatečně nominován místo Davídka. Rozhodnutí arbitráže nakonec jakožto nejvyšší instance potvrdil i Sportovní arbitrážní soud CAS na svém zasedání přímo v Londýně. Čtyřkajak se Štěrbou v sestavě nakonec vybojoval bronzovou medaili.\n\nČesko na londýnských hrách získalo celkem deset medailí, po jedenácti olympijských kovech z Atlanty 1996 druhý nejvyšší počet v historii (od rozpadu Československa). Umístilo se tak v medailovém pořadí zúčastněných zemí na konečném 19. místě. Čtyři sportovci se stali olympijskými vítězi. Jedenáctá medaile pak přibyla dodatečně, o čtyři roky později, když po analýze uložených vzorků novými metodami byl odhalen doping u stříbrného ukrajinského oštěpaře Oleksandra Pjatnycji a po úpravě výsledků se tak bronzové medaile dočkal český závodník Vítězslav Veselý, v původních výsledcích čtvrtý.\n\nČeská výprava měla v Londýně k dispozici i svůj vlastní propagační „dům“, zřízený v prostorách veletržního paláce \"Business Design Centre\" ve čtvrti Islington. Zatímco na předchozích olympiádách sloužila dočasná střediska pouze úzkému okruhu výpravy a VIP hostům, londýnský Český dům byl jako první koncipován pro širokou veřejnost a vyplněn rozsáhlým kulturním programem. Zde se scházeli čeští sportovci, fanoušci, ale i ostatní obyvatelé a návštěvníci Londýna.\n\nPodobné propagační základny měly i některé ostatní národní olympijské výpravy (celkem zhruba tři desítky), Český dům ale patřil podle médií mezi nejpřitažlivější; kupř. zpravodajská agentura AP mu ve svém stručném srovnání obdobných zařízení přiřkla pomyslnou \"„zlatou medaili“\". Za necelé tři týdny provozu prošlo Českým domem 78 700 návštěvníků. Nejvíce – 6700 – jich přišlo v sobotu 4. srpna, kdy Česko slavilo zlato veslařky Miroslavy Knapkové a bronz střelkyně Adély Sýkorové.\n\nLondýnské Hry XXX. olympiády v České republice kontinuálně přenášely dva programy veřejnoprávní televize ČT2, ČT4 v HD kvalitě a osm ryze internetových kanálů. Převážnou část programu moderátoři ČT uváděli přímo z prostor Českého domu v Londýně. Český rozhlas 1 Radiožurnál informoval o dění v pravidelných přímých vstupech a reportážích.\n\nMezi zajímavosti z českého pohledu patří i to, že první dvě zlaté olympijské medaile pro Českou republiku získaly dvě ženy (Miroslava Knapková a Barbora Špotáková) naprosto suverénním způsobem, oběma ženám bylo v té době 31 let. Další dvě zlaté olympijské medaile vyhráli dva muži (David Svoboda a Jaroslav Kulhavý) v předposlední a poslední den olympijských soutěží, oběma bylo v té době 27 let a oba museli o první místo bojovat až do posledního kola své soutěže, kdy těsně předstihli své soupeře.\n\nVítězslav Veselý získal svou medaili až po čtyřech letech na olympiádě v Riu, protože Ukrajinec Oleksandr Pjatnycja byl diskvalifikován za doping.\n\nPočet českých sportovců startujících v jednotlivých olympijských sportech.\n\n\n\n\n\n\n\n\n\n\n\n\n\n\n\n\n\n\n\nZákladní skupina\n\nBaráž o osmifinále\nZákladní skupiny\n\nBaráž o osmifinále\nOsmifinále\nČtvrtfinále\n\n\n"}
{"id": "706133", "url": "https://cs.wikipedia.org/wiki?curid=706133", "title": "Tyrifjorden", "text": "Tyrifjorden\n\nTyrifjorden je jezero v Norsku. S plochou 137 čtverečních kilometrů je pátým největším v Norsku. Má maximální hloubku 295 metrů, objem 13 krychlových kilometrů a hladina je ve výšce 63 metrů nad mořem. Z jezera odtéká řeka Drammenselva do Skagerraku.\n\nTyrifjorden leží v kraji Viken a sousedí s obcemi Hole, Lier, Modum a Ringerike. Je na něm několik ostrovů. Zřejmě nejznámější z nich je Utøya, kde došlo v červenci 2011 k útoku na mládežnický tábor.\n"}
{"id": "706134", "url": "https://cs.wikipedia.org/wiki?curid=706134", "title": "Konfederační pohár FIFA 2001", "text": "Konfederační pohár FIFA 2001\n\nKonfederační pohár FIFA 2001 byl 5. ročníkem Konfederačního poháru FIFA. Konal se ve Japonsku a Jižní Koreji od 30. května do 10. června 2003. Vítězem se stala reprezentace Francie.\n\n\n"}
{"id": "706135", "url": "https://cs.wikipedia.org/wiki?curid=706135", "title": "MercedesCup 2011", "text": "MercedesCup 2011\n\nTenisový turnaj ATP Mercedes Cup 2011 se konal ve dnech 11.–17. července v německém Stuttgartu venku na antukových dvorcích jako součást kategorie ATP World Tour 250 series. Odměny činily 450 000 EUR.\n\n\nNásledující hráči obdrželi do soutěže divokou kartu od pořadatelů:\n\nNásledující hráči se probojovali do soutěže z kvalifikace:\n\nNásledující hráč postoupil do hlavní soutěže jako šťastný poražený (LL):\n\n\n"}
{"id": "706136", "url": "https://cs.wikipedia.org/wiki?curid=706136", "title": "Pohár krále Fahda 1995", "text": "Pohár krále Fahda 1995\n\nKonfederační pohár FIFA 1995 byl 2. ročníkem Konfederačního poháru FIFA. Konal se v Saúdské Arábii od 6. do 13. ledna 1995. Vítězem se stala reprezentace Dánska.\n\n\n\n"}
{"id": "706137", "url": "https://cs.wikipedia.org/wiki?curid=706137", "title": "Barotrauma", "text": "Barotrauma\n\nBarotrauma je fyzické poškození tkání způsobené rozdílem tlaků mezi tělesnými dutinami a okolním prostředím. Postihuje nejčastěji potápěče (především ušním a plicním barotraumatem). Příčinou poškození je stlačení či roztažení tkáně vlivem změny tlaku okolního prostředí. Barotraumata se dělí podle zasaženého orgánu nebo podle mechanismu způsobující poškození.\n\n\n"}
{"id": "706138", "url": "https://cs.wikipedia.org/wiki?curid=706138", "title": "King Fahd Cup 1992", "text": "King Fahd Cup 1992\n\nKonfederační pohár FIFA 1992 byl prvním ročníkem Konfederačního poháru FIFA. Konal se v Saúdské Arábii od 15. do 20. října 1992. Vítězem se stala reprezentace Argentiny.\n\n\n\n"}
{"id": "706143", "url": "https://cs.wikipedia.org/wiki?curid=706143", "title": "Konfederační pohár FIFA 2013", "text": "Konfederační pohár FIFA 2013\n\nKonfederační pohár FIFA 2013 byl 9. ročníkem Konfederačního poháru FIFA. Probíhal v Brazílii od 16. do 30. června 2013.\n\n\nPozn.: Španělsko vyhrálo kromě Mistrovství světa 2010 i Mistrovství Evropy 2012, z kterého tudíž postoupil poražený finalista - Itálie.\n\nPozn. Všechny časy začátků zápasů jsou místní (UTC-3).\n\n"}
{"id": "706144", "url": "https://cs.wikipedia.org/wiki?curid=706144", "title": "ABRA Software", "text": "ABRA Software\n\nABRA Software a.s. je technologická firma, která vyvíjí moderní informační systémy třídy ERP pro firmy všech velikostí. Má samostatné zastoupení v České republice. Její systémy využívá desetitisíce zákazníků ve více než 50 zemích světa. Informační systém ABRA Gen od ABRA Software je jedním z integrovaných softwarových řešení v chystaném Testbedu pro Průmysl 4.0 v CIIRC. ABRA Gen je jediným českým ERP systémem, který je do projektu zapojen.\n\nFirma má samostatné zastoupení na Slovensku (od roku 1991) a ve Švýcarsku (2016).\n\n\n\n"}
{"id": "706145", "url": "https://cs.wikipedia.org/wiki?curid=706145", "title": "Milice Ježíše Krista", "text": "Milice Ježíše Krista\n\nMilice Ježíše Krista (italsky \"Milizia di Gesù Cristo\") byl středověký rytířský řád, založený v Parmě roku 1233 Bartolomějem, biskupem z Vicenzy, který roku 1234 potvrdil papež Řehoř IX. a dal jej pod správu dominikánů.\n\nHlavním cílem řádu byl boj proti herezím katarů a Valdenských, a dále měl posílit vztahy mezi papežem a místní šlechtou. Po vzoru svatojakubských rytířů jeho členové neskládali slib chudoby a nežili v klášteře ani v celibátu. Členy byli jak šlechtici, tak i měšťané a tato povaha jeho členů vedla k činnosti zejména ve městech, kde pečovali o slabé a vyloučené ve městech. Členové milice se scházeli každý měsíc pro instrukce od dominikánů, a dále museli třikrát ročně jít ke zpovědi. \n\nVelitelem milice byl velmistr, který rozhodoval o účasti řádových rytířů a ozbrojenců na vojenských akcích, dle potřeby papeže a místních biskupů. Oděv rytířů byl podobný oděvu dominikánů - bílý plášť a černá tunika, odlišoval je pouze černobílý kříž na levé straně tuniky.\n\nŘád zanikl roku 1261, kdy byl nahrazen Řádem Požehnané Panny Marie. Byl ovlivněn řádem Milice Víry Ježíše Krista, který měl podobný název, byl také řízen dominikány a působil ve stejné době, nicméně se jedná o dva odlišné řády, působící na odlišných územích.\n\n"}
{"id": "706150", "url": "https://cs.wikipedia.org/wiki?curid=706150", "title": "Broad Street", "text": "Broad Street\n\nBroad Street může znamenat:\n\n\n\n"}
{"id": "706152", "url": "https://cs.wikipedia.org/wiki?curid=706152", "title": "Broad Street (Manhattan)", "text": "Broad Street (Manhattan)\n\nBroad Street je ulice v New Yorku, ve státě New York, USA. Nachází se na Lower Manhattanu, na tzv. Financial District. Táhne se od South Street po Wall Street.\n\nNa Broad Street má hlavní vchod newyorská burza (18 Broad Street) a obrázky jejího sídla bývají pořizovány právě odsud.\n\nPůvodní nízkopodlažní zástavba byla v průběhu 20. století přeměněna, když v této oblasti začala vzrůstat obchodní aktivita. Nyní zde, ve vysokopodlažních budovách, sídlí významné banky a finanční instituce.\n\nBroad Street byla pojmenována po Broad Canal, který nahradila. Původně to byl přítok z East River a byl lemován dvěma řadami třípatrových domů, cesty před nimi byly zpevněny v roce 1676. Kanál byl zasypán v roce 1676, protože prodejci ovoce a zeleniny, včetně Indiánů, kteří přijížděli na kánoích z Long Islandu, opustili oblast, a pro větší lodě byl kanál malý.\nBroad Canal byl původní manhattanskou zastávkou prvního trajektu mezi Manhattanem a Brooklynem, později Fulton Ferry.\n\nUlice zažila během staletí hodně změn - od holandské a britské nadvlády až po nezávislou Ameriku. Mezi nájemci na Broad Street v 18. století byl knihkupec Garrat Noel. Roku 1835 velký požár zničil historické budovy. Oblast se stala centrem finanční činnosti, menší budovy byly nahrazeny velkými bankami. Většina staveb, které stojí dnes, byla postavena na přelomu 20. století, a další po roce 1950.\n"}
{"id": "706155", "url": "https://cs.wikipedia.org/wiki?curid=706155", "title": "Financial District", "text": "Financial District\n\nFinancial District nebo také finanční čtvrť je hlavní oblast v některých velkých městech, kde banky, pojišťovny a jiné velké společnosti soustřeďují svá sídla, pobočky a kanceláře. Tyto městské čtvrti jsou obvykle místem, kde se nachází mnoho mrakodrapů a bývají shodné s tzv. downtownem, jádrem města.\n\nNejznámější finanční čtvrti jsou:\n\n\n\n"}
{"id": "706161", "url": "https://cs.wikipedia.org/wiki?curid=706161", "title": "Saint-Jacques", "text": "Saint-Jacques\n\nSaint-Jacques je francouzský místní název vyskytující se v mnoha oblastech.\n\n"}
{"id": "706168", "url": "https://cs.wikipedia.org/wiki?curid=706168", "title": "Revolution 9", "text": "Revolution 9\n\n„Revolution 9“ je osmiminutová kompozice, vydaná na albu The Beatles, obecně známém jako \"The White Album\" od anglické skupiny The Beatles. Jedná se o experimentální psychedelickou skladbu, kterou vytvořili John Lennon a George Harrison ve spolupráci s Yoko Ono a Paulem McCartneym. Ve skladbě znějí hlasy autorů na pozadí rozličných efektů, stejně jako úryvky jiných písní z \"Bílého alba\".\n\nPaul McCartney o skladbě řekl: \"Revolution 9 byla podobná některým věcem, které jsem skládal jen tak pro zábavu. Nemyslím si, že ty moje by byly vhodné k publikování, ale John mě vždycky povzbuzoval.\"\n"}
{"id": "706169", "url": "https://cs.wikipedia.org/wiki?curid=706169", "title": "Intelligenzaktion", "text": "Intelligenzaktion\n\nIntelligenzaktion byla genocidní akce nacistického Německa zaměřená na polskou elitu (především inteligenci – učitelé, duchovní, atd.) v rámci eliminace potenciálně nebezpečných elementů polské společnosti. Byla jedním z prvních opatření Generalplanu Ost. Důsledkem této operace bylo zabito 60 000 až 100 000 lidí. Intelligenzaktion začala brzy po německé invazi do Polska a trvala do jara 1940. Prolínala se s operací Tannenberg. Pokračovala pak německou AB-Aktion v Polsku.\n\nPolské elity byly považovány za „vůdce“ národa – nežádoucí vlastnost, která by mohla být příčinou toho, že se Poláci vzepřou svým německým pánům. Sám Hitler rozhodl:\nElita polské společnosti byla považována nacistickými rasovými teoriemi za „německou krev“, protože se jejich styl rázného vedení odlišoval od slovanského fatalismu. Jejich odstranění však bylo z nacistického pohledu nutné, aby bylo svrženo vedení polského národa a tím podlomena jeho vůle se bránit. Dále kvůli jejich vlastenectví a nenávisti vůči Německu, které by zabránily totální germanizaci. Mimoto \"německá krev\" nesmí být využívána ve službě cizímu národu. Jejich děti byly cílem únosů a poněmčení. Nacisté věřili, že takové opatření zabrání oživení jakékoli inteligence.\n\nAkce byla realizována komandy smrti \"SS – Einsatzgruppen\" a paramilitantní organizací německé menšiny v Polsku – \"Selbstschutz\". Zúčastněné jednotky byly informovány svými veliteli, že jejich úloha bude mnohem obtížnější než jen boj v bitvě. Musely potlačit bránící se obyvatelstvo nebo vykonávat popravy.\n\nCílem této akce bylo odstranění polské společenské elity, která byla definovaná velmi široce: šlechtici, vzdělanci, učitelé, duchovní, soudci, političtí aktivisté a kdokoli, kdo navštěvoval střední školu. Lidé byli zatýkáni v souladu s „říšským seznamem nepřátel“ – Sonderfahndungsbuch Polen, který byl připraven před válkou členy německé menšiny žijící v Polsku spolu s německou výzvědnou službou.\n\n\n"}
{"id": "706170", "url": "https://cs.wikipedia.org/wiki?curid=706170", "title": "Shipman (Saskatchewan)", "text": "Shipman (Saskatchewan)\n\nShipman je samota v kanadské provincii Saskatchewanu. Stojí na hranici souvislého severského lesa a kulturní krajiny ve venkovské municipalitě Torch River No. 488 na silnici Highway 55. Je na seznamu pojmenovaných míst podle kanadského statistického úřadu Statistics Canada. Podle kanadského sčítání lidu z roku 2006 má 15 obyvatel.\n"}
{"id": "706176", "url": "https://cs.wikipedia.org/wiki?curid=706176", "title": "Polovodičová součástka", "text": "Polovodičová součástka\n\nPolovodičová součástka je elektronická součástka využívající pro svou funkci specifické vlastnosti polovodičů, jako jsou například germanium (Ge) a křemík (Si). Polovodičové součástky jsou zejména:\n\nPolovodičové diody jsou součástky, které vznikají kombinací dvou typů polovodičů, P a N.\nJde o jejich spojení (přechod, styk dvou ploch) a vznik přechodu P-N. Anoda je elektroda připojená k polovodičové části P a katoda k části N. Diodou může proud procházet pouze v jednom směru. Vyrábí se v různém provedení:\n\nhttps://web.archive.org/web/20101227184712/http://www.dmaster.wz.cz/teorie/polovodice/polovodice.htm#unipol\n"}
{"id": "706181", "url": "https://cs.wikipedia.org/wiki?curid=706181", "title": "Budatín", "text": "Budatín\n\nBudatín je městská část slovenského města Žiliny. Leží na pravé straně řeky Váh u soutoku s řekou Kysucou. Od centra Žiliny jej odděluje řeka Váh, od Považského Chlmce řeka Kysuca, na severu sousedí s městskou částí Brodno a na východě s městskou částí Zádubnie. Je postaven převážně na svazích protáhlého výběžku vrchu Dubeň s malebnými výhledy.\n\nV prostorech Machov a Hrbky byly zjištěny stopy prastarého osídlení ze starší doby kamenné (přibližně 20 000 let před Kristem) a raného středověku. Budatín byl vždy úzce spjat s Budatínskym zámkem, předtím vodní hrad, jehož věž stála pravděpodobně již v roce 1250. Budatínský zámek s parkem leží v zúženém prostoru u soutoku řeky Kysuca s Váhem a mezi výběžkem protáhlého vrchu Dubeň a vrchem Chlmce. Ze Žiliny se zde kdysi přecházelo brodem přes Váh okolo někdejšího vodního hradu směrem do Slezska. Později zde byl postaven dřevěný most. Koncem 30. let 19. století byl v tomto prostoru, ale mimo zámecký areál, postaven ještě jednoposchoďový zámeček.\n\nPísemně byla poprvé obec připomínána v roce 1321 pod názvem Badacin v souvislosti s osvobozením Žilinčanů od placení mýta v Budatíně, v roce 1350 byla připomínána pod názvem Budetin. Jako znak používala obec opevněný zámek. Od roku 1438 patřila obec pod Budatínské panství. V roce 1598 měla obec 13 žehlířských domů a její obyvatelé pracovali na budatínském panství a majeru. Počet obyvatel postupně narůstal, v roce 1784 měl Budatín 265 obyvatel a v roce 1850 už 365 (dnes 1543). Obyvatelé Budatína byli převážně žehlíři (žehliari) a své domy si mohli stavět pouze na strmém výběžku vrchu Dubeň. \n\nVe strmém svahu mezi domy byla postavena i kaple. Další menší silniční kaplička byla postavena na severní straně vrchu Dubeň. Nynější Náměstí hrdinů postupně vzniklo před zámečkem. Významnou historickou událostí v těchto místech se stala vítězství slovenských dobrovolníků bojujících za práva Slováků nad maďarskými gardami na přelomu \nlet 1848/1849. Po ukončení bojů dne 4. ledna 1849 vystoupili na dnešním Mariánském náměstí v Žilině Ľudovít Štúr a Jozef Miloslav Hurban. Na památku této události byl na jižní straně náměstí postaven Památník slovenských dobrovolníků. U vstupu do Budatína byl v roce 2006 odhalen monumentální památník Jozefovi Miloslavovi Hurbanovi, prvnímu předsedovi SNR. V blízkosti se nachází i obnovený památník obětím 1. a 2. světové války. \n\nBudatín byl připojen k Žilině v roce 1949, se kterou několik století sousedil. V Budatíně se nalézá základní a mateřská škola, pošta. Jako kdysi samostatná obec má i vlastní hřbitov. V minulosti patřila do farnosti Brodno a nyní spadá do farnosti Zástranie. V městské části se nenachází žádný průmysl. V posledním desetiletí zde probíhá pouze \nindividuální bytová výstavba. V posledních letech se tato výstavba přesunula na severní část vrchu Dubeň směrem na Zádubnie, se kterým bude velmi brzy spojena.\nBudatín, jeho malebné domečky na svazích Dubně, úzce spjatý s Budatínským zámkem a parkem, zaplatil vysokou daň za svojí polohu. Dopravní komunikace rozdělily Budatín na tři části. Už v roce 1872 byla dokončena Košicko-bohumínská železnice, pro kterou musel být vybudován nový vstup do zámku, neboť železniční trať procházela těsně u jeho původního vchodu. Železnice, která zde přes dva železniční mosty přechází Váh do Žiliny, oddělila zámek a část rodinných domů od starého Budatína. Původní cesta do Slezska, kde se kdysi vybíralo mýtné, se změnila na čtyřproudový dálniční přivaděč s mimoúrovňovým křižováním, pro který museli na Náměstí hrdinů zbourat zámeček (kaštiel).\n\n"}
{"id": "706186", "url": "https://cs.wikipedia.org/wiki?curid=706186", "title": "Rona Cup 1994", "text": "Rona Cup 1994\n\nRona Cup 1994 byl hokejový turnaj konající se v Trenčíně v roce 1994. Pohár začínal 22. srpna a končil 24. srpna. Titul získala poprvé ve své historii HC Dukla Trenčín.\n\n"}
{"id": "706193", "url": "https://cs.wikipedia.org/wiki?curid=706193", "title": "Pedder", "text": "Pedder\n\nPedder bylo přírodní jezero, které se rozkládalo na jihozápadě Tasmánie. Nyní se toto jméno používá pro označení umělého jezera s přehradou a hydroelektrárnou, které zde vzniklo v roce 1972. \"Nové\" jezero Pedder má rozlohu 242 km² a je největší zásobárnou pitné vody na území Austrálie.\n\nZaplavení přírodního jezera vyvolalo v 70. letech 20. století mohutnou vlnu odporu občanské společnosti. Odpůrci stavby přehrady mj. založili United Tasmania Group, celosvětově první politické hnutí usilující o zvolení ochránců přírody do parlamentu. Tato organizace je považována za první stranu uplatňující zelenou politiku.\n"}
{"id": "706198", "url": "https://cs.wikipedia.org/wiki?curid=706198", "title": "Cyklohexanol", "text": "Cyklohexanol\n\nCyklohexanol (CH)CHOH, sumární vzorec CHO) je organická sloučenina, konkrétně alicyklický alkohol.\n\nPrudce reaguje s oxidačními činidly. Rovněž se jedná o hořlavinu III. třídy. LD je pro krysy 2,06 g/kg (orálně).Tato sloučenina existuje jako navlhavá bezbarvá pevná látka, která, pokud je velmi čistá, taje těsně nad pokojovou teplotou. Ročně jsou vyrobeny miliony tun cyklohexanolu.\n\nCyklohexanol se vyrábí oxidací cyklohexanu na vzduchu. Tato reakce je katalyzována sloučeninami kobaltu:\n\n2 CH + O → 2 CHOH.\n\nAlternativní metodou přípravy cyklohexanolu je hydrogenace fenolu:\n\nCHOH + 3 H → CHOH.\n\nOxidací cyklohexanolu vzniká cyklohexanon, který se převádí na řadu různých oximů, což jsou prekurzory kaprolaktamu.Zahříváním v přítomnosti kyselinových katalyzátorů se převádí na cyklohexen.\n\nCyklohexanol má nejméně dvě pevné fáze.\n\nCyklohexanol je důležitý při výrobě polymerů, hlavně jako prekurzor nylonů a různých plastifikátorů.V malém množství se používá jako rozpouštědlo.\n\nCyklohexanol je mírně toxický: nejvyšší přípustná koncentrace ve vzduchu je 50 ppm. Není karcinogenní, ale může podporovat karcinogenní účinky některých látek.\n"}
{"id": "706204", "url": "https://cs.wikipedia.org/wiki?curid=706204", "title": "Kvalifikace na Mistrovství světa ve fotbale 1974", "text": "Kvalifikace na Mistrovství světa ve fotbale 1974\n\nV kvalifikaci na Mistrovství světa ve fotbale 1974 se národní týmy ze šesti fotbalových konfederací ucházely o 14 postupových míst na závěrečný turnaj. Pořadatelské Západní Německo spolu s obhájcem titulu - Brazílií měli účast na závěrečném turnaji jistou. Kvalifikace se účastnilo 99 zemí.\n\n<nowiki>*</nowiki> Poloviny míst znamenají místa v mezikontinentální baráži.\n\nCelkem 90 týmů sehrálo alespoň jeden kvalifikační zápas. Celkem jich bylo sehráno 226 a padlo v nich 620 branek (tj. 2,74 na zápas).\n\n\"(24 týmů bojujících o 1 místenku)\"\n\nV africké kvalifikaci čekaly na 24 účastníků čtyři kvalifikační fáze. V prvních třech fázích se hrálo vyřazovacím systémem doma a venku. Tři týmy postupující do čtvrté fáze utvořily jednu skupinu, ve které se utkaly systémem dvoukolově každý s každým doma a venku. Vítěz skupiny postoupil na MS.\n\n\"(18 týmů bojujících o 1 místenku)\"\n\nTři týmy se na poslední chvíli odhlásily, do asijské kvalifikace tudíž vstoupilo 15 týmů. Ty byly rozděleny do dvou zón po 8 resp. 7 týmech. Ve své zóně byly nejprve rozlosovány do dvou skupin po čtyřech, resp. třech týmech. V nich se hrálo jednokolově na centralizovaném místě stejné jako semifinále a finále zóny. Do semifinále zóny postoupily první dva týmy z každé skupiny. Vítězové obou zón se následně utkali systémem doma a venku o postup na MS.\n\n\"(32 týmů bojujících o 8 nebo 9 místenek - mezikontinentální baráž proti týmu ze zóny CONMEBOL rozhodla o držiteli poslední místenky)\"\n\nVšech 32 týmů bylo rozlosováno do devíti skupin po čtyřech, resp. třech týmech. Ve skupinách se utkal každý s každým dvoukolově doma a venku. Vítězové skupin 1 až 8 postoupili přímo na MS, zatímco vítěz skupiny 9 postoupil do mezikontinentální baráže proti celku ze zóny CONMEBOL.\n\n\"(9 týmů bojujících o 2 nebo 3 místenky - mezikontinentální baráž proti celku ze zóny UEFA rozhodla o držiteli třetí místenky)\"\n\nDevítka účastníků byla rozlosována do 3 skupin po 3 týmech. Ve skupinách se utkal každý s každým dvoukolově doma a venku. Vítězové skupin 1 a 2 postoupili přímo na MS, zatímco vítěz skupiny 3 postoupil do mezikontinentální baráže proti celku ze zóny UEFA.\n\n\"(14 týmů bojujících o 1 místenku)\"\n\nKvalifikace zóny CONCACAF se hrála v rámci Mistrovství Severní, Střední Ameriky a Karibiku 1973. V první fázi kvalifikace zóny CONCACAF bylo 14 týmů rozlosováno do 6 skupin po třech, resp. dvou týmech. Ve skupinách se utkal každý s každým doma a venku. Vítězové skupin následně utvořili jednu šestičlennou skupinu, ve které se utkali každý s každým jednokolově na centralizovaném místě. Vítěz této skupiny postoupil na MS.\n\nTým ze zóny UEFA () se utkal s týmem ze zóny CONMEBOL ().\n\nDruhý zápas byl zkontumován ve prospěch Chile, protože Sovětský svaz odmítl přicestovat do politicky nestabilního Chile, ve kterém nedávno proběhl převrat. Na stejném stadionu, na kterém se měl hrát tento zápas, byli totiž popravováni odpůrci nového režimu. FIFA tento zápas zkontumovala a Chile tudíž postoupilo na Mistrovství světa ve fotbale 1974.\n\n"}
{"id": "706209", "url": "https://cs.wikipedia.org/wiki?curid=706209", "title": "Kostel svatého Mikuláše (Tvrdonice)", "text": "Kostel svatého Mikuláše (Tvrdonice)\n\nŘímskokatolický kostel svatého Mikuláše v Tvrdonicích je ve srovnání s chrámy v okolních obcích novou stavbou. Byl postaven ve funkcionalistickém stylu v roce 1941 pod patronátem knížete z Lichtenštejna. Největší podíl na jeho stavbě měl tehdejší duchovní správce zdejší farnosti R. D. Josef Hrabal, který přišel do Tvrdonic v roce 1938.\n\nNejstarší zmínka o tvrdonickém kostele zasvěceném sv. Mikuláši pochází z roku 1673. Chrám barokního stylu byl v roce 1879 zbořen, protože jeho stěna se sesouvala dolů po svahu do ulice Rybáře. Na stejném místě - i přes jasně nestabilní podloží - byl postaven v letech 1880-1884 kostel nový, tentokrát v novogotickém stylu. Po šedesáti letech však opět došlo k sesuvu podloží kostela, a tak i tento musel být strhnut a již na jiném místě byl postaven kostel současný. Základní kámen byl posvěcen za účasti pěti tisíc věřících 30. června 1940. Vysvěcení nového kostela se uskutečnilo 7. září 1941.\n\nZa zmínku stojí především jednoduché, architektonicky čisté provedení interiéru této funkcionalistické stavby a malované vitráže oken, na nichž jsou zobrazeni světci spolu s postavami v místních krojích. Umělecky hodnotná je také luneta před vchodem do kostela, která pochází z původního kostela z 19. století a zobrazuje Krista Spasitele.\n\n\n"}
{"id": "706214", "url": "https://cs.wikipedia.org/wiki?curid=706214", "title": "Neinflační a bezúročná měna", "text": "Neinflační a bezúročná měna\n\nNeinflační a bezúročná měna je alternativní – nikoli komplementární – návrh, jak strukturovat peněžní systém a organizovat směnu myšlenek, služeb a výrobků jiným způsobem. Propagátory jsou mimo jiné Margrit Kennedy, Hermann Creuz, Franz Hoermann a další. Snaží se promyslet peněžnictví a smysl peněz tak, aby se neopakovaly \"3 kritické slabiny\" současných peněz, jež způsobují opakující se hospodářské krize. Tvrdí, že bezúročný systém bude sloužit společnosti prospěšněji než měny založené na úrocích.\n\n\nStát má sice monopol na tištění nových bankovek a mincí, jejich množství v oběhu je však minimální, tvoří jen zlomek \"peněz\", které vznikají v rámci tzv. bankovnictví minimální rezervy v komerčních bankách.\nPodle kritiků není důvod, proč by se stát měl zároveň zadlužovat u soukromých bank a tytéž banky zachraňovat při potížích, když má právo pojmout peníze jako veřejnou službu. Více kniha Margrit Kennedyové.\n\nU neúročných peněz jde o to, podporovat jejich rychlý oběh a skutečné používání k tvorbě hodnot. Neodměňuje se schraňování a spoření peněz, naopak každý měsíc, pokud peníze nezmění vlastníka, musí jejich majitel zaplatit určitý poplatek – např. 1 % hodnoty \"bankovky\", ročně to může dělat až 12 %. V porovnání s tradičními penězi taková měna obíhá mnohonásobně rychleji. Více případová studie obce Woergl v Rakousku (30. léta). Zde se ukázalo, že jsou občané motivováni dokonce k tomu, aby daně platili s předstihem – a vyhnuli se tak zmíněnému poplatku.\n\n\n\n"}
{"id": "706215", "url": "https://cs.wikipedia.org/wiki?curid=706215", "title": "SkiStar Swedish Open 2011", "text": "SkiStar Swedish Open 2011\n\nTenisový turnaj ATP Swedish Open 2011 se konal ve dnech 11.–17. července ve švédském Båstadu venku na antukových dvorcích jako součást kategorie ATP World Tour 250 series. Odměny činily 450 000 EUR.\n\n\nNásledující hráči obdrželi do soutěže divokou kartu od pořadatelů:\n\nNásledující hráč získal ke vstupu do hlavní soutěže zvláštní výjimku:\n\nNásledující hráči se probojovali do soutěže z kvalifikace:\n\n\n"}
{"id": "706216", "url": "https://cs.wikipedia.org/wiki?curid=706216", "title": "Kvalifikace na Mistrovství světa ve fotbale 1974 (UEFA)", "text": "Kvalifikace na Mistrovství světa ve fotbale 1974 (UEFA)\n\nKvalifikace na Mistrovství světa ve fotbale 1974 zóny UEFA určila 8 účastníků finálového turnaje a jednoho účastníka mezikontinentální baráže proti celku ze zóny CONMEBOL.\n\nVšech 32 týmů bylo rozlosováno do devíti skupin po čtyřech, resp. třech týmech. Ve skupinách se utkal každý s každým dvoukolově doma a venku. Vítězové skupin 1 až 8 postoupili přímo na MS, zatímco vítěz skupiny 9 postoupil do mezikontinentální baráže proti celku ze zóny CONMEBOL.\n\nTýmy Rakousko a Švédsko měly stejný počet bodů a stejný rozdíl vstřelených a obdržených branek. O postupu tak musel rozhodnout dodatečný zápas na neutrální půdě.\n\nŠvédsko postoupilo na Mistrovství světa ve fotbale 1974.\n\nItálie postoupila na Mistrovství světa ve fotbale 1974.\n\nNizozemsko postoupilo na Mistrovství světa ve fotbale 1974.\n\nVýchodní Německo postoupilo na Mistrovství světa ve fotbale 1974.\n\nPolsko postoupilo na Mistrovství světa ve fotbale 1974.\n\nBulharsko postoupilo na Mistrovství světa ve fotbale 1974.\n\nTýmy Španělsko a Jugoslávie měly stejný počet bodů a stejný rozdíl vstřelených a obdržených branek. O postupu tak rozhodl dodatečný zápas na neutrální půdě.\n\nJugoslávie postoupila na Mistrovství světa ve fotbale 1974.\n\nSkotsko postoupilo na Mistrovství světa ve fotbale 1974.\n\nSSSR postoupil do mezikontinentální baráže.\n\n"}
{"id": "706222", "url": "https://cs.wikipedia.org/wiki?curid=706222", "title": "H.264", "text": "H.264\n\nH.264, zvaný také MPEG-4 AVC (Advanced Video Coding) nebo MPEG-4 část 10 je formát kódování videa, součást sady standardů MPEG-4. Finální podoba byla vytvořena v roce 2003. Úkolem je přenášet obraz ve vyšší kvalitě při nižší přenosové rychlosti (až dvakrát lepší kvalita při stejné velikosti než u MPEG-2).\nOd května 2003 do listopadu 2007 prošel standard 8 úpravami.\n\nTento standard se používá při pozemním digitálním vysílání ve formátu MPEG-4 a pro satelitní DVB-S2. H.264 je také jedním ze standardů pro Blu-ray Disc, je rovněž velmi rozšířený jako formát pro přenos internetového videa.\n"}
{"id": "706223", "url": "https://cs.wikipedia.org/wiki?curid=706223", "title": "Nachal ha-Šloša", "text": "Nachal ha-Šloša\n\nNachal ha-Šloša (: נחל השלושה) je vádí na pomezí pahorkatiny Šefela a pobřežní nížiny v Izraeli.\n\nZačíná v nadmořské výšce okolo 150 metrů západně od obce Karmej Josef, poblíž dálnice číslo 44. Směřuje pak k západu zemědělsky využívanou mírně zvlněnou krajinou, přičemž ze severu míjí vesnici Chulda. Podchází pak železniční trať Tel Aviv-Jeruzalém, těleso dálnice číslo 6 a železniční trať Tel Aviv-Beerševa. Jižně od města Mazkeret Batja do něj z jihovýchodu ústí vádí Nachal Chulda, pak ústí zleva do vádí Nachal Ekron.\n\n"}
{"id": "706225", "url": "https://cs.wikipedia.org/wiki?curid=706225", "title": "RESPECT Party", "text": "RESPECT Party\n\nRESPECT je název britské politické strany, založené 25. ledna 2004. Její název je akronymem slov Respect, Equality, Socialism, Peace, Environmentalism, Community a Trade Unionism.\n\nStrana vznikla jako koalice menších levicových stran a lidí, kteří opustili labouristy pro nesouhlas s iráckou válkou. Programem strany je cenově dostupná veřejná doprava, zdravotnictví a školství, ochrana životního prostředí, práva imigrantů a zvýšení minimální mzdy v celé EU. V zahraničí politice Respect Party kritizuje USA a Izrael, velký důraz klade na vyřešení Kašmírské otázky, protože mezi příznivci strany je hodně přistěhovalců z indického subkontinentu.\n\nStrana sídlí v Manchesteru, její barvy jsou zelená a červená. Předsedkyní byla zvolena Salma Yaqoobová. Významnými členy jsou novinář Georges Monbiot, bývalý labouristický poslanec George Galloway nebo filmař Ken Loach.\n\n"}
{"id": "706226", "url": "https://cs.wikipedia.org/wiki?curid=706226", "title": "Nachal Chulda", "text": "Nachal Chulda\n\nNachal Chulda (: נחל חולדה) je vádí na pomezí pahorkatiny Šefela a pobřežní nížiny v Izraeli.\n\nZačíná v nadmořské výšce okolo 100 metrů v prostoru vesnice Chulda, poblíž dálnice číslo 44. Směřuje pak k západu zemědělsky využívanou mírně zvlněnou krajinou, přičemž podchází železniční trať Tel Aviv-Jeruzalém, těleso dálnice číslo 6 a železniční trať Tel Aviv-Beerševa. Jižně od města Mazkeret Batja ústí zleva do vádí Nachal ha-Šloša.\n\n"}
{"id": "706230", "url": "https://cs.wikipedia.org/wiki?curid=706230", "title": "Kvalifikace na Mistrovství světa ve fotbale 1974 (CAF)", "text": "Kvalifikace na Mistrovství světa ve fotbale 1974 (CAF)\n\nKvalifikace na Mistrovství světa ve fotbale 1974 zóny CAF určila jednoho účastníka závěrečného turnaje.\n\nV africké kvalifikaci čekaly na 24 účastníků čtyři kvalifikační fáze. V prvních třech fázích se hrálo vyřazovacím systémem doma a venku. Tři týmy postupující do čtvrté fáze utvořily jednu skupinu, ve které se utkaly systémem dvoukolově každý s každým doma a venku. Vítěz skupiny postoupil na MS.\n\nMaroko postoupilo do druhé fáze díky celkovému vítězství 2-1.\n\nGuinea postoupila do druhé fáze díky celkovému vítězství 5-2.\n\nTunisko postoupilo do druhé fáze díky celkovému vítězství 3-2.\n\nPobřeží slonoviny postoupilo do druhé fáze díky celkovému vítězství 3-0.\n\nKeňa postoupila do druhé fáze díky celkovému vítězství 2-1.\n\nCelkové skóre dvojzápasu bylo 1-1. O postupu rozhodl dodatečný zápas.\n\nEtiopie postoupila do druhé fáze.\n\nZambie postoupila do druhé fáze díky celkovému vítězství 6-1.\n\nNigérie postoupila do druhé fáze díky celkovému vítězství 3-2.\n\nGhana postoupila do druhé fáze díky celkovému vítězství 10-1.\n\nZair postoupil do druhé fáze díky celkovému vítězství 4-0.\n\n\nMaroko postoupilo do třetí fáze díky celkovému vítězství 3-1.\n\nPobřeží slonoviny postoupilo do třetí fáze díky celkovému vítězství 3-2.\n\nKeňa postoupila do třetí fáze díky celkovému vítězství 5-3.\n\nZambie postoupila do třetí fáze díky celkovému vítězství 4-2.\n\nGhana postoupila do třetí fáze díky celkovému vítězství 2-0.\n\nCelkové skóre dvojzápasu bylo 1-1. O postupu rozhodl dodatečný zápas.\n\nZair postoupil do třetí fáze.\n\nMaroko postoupilo do čtvrté fáze díky celkovému vítězství 5-2.\n\nZambie postoupila do čtvrté fáze díky celkovému vítězství 4-2.\n\nZair postoupil do čtvrté fáze díky celkovému vítězství 4-2.\n\nZair postoupil na Mistrovství světa ve fotbale 1974.\n\n"}
{"id": "706234", "url": "https://cs.wikipedia.org/wiki?curid=706234", "title": "Nachal Gamli'el", "text": "Nachal Gamli'el\n\nNachal Gamli'el (: נחל גמליאל) je vádí v pobřežní nížině v Izraeli.\n\nProtéká severojižním směrem v okolí obcí Bejt Gamli'el, Javne, Kfar ha-Nagid či Ge'alja a pahorku Tel Šalaf. Patří do povodí toku Sorek, ale původní vodní režim zde byl nahrazen umělými vodotečemi, které procházejí touto zemědělsky intenzivně využívanou krajinou.\n\n"}
{"id": "706238", "url": "https://cs.wikipedia.org/wiki?curid=706238", "title": "Teen Challenge", "text": "Teen Challenge\n\nTeen Challenge je nezisková křesťanská evangelikální organizace složená především z bývalých narkomanů, kteří přijali Ježíše jako svého spasitele a vzdali se drog. Jejich cílem je zvěstovat jejich zážitky a bojovat s drogami. Organizaci založil David Wilkerson a dodnes působí ve vícer než 68 zemích světa.\n\nV České republice se Teen Challenge probouzí prvními kontakty s Asijskými obdobami roku 1987, ale vzhledem k tehdejšímu socialistickému režimu nebyly podmínky pro vznik křesťanské organizace optimální. Když v České republice nastala demokracie, otevřelo se první středisko v Beskydech s kapacitou 7 klientů.\n"}
{"id": "706239", "url": "https://cs.wikipedia.org/wiki?curid=706239", "title": "Kysáč", "text": "Kysáč\n\nKysáč ( - \"Kisač\", ) je obec v Srbsku, ve Vojvodinském autonomním kraji. Administrativně patří k městu Novi Sad.\n\nV obci se nachází evangelický kostel z roku 1795 a pravoslavný chrám z roku 1773. Na základních školách v obci se vyučuje srbsky i slovensky.\n\nPrvní písemná zmínka pochází ze 17. století.Ve vesnici se nachází evangelický kostel z roku 1795 a pravoslavný chrám z roku 1773. Na základních školách ve vesnici se vyučuje po srbsky i slovensky.\n\nVe vesnici žije 5576 obyvatel. Průměrný věk je 40,3 let (38,9 u mužů a 41,6 u žen). Vesnice má přibližně 1966 domácností, průměrný počet osob na jednu domácnost je 2,78. Tato vesnice je většinou obydlena Slováky (podle sčítání lidu v roce 2010). Poslední tři sčítání zaznamenaly pokles populace. V roce 1964 bylo založeno Kulturně - informační středisko (KIS), jehož součástí je i Rádio Kysáč, nejstarší lokální rozhlasová stanice ve Vojvodině.\n\nSrbský Pravoslavný chrám \"Sveta tri jerarha\" byl vybudován v roce 1773, v období kdy do Kysáča přichází první Slovák Ďuro Vardžík. Stavěný oltář je výjimečný vzácností. To samé platí i pro omítky nebo beton ikonostas. To určitě neříká o bohatství těch, kteří postavili a vyzdobili chrám. V oltářních prohlubních, vlevo a vpravo od královských dveří, jsou koruny, které se používají při sňatcích. Chrám byl rekonstruován roku 2001 kde i církevní sbor renovoval věž chrámu. V chrámu je zachovaných několik starých náhrobků.\nKnězem Srbské Pravoslavné církve v Kysáči je Vinko Stojaković\n\nKysáč od 2010 roku má svou vlastní galerii. Otevřena byla za přítomnosti více než 200 ctitelů výtvarného umění jak z Kysáča tak i z okolí, v místnostech Slovenského národního domu v Kysáči. Slavnostní otevření Galerie SND proběhlo v pátek 10. prosince 2010, které bylo zahájeno vernisáží společné výstavy 13 kysáčských výtvarných umělců, akademických malířů a členů profesionálních výtvarnických sdružení.\n\nPo proslovech a představeních mládeže z Kysáče na závěr vernisáže slovy \"\"Ať žije Galerie SND\"\" otevřeli samotní kysáčští výtvarní umělci první galerii v Kysáči symbolicky podáním rukou dohromady.\n\nV galerii byly od svého otevření již mnohočetné výstavy umělců, fotografů, také byly uspořádány i posezení se spisovateli.\n\nPrvní písemná zmínka o knihovně v Kysáči je z roku 1862. Založili ji Ján Branislav Mičátek a evangelický farář Juraj Jesenský. Ve svých počátcích měla knihovna pouze 63 knih. V roce 1934 se knihovna přestěhovala do Národního domu a tehdy už počítala 322 knih a měla 103 členů. V září roku 1974 se knihovna přestěhovala do místností kulturního a informačního střediska kde působí až dodnes. Dnes knihovna počítá 13252 knih z čeho je 5818 Slovenská.\nOd 5. listopadu 1962 \"Knižnica Michala Babinku\" v Kysáči působí jako pobočka Národní knihovny v Novém Sadu.\nTaké na Základní škole Ľudovíta Štúra působí školní knihovna, která je vždy k dispozici žákům a profesorem.\n"}
{"id": "706243", "url": "https://cs.wikipedia.org/wiki?curid=706243", "title": "Nachal Javne", "text": "Nachal Javne\n\nNachal Javne (: נחל יבנה) je vádí v pobřežní nížině v Izraeli.\n\nZačíná v nadmořské výšce necelých 50 metrů poblíž obce Bnej Darom, kde se u křižovatky dálnice číslo 41 a dálnice číslo 4 sbíhá několik umělých vodotečí a pak pokračuje jako jeden vodní tok k severovýchodu skrz plochou zemědělsky intenzivně využívanou krajinu, přičemž ze západu míjí vesnici Kfar Aviv. Sleduje zde také trasu železniční tratě Tel Aviv-Aškelon. Vádí ze západu obchází vesnici Ben Zakaj a pak prochází městem Javne, na jehož severním okraji ústí zleva do toku Sorek.\n\n"}
{"id": "706245", "url": "https://cs.wikipedia.org/wiki?curid=706245", "title": "Matthew Morrison", "text": "Matthew Morrison\n\nMatthew James Morrison (* 30. října 1978) je americký herec, zpěvák, muzikant a skladatel. Hraje na Broadwayi i mimo Broadway, jeho nejznámější divadelní role je Link Larkin v muzikálu \"Hairspray\". Jeho nejznámější televizní role je Will Schuester v seriálu \"Glee\".\n\nNarodil se v městě Fort Ord v Kalifornii a vyrůstal v Orange County. Je skotského původu. Navštěvoval školu umění v New Yorku a střední školu umění v Orange County.\nKdyž mu bylo 19 let, dostal roli na Broadwayi v muzikálu \"Footloose\". Od prvního ročníku na vysoké škole byl už na Broadwayi pravidelným umělcem.\n\nJeho kariéra začala jeho divadelním debutem na Broadwayi v muzikálu \"Footloose\". V roce 2002 následoval \"Rocky Horror Show\". Jeho velký průlom ale nastal rolí \"Linka Larkina\" v muzikálu \"Hairspray\". Po několika rolích v divadle začal pracovat i v televizi. Hostoval v seriálech jako Posel ztracených duší, Vražedná čísla, Kriminálka Miami a Taxík. Ztvárnil také malé role ve filmech Marci X, Barvy moci, Simply Funk nebo Hudbu složil, slova napsal.\n\nV roce 2001 byl přijat, aby doplnil kvartet skupiny LMNT. Když vyšlo jejich první album, byl nahrazen Jonasem Perchem. V roce 2002 hrál na Broadwayi v původním obsazení muzikálu \"Hairspray\" roli \"Linka Larkina\". Tuto roli hrál až do ledna 2004. V roce 2005 Matthew změnil směr a zahrál si roli \"Fabrizia Nacarelliho\" v \"The Light in the Piazza\". Za svůj výkon byl nominován na cenu Tony za rok 2005. V říjnu 2006 se připojil k natáčení seriálu \"As The World Turns\" jako \"Adam Munson\", ale show také brzy opustil. V roce 2007 se objevil ve dvou filmech- \"Život podle Dana\" a \"Hudbu složil, slova napsal\", kde si zahrál roli manažera zpěvačky Cory Corman. V roce 2008 si ještě zahrál v muzikálu \"South Pacific\". Na začátku roku 2009 se vrátil do Kalifornie, aby natočil první sérii seriálu \"Glee\".\n\nMorrison hraje učitele Willa Schuestera v televizním muzikálovém seriálu \"Glee\", který měl premiéru na americkém televizním kanálu FOX 19. května 2009. Druhý díl seriálu se ale vysílal až 9. září 2009, proto série jako taková začala až v září 2009. Hraje učitele španělštiny, který se snaží obnovit školní sbor (v americe označení Glee club) a vrátit mu jeho předchozí slávu, kterou měl. Druhá série byla v Americe již odvysílána a na podzim 2011 přijde série třetí.\n\nKromě toho bylo 14. ledna 2010 oznámeno, že Morrison podepsal smlouvu s Mercury Records na vlastní sólové album. To vyšlo v Americe 10. května 2011. Jeho první singl „Summer Rain“ měl premiéru 28. února 2011. 4. červene uveřejnil své druhé studiové album Where It All Began. Album bylo vydáno u nahrávací společnost 222 Records, kterou vlastní zpěvák Adam Levine. V dubnu 2015 se vrátil do muzikálu \"Finding Neverland\" na Broadwayi. V roce 2016 vystoupil na Broadwayi společně s herečkou Megan Hilty ve Forest Hill Stadium v Queensu. V roce 2017 získal roli v seriálu \"Chirurgové\".\n\nMorrison se 10. prosince 2006 zasnoubil s herečkou Chrishell Stause, jejich vztah ale skončil v roce 2007, necelý rok po jejich zasnoubení. V roce 2011 začal chodit s Renee Puente. 27. června 2013 pomohl Elton John Mattheovi s žádostí o ruku. Dvojice se vzala 18. řííjna 2014 na ostrově Maui. 16. května 2017 dvojice oznámila přes instagram, že čekají první dítě. Jejich syn Revel James Makai se narodil v říjnu roku 2017. \n\n"}
{"id": "706247", "url": "https://cs.wikipedia.org/wiki?curid=706247", "title": "Kvalifikace na Mistrovství světa ve fotbale 1974 (AFC a OFC)", "text": "Kvalifikace na Mistrovství světa ve fotbale 1974 (AFC a OFC)\n\nSpolečná Kvalifikace na Mistrovství světa ve fotbale 1974 pro zóny AFC a OFC určila jednoho účastníka finálového turnaje.\n\nTři týmy se na poslední chvíli odhlásily, do asijské kvalifikace tudíž vstoupilo 15 týmů. Ty byly rozděleny do dvou zón po 8 resp. 7 týmech. Ve své zóně byly nejprve rozlosovány do dvou skupin po čtyřech, resp. třech týmech. V nich se hrálo jednokolově na centralizovaném místě stejně jako semifinále a finále zóny. Do semifinále zóny postoupily první dva týmy z každé skupiny. V zóně B nebylo semifinále, ale rovnou dvouzápasové finále zóny. Vítězové obou zón se následně utkali systémem doma a venku o postup na MS.\n\nTýmy Hong Kong a Japonsko postoupily do semifinále zóny A.\n\nTýmy Izrael a Jižní Korea postoupily do semifinále zóny A.\n\nJižní Korea postoupila do finále zóny A.\n\nIzrael postoupil do finále zóny A.\n\nJižní Korea postoupila do finálové fáze.\n\nÍrán postoupil do finále zóny B.\n\nAustrálie postoupila do finále zóny B.\n\nAustrálie postoupila do finálové fáze díky celkovému vítězství 3-2.\n\nCelkové skóre dvojzápasu bylo 2-2. O postupu musel rozhodnout dodatečný zápas na neutrální půdě.\n\nAustrálie postoupila na Mistrovství světa ve fotbale 1974.\n\n"}
{"id": "706251", "url": "https://cs.wikipedia.org/wiki?curid=706251", "title": "Nachal Barkaj", "text": "Nachal Barkaj\n\nNachal Barkaj (: נחל ברקאי) je vádí na pomezí pahorkatiny Šefela a pobřežní nížiny v Izraeli.\n\nZačíná v nadmořské výšce okolo 150 metrů východně od obce Kfar Menachem, na okraji lesního komplexu Ja'ar Charuvit. Směřuje pak k západu mírně zvlněnou a zemědělsky využívanou krajinou, přičemž ze severu míjí vesnici Kfar Menachem a od východu přijímá vádí Nachal Charuvit. Podchází těleso dálnice číslo 6 a železniční trať Tel Aviv-Beerševa. Od jihu přijímá boční vádí Nachal ha-Rif. Vede pak severozápadním směrem kolem vesnic Kfar ha-Rif, Bnej Re'em a Talmej Jechi'el. Z jihu obchází areál průmyslové zóny Re'em. Vede mezi vesnicí Chacor a leteckou základnou Chacor. Jižně od obce Gan Javne ústí zprava do toku Nachal ha-Ela.\n\n"}
{"id": "706253", "url": "https://cs.wikipedia.org/wiki?curid=706253", "title": "Železniční trať Katowice–Zwardoń", "text": "Železniční trať Katowice–Zwardoń\n\nŽelezniční trať Katowice - Zwardoń je důležitá polská železniční trať, která je v celé délce elektrizovaná a je částečně dvoukolejná.\n\nNejstarší částí této trati je kratičký úsek Kattowitz (nyní Katowice) - Idahütte (Katowice Ligota), který je v provozu již od 1. prosince 1852. Tehdy se jednalo o část privátní dráhy Oberschlesische Eisenbahn. Úsek Dzieditz (Czechowice Dziedzice) - Bielitz Biala (Bielsko Biała Główna) byl dán do provozu 17. prosince 1855 jako součást Severní dráhy císaře Ferdinanda. Následovalo otevření trati Tichau (Tychy) - Dzieditz (Czechowice Dziedzice) 15. listopadu 1868, dále Bielitz Biala (Bielsko Biała Główna) - Saybusch-Zablocie (Żywiec) 18. srpna 1878 a Saybusch-Zablocie - Zwardoń (3. listopadu 1884). Nejmladší úsek je Idaweiche (Katowice Ligota) - Tichau (Tychy), ten byl dán do provozu až 2. listopadu 1912.\n"}
{"id": "706258", "url": "https://cs.wikipedia.org/wiki?curid=706258", "title": "Nachal Charuvit", "text": "Nachal Charuvit\n\nNachal Charuvit (: נחל חרובית) je vádí na pomezí pahorkatiny Šefela a pobřežní nížiny v Izraeli.\n\nZačíná v nadmořské výšce necelých 150 metrů severovýchodně od obce Kfar Menachem, v lokalitě \"Be'er Charuvit\" (באר חרובית) na severním okraji turisticky využívaného lesního komplexu Ja'ar Charuvit. Směřuje pak k západu zemědělsky využívanou mírně zvlněnou krajinou, přičemž ze severu míjí vesnici Kfar Menachem a od severovýchodu přijímá vádí Nachal Abikos. Nedaleko tělesa dálnice číslo 6 a železniční trati Tel Aviv-Beerševa ústí zprava do toku Nachal Barkaj.\n\n"}
{"id": "706260", "url": "https://cs.wikipedia.org/wiki?curid=706260", "title": "Nachal Abikos", "text": "Nachal Abikos\n\nNachal Abikos (: נחל אביקוס) je vádí na pomezí pahorkatiny Šefela a pobřežní nížiny v Izraeli.\n\nZačíná v nadmořské výšce okolo 150 metrů severovýchodně od obce Kfar Menachem, na severním okraji turisticky využívaného lesního komplexu Ja'ar Charuvit. Směřuje pak k západu zemědělsky využívanou mírně zvlněnou krajinou. Severně od vesnice Kfar Menachem ústí zprava do toku Nachal Charuvit.\n\n"}
{"id": "706263", "url": "https://cs.wikipedia.org/wiki?curid=706263", "title": "Michalis Kakojannis", "text": "Michalis Kakojannis\n\nMichalis Kakojannis ( , 11. června 1922 Kypr - 25. července 2011) byl řecký filmový režisér, scenárista a producent. Jeho nejznámějším filmem se stal snímek \"Řek Zorba\", filmová adaptace stejnojmenného románu Nikose Kazantzakise.\n\nMichalis Kakojannis se narodil v Limassolu na Kypru. V roce 1939 byl poslán otcem na studia práv do Londýna. Po jejich dokončení působil v řecké sekci BBC World Service. Později se začal věnovat divadlu jako herec a režisér v londýnském Old Vic. Nedařilo se mu uplatnění v britském filmovém průmyslu a proto se vrátil do Řecka. Zemřel v Aténách ve věku 89 let.\n\n\n"}
{"id": "706264", "url": "https://cs.wikipedia.org/wiki?curid=706264", "title": "Řek Zorba (film)", "text": "Řek Zorba (film)\n\nŘek Zorba (anglicky \"Zorba the Greek\", řecky \"Αλέξης Ζορμπάς\" (Alexis Zorbas) je americký film z roku 1964. Film byl natočen podle stejnojmenné novely řeckého spisovatele Nikose Kazantzakise a vychází ze skutečné události. Režisérem filmu byl Kyperský Řek Michalis Kakojannis, hudbu složil Mikis Theodorakis. Film ve vtipném podání charakterizuje typickou řeckou povahu, kterou ztělesňuje právě hlavní postava snímku Alexis Zorbas. Film byl v roce 1965 oceněn třemi Oscary: za vedlejší ženskou roli (Lila Kedrova), Oscar za nejlepší kameru (Walter Lassally) a za výpravu (Vassilis Photopoulos).\n\nDěj začíná v přístavu Pireus, kde mladý Brit řeckého původu Basil čeká na loď na ostrov Kréta, kde jeho nebožtík otec vlastnil pozemky s domem a starý opouštěný důl na lignit, který právě Basil chtěl uvést do provozu. Během čekání na loď v přístavu se Basil setká s rázovitým Řekem Alexisem Zorbou (Anthony Quinn). Jde o výmluvného a bláznivého venkovana a bývalého horníka, který si naplno vychutnává radosti života. Po krátké konverzaci Zorba přesvědčí Basila, aby ho zaměstnal, neboť prý zná dobře místní zvyky a bude mu i jinak užitečný. Společně se pak vydají na Krétu. Když přijdou do vesnice, v níž se nachází zmíněný důl, jsou vřele uvítáni místními venkovany, kteří projevují tradiční krétskou pohostinnost. Ubytují se u zestárlé a popletené francouzské herečky madame Hortenseové (Lila Kedrova), kterou Zorba přezdívá Bubulina, podle řecké kapitánky z války za nezávislost, Laskariny Bubuliny. Basil se ve vesnici zamiluje do mladé \"vdovy\" (Irene Papasová). Zorba pak dostane megalomanský nápad, jak získat potřebné dřevo nutné pro provoz dolu. Vydá se do lesa, který je majetkem místního kláštera, opije se s mnichy a přesvědčí je, aby mu dovolili pokácet několik stromů. Jelikož však je les na svahu, Zorba vymyslí samospádový stroj typu dřevařské lanovky, který by dřevo dopravil do na úpatí hory resp. na břeh moře. Celý tento stroj pak chtěl sestavit na základě amatérsky sestrojené makety vyrobené z písku. Basil mu dá peníze, aby šel do města Chania koupit potřebný materiál. Zorba se však cestou zatoulá a nepomýšlel na budoucnost, prohýřil všechny peníze za alkohol a prostitutky. Peníze vesele rozdával různým lidem. Zorba napíše Basilovi, že všechny peníze utratil. Rozzlobený Basil pak madam Hortenseové oznámí, že Zorbas si ji chce vzít za ženu. Poté, co se Zorba vrátil do vesnice, se na Basila rozhněval, avšak druhý den na svůj hněv zapomněl a rozhodl se s madame oženit. Mezitím Basil strávil se \"vdovou\" noc, to se druhý den vesnice dozvěděla a zvláště místní podivín Mimithos (Sotiris Mustakas), který byl do vdovy platonicky zamilován. Celá vesnice pak vdovu obklíčila, snažíc se ji ukamenovat, za to že s Basilem strávila noc (jde o vášnivou žárlivost mnoha místních mužů, kteří byli v minulosti jejími milenci). Jedná se o ukázku tradiční krétské vendety. Zorba však Mimithose odzbrojí a vdovu osvobodí, otočí se a ochází pryč. Vtom však k ní přiskočí Mimithosův otec a zabije ji nožem. Následně umírá i madam Hortenseová na pneumonii. Po její smrti si místní ženy rozeberou všechny její věci (až na papouška v kleci). Zorba nakonec sežene materiál na stavbu lanovky a po jistém čase ji dostaví. Celá vesnice se přišla podívat na tento zvláštní stroj a byla vystrojena lidová veselice. Dopravní zařízení bylo ozdobeno množstvím řeckých vlajek. Mnich na hoře pak spustí první kládu, která obrovskou rychlostí vyletí ze stroje do moře. Když však spustí další kmen, celý labilní stroj se rozkmitá az rachotem se celá stavba zhroutí. Tak zároveň ztroskotaly podnikatelské Basilovy a Zorbovy plány. Zorba projeví smutek, ale Basil si z toho nic nedělá a požádá Zorbu, aby ho naučil tancovat. Zorba se zaraduje a společně začnou na pláži s tancem syrtaki a tak zapomenou na starosti. Film končí.\nAlexis Zorbas je vymyšlená postava Nikose Kazantzakise, avšak má skutečnou předlohu. Byl jí horník Řek Jorgo Zorbas, z vesnice Katafygi, která leží v kraji Pieria v řecké části Makedonie. Zorba potkal spisovatele Kazantzakise, spřátelili se a společně se vydali za dobrodružstvím do peloponéského dolu. Zorbovy příběhy se staly předlohou pro Kazantzakisovu knihu. Postava Alexise Zorbasa odráží typickou řeckou mentalitu. \n\nHudbu k filmu složil známý řecký skladatel Mikis Theodorakis. Šlo o styl syrtaki (viz řecká hudba), který vznikl v 60. letech z předešlého řeckého rembetika. Samotný tanec byl vymyšlen přímo pro tento film a jde o kombinaci lidových řeckých tanců pocházejících z Kréty (syrtos) až Konstantinopole (chasapiko). Díky filmu se styl syrtaki a stejnojmenný tanec zpopularizoval a stal se charakteristickým pro Řecko, stejně jako do tehdy málo rozšířený strunný nástroj buzuki. Píseň Zorba 's dance složená Theodorakisem pro tento film se stala celosvětově známou.\n"}
{"id": "706265", "url": "https://cs.wikipedia.org/wiki?curid=706265", "title": "Nachal ha-Rif", "text": "Nachal ha-Rif\n\nNachal ha-Rif (: נחל הרי\"ף) je vádí na pomezí pahorkatiny Šefela a pobřežní nížiny v Izraeli.\n\nZačíná v nadmořské výšce přes 100 metrů jihovýchodně od obce Kfar Menachem, na okraji turisticky využívaného lesního komplexu Ja'ar Charuvit. Směřuje pak k západu zemědělsky využívanou mírně zvlněnou krajinou, přičemž z jihu míjí vesnici Kfar Menachem. Podchází těleso dálnice číslo 6 a železniční trati Tel Aviv-Beerševa a u osady al-Azi se stáčí k severu. Vede pak k vesnici Kfar ha-Rif, u níž ústí zleva do toku Nachal Barkaj.\n\n"}
{"id": "706268", "url": "https://cs.wikipedia.org/wiki?curid=706268", "title": "Nachal Barkos", "text": "Nachal Barkos\n\nNachal Barkos (: נחל ברקוס) je vádí na pomezí pahorkatiny Šefela a pobřežní nížiny v Izraeli.\n\nZačíná v nadmořské výšce přes 150 metrů severovýchodně od obce Nachla v lokalitě \"Be'er Barkos\" (באר ברקוס), v řídce zalidněné turisticky využívané krajině. Směřuje pak k západu a k severu zemědělsky využívanou mírně zvlněnou krajinou, přičemž podchází těleso dálnice číslo 6 a železniční trati Tel Aviv-Beerševa. Od východu přijímá vádí Nachal Chanuna a mění směr k severozápadu. Zde u vesnice Kedma ústí zleva do toku Nachal ha-Ela.\n\n"}
{"id": "706270", "url": "https://cs.wikipedia.org/wiki?curid=706270", "title": "Liptovská Teplá", "text": "Liptovská Teplá\n\nLiptovská Teplá (: \"Liptótepla\") je obec na Slovensku v okrese Ružomberok v Žilinském kraji.\n\nObec leží 10 km východně od Ružomberku. Nachází se v nivě na pravém břehu řeky Váh\nv nadmořské výšce okolo 510 m n. m. Nejstarší zpráva o obci pochází z roku 1264. Existenci teplianského sídliště\nje možné předpokládat už před 11. stoletím. Patřilo k nejstarším v Liptově. K obci patří i osada Madočany, která byla poprvé připomínána v roce 1326.\n\nLiptovská Teplá je charakteristická silniční řadovou zástavbou. Z památek zde nalezneme starobylý kostel, kulturní památka, jehož raně gotické části pocházejí z konce 13. století. Nejstarší zpráva o tomto kostele pochází z roku 1354. Zasvěcen byl sv. Filipovi a Jakubovi. Přestavěn byl ve 14. a 15. století, přístavba proběhla v 16. století a další stavební úpravy v druhé polovině 18. století. V kostele se nachází gotické detaily a fresky. Nástěnné malby pocházejí od Jozefa Hanuly. Budova fary je raně barokní z druhé poloviny 17. století. Další památkou je pozdně renesanční zámeček pocházející z druhé poloviny 17. století, zbarokizovaný v 18. století. V části Madočany se také nachází klasicistní zámeček s hospodářskými budovami z roku 1830.\n\nZ významnějších osobností je možno vzpomenout Jána Literáta z Madočan, velkého falzifikátora listin, upáleného v roce 1390\nv Liptovské svaté Maře. V Liptovské Teplé se narodil básník Daniel Pribiš, působil zde malíř a spisovatel Róbert Dúbravec starší, básník Michal Institoris starší, barokní spisovatel Ondrej Lucae a spisovatel Daniel Sinapius-Horčička.\n\n"}
{"id": "706272", "url": "https://cs.wikipedia.org/wiki?curid=706272", "title": "Nachal Chanuna", "text": "Nachal Chanuna\n\nNachal Chanuna (: נחל חנונה) je vádí v pahorkatině Šefela v Izraeli.\n\nZačíná v nadmořské výšce okolo 100 metrů jižně od obce al-Azi, v řídce zalidněné turisticky využívané krajině. Směřuje pak k západu zemědělsky využívanou mírně zvlněnou krajinou, přičemž podchází těleso dálnice číslo 6 a železniční trati Tel Aviv-Beerševa. Ústí zprava do toku Nachal Barkos.\n\n"}
{"id": "706277", "url": "https://cs.wikipedia.org/wiki?curid=706277", "title": "Nachal Cafita", "text": "Nachal Cafita\n\nNachal Cafita (: נחל צפיתה) je vádí v pahorkatině Šefela v Izraeli.\n\nZačíná v nadmořské výšce necelých 200 metrů jižně od Národního parku Tel Cafit, v řídce zalidněné turisticky využívané krajině. Směřuje pak k severu mírně zvlněnou krajinou, přičemž ze západu míjí Národní park Tel Cafit a pahorek Tel Cafit, u kterého ústí zleva do toku Nachal ha-Ela.\n\n"}
{"id": "706280", "url": "https://cs.wikipedia.org/wiki?curid=706280", "title": "Garrick (Saskatchewan)", "text": "Garrick (Saskatchewan)\n\nGarrick je samota v Kanadě, ve Středovýchodním Saskatchewanu. Leží ve venkovské municipalitě Torch River No. 488, v kulturní krajině na hranici souvislého severského lesa a zemědělské krajiny. Je na seznamu pojmenovaných míst podle kanadského statistického úřadu Statistics Canada. Podle kanadského sčítání lidu v roce 2006 má 30 obyvatel. Nachází se u silnice Highway 55, východně od Prince Albertu.\n"}
{"id": "706281", "url": "https://cs.wikipedia.org/wiki?curid=706281", "title": "Kvalifikace na Mistrovství světa ve fotbale 1974 (CONMEBOL)", "text": "Kvalifikace na Mistrovství světa ve fotbale 1974 (CONMEBOL)\n\nKvalifikace na Mistrovství světa ve fotbale 1974 zóny CONMEBOL určila 2 účastníky finálového turnaje a jednoho účastníka mezikontinentální baráže.\n\nDevítka účastníků byla rozlosována do 3 skupin po 3 týmech. Ve skupinách se utkal každý s každým dvoukolově doma a venku. Vítězové skupin 1 a 2 postoupili přímo na MS, zatímco vítěz skupiny 3 postoupil do mezikontinentální baráže proti celku ze zóny UEFA.\n\nUruguay postoupila na Mistrovství světa ve fotbale 1974.\n\nArgentina postoupila na Mistrovství světa ve fotbale 1974.\n\n se vzdala účasti.\n\nTýmy Chile a Peru měly stejný počet bodů a stejný rozdíl vstřelených a obdržených branek. O postupu tak musel rozhodnout dodatečný zápas na neutrální půdě.\n\nChile postoupilo do mezikontinentální baráže.\n\n"}
{"id": "706282", "url": "https://cs.wikipedia.org/wiki?curid=706282", "title": "Nachal Luzit", "text": "Nachal Luzit\n\nNachal Luzit (: נחל לוזית) je vádí v pahorkatině Šefela v Izraeli.\n\nZačíná v nadmořské výšce přes 200 metrů východně od vesnice Bejt Nir, v řídce zalidněné turisticky využívané krajině. Směřuje pak k severu mírně zvlněnou krajinou, přičemž ze západu míjí vesnici Luzit. Stáčí se k severozápadu, z jihu přijímá vádí Nachal Ba'alan. Na okraji Národního parku Tel Cafit u pahorku Tel Cafit ústí zleva do toku Nachal ha-Ela.\n\n"}
{"id": "706283", "url": "https://cs.wikipedia.org/wiki?curid=706283", "title": "MPEG-1", "text": "MPEG-1\n\nMPEG-1 (Motion Pictures Experts Group) je standard kódování a ztrátové komprese videa a audia. Standard byl dokončen roku 1991. Standardně je určen pro digitální datové nosiče CD (VCD). Maximální datový tok je až 1,5 Mb/s.\n\nMPEG-1 je dnes nejvíce kompatibilní video formát, avšak již téměř nepoužívaný a zastaralý. Obsahuje také zvukový kompresní formát MPEG-1 Layer 3 známý jako MP3.\n"}
{"id": "706289", "url": "https://cs.wikipedia.org/wiki?curid=706289", "title": "Kvalifikace na Mistrovství světa ve fotbale 1974 (CONCACAF)", "text": "Kvalifikace na Mistrovství světa ve fotbale 1974 (CONCACAF)\n\nKvalifikace na Mistrovství světa ve fotbale 1974 zóny CONCACAF určila jednoho postupujícího na Mistrovství světa ve fotbale 1974.\n\nKvalifikace zóny CONCACAF se hrála v rámci Mistrovství ve fotbale zemí CONCACAF 1973. V první fázi kvalifikace zóny CONCACAF bylo 14 týmů rozlosováno do 6 skupin po třech, resp. dvou týmech. Ve skupinách se utkal každý s každým doma a venku. Vítězové skupin následně utvořili jednu šestičlennou skupinu, ve které se utkali každý s každým jednokolově na centralizovaném místě. Vítěz této skupiny postoupil na MS.\n\nMexiko postoupilo do finálové fáze.\n\nGuatemala postoupila do finálové fáze.\n\nHonduras postoupil do finálové fáze.\n\n\nHaiti postoupilo do finálové fáze.\n\nSurinam hrál všechny své zápasy venku.\nTrinidad a Tobago postoupil do finálové fáze.\n\nHaiti postoupilo na Mistrovství světa ve fotbale 1974.\n\n"}
{"id": "706292", "url": "https://cs.wikipedia.org/wiki?curid=706292", "title": "Nachal Ba'alan", "text": "Nachal Ba'alan\n\nNachal Ba'alan (: נחל בעלן) je vádí v pahorkatině Šefela v Izraeli.\n\nZačíná v nadmořské výšce cca 200 metrů severně od vesnice Bejt Nir, v řídce zalidněné turisticky využívané krajině. Směřuje pak k severu mírně zvlněnou krajinou. Nedaleko Národního parku Tel Cafit ústí zleva do toku Nachal Luzit.\n\n"}
{"id": "706295", "url": "https://cs.wikipedia.org/wiki?curid=706295", "title": "Palais du Roi de Rome", "text": "Palais du Roi de Rome\n\nPalais du Roi de Rome (česky \"Palác římského krále\") je název nerealizovaného paláce v Paříži, který v roce 1811 plánoval postavit Napoleon Bonaparte pro svého syna Napoleona II. na vrcholku pahorku Chaillot.\n\nV únoru 1811, krátce před narozením Napoleona II., rozhodl jeho otec Napoleon Bonaparte o vybudování rezidence pro svého syna, kterému udělil titul římského krále. Realizací byli pověřeni architekti Charles Percier a Pierre Fontaine. Palác měl stát na vrcholku kopce Chaillot v ose od École militaire, Champ-de-Mars a pont d'Iéna. Vyhláškou ze dne 16. února 1811 Napoleon I. zřídil zvláštní fond pro stavbu paláce.\n\nHlavní část paláce měla mít obdélníkový půdorys, v jehož středu se nacházel velký sál. Dvě nádvoří zdobené fontánami pouštěly světlo na velké schodiště, kapli a divadlo uvnitř paláce. Fasáda měla měřit 400 m a přístup k ní byl od Seiny po třech řadách terasy s oválnou kolonádou. Reprezentační místnosti byly plánovány uprostřed stavby, na severní straně obytné prostory pro císaře, na jižní straně pro císařovnu. Křídlo připojené k severní straně by sloužilo pro prince. Plán počítal s ubytováním množství dalších osob včetně ustájení 400 koní a 80 kočárů.\n\nJako zámecký park měl sloužit Boulogneský lesík, který měl být rozšířen od Longchamp a připojen k paláci. Palácové zahrady měly zahrnovat oblast bývalých zámků Madrid, Bagatelle a La Muette.\n\nSoučástí plánu byly i další stavby naproti paláci přes řeku na Champ de Mars. Na východě u Seiny měl stát státní archiv, Palác umění, císařská univerzita, sídlo rektora a ubytování pro zasloužilé profesory, na západě u Seiny byla plánována jezdecká kasárna, na západě u École militaire měla stát vojenská nemocnice a na východě u École militaire velká kasárna pěchoty.\n\nPo ústupu z Ruska musel císař projekt zmenšit a po jeho pádu byly plány na stavbu paláce zcela odsunuty. Kopec Chaillot i Boulogneský lesík tak dostaly posléze jiný charakter.\n"}
{"id": "706298", "url": "https://cs.wikipedia.org/wiki?curid=706298", "title": "Nachal Micha", "text": "Nachal Micha\n\nNachal Micha (: נחל מיכה) je vádí v pahorkatině Šefela v Izraeli.\n\nZačíná v nadmořské výšce přes 300 metrů severně od vesnice Zecharja, v řídce zalidněné turisticky využívané krajině. Směřuje pak k západu mírně zvlněnou krajinou. Na jižním okraji vesnice Sdot Micha ústí zprava do toku Nachal ha-Ela.\n\n"}
{"id": "706302", "url": "https://cs.wikipedia.org/wiki?curid=706302", "title": "FC Crotone", "text": "FC Crotone\n\nFootball Club Crotone je italský fotbalový klub hrající v sezóně 2019/20 ve druhé lize a sídlící ve městě Crotone v regionu Kalábrie.\n\nKlub byl sice založen již v roce 1910, ale federace jej zaregistrovala až v roce 1924. Do války hrál klub v regionálních soutěží. Pak byl klub přihlášen do třetí ligy. Klub hraje do sezony 1977/78 většinou třetí ligu. Sezonu 1978/79 hraje čtvrtou ligu a v tabulce končí na sestupovém místě. Klub se ale dostává do finančních potíží a ohlásí bankrot. Je založen klub nový - \"Associazione Sportiva Crotone\" a hrají regionální ligu. Další bankrot je ohlášen po sezoně 1990/91. Klub končí činnost. Od roku 1991 do roku 1993 přebírá historický odkaz klubu další klub z města Crotone \"Nuova Crotone\" (založena 1956). Na sezonu 1992/93 se klub změní na \"Football Club Crotone Calcio\", prezidentem klubu se stává Gianni Vrenna. Začínají hrát regionální ligu.\n\nVelký úspěch klubu byl v sezoně 1999/00 když klub poprvé postoupil do druhé ligy. Do sezony 2015/16 ji hraje 12 sezonu. Sezonu 2016/17 hraje poprvé v historii nejvyšší soutěž. \n\nNejvyšší soutěž hrál klub ve 2 sezonách (naposled 2017/18) . Nejlepší umístění je 17. místo v sezoně 2016/17.\nVe druhé lize klub odehrál 14 sezon. Nejlepší umístění je 2. místo v sezoně 2015/16.\n\n\n\n\n"}
{"id": "706304", "url": "https://cs.wikipedia.org/wiki?curid=706304", "title": "Nachal Chachlil", "text": "Nachal Chachlil\n\nNachal Chachlil (: נחל חכליל) je vádí v Judských horách a pahorkatině Šefela v Izraeli.\n\nZačíná v nadmořské výšce necelých 500 metrů západně od vesnice al-Qilla na Západním břehu Jordánu, v kopcovité a řídce zalidněné krajině. Směřuje pak k severozápadu mírně se zablubujícím údolím a brzy vstupuje na území Izraele, kde začíná údolí pokrývat souvislý lesní komplex. Ze severovýchodu míjí vesnici Nechuša a od východu přijímá vádí Nachal Šela. Od jihozápadu obchází vesnici Cafririm, kde u pahorku Giv'at Šama od jihu přijímá vádí Nachal Joreš. Vede potom k severu mezi vesnicemi Srigim a Giv'at Ješa'jahu. Po dně údolí v tomto úseku vede dálnice číslo 38. Od jihovýchodu sem ústí vádí Nachal Šua a Nachal Socho. Severovýchodně od obce Srigim, poblíž křižovatky dálnice číslo 38 a lokální silnice 375, ústí Nachal Chachlil zleva do toku Nachal ha-Ela.\n\n"}
{"id": "706306", "url": "https://cs.wikipedia.org/wiki?curid=706306", "title": "Palais d'Iéna", "text": "Palais d'Iéna\n\nPalais d'Iéna (\"Jenský palác\") je stavba v 16. obvodu v Paříži na \"Place d'Iéna\", kterou navrhl architekt Auguste Perret ve stylu art deco. Budova je od roku 1993 chráněná jako historická památka.\n\nVýstavba paláce podle plánů architekta Augusta Perreta (1874-1954) začala v roce 1936 u příležitosti světové výstavy 1937, ale budova byla kompletně dokončena až v 60. letech. Už od roku 1939 sloužila pro Národní muzeum veřejných prací (Musée national des Travaux publics) v prvním křídle podél \"Avenue d'Iéna\". Druhá světová válka znamenala zpoždění prací a rotunda byla dokončena v roce 1943.\n\nV roce 1955 bylo muzeum veřejných prací kvůli nezájmu uzavřeno. V následujícím roce se do budovy dočasně nastěhoval výbor \"Union française\" (obdoba britského Commonwealthu). V roce 1959 jej v paláci vystřídala Hospodářská a sociální rada (Conseil économique et social). V palác také sídlilo jedno z ředitelství Západoevropské unie.\n\nV roce 1960 architekt Paul Vimond, žák Augusta Perreta, zahájil stavební práce na druhém křídle paláce podél \"Avenue du Président-Wilson\".\n\nČást postavená Augustem Perretem (zejména rotunda a křídlo podél \"Avenue d'Iéna\") byla 5. července 1993 zařazena mezi historické památky.\n\n"}
{"id": "706307", "url": "https://cs.wikipedia.org/wiki?curid=706307", "title": "Ovocný strom", "text": "Ovocný strom\n\nOvocný strom je rostlina stromovité formy, kterou lidé pěstují zejména pro užitek a výjimečně také pro okrasu. Plody takového stromu nazýváme ovoce. Ovoce může být rozmanité tvarem, velikostí i chutí.\nMezi nejvíce pěstované stromy v České republice (mírné podnebí) patří: jabloň, hrušeň, švestka, třešeň, višeň a meruňka.\n\nOvocný strom se v podmínkách ČR nejčastěji množí očkováním. Celková doba pěstování klasického stromu ve školce je tři roky. U vyšších tvarů 4 roky, vřetena dva roky. Při pěstování lze použít i slabší podnože. Nevýhodou uvedeného způsobu je očkování v době největšího množství práce a obtížná pracovní poloha při očkování.\n\nŠkolkování se provádí na podzim nebo na jaře. Podzimní školkování probíhá koncem října a začátkem listopadu do zámrzu půdy. Je nevhodné pouze pro teplomilné dřeviny, kterým hrozí zmrznutí. Školkuje se o něco hlouběji, po vyškolkování se stromek zahrne a zalije. Půda pro školkování musí být perfektně zoraná, vyhnojená a odplevelená. Po výsadbě je třeba likvidovat plevel a v době sucha zalévat.\n\nVrcholový výhon se nezakracuje, nechá se volně růst, odstraňuje se postranní obrost. Vrcholový výhon se vyvazuje k opoře. Pěstování kmínku u nižších tvarů do čtvrtkmene trvá 1 rok, u vysokokmenů 2 roky. Jednoduchý způsob u druhů, které tvoří dlouhé a silné přírůstky.\n\nHlavní výhon se zakracuje na koncový pupen, který je nad poslední řeznou plochou. Je ve směru vyrovnávání růstu výhonu. Je to způsob, který se málo používá, protože je zdlouhavý. Používá se u křivě rostoucích odrůd a při poškození kmínku (okusem, mechanizací, patogeny). Letorost se vyvazuje k opoře.\n\nNový strom je složen ze tří částí, podnože, kmenotvorné odrůdy a ušlechtilé části. Mezištěpování je pracné, je třeba dvou štěpování. Používá se pro měruňky na švestce. Kmenotvorná odrůda musí mít dlouhý, silný rovný růst (Wangeihamova švestka).\nStromek se pěstuje jako klasický ale místo jarního řezu korunky se provede roubání v korunce pětiokým roubem\n"}
{"id": "706308", "url": "https://cs.wikipedia.org/wiki?curid=706308", "title": "Nachal Šela", "text": "Nachal Šela\n\nNachal Šela (: נחל שלה) je vádí v Judských horách a pahorkatině Šefela v Izraeli.\n\nZačíná v nadmořské výšce cca 400 metrů severovýchodně od vesnice Nechuša nedaleko od hranice Západního břehu Jordánu, v kopcovité a řídce zalidněné krajině. Směřuje pak k severu a severozápadu mírně se zahlubujícím údolím, jehož svahy pokrývá souvislý lesní komplex. Jihovýchodně od vesnice Cafririm ústí zprava do toku Nachal Chachlil.\n\n"}
{"id": "706310", "url": "https://cs.wikipedia.org/wiki?curid=706310", "title": "Nachal Šua", "text": "Nachal Šua\n\nNachal Šua (: נחל שוע) je vádí v Judských horách a pahorkatině Šefela v Izraeli.\n\nZačíná v nadmořské výšce přes 400 metrů jižně od vesnice Aderet nedaleko od hranic Západního břehu Jordánu, v kopcovité a řídce zalidněné krajině. Směřuje pak k severozápadu mírně se zahlubujícím údolím, jehož svahy pokrývá souvislý lesní komplex. Ze severovýchodu míjí vesnici Cafririm a z jihozápadu Giv'at Ješa'jahu. Zde pak ústí zprava do údolí toku Nachal Chachlil, jímž zde prochází dálnice číslo 38.\n\n"}
{"id": "706313", "url": "https://cs.wikipedia.org/wiki?curid=706313", "title": "Nachal Socho", "text": "Nachal Socho\n\nNachal Socho ( נחל שוכה) je vádí v Judských horách a pahorkatině Šefela v Izraeli.\n\nZačíná v nadmořské výšce okolo 400 metrů západně od vesnice Aderet nedaleko od hranic Západního břehu Jordánu, v kopcovité a řídce zalidněné krajině. Směřuje pak k severozápadu mírně se zahlubujícím údolím, jehož svahy pokrývá souvislý lesní komplex. Severně od vesnice Giv'at Ješa'jahu ústí zprava do údolí toku Nachal Chachlil, jímž zde prochází dálnice číslo 38.\n\n"}
{"id": "706315", "url": "https://cs.wikipedia.org/wiki?curid=706315", "title": "Nomen omen", "text": "Nomen omen\n\nNomen omen (doslovně \"jméno znamení\") je latinské rčení, které se používá v případě, kdy jméno osoby nebo název místa vyjadřuje charakteristickou vlastnost svého nositele. Výraz pochází od římského dramatika Tita Maccia Plauta (asi 250–184 př. n. l.), který ve své hře \"Persa\" (Peršan) použil formulaci \"nomen atque omen\" (latinsky „název a znamení zároveň“). V jeho hře se vyskytuje postava velmi zištné nevěstky, která se jmenuje Lucris (\"lucrum\", lat. zisk).\n\nObdobná spojení jména a vlastností lze nalézt i v dílech jiných autorů, např. v Molièrově komedii \"Lakomec\", kde je hlavní postavou Harpagon (\"harpago,\" lat. loupit), velmi často pak v pohádkových příbězích (\"Dlouhý, Široký a Bystrozraký\", \"Otesánek\", \"Cruella de Vil\", strýček Skrblík apod.), komiksech \"Asterixova dobrodružství\" nebo v sérii románů Harry Potter.\n\n"}
{"id": "706316", "url": "https://cs.wikipedia.org/wiki?curid=706316", "title": "Heřmanův Městec (zámek)", "text": "Heřmanův Městec (zámek)\n\nZámek Heřmanův Městec je výrazná pozdně barokní jednopatrová budova pocházející z roku 1784, která byla posléze klasicistně přestavěna v roce 1876 a naposledy novobarokně dostavěna v letech 1932-1933. Je chráněn jako kulturní památka České republiky.\n\nNachází se jihovýchodní části města Heřmanův Městec na Chrudimsku v Pardubickém kraji \na je umístěna ve velmi rozsáhlém a krajinářsky hodnotném \nanglickém zámeckém parku, který přechází v lesopark. V severozápadním nároží (směrem k městu) \nbudově dominuje výrazná šestiboká novogotická věž. Nad vstupem do budovy se nachází rizalit s trojúhelníkovým \nštítem rodu Kinských.\n\nPůvodně v těchto místech stávala tvrz (její původní základy se dochovaly dodnes), která byla koncem 16. století přestavěna na renesanční zámek, který zde byl uveden do provozu v roce 1591, v roce 1623 však byla původní \nzámecká budova téměř zcela zničena, neboť byla vypálena císařským vojskem. Jan Berka z Dubé pak v roce 1630 nechal zámek opravit a rozšířit (znovupostavit).\n\nNásledovali další majitelé – Šporkové a Kinští, kteří zde prováděli barokní, klasicistní a nakonec i novobarokní úpravy.\n\nV roce 1945 byl zámek užíval nejprve nacistický Wehrmacht jako svoji štábní budovu, zdejší zámecký park tehdy posloužil jako \npolní letiště. Po osvobození v květnu 1945 objekt obsadila Rudá armáda a po druhé světové válce se zde krátce nacházelo \nletní sídlo ministerstva zahraničních věcí ČSR.\n\nOd roku 1952 celý zámecký areál slouží sociálním službám, kdy sem byl umístěn Domov důchodců hlavního města Prahy. Zámek není pro veřejnost přístupný.\n"}
{"id": "706319", "url": "https://cs.wikipedia.org/wiki?curid=706319", "title": "Nachal Joreš", "text": "Nachal Joreš\n\nNachal Joreš (: נחל יורש) je vádí v Judských horách a pahorkatině Šefela v Izraeli.\n\nZačíná v nadmořské výšce okolo 400 metrů západně od vesnice Nechuša nedaleko od hranic Západního břehu Jordánu, v kopcovité a řídce zalidněné krajině. Směřuje pak k severozápadu mírně se zahlubujícím údolím, jehož svahy pokrývá souvislý lesní komplex a po jehož dně vede lokální silnice, která pak ústí do dálnice číslo 38. Vádí zde ze severovýchodu míjí horu Har Joreš. Dálnice číslo 38 sleduje vádí v následujícím úseku, kdy se jeho směr mění na severní. Míjí z východu hřeben Ramat Avišur. Poblíž pahorku Giv'at Šama západně od vesnice Cafririm vádí ústí zleva do toku Nachal Chachlil.\n\n"}
{"id": "706324", "url": "https://cs.wikipedia.org/wiki?curid=706324", "title": "Nachal Gdor", "text": "Nachal Gdor\n\nNachal Gdor (: נחל גדור) je vádí v Judských horách a pahorkatině Šefela v Izraeli.\n\nZačíná v nadmořské výšce okolo 900 metrů východně od města Surif na Západním břehu Jordánu, v hornaté krajině. Směřuje pak k severozápadu a západu prudce se zahlubujícím údolím, vstupuje na území Izraele, kde začíná jeho svahy pokrývat lesní porost. Ze severovýchodu přijímá vádí Nachal Chafurit a jižně od vesnice Neve Micha'el ústí zprava do toku Nachal ha-Ela.\n\n"}
{"id": "706328", "url": "https://cs.wikipedia.org/wiki?curid=706328", "title": "Nachal Chafurit", "text": "Nachal Chafurit\n\nNachal Chafurit (: נחל חפורית) je vádí v Judských horách v Izraeli.\n\nZačíná v nadmořské výšce okolo 500 metrů severozápadně od města Surif, které leží na Západním břehu Jordánu, zatímco vádí ovšem již na území Izraele. Směřuje pak k jihozápadu prudce se zahlubujícím údolím. Ústí potom zprava do toku Nachal Gdor.\n\n"}
{"id": "706334", "url": "https://cs.wikipedia.org/wiki?curid=706334", "title": "Nachal Gever", "text": "Nachal Gever\n\nNachal Gever (: נחל גבר) je vádí v Judských horách v Izraeli.\n\nZačíná západně od města Bajt Ula na Západním břehu Jordánu, v kopcovité krajině. Směřuje pak k severozápadu mírně se zablubujícím údolím a brzy vstupuje na území Izraele, kde začíná údolí pokrývat souvislý lesní komplex. Od severovýchodu přijímá vádí Nachal Neger a pak ústí jižně od vesnice Nechuša zprava do toku Nachal Guvrin, podél kterého zde vede dálnice číslo 35.\n\n"}
{"id": "706336", "url": "https://cs.wikipedia.org/wiki?curid=706336", "title": "Džabal Saudá", "text": "Džabal Saudá\n\nDžabal Saudá je jedním z nejvyšších vrcholů Saúdské Arábie a pravděpodobně nejvyšší horou pohoří Asír. Nachází se na jihozápadě země, v provincii Asír, asi 75 km od pobřeží Rudého moře.\n\nÚdaje o výšce hory se různí. V minulosti byl uváděn údaj 3133 m a Džabal Saudá byla označována za nejvyšší horu celé země. Měření SRTM uvádí výšku pouze 2985 m – v takovém případě je možné, že se na území Saúdské Arábie nachází vrchol s vyšší nadmořskou výškou.\n\nNa vrchol hory vede ze západní strany kabinová lanovka.\n"}
{"id": "706337", "url": "https://cs.wikipedia.org/wiki?curid=706337", "title": "Nachal Neger", "text": "Nachal Neger\n\nNachal Neger (: נחל נגר) je vádí v Judských horách v Izraeli.\n\nZačíná v nadmořské výšce cca 400 metrů jihovýchodně od vesnice Nechuša. Směřuje pak k jihu mírně se zahlubujícím zalesněným údolím, přičemž sleduje hranici mezi Izraelem a Západním břehem Jordánu. Ústí pak zprava do vádí Nachal Gever.\n\n"}
{"id": "706339", "url": "https://cs.wikipedia.org/wiki?curid=706339", "title": "Poeův zákon", "text": "Poeův zákon\n\nPoeův zákon je internetové pravidlo, pojmenované po Nathanu Poeovi, který je formuloval v roce 2005 v internetové diskusi o kreacionismu. Tvrdí, že je prakticky nemožné rozeznat extrémní názory od jejich parodie.\n\nPůvodní Poeovo vyjádření znělo:\n\nNeboli:\n\n"}
{"id": "706340", "url": "https://cs.wikipedia.org/wiki?curid=706340", "title": "Nachal Kfar Biš", "text": "Nachal Kfar Biš\n\nNachal Kfar Biš (: נחל כפר ביש) je vádí na pomezí Judských hor a pahorkatiny Šefela v Izraeli.\n\nZačíná v nadmořské výšce okolo 400 metrů jižně od vesnice Nechuša nedaleko Západního břehu Jordánu. Směřuje pak k jihu a jihozápadu mírně se zahlubujícím zalesněným údolím. Míjí lokalitu \"Chirbet Kfar Biš\" (חרבת כפר ביש) a ústí na východních svazích hory Har Ezroa zprava do toku Nachal Guvrin, podél kterého zde vede dálnice číslo 35.\n\n"}
{"id": "706342", "url": "https://cs.wikipedia.org/wiki?curid=706342", "title": "Nachal Cnobar", "text": "Nachal Cnobar\n\nNachal Cnobar (: נחל צנובר) je vádí na pomezí Judských hor a pahorkatiny Šefela v Izraeli.\n\nZačíná v nadmořské výšce okolo 400 metrů na severních svazích vrchu Giv'at Arkubit nedaleko Západního břehu Jordánu. Směřuje pak k severu mírně se zahlubujícím zčásti zalesněným údolím. Ústí na východních svazích hory Har Ezroa zleva do toku Nachal Guvrin, podél kterého zde vede dálnice číslo 35.\n\n"}
{"id": "706345", "url": "https://cs.wikipedia.org/wiki?curid=706345", "title": "Nachal Nechuša", "text": "Nachal Nechuša\n\nNachal Nechuša (: נחל נחושה) je vádí na pomezí Judských hor a pahorkatiny Šefela v Izraeli.\n\nZačíná v nadmořské výšce okolo 400 metrů jihozápadně od vesnice Nechuša. Směřuje pak k jihozápadu mírně se zahlubujícím zalesněným údolím. Míjí areál Kfar Zoharim a ústí zprava do toku Nachal Guvrin, podél kterého zde vede dálnice číslo 35.\n\n"}
{"id": "706347", "url": "https://cs.wikipedia.org/wiki?curid=706347", "title": "Monumenta", "text": "Monumenta\n\nMonumenta je výstava moderního umění, která se od roku 2007 každoročně odehrává v Paříži v Grand Palais.\n\nVýstava \"Monumenta\" zahrnuje dočasné vystavení díla jednoho současného umělce v hlavní lodi Grand Palais. Prostor o rozloze 13 500 m a výšce 45 m umožňuje vystavovat díla velmi velkých rozměrů. Každá z těchto prací je vytvořena speciálně pro tuto akci. Výstava se koná každý rok od roku 2007 (s přerušením v roce 2009).\n\n\n"}
{"id": "706354", "url": "https://cs.wikipedia.org/wiki?curid=706354", "title": "Nachal Zamir", "text": "Nachal Zamir\n\nNachal Zamir (: נחל זמיר) je vádí v pahorkatině Šefela v Izraeli.\n\nZačíná v nadmořské výšce přes 300 metrů v prostoru Národního parku Bejt Guvrin v lokalitě \"Be'er Zamir\" (באר זמיר). Směřuje pak k západu a severozápadu mírně se zahlubujícím údolím. Na jihozápadním okraji vesnice Bejt Guvrin ústí zleva do toku Nachal Guvrin, podél kterého zde vede dálnice číslo 35.\n\n"}
{"id": "706357", "url": "https://cs.wikipedia.org/wiki?curid=706357", "title": "Nachal Uzrar", "text": "Nachal Uzrar\n\nNachal Uzrar (: ) je vádí na pomezí pahorkatiny Šefela a pobřežní nížiny v Izraeli.\n\nZačíná v nadmořské výšce přes 200 metrů západně od vesnice Bejt Nir. Směřuje pak k západu mírně zvlněnou odlesněnou krajinou, která je zemědělsky využívána. Ze severu míjí vesnici Gal On. Stáčí se k severozápadu a pak opisuje oblouk k jihozápadu. Podchází těleso dálnice číslo 6 a severovýchodně od obce Gat ústí zprava do toku Nachal Guvrin. Poblíž soutoku se nachází umělá vodní nádrž Ma'agar Gal'on.\n\n"}
{"id": "706361", "url": "https://cs.wikipedia.org/wiki?curid=706361", "title": "Nachal Pol", "text": "Nachal Pol\n\nNachal Pol (: נחל פול) je vádí v pahorkatině Šefela v Izraeli.\n\nZačíná v nadmořské výšce přes 250 metrů jihozápadně od vesnice Bejt Guvrin poblíž dálnice číslo 35. Směřuje pak k severozápadu mírně zvlněnou a zčásti zalesněnou krajinou, která je zemědělsky využívána. Od jihu přijímá vádí Nachal Cafon. Na jihozápadním okraji vesnice Gal On ústí zleva do toku Nachal Guvrin.\n\n"}
{"id": "706363", "url": "https://cs.wikipedia.org/wiki?curid=706363", "title": "Nachal Cafon", "text": "Nachal Cafon\n\nNachal Cafon (: נחל צפון) je vádí v pahorkatině Šefela v Izraeli.\n\nZačíná v nadmořské výšce přes 250 metrů jihozápadně od vesnice Bejt Guvrin poblíž dálnice číslo 35. Směřuje pak k severu mírně zvlněnou a zčásti zalesněnou krajinou, která je zemědělsky využívána. Ústí zleva do toku Nachal Pol.\n\n"}
{"id": "706366", "url": "https://cs.wikipedia.org/wiki?curid=706366", "title": "Nachal Dichrin", "text": "Nachal Dichrin\n\nNachal Dichrin (: נחל דכרין) je vádí na pomezí pahorkatiny Šefela a pobřežní nížiny v Izraeli.\n\nZačíná v nadmořské výšce okolo 200 metrů severozápadně od vesnice Bejt Nir. Směřuje pak k západu mírně zvlněnou odlesněnou krajinou, která je zemědělsky využívána. Podchází těleso dálnice číslo 6, z jihu míjí vesnici Nachla a pak nedaleko od železniční tratě Tel Aviv-Beerševa ústí zprava do toku Nachal Guvrin.\n\n"}
{"id": "706373", "url": "https://cs.wikipedia.org/wiki?curid=706373", "title": "Podzimní salon", "text": "Podzimní salon\n\nPodzimní salon () je výstava, která se každoročně koná od roku 1903 v Paříži na podzim. Výstava probíhá tradičně v Grand Palais.\n\nVýstava se poprvé konala 31. října 1903 v Petit Palais, ale už následujícího roku se přesunula do protějšího Grand Palais. Vznikla z iniciativy belgického architekta Frantze Jourdaina (1847-1935) a několika jeho přátel jako architekti George Desvallières a Hector Guimard, malíři Eugène Carrière, Victor Charreton, Félix Vallotton, Édouard Vuillard a Adrien Schulz.\n\nVýstava vznikla jako reakce na konzervatismus tradičního Pařížského salonu a měla dva účely, jednak měla poskytnout příležitost pro mladé umělce a rovněž popularizovat impresionismus mezi veřejností. Volba padla na podzim proto, že na jaře se už konaly dva velké umělecké salony a také, že zde mohla být vystavena díla, které vznikla během léta.\n\nVýstava má multidisciplinární charakter, proto jsou zde vystavovány obrazy, sochy, fotografie (od roku 1904), kresby, grafiky, užité umění, architektura apod. Na výstavě bývají zastoupeni i zahraniční umělci. Z českých umělců se členy salonu stali např. grafik Viktor Stretti, architekt Jan Kotěra nebo malíři Otakar Hůrka a František Kupka.\n\nVýznamný byl především ročník 1905, kdy zde vystavoval Henri Matisse a jeho přátelé a vznikl tak umělecký směr nazývaný fauvismus.\n\nV roce 1937 se výstava konala výjimečně na Esplanade des Invalides u příležitosti světové výstavy a v roce 1940 v Palais de Chaillot.\n\n\n\n"}
{"id": "706376", "url": "https://cs.wikipedia.org/wiki?curid=706376", "title": "Papa-", "text": "Papa-\n\nPapa-, popřípadě Pap- je předpona řeckých příjmení, která vyjadřuje, že nositel příjmení nebo některý z jeho předků je (resp. byl) pop, tj. pravoslavný kněz, nebo osoba nějakým způsobem s úřadem popa spojená (například jako jeho služebník). Jedná se například o tyto osoby:\n"}
{"id": "706381", "url": "https://cs.wikipedia.org/wiki?curid=706381", "title": "Mistrovství Evropy v atletice do 23 let 2005", "text": "Mistrovství Evropy v atletice do 23 let 2005\n\n5. Mistrovství Evropy v atletice do 23 let se uskutečnilo ve dnech 14. – 17. července 2005 v Německu na Steigerwaldstadion v Erfurtu. Na programu bylo dohromady 44 disciplín (22 mužských a 22 ženských). \n\nMezi největší hvězdy šampionátu patřila Řekyně Maria Karastamatiová (100 m), která stejně jako ruská štafeta žen na 4×400 m (Anastasija Ovčinnikovová, Anastasija Kočetovová, Jelena Migunovová, Olga Zajcevová) a francouzská štafeta mužů na 4×100 metrů (Oudéré Kankarafou, Ydrissa M'Barke, Eddy De Lépine, David Alerte) překonala evropský rekord do 23 let. Dále mezi ně patřili Rusky Olga Zajcevová (běh na 400 m) a Jekatěrina Chorošichová (hod kladivem), Němka Sabine Rumpfová (hod diskem), Nizozemka Laurien Hoosová (sedmiboj), Rus Anton Ljuboslavskij (vrh koulí) a Němec Robert Harting (hod diskem), kteří překonali rekord šampionátu.\n\n\n"}
{"id": "706382", "url": "https://cs.wikipedia.org/wiki?curid=706382", "title": "Jenna Ushkowitz", "text": "Jenna Ushkowitz\n\nJenna Noelle Ushkowitz (* 28. dubna 1986, Soul, Jižní Korea) je americká herečka a zpěvačka. Její nejznámější role jsou pravděpodobně v broadwayských muzikálech a její rolí Tiny Cohen-Chang v seriálu \"Glee\".\n\nUshkowitz se narodila v Soulu v Jižní Koreji; ve věku tří měsíců byla adoptovaná a tak vyrůstala v East Meadow v New Yorku. Byla vychována jako katolička a chodila na základní školu v Parkway a střední školu Holy Trinity Diocesan, katolickou školu, známou pro její divadelní oddělení v Hicksville na Long Island. Absolvovala v roce 2004, když hrála ve světové premiéře muzikálu \"Bídníci\", kterou produkovala střední škola. Dále ztvárnila role jako Penny v \"Honk!\", Inez v \"The Baker's Wife\", Little Red Riding Hood v \"Into The Woods\" a Romaine Patterson v \"The Laramie Project\". V roce 2007 absolvovala Marymount Manhattan College a znovu hrála v muzikálu \"Into the Woods\".\n\nUshkowitz byla v showbusinessu už od svých 3 let. Hrála v \"Sesame Street\" a dalších TV pořadech. Její první role na Broadwayi byla v muzikálu \"Král a já\" v roce 1996.\n\nVe svých 13 letech zpívala americkou národní hymnu na zápase v Madison Square Garden. Před nástupem do seriálu \"Glee\" se připojila k muzikálu \"Probuzení jara\" \"(Spring Awakening)\", kde byla jako alternace rolí Anny, Marthy, Elsy a They.\nV roce 2009 dostala roli Tiny Cohen-Chang v seriálu \"Glee\". Prvních 9 epizod falešně koktala. Později v seriálu zpívala 2 sóla – „Tonight“ z West Side Story a „True Colours“. Součástí role byl také románek s Kevinem McHalem (Artie) a Harrym Shumem mladším (Mike Chang). Představitelku Rachel Berry, Leu Michele, zná už od svých osmi let a také společně účinkovaly v muzikálu \"Probuzení jara\".\n\nV prosinci 2015 bylo potvrzeno, že si zahraje v rebootu filmu Hello, Again, po boku Nolana Gerarda Funka a Audry McDonald. V roce 2016 moderovala rádiovou show \"Infinite Positives\", kde vyzpovídávala osobnosti, které jí inspirovali. Od 29. července 2016 hraje roli Dawn v Broadwayské produkci muzikálu \"Servírka\".\n\n"}
{"id": "706393", "url": "https://cs.wikipedia.org/wiki?curid=706393", "title": "Baku Cup", "text": "Baku Cup\n\nBaku Cup byl oficiální název tenisového turnaje žen hraného každoročně v červenci v ázerbájdžánském hlavním městě Baku. Jednalo se o událost v rámci profesionálního ženského okruhu WTA, která byla zařazena do kategorie WTA International Tournaments. Turnaj je hrán v městském tenisovém centru na otevřených dvorcích s tvrdým povrchem. Premiérový ročník proběhl v roce 2011.\n\nBaku Cup se stal prvním profesionálním tenisovým turnajem v Ázerbájdžánu, jehož úvodní ročník začal 18. července 2011. Dotace události k roku 2015 činila 250 000 dolarů s účastí 32 tenistek ve dvouhře a 16 párů ve čtyřhře. Z kalendáře WTA Tour byl vyřazen po sezóně 2015.\n\n"}
{"id": "706399", "url": "https://cs.wikipedia.org/wiki?curid=706399", "title": "Nachal Roch", "text": "Nachal Roch\n\nNachal Roch (: נחל רוך) je vádí v pahorkatině Šefela v Izraeli. Začíná v nadmořské výšce okolo 250 metrů severovýchodně od vesnice Lachiš. Směřuje pak k jihozápadu mírně se zahlubujícím zemědělsky využívaným údolím se zalesněnými svahy. Ústí zprava do toku Lachiš, podél kterého zde vede dálnice číslo 35.\n\n"}
{"id": "706400", "url": "https://cs.wikipedia.org/wiki?curid=706400", "title": "Studený potok", "text": "Studený potok\n\nNázev Studený potok má více vodních toků:\n\n"}
{"id": "706404", "url": "https://cs.wikipedia.org/wiki?curid=706404", "title": "Nachal Šacharija", "text": "Nachal Šacharija\n\nNachal Šacharija (: נחל שחריה) je vádí v pahorkatině Šefela v Izraeli. Začíná v nadmořské výšce okolo 250 metrů východně od vesnice Sde Moše. Směřuje pak k západu řídce osídlenou krajinou s mírně se zahlubujícím zemědělsky využívaným údolím. Ze severu a západu míjí lesní komplex Ja'ar ha-Mal'achim. Ústí zprava do toku Lachiš, podél kterého zde vede dálnice číslo 35, jež se tu kříží s dálnicí číslo 6.\n\n"}
