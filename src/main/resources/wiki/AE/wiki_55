{"id": "666960", "url": "https://cs.wikipedia.org/wiki?curid=666960", "title": "Multi-boot", "text": "Multi-boot\n\nMulti-boot (též multi-booting, dual-booting) je v informatice označení možnosti výběru z několika operačních systémů při startu počítače (tzv. bootování). Uživatel vybere jeden systém z nabídky, kterou typicky vytváří zavaděč jádra operačního systému (např. GRUB). \"Dual-boot\" nabízí na výběr ze dvou systémů (např. Microsoft Windows a Linux).\n\nPomocí multi-bootu je možné na jednom fyzickém počítači provozovat více nezávislých operačních systémů (softwarových platforem), ve kterých může být k dispozici různé softwarové vybavení.\nHlavním důvodem multi-bootu je tedy většinou nekompatibilita některého používaného programu s primárním operačním systémem. Toto bývá běžně způsobeno jinou architekturou systému (PPC, Intel), nepodporovanou verzí programu, nebo binární nekompatibilitou mezi dnes běžně používanými operačními systémy.\nMulti-boot může být použit i k testování jiné verze operačního systému bez nutnosti zásahu do stávající instalace. Lze využít například k seznámení s novým operačním systémem, migraci dat a nastavení aplikací, před vlastním odstraněním starého operačního systému.\nVýběr z více operačních systémů je také užitečný v oblasti vývoje software, kdy je potřeba několik různých operačních systémů pro vývoj, nebo testovací účely.\n\nPři zapnutí počítače nejprve EFI/BIOS zkontroluje stav HW a poté předá kontrolu zavaděči, který je umístěn na specifickém místě média (HDD, CD, DVD, disketa, síť). Místo je vždy určeno architekturou počítače. U IBM kompatibilních PC se jedná o první sektor, který se nazývá MBR. Zavaděč načte jádro operačního systému do paměti a předá mu řízení.\nMulti-boot lze tedy zajistit různými způsoby. Většina současných IBM PC kompatibilních počítačů umožňuje v UEFI/BIOSu zvolit, z jakého fyzického zařízení bude načten zavaděč pro operační systém (tj. jeden z dostupných pevných disků, optická mechanika, USB flash disk, PXE na síťové kartě a podobně). Tento způsob však není příliš uživatelsky přívětivý. Častěji se pro výběr systému při multi-bootu využívá speciální program, který nahradí standardní zavaděč.\n\nNěkteré verze UEFI/BIOSu dovolují zvolit zavaděč přímo. Například UEFI u počítačů Apple nabízí při startu po stisku klávesy Alt (Option) seznam dostupných systémů, které je možné zavést. U počítačů IBM PC kompatibilních umožňuje BIOS firmy Phoenix Technologies po stisknutí klávesy F12 během startu počítače výběr zařízení, ze kterého BIOS použije zavaděč. V tomto případě je možný výběr pouze mezi fyzickými zařízeními bez ohledu na jeho obsah.\n\nDnes se používají různé zavaděče, které podporují více operačních systému. Většina Linuxových distribucí dnes používá GRUB, který nahradil dříve populární LILO. Můžeme však použít i XOSL. \n\nVzhledem k tomu, že je více operačních systémů instalováno na jeden fyzický počítač, který často má pouze jeden pevný disk, používá se rozdělení disku na oddíly. Každý operační systém pak má jeden, či více svých oddílů. Rozdělení disku je možné pomocí specializovaných nástrojů, jako je například Správce logických disků (standardní součást systémů řady Windows NT), GParted (GNU Linux) nebo Disková utilita (Mac OS X).\n\nZavaděč Microsoft Windows podporuje multi-boot jen v omezené míře a to většinou jen s různými verzemi Windows. V případě, že použijeme alternativní zavaděč, jako je GRUB, bude původní zavaděč Windows nahrazen, což může působit problémy při jeho aktualizacích. Zavaděč Windows lze obnovit pomocí příkazu codice_1 z instalačního média (tento nahradí jakýkoliv zavaděč implicitním zavaděčem pro Windows, takže například přepíše GRUB). Některé oddíly s Windows mohou být na sobě závislé. Pokud nainstalujeme více kopií Windows na jednom disku, může se stát, že se nainstaluje jen jeden společný zavaděč na první oddíl. Při odstranění tohoto oddílu, či nahrazení zavaděče zde, nebude možné z druhého oddílu nabootovat.\n\nLinux je většinou distribuován se zavaděčem GRUB, který detekuje ostatní nainstalované operační systémy, které očísluje a poté zpřístupní v nabídce. Podobně se chová i jeho předchůdce LILO. Při instalaci Windows a Linuxu se doporučuje nejdříve nainstalovat MS Windows do prvního oddílu a poté Linux s GRUBem do oddílu druhého. V opačném pořadí by Windows přepsal GRUB a do Linuxu by nebylo možné nabootovat.\n\nMac OS X od verze 10.5 (Leopard) obsahuje v základní instalaci BootCamp, který dovoluje instalaci Windows ve verzích XP, Vista a 7 za pomocí grafického průvodce přímo z operačního systému. BootCamp sám zmenší oddíl s Mac OS X, vytvoří oddíl pro Windows a automaticky jej nainstaluje. UEFI bylo také doplněno o emulaci BIOSu, takže lze zprovoznit téměř libovolný operační systém a to včetně Linuxové distribuce Ubuntu, která je pro tyto účely oblíbená.\n\nNa rozdíl od multi-bootu dovoluje virtualizace počítače současný běh více operačních systémů na jednom fyzickém stroji. Typicky slouží jeden operační systém jako hostitelský, v němž je nainstalován software pro virtualizaci (VirtualBox, VMWare, Parallels, Qemu, Citrix). Tento software virtualizuje kompletní HW počítače, kde lze provozovat další operační systémy.\n\nTento model je jednodušší na správu (lze lehce zálohovat, klonovat obraz disku, či pozastavit běh virtuálního stroje) a také bezpečnější (virtualizované programy nemohou zasahovat přímo do HW hostitelského PC).\n\nVzhledem k současnému běhu více operačních systémů je využíváno více dostupných prostředků. Virtualizace je tedy náročnější na výkon počítače.\n\nVětšinou se jedná o přepsání všech rozhraní původního systému a poskytnutí aplikacím. Typickým příkladem je například Wine, který poskytuje rozhraní Windows na *nix platformách, jako je Linux, či Mac OS X.\n\nToto řešení většinou nevyužívá žádný kód z původního operačního systému a není třeba mít jeho licenci.\nAplikace běžící emulovaně se chovají jako nativní aplikace v hostitelském operačním systému.\nNení třeba mít nainstalován druhý operační systém.\nNevýhodou bývá nekompletní implementace, která nezaručuje bezproblémový běh všech aplikací.\n"}
{"id": "666963", "url": "https://cs.wikipedia.org/wiki?curid=666963", "title": "Herzl Berger", "text": "Herzl Berger\n\nHerzl Berger (: הרצל ברגר, žil 31. srpna 1904 - 28. srpna 1962) byl izraelský politik a poslanec Knesetu za stranu Mapaj.\n\nNarodil se v Minsku v tehdejší Ruské říši (dnes Bělorusko). Absolvoval reálnou střední školu v Minsku a univerzitu v Jeně v Německu. Získal doktorát z práva a z politologie. Roku 1921 se přestěhoval do Německa, v roce 1932 do Polska a v roce 1934 přesídlil do dnešního Izraele. Angažoval se v jednotkách Hagana.\n\nV mládí byl aktivní v ilegálním sionistickém hnutí v SSSR, konkrétně v organizacích ha-Šomer ha-ca'ir a ha-Chaver. V Německu se pak v Berlíně zapojil do hnutí Po'alej Cijon, kde v letech 1930-1931 vykonával funkci tajemníka ústředního výboru. Napojení na Po'alej Cijon si zachoval i po dočasném přesunu do Polska. Vydával list \"Das Vert\". Po přestěhování do dnešního Izraele zasedal ve vedení listu Davar.\n\nV izraelském parlamentu zasedl poprvé už po volbách v roce 1949, ve kterých byl kandidátem strany Mapaj. Mandát ale získal až v únoru 1951, jako náhradník. Výrazněji se již do činnosti Knesetu nezapojil. Mandát obhájil za Mapaj ve volbách v roce 1951. Usedl jako člen do parlamentního výboru pro zahraniční záležitosti a obranu, výboru práce, výboru House Committee a výboru pro ústavu, právo a spravedlnost. Předsedal podvýboru pro zákon o zdravotně postižených. Zvolení se dočkal na kandidátce Mapaj i po volbách v roce 1955. Byl členem parlamentního výboru pro ústavu, právo a spravedlnost, výboru pro zahraniční záležitosti a obranu a výboru práce. Za Mapaj uspěl také ve volbách v roce 1959. Byl členem výboru pro ústavu, právo a spravedlnost, výboru House Committee a výboru pro zahraniční záležitosti a obranu. V parlamentu se objevil i po volbách v roce 1961, kdy kandidoval opět za Mapaj a kdy znovu usedl do výboru pro ústavu, právo a spravedlnost, výboru House Committee a výboru pro zahraniční záležitosti a obranu. Zemřel během funkčního období parlamentu. Jeho místo v Knesetu zaujal Gide'on Ben Jisra'el.\n\n"}
{"id": "666965", "url": "https://cs.wikipedia.org/wiki?curid=666965", "title": "Okres Gönc", "text": "Okres Gönc\n\nOkres Gönc ( ) je okres v severovýchodním Maďarsku v župě Borsod-Abaúj-Zemplén. Jeho správním centrem je město Gönc. Okres patří k nejchudším regionům Maďarska, místní nezaměstnanost přesahuje dokonce 20 %. Na jeho území se nachází řada památek. Jednou z nich je hrad Regéc nebo 900 let starý kostel v obci Göncruszka. Rozloha okresu je 549,60 km²\n\nV okrese je celkem 32 obcí, z toho dvě města. V tabulce jsou počty obyvatel v lednu roku 2012.\n\nV lednu roku 2012 žilo v okrese 18 722 obyvatel. Obyvatelé se zabývají především zemědělstvím (vinná réva, ovoce, pšenice, kukuřice) a živočišnou výrobou.\n"}
{"id": "666967", "url": "https://cs.wikipedia.org/wiki?curid=666967", "title": "Evona", "text": "Evona\n\nEVONA a.s. je česká výrobní firma s dlouholetou tradicí, která v současnosti patří mezi největší české výrobce punčochového zboží a spodního prádla. Sídlo společnosti, stejně jako veškeré sklady a výroba, se nachází v Chrudimi. Společnost každoročně vyprodukuje přes 15 milionů kusů punčochového zboží a přes 300 tisíc kusů prádla. 30 % produkce je určeno pro zahraniční trhy.\n\nNejvýznamnějším chrudimským podnikem v oblasti obuvnické a textilní výroby byla tzv. \"Popprovka\". U počátku velmi úspěšné firmy stáli Moric a Barbora Beckovi, kteří v Chrudimi zavedli roku 1879 výrobu jak hotové obuvi, tak jejích součástí, jež kompletovaly venkovské filiálky. V roce 1890 se stal Beckovým společníkem Bedřich Leopold Popper, který firmu po čtyřech letech převzal do své režie. Přes jisté problémy se v roce 1903 obuvnická firma pyšnila titulem \"největší v Rakousku\" - měla 350 zaměstnanců.\n\nPlány dalšího rozvoje zbrzdila první světová válka, přesto podnik přežil díky vojenským zakázkám. V roce 1917 zde pracovalo v nepřetržité výrobě 800 až 900 dělníků a roční výroba činila kolem 400 tisíc párů obuvi. Po válce se výrobní náplň rozšířila o \"levnou obuv lidovou\" a vysoce kvalitní pro export, jež vycházela z předválečné technologie jemné obuvi \"používající světového jména Goodyear\". \nV roce 1925 vznikl mohutný výrobní objekt vévodící prostoru u hlavního chrudimského nádraží dodnes. F. L. Popper a jeho nástupci změnili tvář města i v oblasti bytové výstavby. Pro své zaměstnance postavili několik domů a nutno říci, že na vyšší úrovni, než bylo v té době v Chrudimi obvyklé. Dodejme, že Popprové, vlastníci řady nemovitostí ve městě, si po roce 1903 vybudovali nové rodinné sídlo za městem (na Podhůře).\n\nJako nezbytnost se ukázalo budování vlastní sítě prodejen, kterých vzniklo do roku 1938 asi osmdesát. V té době už firma nesla název Polický - Popper, neboť v roce 1932 se původní závod sloučil s podnikem F. Polického v Jaroměři v obchodní společnost. K další změně, tentokrát na Polický - Ricker, došlo po okupaci v roce 1939, kdy dědicové B. L. Poppera přišli o továrnu a další majetek.\n\nV roce 1945 byl podnik znárodněn, obuvnická výroba skončila po roce 1949. Souběžně s tím byla zahájena výroba punčoch v národním podniku EVA. Postupně se výroba rozšiřovala a k závodu se přičleňovaly další technické podniky. Závody nového podniku byly v Chrasti u Chrudimi, ve Vejprtech, Teplicích v Čechách a Hroubovicích. Podnik se stal díky své kvalitě známý nejen na domácím trhu, ale také v zahraničí. Velká část výroby byla nově určena pro export. \n\nPodnik EVA vyráběl převážně umělohedvábné druhy punčoch. Později zkoušel vyrábět punčochové zboží z přírodního hedvábí, což se neosvědčilo. Začal proto hledat nové materiály. Po odzkoušení bavlny podnik začal v roce 1953 produkovat výrobky z polyamidových (silonových) vláken. Výrobky slavily obrovský úspěch - dokazuje to také eneromní nárůst výroby o 351 %.\nV letech 1968-1969 začal podnik vyrábět výrobky pod svou značkou EVONA.\n\nV současné době má společnost kromě internetového obchodu také 15 kamenných prodejen, např:\n\nNavíc se s výrobky společnosti EVONA a.s. můžeme setkat v celé řadě řetězců a v drobných kamenných prodejnách.\n\nSpolečnost KAISER DATA s.r.o.\nE-brana\n\nPortál města Chrudim\nČlánek v Chrudimském deníku: Evona Chrudim - Daný slib je do roka splněný\nEvona.cz\n"}
{"id": "666972", "url": "https://cs.wikipedia.org/wiki?curid=666972", "title": "Sousa (příjmení)", "text": "Sousa (příjmení)\n\nSousa je běžné příjmení v lusofonních zemích, zejména v Portugalsku a Brazílii. Původně bylo toponymem pro řeku v severním Portugalsku, jejíž název pochází z latinského \"saxa\", kameny. Někdy se používá v archaické formě Souza.\n\nPříjmení může označovat tyto osobnosti:\n\n\n"}
{"id": "666984", "url": "https://cs.wikipedia.org/wiki?curid=666984", "title": "Gid'on Ben Jisra'el", "text": "Gid'on Ben Jisra'el\n\nGid'on Ben Jisra'el ( , 6. března 1923 – 18. prosince 2014) byl izraelský politik a poslanec Knesetu za strany Mapaj a Rafi.\n\nNarodil se v Haifě. Studoval na London School of Economics a právo na pobočce Hebrejské univerzity v Tel Avivu. Získal osvědčení pro výkon profese právníka. Přednášel pracovní právo na Telavivské univerzitě a Hebrejské univerzitě. Během druhé světové války sloužil v britské armádě v Židovské brigádě. Později bojoval v izraelské armádě, kde se zúčastnil bitvy o Jeruzalém během války za nezávislost v roce 1948. Byl demobilizován s hodností majora (rav seren). Jeho švagrem je izraelský politik a ministr Juval Ne'eman.\n\nByl tajemníkem zaměstnanecké rady v Beer Ševě, pracoval na ministerstvu práce. Byl členem koordinačního výboru odborové centrály Histadrut.\n\nV izraelském parlamentu zasedl poprvé po volbách v roce 1959, do nichž šel za Mapaj. Byl členem výboru pro ústavu, právo a spravedlnost, výboru práce a výboru pro ekonomické záležitosti. Předsedal společnému výboru pro sport a tělesnou výchovu. V parlamentu se objevil i po volbách v roce 1961, kdy kandidoval opět za Mapaj. Mandát získal až dodatečně, v srpnu 1962, jako náhradník poté co zemřel dosavadní poslanec Herzl Berger. Byl členem parlamentního výboru pro ústavu, právo a spravedlnost, výboru House Committee a výboru pro ekonomické záležitosti. Během volebního období opustil poslanecký klub strany Mapaj a přešel do nové formace Rafi. Ve volbách v roce 1965 mandát neobhájil. Později byl členem Strany práce, kde předsedal odborové sekci a zasedal v ústředním výboru a sekretariátu.\n\n"}
{"id": "666989", "url": "https://cs.wikipedia.org/wiki?curid=666989", "title": "Útok (časopis)", "text": "Útok (časopis)\n\nÚtok byl čtrnáctideník pro kulturu, politiku a hospodářství. Vycházel v letech 1930–1938. \n\nPůvodně šlo o časopis sociálnědemokratických studentů. Od ročníku IV. vycházel pod názvem \"Útok – čtrnáctideník pro kulturu, politiku a hospodářství\". Byl vydáván pravidelně měsíčně mimo červenec a srpen. Ročně mělo vycházet deset čísel. Od října 1934 se měsíčník proměnil na čtrnáctideník. Vycházelo čtyřiadvacet čísel ročně (někdy jako dvojčíslo: např. v roce 1935 č. 23–24, v roce 1936 č. 21–22). Poslední číslo vyšlo 19. září 1938 a bylo cenzurováno v souvislosti s mnichovskou krizí. V prvních třech ročních byl odpovědným redaktorem Miloš Koška. V ročníku IV. a V. se stal odpovědným redaktorem Jaroslav Čecháček. Majitelem a vydavatelem byl dr. Jiří Pleskot. Od října 1936 byl odpovědným redaktorem JUDr. Fran. Kraus. Majitelem a vydavatelem byl od roku 1936 politický spolek „Směr“. Tiskla Grafia dělnická knihtiskárna v Praze 11, Myslíkova, č. 15.\n\nČasopis měl pravidelné rubriky věnované výtvarné kultuře, divadlu, modernímu tanci, literatuře, rozhlasu, kinematografii. Výjimečným počinem bylo číslo 14 z 15. dubna 1937, které celé bylo věnováno židovské otázce a které redigoval dr. Jaroslav Čecháček.\n\nPolitické příspěvky pro Útok psali např. Radim Foustka, Míla Grimmichová, J. Franta. Oblastí vztahu mezi občanem a státem v oblasti lidských práv se věnoval Dr. Otto Friedländer. Svými básněmi do Útoku přispívali např.: J. Seifert, Jiří Valja, Luděk Kubeš, Vlasta Roztočilová. Divadelní kritikou se zabývali J. J. Pavlík a Olga Srbová, Josef Träger. O existenčních problémech tehdejších mladých herců referoval Jiří Kupka. O oblastí výtvarné tvorby a výtvarnictví psal Karel Šourek (šifry: Kšk, šk). Moderní architektuře se věnoval Luděk Kubeš. Referátem nově vycházejících knih se zabýval M. Holas. Existovala i rubrika věnovaná rozhlasové tvorbě, kde o novém médiu referoval Miloslav Havel. Fotografii se věnoval Jiří Friml. V oblasti filmové tvorby a českého hraného filmu od roku 1933 byl hlavním referentem filmový publicista a kritik Jaroslav Brož (Jára Brož, J. Brož, šifry bž, -ro-). O filmu psali na stránkách Útoku Josef Trojan, J. Chaloupka, Jan Kučera. Od října 1937 filmovým referentem se stal Oldřich Koutský (šifry: O.K., o. k.).\n\nhttp://www.databazeknih.cz/autori/jaroslav-broz-12064\n"}
{"id": "666994", "url": "https://cs.wikipedia.org/wiki?curid=666994", "title": "Okres Mezőcsát", "text": "Okres Mezőcsát\n\nOkres Mezőcsát ( ) je okres v severovýchodním Maďarsku v župě Borsod-Abaúj-Zemplén. Jeho správním centrem je město Mezőcsát. Rozloha okresu je 351,27 km², a v lednu 2012 zde žilo celkem 14 130 obyvatel.\n\nV okrese se nachází celkem 8 měst a obcí.\n"}
{"id": "666997", "url": "https://cs.wikipedia.org/wiki?curid=666997", "title": "Dinesh D'Souza", "text": "Dinesh D'Souza\n\nDinesh D'Souza (* 25. dubna 1961 v Bombaji, Maháráštra, Indie) je americký novinář, publicista a politický komentátor indického původu.\n\nOd roku 1978 trvale žije v USA, kde řádně vystudoval angličtinu na Dartmouth College.\n\nPosléze působil v Hoover Institution na Stanfordově univerzitě a dále také\nv American Enterprise Institute. V současnosti zastává funkci presidenta King's College v New York City.\n\nV letech 1985-1987 se pracoval jako redaktor a editor v časopisu \"Policy Review\".\n\nV Bílém domě ve Washingtonu D. C. pracoval jako poradce amerického prezidenta Ronalda Reagana.\n\nD'Souza byl obviněn a 20. května 2014 doznal vinu z trestného činu manipulace s finančními prostředky související s příspěvky na kampaň do senátních voleb z roku 2012. 23. září 2014 byl odsouzen na 8 měsíců s pětiletou podmínkou a pokutou 30 000 dolarů.\n\nKnihy, jichž je autorem (originální názvy):\n\n\n\n"}
{"id": "667001", "url": "https://cs.wikipedia.org/wiki?curid=667001", "title": "Bachta", "text": "Bachta\n\nBachta ( ) je řeka v Krasnojarském kraji v Rusku. Je 498 km dlouhá. Povodí má rozlohu 35 500 km².\n\nProtéká Středosibiřskou pahorkatinou. Ústí zprava do Jeniseje.\n\nZdrojem vody jsou sněhové a dešťové srážky. Zamrzá v polovině října a rozmrzá v polovině května.\n\nNa dolním toku je možná vodní doprava.\n"}
{"id": "667004", "url": "https://cs.wikipedia.org/wiki?curid=667004", "title": "Josef Efrati", "text": "Josef Efrati\n\nJosef Efrati (: יוסף אפרתי, žil 19. února 1897 – 8. února 1975) byl izraelský politik a poslanec Knesetu za stranu Mapaj.\n\nNarodil se v Pinsku v tehdejší Ruské říši (dnes Bělorusko). V roce 1914 přesídlil do dnešního Izraele. Absolvoval židovskou základní školu a zemědělskou střední školu v Petach Tikva. V roce 1917 se přidal ke skupině židovských osadníků v Be'er Tuvja. Od roku 1925 byl členem kibucu Geva.\n\nV mládí byl aktivní v sionistickém hnutí. Byl členem strany ha-Po'el ha-ca'ir, pak strany Mapaj. Byl jedním z předáků osadnického hnutí ha-Merkaz ha-chakla'i.\n\nV izraelském parlamentu zasedl poprvé už po volbách v roce 1949, ve kterých byl kandidátem strany Mapaj. Nastoupil jako člen do parlamentního výboru finančního a mandátního. Mandát obhájil za Mapaj ve volbách v roce 1951. Usedl coby člen do finančního výboru. V roce 1952 zároveň zastával post náměstka ministra zemědělství. Zvolení do křesla poslance se dočkal na kandidátce Mapaj i po volbách v roce 1955. Byl členem parlamentního výboru pro ekonomické záležitosti, výboru finančního a výboru House Committee. Za Mapaj uspěl také ve volbách v roce 1959. Byl členem finančního výboru. V parlamentu se objevil i po volbách v roce 1961, kdy kandidoval opět za Mapaj a kdy znovu usedl do finančního výboru. Ve volbách v roce 1965 mandát neobhájil.\n\n"}
{"id": "667007", "url": "https://cs.wikipedia.org/wiki?curid=667007", "title": "Elsa von Gutmann", "text": "Elsa von Gutmann\n\nElsa von Gutmann (vlastním jménem \"Elisabeth\", 6. ledna 1875, Vídeň – 28. září 1947, Vitznau, Švýcarsko) byla kněžna z Lichtenštejna.\n\nNarodila se ve Vídni jako dcera Wilhelma Gutmanna a jeho ženy Idy Wodianer. Její otec byl úspěšný podnikatel židovského rodu z Moravy, kterému se podařilo se svou uhelnou obchodní firmou dosáhnout vedoucího postavení na rakousko-uherském trhu. V roce 1878 byli Gutmannové císařem Františkem Josefem I. povýšeni do rytířského stavu.\n\nPrvní manželství uzavřela Elsa ve Vídni, kdy se vdala za uherského barona Gézu Erős z Bethlenfalvy, ten však zemřel mladý 7. srpna 1908.\nV roce 1914 se díky Fondu na pomoc vojákům seznámila s Františkem z Lichtenštejna, s nímž se sblížila. Tehdejší kníže Jan II., Františkův bratr, však s tímto nerovnorodým svazkem nesouhlasil. Teprve poté, co nesezdaný a bezdětný kníže Jan zemřel a František 11. února 1929 nastoupil na knížecí stolec jako František I., kníže lichtenštejnský, mohl se s Elisabeth 22. července 1929 oženit.\n\nFrantišek I. a Elsa byli prvním lichtenštejnským panovnickým párem, který vyhledával aktivní kontakt s lichtenštejnskými obyvateli a zemi pravidelně navštěvovali. Elsa vykonávala návštěvy nemocných ve špitálech, navštěvovala veřejná zařízení a obdarovávala chudé lidi. Pro svou laskavost a činy byla u národa velmi oblíbená, a Nadace Františka a Elsy (\"Franz und Elsa-Stiftung\") pro lichtenštejnsskou mládež funguje dodnes.\n\nPo smrti svého manžela žila v domě na Semmeringu, po anšlusu Rakouska Třetí říší byla nucena odejít do švýcarského exilu, kde krátce po válce zemřela ve Vitznau na Lucernském jezeře.\n\nByla první kněžnou z Lichtenštejna, která již nebyla pohřbena v lichtenštejnské hrobce Vranově u Brna, nýbrž v nové knížecí hrobce vedle vaduzské katedrále.\n\n"}
{"id": "667013", "url": "https://cs.wikipedia.org/wiki?curid=667013", "title": "Jisra'el Guri", "text": "Jisra'el Guri\n\nJisra'el Guri (: ישראל גורי, rodným jménem Jisra'el Gurfinkel, ישראל גורפינקל, žil 1893 – 17. září 1965) byl izraelský politik a poslanec Knesetu za stranu Mapaj.\n\nNarodil se v Besarábii v tehdejší Ruské říši. Absolvoval základní židovskou školu, střední školu v Kišiněvu a Oděskou univerzitu. V roce 1919 přesídlil do dnešního Izraele.\n\nV mládí byl aktivní v sionistickém hnutí v Kišiněvu. Byl tajemníkem místní pobočky Židovského národního fondu a sionistické organizace v Oděse. Byl členem strany ha-Po'el ha-ca'ir. V letech 1922–1931 zasedal v zaměstnanecké radě v Tel Avivu. Zasedal v parlamentním shromáždění Asifat ha-nivcharim. Byl členem odborové centrály Histadrut, kde působil jako tajemník ústředního auditora. V letech 1929–1950 také zasedal v městské samosprávě Tel Avivu, kde měl na zodpovědnost odbor kultury.\n\nV izraelském parlamentu zasedl poprvé už po volbách v roce 1949, ve kterých byl kandidátem strany Mapaj. Nastoupil do parlamentního výboru pro prozatímní ústavu, výboru pro záležitosti vnitra a výboru pro vzdělávání a kulturu. Mandát obhájil za Mapaj ve volbách v roce 1951. Usedl jako člen do parlamentního výboru pro záležitosti vnitra. Předsedal finančnímu výboru. Zvolení se dočkal na kandidátce Mapaj i po volbách v roce 1955. Byl stále předsedou parlamentního výboru finančního. Za Mapaj uspěl také ve volbách v roce 1959. Byl nadále předsedou finančního výboru. Předsedal podvýboru státní kontroly a podvýboru pro Ejlat. V parlamentu se objevil i po volbách v roce 1961, kdy kandidoval opět za Mapaj a kdy znovu usedl do čela finančního výboru. Zemřel během funkčního období poslance. Jeho místo v Knesetu pak již nebylo vzhledem k blízkosti voleb obsazeno.\n\n"}
{"id": "667017", "url": "https://cs.wikipedia.org/wiki?curid=667017", "title": "Zámek (informatika)", "text": "Zámek (informatika)\n\nZámek je v informatice označení synchronizačního primitiva pro zajištění výhradního přístupu k systémovým prostředkům (místo v operační paměti, vstupně-výstupní porty nebo jiný hardware připojený k počítači) ve víceúlohovém prostředí, kde tak brání souběhu. Zámky jsou používány jak v případě, že dochází k cyklickému přepínání mezi běžícími úlohami, tak při skutečně paralelním běhu úloh ve víceprocesorových systémech. Typické je použití v multithreadových programech, například v Javě.\nObecně, zámky jsou dobrovolné zámky, kde každé vlákno spolupracuje tím, že získá zámek před přístupem do příslušných dat. Některé systémy také zavádějí povinné zámky, kde se k zamčenému zdroji pokouší neoprávněný přístup a kde se bude entita snažit získat výjimku (zvláštní podmínky, které mění normální běh programu) pro přístup.\n\nBinární semafor je nejjednodušším typem zámku. Pokud jde o přístup k datům, nerozlišuje se mezi sdílenými (pouze pro čtení) nebo exkluzivními (čtení i zápis) režimy. Ostatní typy poskytují sdílený režim, kde několik vláken může získat sdílený zámek pro přístup k datům, která jsou určena pouze pro čtení. Jiné druhy, které jsou exkluzivní, intend-to-exclude (v úmyslu vyloučit), a intend-to-upgrade (v úmyslu aktualizovat) jsou také široce uplatňovány.\n\nNezávisle na druhu výše zvoleného zámku, zámky mohou být klasifikovány podle toho, co se stane, když strategie zámku brání vláknu v postupu. Většina zámkem blokovaných vláken se dožaduje zámku, dokud není povolen přístup k zamčenému zdroji. Spinlock je zámek, kde vlákno jednoduše čeká (\"točí se\"), dokud nebude zámek k dispozici. Toto je velmi efektivní, pokud jsou vlákna blokována jen na krátkou dobu, protože tak se vyhne režii operačního systému, procesu přeplánování. Je plýtvání, když se zámek používá dlouhou dobu.\n\nZámky typicky vyžadují hardwarovou podporu pro účinnou realizaci. Tohle obvykle má podobu jednoho nebo více atomických (nedělitelných) instrukcí jako je \"test-and-set\", \"fetch-and-add\" nebo \"compare-and-swap\". Tyto instrukce umožňují jedinému procesu otestovat, zda je zámek volný a pokud volný je, proces získá zámek v jedné atomické (nedělitelné) operaci.\n\nJednoprocesorové architektury mají možnost využít nepřetržitou sekvenci instrukcí, pomocí speciálních instrukcí nebo instrukční předpony mohou dočasně zakázat přerušení, tato technika ale nefunguje pro víceprocesorový systém se sdílenou pamětí. Patřičná podpora pro zámky ve víceprocesorových prostředích může vyžadovat poměrně komplexní hardwarovou a nebo softwarovou podporu, která může mít značné problémy se synchronizací.\n\nDůvodem nedělitelné operace je z důvodu nutné souběžnosti, kde více než jednu úlohu vykoná stejnou logikou. Například tento následující kód v C:\n\nU výše uvedeného příkladu není záruka, že úkol měl zámek k dispozici, protože více než jeden úkol může testovat zámek ve stejnou dobu. Vzhledem k tomu, že úlohy zjistí, že je zámek prázdný, budou se oba úkoly snažit nastavit zámek, aniž by věděly, že druhý se ho pokouší nastavit také. Dekkrův nebo Petersonův algoritmus je možná náhrada, pokud operace nedělitelného zámku není k dispozici.\n\nNeopatrné používání zámků může mít za následek deadlock (mrtvý bod) nebo livelock. Deadlock nastane, když proces drží zámek a pak se pokusí získat zámek druhý. Pokud je druhý zámek už používán jiným procesem, bude první proces zablokován. Pokud se druhý proces pokusí získat zámek v držení prvního procesu, vznikne systémový „deadlock“: oba procesy čekají a další výpočet se neprovádí. Několik strategií lze použít k zabránění nebo k navrácení se z deadlocku, a to jak při návrhu systému, tak při běhu. (Nejběžnější je standardizovat zámek pořízením sekvence tak, že kombinace vzájemně závislých zámků jsou vždy získávány a uvolňovány v přesně vymezeném \"kaskádovém\" pořadí.)\n\nJeště před představením granularity zámku je třeba pochopit tři pojmy o zámku.\n\nTakže je tam kompromis mezi klesající režií zámku a klesající kolizí zámku při výběru počtu zámků v synchronizaci.\n\nDůležitou vlastností zámku je jeho granularita. Granularita je míra množství dat, které zámek chrání. Obecně platí, že výběr hrubé granularity (malé množství zámků z nichž každý chrání velký segment dat) vede k menší režii zámku když jeden proces přistupuje k chráněným datům, ale horší výkon když běží více procesů zároveň. To je z důvodu zvýšené kolize zámku. Čím hrubší zámek, tím vyšší je pravděpodobnost, že zámek bude zastaven nezávislým procesem od postupu. Naopak použitím jemné granularity (větší množství zámků z nichž každý chrání poměrně malé množství dat) se zvyšuje režie samotného zámku, ale snižuje se kolize zámku. Více zámků také zvýší riziko deadlocku.\n\nV databázovém systému zámek může například chránit: pořadí rostoucí granularity, část z pole, pole, záznam, datovou stránku nebo celou tabulku. Hrubá granularita, jako při použití tabulkových zámků má tendenci dát nejlepší výkon jednomu uživateli, zatímco jemná granularita jako je záznam zámků má tendenci dát nejlepší výkon více uživatelům.\n\nDatabáze zámků může být použita jako prostředek k zajištění transakce synchronicity. To je při souběžném zpracování transakcí (prokládání transakcí), použitím 2 fází zámků se zajišťuje, že souběžné provádění transakcí odpovídá některým sériově řazeným transakcím. Alternativa k zamykání pro databázi synchronicity a zároveň zamezení deadlock vyžaduje využití úplně uspořádané časové značky.\n\nJsou tam mechanismy zaměstnané řízením činnosti více současných uživatelů v databázi – účelem je zabránit ztracení aktualizací a špatnému čtení. Tyto 2 typy zamykání jsou Pesimistické a Optimistické zamykání.\n\n"}
{"id": "667018", "url": "https://cs.wikipedia.org/wiki?curid=667018", "title": "Avraham Herzfeld", "text": "Avraham Herzfeld\n\nAvraham Herzfeld (: אברהם הרצפלד, \"Avraham Hercfeld\", žil 5. června 1891 – 30. srpna 1973) byl izraelský politik a poslanec Knesetu za stranu Mapaj.\n\nNarodil se ve městě Stavič v tehdejší Ruské říši (dnes Ukrajina). Vystudoval ješivu, získal osvědčení pro výkon profese rabína. V roce 1914 přesídlil do dnešního Izraele.\n\nOd roku 1906 byl aktivní v sionistickém socialistickém hnutí, roku 1910 byl zatčen ve Vilniusu a poslán do vyhnanství na Sibiř. Po odchodu do dnešního Izraele pracoval jako zemědělský dělník v Petach Tikva a podílel se na organizování dělníků. Během první světové války jej zatkly turecké úřady. V letech 1914–1918 byl členem strany Po'alej Cijon, později patřil mezi zakladatele strany Achdut ha-avoda, kde byl jako člen v letech 1919–1930. Od roku 1930 byl členem Mapaj. Patřil mezi vůdce osadnické organizace ha-Merkaz ha-chakla'i. Po čtyřicet let se podílel na zakládání nových zemědělských osad.\n\nV izraelském parlamentu zasedl poprvé už po volbách v roce 1949, ve kterých byl kandidátem strany Mapaj. Nastoupil do parlamentního výboru finančního a výboru pro revizi půjček. Mandát obhájil za Mapaj ve volbách v roce 1951. Usedl jako člen do výboru finančního. Za Mapaj uspěl také ve volbách v roce 1959. Byl opět členem finančního výboru, stejně jako po volbách v roce 1961, kdy kandidoval znovu za Mapaj. V roce 1972 mu byla udělena Izraelská cena.\n\nNa jeho počest po něm byl pojmenován mošav Sdej Avraham v jižním Izraeli.\n\n"}
{"id": "667030", "url": "https://cs.wikipedia.org/wiki?curid=667030", "title": "Beba Idelson", "text": "Beba Idelson\n\nBeba Idelson (: , rodným jménem Beba Trachtenberg, , ‎14. října 1895 – 5. prosince 1975) byla izraelská politička a poslankyně Knesetu za stranu Mapaj.\n\nNarodila se ve městě Jekatěrinoslav (dnes Dnipro) v tehdejší Ruské říši (dnes Ukrajina). Na Ukrajině studovala na univerzitě obor ekonomie a sociální vědy. V roce 1926 přesídlila do dnešního Izraele.\n\nV mládí se angažovala v sionistických organizacích. V letech 1924–1926 se podílela na činnosti \"Světového svazu socialistických sionistů\". Během druhé světové války se podílela na zřízení ženských pomocných oddílů v rámci britské armády. Byla členkou Židovské národní rady.\n\nV izraelském parlamentu zasedla poprvé už po volbách v roce 1949, ve kterých byla kandidátkou strany Mapaj. Nastoupila do parlamentního výboru pro ústavu, právo a spravedlnost, výboru pro provizorní ústavu a výboru pro zahraniční záležitosti a obranu. Mandát obhájila za Mapaj ve volbách v roce 1951. Usedla jako členka do výboru House Committee. Zvolení se dočkala na kandidátce Mapaj i po volbách v roce 1955. Byla členkou výboru práce a předsedkyní společného výboru pro policejní zásah v objektech Židovské agentury. Zároveň zastávala post místopředsedkyně Knesetu. Za Mapaj uspěla ve volbách v roce 1959. I tentokrát byla místopředsedkyní Knesetu. Dále byla členkou výboru pro zahraniční záležitosti a obranu a výboru práce. Znovu se v Knesetu objevila po volbách v roce 1961, kdy kandidovala opět za Mapaj. Zachovala si funkci místopředsedkyně Knesetu. Zasedla jako členka ve výboru pro zahraniční záležitosti a obranu a výboru práce.\n\n"}
{"id": "667031", "url": "https://cs.wikipedia.org/wiki?curid=667031", "title": "Anonymous (skupina)", "text": "Anonymous (skupina)\n\nAnonymous je anonymní a na sobě nezávislé nehierarchické hnutí, které se do povědomí internetových komunit začalo dostávat v roce 2003 na základě automaticky generované přezdívky přispěvatele na stránkách 4chan.org a jim podobných. Je to jedna z nejvýznamnějších hackerských skupin. V letech 2010 a 2011 začaly informace o Anonymous pronikat i do masmédií, což bylo zapříčiněno velkým zájmem, který vzbudila jejich činnost spojená s hacktivistickým hájením WikiLeaks (Operace odplata) či proti firmě Sony (Operace Sony). Podíleli se i na převratech v Tunisku a Egyptě na začátku roku 2011.\n\nV souvislosti s Anonymous se objevuje také termín „Anon“, jež je zkrácenina slova Anonymous. Mezi symboly Anonymous patří maska Guye Fawkese.\n\nAnonymous je skupina z části hackerů, kteří prostřednictvím DDoS útoků sestřelují vybrané weby, často skrze software LOIC (Low Orbit Ion Cannon). Prohlášení a spontánní výzvy k demonstracím velikosti a možností Anonymous spěly k mnoha veřejným protestům s jasným poselstvím o nezbytnosti šíření informací (v roce 2008 to byl \"Project Chanology\", kdy shromáždění Anonymous protestovali proti praktikám scientologie, v roce 2009 se Anonymous společně s íránskými hackery aktivně podíleli na demonstracích v době tamějších prezidentských voleb). 19. ledna 2012 provedla skupina v reakci na uzavření populárního serveru Megaupload řadu úspěšných útoků na servery FBI, White House, Universal Studios, MPAA, RIAA a jiné.\n\nVzhledem k faktu, že Anonymous je sdružení bez struktury a vedení, objevují se různé výklady o záměru Anonymous. Mnozí Anonymous se soustřeďují na tvorbu videí, kterými se snaží rozšířit informaci o svém hnutí, jiní Anonymous používají své suverenity v kyberprostoru k prezentování cynických žertů (kupříkladu v případě webových stránek zaměřených na mravní život mládeže nocussing.com, které Anonymous v lednu 2009 napadli a získali osobní informace o vlastníkovi stránek, který byl posléze zahlcen obscénními telefonáty a e-maily a dokonce i pornografickými zásilkami). Dále mají údajně na svědomí napadení webu Epilepsy Foundation, kde zanechali blikající animace. Tento útok však skupina nikdy nepotvrdila. Na web YouTube poté nahráli gigantické množství pornografie, údajně kvůli mazání hudebních videí. Na svědomí mají i napadení webu allhiphop.com, kde zanechali desítky obrázků zesměšňující hiphopovou kulturu.\n\nSvými činy k sobě Anonymous přitáhli zájem médií, v roce 2007 o nich televize Fox odvysílala reportáž, která o Anonymous hovořila jako o „hackerech na steroidech”, „domácích teroristech” a „internetovém nástroji zloby”. O rok později se v kanadské rádiové show objevili dva členové Anonymous, kteří v pořadu vysvětlovali svůj kritický postoj vůči Scientologické církvi.\n\nV lednu v roce 2015 na YouTube vyhlásili válku teroristické organizaci Islámský stát, přičemž prohlásili že budou sledovat jejich aktivity na internetu a shodí jejich účty sociálních sítí spojené s terorismem. Stalo se tak ve velkém rozsahu po 13. listopadu 2015, kdy byly jménem IS provedeny teroristické útoky v Paříži.\n\nAnonymous několikrát popřeli, že by chystali útok na Facebook.\n\n\nV současné době je hlavním předmětem debaty mezi Anonymous smlouva ACTA, která má chránit duševní vlastnictví na internetu. Podle Anonymous jsou ve smlouvě ACTA zákony, které omezují lidská práva, svobodu slova a podle Anonymous by běžným řízením v Česku neprošla. Jelikož je část smlouvy utajovaná, mnoho lidí si myslí že jde o součást konspirační teorie New World Order. Kvůli tomu, jak se česká vláda chová, a chce podepsat smlouvu ACTA i s odporem obyvatel, se Anonymous rozhodli útočit na weby českých politických stran. Dne 2. 2. 2012 byl proveden útok na web Občanské demokratické strany, na které byl zanechán text s důvody, proč nepřijímat smlouvu ACTA a také vzkaz prezidentovi České republiky. Cílem Anonymous je podle jejich slov: \"„otevřít lidem oči a přesvědčit je, že nastal čas, abychom řekli ne.”\"\n\nAnonymous, spolu s demonstranty podporovanými Českou pirátskou stranou, v Česku částečně uspěli, protože předseda vlády Petr Nečas 6. 2. 2012 pozastavil ratifikaci smlouvy ACTA v Česku.\n\nV jako Vendetta\n\n\n\n"}
{"id": "667033", "url": "https://cs.wikipedia.org/wiki?curid=667033", "title": "John Turturro", "text": "John Turturro\n\nJohn Michael Turturro (* 28. února 1957 Brooklyn, New York, USA) je americký herec, scenárista a režisér, který si zahrál ve více jak 60 filmech. Během kariéry pracoval s bratry Coenovými, s Adamem Sandlerem nebo Spikem Lee.\n\nJde o všestranného divadelního umělce, který je držitelem ceny Obie. První větší roli ztvárnil v roce 1989 ve snímku \"Jednej správně\". Roku 2016 si zahrál hlavní postavu advokáta Johna Stona v kriminálním seriálu \"Jedna noc\", produkovaném HBO.\n\nPo rodičích má italský původ. Otec byl tesařem a matka jazzovou zpěvačkou. Jeho bratrem je herec Nicholas Turturro, sestřenicí pak herečka Aida Turturrová a manželkou také herečka Katherine Borowitzová, s níž má dvě děti. Žije dlouhodobě ve střední Itálii i s rodinou a má i italské občanství.\n\n\n\n"}
{"id": "667038", "url": "https://cs.wikipedia.org/wiki?curid=667038", "title": "Giora Joseftal", "text": "Giora Joseftal\n\nGiora Joseftal (: גיורא יוספטל, rodným jménem Georg Josephthal, 9. srpna 1912 – 23. srpna 1962) byl sionistický aktivista, izraelský politik a poslanec Knesetu za stranu Mapaj.\n\nNarodil se v Norimberku v Německé říši. Vystudoval střední školu a pak právo a ekonomii na Ruprecht-Karls-Universität v Heidelbergu, na Ludwig-Maximilians-Universität München v Mnichově, na Universität Basel v Basileji a Humboldtově univerzitě v Berlíně. Získal doktorát z práv. V roce 1938 přesídlil do dnešního Izraele. Jeho manželkou byla politička Senetta Joseftal.\n\nV mládí byl aktivní v židovských a sionistických organizacích. V roce 1932 vstoupil do hnutí ha-Bonim, od roku 1933 byl předsedou mládežnického odboru při židovské obci v Bavorsku. V roce 1934 se přestěhoval do Berlína. Byl tajemníkem organizace Alija mládeže a od roku 1936 generálním tajemníkem organizace he-Chaluc v Německu. Po odchodu do dnešního Izraele byl vyslán do Londýna, aby vyjednával o záchraně německého Židovstva. V roce 1939 se vrátil do dnešního Izraele a zřídil v obci Ra'anana pracovní kolektiv, ze kterého se pak utvořilo osadnické jádro, které roku 1945 založilo kibuc Gal'ed. Zde pak Giora Joseftal žil. Roku 1943 se zapsal do britské armády. Od roku 1945 zodpovídal v Židovské agentuře za imigraci. V letech 1947-1952 pak zasedal ve vedení Židovské agentury, později byl jejím pokladníkem a jedním z vyjednávačů ohledně dohody o reparacích mezi Izraelem a Západním Německem. V letech 1956-1959 byl také generálním tajemníkem strany Mapaj.\n\nV izraelském parlamentu zasedl poprvé po volbách v roce 1959, do nichž šel za Mapaj. V parlamentu se objevil i po volbách v roce 1961, kdy kandidoval opět za Mapaj. Zemřel během funkčního období parlamentu. Jeho místo v Knesetu zaujala Chana Lamdan.\n\nZastával četné vládní posty. V letech 1959-1961 byl ministrem práce, v letech 1961-1962 také ministrem bydlení a ministrem rozvoje.\n\n"}
{"id": "667053", "url": "https://cs.wikipedia.org/wiki?curid=667053", "title": "Chana Lamdan", "text": "Chana Lamdan\n\nChana Lamdan (: חנה למדן, rodným jménem Chana Lerner, חנה לרנר, žila 5. ledna 1905 – 10. dubna 1995) byla izraelská politička a poslankyně Knesetu za strany Mapam, Frakce nezávislá na Achdut ha-avoda, Mapaj a Rafi.\n\nVystudovala židovskou základní školu a ruskojazyčnou střední školu v Srbsku. V roce 1926 přesídlila do dnešního Izraele.\n\nV mládí se angažovala v sionistických organizacích. Byla členkou hnutí ha-Šomer ha-ca'ir, před vznikem státu Izrael se zapojila do strany Achdut ha-avoda. Byla členkou odborové centrály Histadrut, v letech 1937–1940 pracovala v zaměstnanecké radě v Tel Avivu se zodpovědností za ženské oddělení. Angažovala se ve frakci \"Bet\" strany Mapaj a po rozkolu přešla do Achdut ha-avoda a od roku 1948 do strany Mapam.\n\nV izraelském parlamentu zasedla poprvé už po volbách v roce 1949, ve kterých byla kandidátkou strany Mapam. Nastoupila do parlamentního výboru práce, výboru pro veřejné služby a výboru pro procedurální pravidla. Předsedala vyšetřovací komisi k zadržovaným v táboře Džalami. Mandát obhájila za Mapam ve volbách v roce 1951. V roce 1952 odešla ze strany Mapam a spolu s Davidem Livšicem založila formaci nazvanou Frakce nezávislá na Achdud ha-avoda. V roce 1954 přešla do Mapaj. Usedla jako členka do parlamentního výboru práce a finančního výboru. Zvolení se dočkala na kandidátce Mapaj i po volbách v roce 1955. Mandát ale získala až dodatečně, v červenci 1957, jako náhradnice. Byla členkou výboru práce, výboru House Committee a výboru pro ústavu, právo a spravedlnost. Za Mapaj uspěla ve volbách v roce 1959. Stala se členkou výboru práce a finančního výboru. Znovu se v Knesetu objevila po volbách v roce 1961, kdy kandidovala opět za Mapaj. Mandát získala až dodatečně, v srpnu 1962, coby náhradnice poté co zemřel dosavadní poslanec Giora Joseftal. V průběhu volebního období přešla do nové formace Rafi. Zasedla jako členka ve výboru práce, výboru pro ústavu, právo a spravedlnost a výboru pro ekonomické záležitosti. Předsedala podvýboru pro likvidaci slumů a péči o jejich obyvatele.\n\n"}
{"id": "667057", "url": "https://cs.wikipedia.org/wiki?curid=667057", "title": "Jona Kese", "text": "Jona Kese\n\nJona Kese (: יונה כסה, žil 1907 – 27. června 1985) byl izraelský politik a poslanec Knesetu za stranu Mapaj.\n\nNarodil se ve městě Dobre v tehdejší Ruské říši (dnes Ukrajina). Jeho rodiče zemřeli roku 1921 při hladomoru. Absolvoval židovskou základní školu. V roce 1926 přesídlil do dnešního Izraele. V letech 1933–1936 žil v Kfar Bilu, v roce 1936 se přestěhoval do Kvucat Schiller.\n\nV mládí byl aktivní v ilegálním sionistickém hnutí v SSSR, konkrétně v organizací he-Chaluc. V roce 1925 byl zatčen. Po přesídlení do dnešního Izraele se připojil k hnutí ha-Po'el ha-ca'ir. V roce 1932 byl tajemníkem zaměstnanecké rady v Rechovotu. Byl členem vzdělávacího centra odborové centrály Histadrut a regionálního velení jednotek Hagana na jihu země. V letech 1938, 1939–1940 a 1953–1956 působil jako tajemník strany Mapaj.\n\nV izraelském parlamentu zasedl poprvé už po volbách v roce 1949, ve kterých byl kandidátem strany Mapaj. Nastoupil do parlamentního výboru pro procedurální pravidla, výboru House Committee a výboru pro ústavu, právo a spravedlnost. Mandát obhájil za Mapaj ve volbách v roce 1951. Usedl jako člen do výboru pro zahraniční záležitosti a obranu, výboru House Committee a výboru pro ústavu, právo a spravedlnost. Zvolení se dočkal na kandidátce Mapaj i po volbách v roce 1955. Byl členem parlamentního výboru pro zahraniční záležitosti a obranu a výboru House Committee. Za Mapaj uspěl také ve volbách v roce 1959. Byl členem výboru pro zahraniční záležitosti a obranu a výboru pro vzdělávání a kulturu. V parlamentu se objevil i po volbách v roce 1961, kdy kandidoval opět za Mapaj a kdy usedl do výboru pro ústavu, právo a spravedlnost, výboru pro zahraniční záležitosti a obranu a výboru pro vzdělávání a kulturu. V prosinci 1964 rezignoval na členství v Mapaj a po zbytek funkčního období působil v Knesetu jako nezařazený poslanec.\n\n"}
{"id": "667061", "url": "https://cs.wikipedia.org/wiki?curid=667061", "title": "Nestacionární magnetické pole", "text": "Nestacionární magnetické pole\n\nNestacionární magnetické pole je magnetické pole, jehož charakteristické veličiny (např. magnetická indukce či magnetický indukční tok) se mění s časem.\nJeho zdrojem může být:\n\nCharakteristickým fyzikálním jevem spojeným s nestacionárním magnetickým polem je elektromagnetická indukce. Tento jev byl objeven v 19. století.\n\nNestacionární magnetické pole je vzhledem k elektromagnetické indukci nutné nahlížet vždy v souvislosti s nestacionárním elektrickým polem, tedy jako nestacionární elektromagnetické pole.\n\nDalším charakteristickým jevem pro nestacionární elektromagnetické pole je elektromagnetické vlnění.\n\nSpeciálním případem je tzv. kvazistacionární magnetické pole. Rozumí se tím nestacionární magnetické pole v přiblížení, kdy časové změny prostorového rozložení nábojů jsou vždy natolik pomalé, že elektrické proudy, které jsou zdrojem pole, lze stále považovat za uzavřené.\n\nNestacionární magnetické pole se v praxi používá například u převážné většiny elektrických strojů používajících střídavý proud.\n\nElektromagnetické vlnění je základním jevem nejen pro radiotechniku, ale i pro optiku, neboť světlo je také elektromagnetické vlnění.\n\n"}
{"id": "667063", "url": "https://cs.wikipedia.org/wiki?curid=667063", "title": "David Podhráský", "text": "David Podhráský\n\nDavid Podhráský (* 19. června 1986, Praha) je český florbalista hrající již třetím rokem nejvyšší mužskou soutěž Fortuna Extraligu za tým TJ JM Chodov, do kterého přestoupil po dlouholetém angažmá v nejúspěšnějším českém florbalovém oddílu Tatranu Střešovice. Půl sezóny strávil i v dresu FbŠ Bohemians. David Podhráský je zároveň jedním ze zakladatelů populárního Zanzibar teamu.\n\nDavid Podhráský je odchovancem mládežnického týmu Faraos Praha, ze kterého ve 13 letech přestoupil do Tatranu Střešovice. V mládežnických kategoriích získal několik medailí včetně stříbrné juniorské medaile ze sezóny 2003/04. Objevil se i v širší nominaci na juniorské MS. V mužské kategorii se objevil poprvé v roce 2003, kdy se zúčastnil PMEZ v Praze. V extralize poprvé nastoupil v sezóně 2003/04, ale definitivně se v sestavě zabydlel až v sezóně 2006/07. V roce 2007 slibně rozjetou kariéru zabrzdilo zranění. Na PMEZ ve Švédsku si David přetrhl vazy v levém koleni. Po půlroční absenci odešel v roce 2008 na hostování do FbŠ Bohemians, ale sezónu mu ukončilo další zranění, tentokrát těžký výron kotníku. Na sezónu 2008/09 se přestěhoval na Jižní Město do týmu Chodova, kde působí doteď.\n\nDavid Podhráský se podílel na čtyřech titulech mistra ČR s Tatranem Střešovice a na dvou vítězstvích v Poháru ČFbU. V juniorské extralize odehrál 109 zápasů, ve kterých si připsal 96 bodů (54+42). V základní části extraligy mužů zatím odehrál 91 utkání, připsal si 29 bodů (20+9), v play off pak zaznamenal 3 body (1+2) v 15 utkáních.\n\nDavid Podhráský je zároveň úspěšným mládežnickým trenérem. S mládežnickými týmy Tatranu Střešovice a TJ JM Chodov získal mnoho medailí v regionálních soutěžích i na MČR. Aktuálně trénuje A-tým TJ JM Chodov. \n"}
{"id": "667064", "url": "https://cs.wikipedia.org/wiki?curid=667064", "title": "BNY Mellon Center (Pittsburgh)", "text": "BNY Mellon Center (Pittsburgh)\n\nBNY Mellon Center je mrakodrap v Pittsburghu ve státě Pensylvánie. S 54 patry a výškou 221 m je druhou nejvyšší budovou ve městě. Byl navržen firmou Welton Becket & Associates a dokončen byl v roce 1983. Budova stojí v ulici Grant Street. Většinu prostor zabírají kanceláře.\n"}
{"id": "667068", "url": "https://cs.wikipedia.org/wiki?curid=667068", "title": "Percy Jackson: Bitva o Labyrint", "text": "Percy Jackson: Bitva o Labyrint\n\nPercy Jackson: Bitva o Labyrint je čtvrté pokračování úspěšného bestselleru \"\" Ricka Riordana.\n\nPercy jde v červnu na uvítání do školy kam bude po prázdninách chodit. Učitele angličtiny tam dělá Paul Blofis, přítel Sally a tak se Percy snaží nic neprovést. Setkává se tam ale s Rachel a ta ho při uvítání odvede pryč. Poté se setkají s upírkami (tj. \"empúsami\") a jejich vůdkyně podpálí školu. Percy se na útěku sráží s Annabeth a spolu odjíždí do tábora. Tam zjišťují že Dionýsos je někdy pryč a jelikož Cheíron musí dělat ředitele objevuje se tam záhadný chlápek Kvintus. Při zvláštní soutěži, kdy bojují táborníci proti štírům vklouzne Annabeth s Percym do Diovy pěsti (skála) a tam objeví vchod do podzemního bludiště. Cheírón svěřuje po hlasování výpravu Annabeth která si jako pomocníky vybírá Percyho a Tysona a přibírají ještě Grovera aby mu pomohli najít boha přírody Pana. Tímto rozhodnutím ale porušují posvátnou tradici podle které můžou jít na výpravu pouze tři. Tak se vydávají do Labyrintu a hned zabloudí. Střetávají se s Janusem. Od něho jim ale pomůže Héra. Vzdáleně uslyší nějakou příšeru a před tou utečou. Dostanou se tak do Alcatrazu kde se utkají s Kampê a osvobodí Briarese, storukého obra. Ten jim ale uteče. Pak se dostávají na ranč trojité Gé, kde vládne Geryonés. Ten ovšem vězni Nika a Percy se s ním vsadí že dokáže za den vyčistit Aigeovi stáje a to zvládne. Geryonés však sázku poruší a je Percym zabit v boji. Pak si spřátelí Eurytióna a ten je i s Nikem propustí. Eurytión jim dá pavouka a ten je dovede k Héfaistovi. Ten jim prozradí kde je Daidalos když mu zjistí co se děje v St. Helens kdyby někdo chtěl osvobodit Týfóna, nejhorší nestvůru vůbec. Percy tam najde Telchiny a když se s nimi utká omylem způsobí erupci. Pak ho Héra přenese na ostrov Ógygia kde se setká s Kalypsó a ta se do něho zamiluje. Zajde tam za ním Héfaistiós a Percyho pošle do tábora. Percy přemluví Rachel aby mu pomohla najít Daidala. Rachel totiž vnímá nadpřirozeno lépe než polobozi. Chytí je ale Lukovi lidé. Odvedou ho k Antaiosovi a ten se chce pobavit Percyho smrtí. Percy má bojovat s Ethanem Nakamurou. Přemůže ho ale nezabije. To Antaia naštve tak že bude chtít bojovat s Percym osobně. Percy v tu chvíli pochopí o kom to mluvil Chris. Ten totiž mluvil o nesmrtélném synu Poseidóna. Percy s Anataiem bojuje ale protože byl požehnán zemí (Gaiou) nemůže na zemi zemřít. Percy ho přelstí a Antaios se rozsype. Luke ale v tu chvíli zaútočí a Percy použije píšťalu kterou dostal darem od Kvinta. Píšťala vyvolá pekelnou fenu (velkého mastifa) a díky tomu uniknou. Pak najdou Daidalovu dílnu. Zjistí že Daidalos a Kvintus jsou stejná osoba (resp. duše protože Daidalos dal svou duši do robota Kvinta). Luke je ale najde a dílnu vypálí. Percy, Annabeth, Nico a Rachel jen tak tak uniknou. Najdou v Labyrintu cestu ven, Percy se po ní vydá ale najde tam Krona který se dostal do Lukova těla pomocí Ethana který je zradil. Percy se s Kronem utká ale nedokáže ho porazit. Utečou před ním a najdou boha Pana. Ten ale v tu chvíli zemře. Vracejí se do tábora a tam na ně zaútočí Kronova armáda. Když už to vypadá že začínají vyhrávat objeví se Kampê ale tu zabije Briares spolu s Kvintem. Boj vyhrají tím že Grover použije paniku, kouzlo které ovládá jenom Pan a které Groverovi daroval. Aby se Luke nemohl do tábora znovu dostat spáchá Kvintus sebevraždu a tím Labyrint zničí. Nico z tábora odejde a vše se vrací do starých kolejí. Rada sterších chce Grovera vyhnat ale zabrání jim v tom Dionýsos. V den Percyho narozenin se ho Paul zeptá jestli si může vzít Sally a navštíví je Poseídón. Ten označí Percyho za nejlepšího ze svých synů. Pak Percy na balkóně potká Nica a pozve ho na oslavu.\n"}
{"id": "667076", "url": "https://cs.wikipedia.org/wiki?curid=667076", "title": "One PPG Place", "text": "One PPG Place\n\nOne PPG Place je kancelářský mrakodrap v Pittsburghu ve státě Pensylvánie. Je součástí komplexu PPG Place, který se skládá z šesti budov. Se 40 patry a výškou 193,6 m je třetí nejvyšší budovou ve městě. Byl navržen firmou Johnson/Burgee Architects a dokončen byl v roce 1984. Jeho opláštění tvoří 19 750 skleněných tabulí, které byly zhotoveny firmou PPG Industries, která zde i sídlí.\n"}
{"id": "667082", "url": "https://cs.wikipedia.org/wiki?curid=667082", "title": "Abdullah Frères", "text": "Abdullah Frères\n\nAbdullah Frères (Bratři Abdullahovi) byl fotografický ateliér v hlavním městě osmanské říše Istanbulu, který existoval v letech 1858 - 1900. Vlastnili jej tři arménští bratři a fotografové Viçen (nebo Vhichen) (1820-1902), Hovsep (1830-1908) a Kevork Abdullahovi (1839-1918). Vedle Pascala Sébaha byli jedněmi z nejvýznamnějších profesionálních fotografů svého času v Osmanské říši. Fotografovali portréty sultánů i obyčejných lidí, scénické pohledy městských vedut a reportáže.\n\nBratři byli v roce 1863 dvorními fotografy osmanských sultánů od Abdülazize po Abdülhamida II. a měli oprávnění na zadních stranách svých fotografií znázorňovat sultánské iniciály (monogram) \"tugra\". Bratři provozovali v letech 1866 až 1895 studio v Káhiře. V roce 1900 prodali bratři podnikání společnosti Sébah & Joallier v Konstantinopoli.\n\nBratři Abdullahovi za 40 let v Istanbulu pořídili mnoho portrétů různých typů lidí, krajin, architektury, ale dokumentovali také různé politické a společenské události, historické a kulturní hodnoty.\n\nZ práce bratrů se dochovaly nějaké záběry z Efezu a větší počet z Konstantinopole.\n\n"}
{"id": "667084", "url": "https://cs.wikipedia.org/wiki?curid=667084", "title": "Betonový potěr", "text": "Betonový potěr\n\nBetonový potěr (též cementová mazanina, cementový potěr) je ve stavebnictví část podlahové konstrukce, která je upravena před ztuhnutím tak, aby dosáhla co nejvyšší pevnosti a rovinnosti. \n\nBetonový potěr může být realizován několika způsoby:\n\n"}
{"id": "667090", "url": "https://cs.wikipedia.org/wiki?curid=667090", "title": "Běloruská hokejová reprezentace do 20 let", "text": "Běloruská hokejová reprezentace do 20 let\n\nBěloruská hokejová reprezentace do 20 let je výběrem nejlepších běloruských hráčů ledního hokeje v této věkové kategorii. Mužstvo je účastníkem skupiny A I. divize juniorského mistrovství světa. Celkem osmkrát se Bělorusové přestavili na hlavním turnaji. Žádný Bělorus na MSJ nikdy nebyl oceněn žádným individuálním oceněním a celkově tým nikdy neskočil lépe, než na deváté příčce.\n\nPo rozpadu Sovětského svazu poprvé startovalo samostatné Bělorusko v rámci mistrovství 1995, předtím dvakrát hrál výběr v kvalifikačních turnajích o zařazení do C-skupiny šampionátu. Před vznikem mužstva hráli nejlepší běloruští hráči za sovětskou juniorskou reprezentaci.\n\nB skupina (od roku 2000 I. divize) je druhou kategorií MS, třetí kategorií je C skupina (od roku 2000 II. divize).\n\n"}
{"id": "667091", "url": "https://cs.wikipedia.org/wiki?curid=667091", "title": "Juicy Lucy", "text": "Juicy Lucy\n\nJuicy Lucy je britská blues-rocková skupina, založená roku 1969. Ve skupině hrály i pozdější člen Van der Graaf Generator a Iron Butterfly Keith Ellis a pozdější člen Whitesnake Micky Moody.\n\n\n"}
{"id": "667093", "url": "https://cs.wikipedia.org/wiki?curid=667093", "title": "Mistrovství Evropy ve fotbale 1976 (soupisky)", "text": "Mistrovství Evropy ve fotbale 1976 (soupisky)\n\nSoupisky Mistrovství Evropy ve fotbale 1976:\n\nHlavní trenér: Václav Ježek - Úmrtí - \n\nHlavní trenér: George Knobel\n\nHlavní trenér: Helmut Schön\n\nHlavní trenér: Ante Mladinić\n"}
{"id": "667094", "url": "https://cs.wikipedia.org/wiki?curid=667094", "title": "Simone Perrotta", "text": "Simone Perrotta\n\nSimone Perrotta (* 17. září 1977, Ashton, Velká Británie) je bývalý italský profesionální fotbalista narozený ve Spojeném království, který hrál na postu záložníka. Devět sezón nastupoval za italský klub AS Řím a v letech 2002 až 2009 také za italskou reprezentaci. S ní dostál velkého úspěchu na Mistrovství světa 2006 – celkového vítězství.\n\nPerrotta si poprvé zahrál za reprezentaci pod trenérem Giovanni Trapattonim, a to 20. listopadu 2002 v přátelském zápase s Tureckem, který skončil 1:1. Následně si zahrál v kvalifikačních zápasech na EURO 2004, dostal se rovněž do konečné nominace na závěrečný turnaj. Perrotta byl součástí základní sestavy ve středu pole při úvodních remízách s Dánskem (0:0) a Švédskem (1:1). Ve třetím zápase proti Bulharsku museli Italové spoléhat na to, že Švédsko a Dánsko spolu neremizují. Italové ale Bulharsko porazili pouze 2:1 a protože Švédsko a Dánsko remizovali, Itálie turnaj opustila. Perrotta se gólově prosadil ve 48. minutě, čímž po gólu Martina Petrova z penalty vyrovnal na 1:1. V 68. minutě jej vystřídal Massimo Oddo. Italům nepomohl ani pozdní gól Antonia Cassana v nastavení.\n\n"}
{"id": "667098", "url": "https://cs.wikipedia.org/wiki?curid=667098", "title": "John McCoy", "text": "John McCoy\n\nJohn McCoy je britský baskytarista a kytarista, který spolupracoval s mnoha skupinami a hudebníky, mezi které patří i Ian Gillan, Atomic Rooster, UK Subs nebo Curved Air.\n"}
{"id": "667102", "url": "https://cs.wikipedia.org/wiki?curid=667102", "title": "Fifth Avenue Place", "text": "Fifth Avenue Place\n\nFifth Avenue Place (nebo také Highmark Place) je mrakodrap v Pittsburghu ve státě Pensylvánie. Má 31 nadzemních podlaží a s výškou 188 m je čtvrtou nejvyšší budovou ve městě. Byl navržen firmou Stubbins Associates a dokončen byl v roce 1988. Budova disponuje prostory o celkové výměře 69 696 m. 3 podzemní podlaží slouží jako garáže, první dvě nadzemní podlaží jako obchodní pasáž a ve zbylých 29 se nachází kancelářské prostory.\n"}
{"id": "667112", "url": "https://cs.wikipedia.org/wiki?curid=667112", "title": "One Oxford Centre", "text": "One Oxford Centre\n\nOne Oxford Centre je mrakodrap v Pittsburghu ve státě Pensylvánie. Má 46 pater a s výškou 187,5 m je pátou nejvyšší budovou ve městě. Byl navržen firmou HOK a dokončen v roce 1983.\n"}
{"id": "667117", "url": "https://cs.wikipedia.org/wiki?curid=667117", "title": "William Shelton", "text": "William Shelton\n\nWilliam Shelton (1869–1938) byl poslední dědičný náčelník indiánského kmene Snohomišů v Tulalip Bay, v americkém státě Washington. Byl také spisovatel, významný sochař a posel Snohomišského lidu u americké vlády.\n\nShelton byl jedním z mála Snohomišů, kteří uměli jak anglicky, tak lašůtšídsky, jedním z jazyků Pobřežních Sališů. Za svého života vyřezal mnoho příběhových sloupů, které jsou podobny totemům, z nichž už zbývá pouze pár dochovaných exemplářů. Jeden z nich byl rozpůlen poté, co začal hnít. Vrchol sloupu nyní stojí na základech základní školy v Tulalip Bay. Historické fotky celého sloupu jsou zdigitalizovány v majetku everettské veřejné knihovny.\n\nV roce 1925 napsal knihu \"The Story of the Totem Pole or Indian Legends\" (\"čes. Příběh totemu aneb Indiánské legendy\"), která je jediným záznamem mnoha legend Pobřežních Sališů. V době, kdy se americká vláda snažila zničit všechny stopy původních obyvatel na Severozápadě USA, dokázal přece jen navrhnout washingtonskému guvernérovi Rolandu Hartleymu dost dobrou nabídku, aby byla kniha vydána. \n\nShelton psal indiánské legendy i na příběhové sloupy, ale ten největší, 21 metrů vysoký, nestihl do smrti dokončit. Nakonec ho dokončili ostatní členové kmenu. Sloup byl později postaven ke státnímu kapitolu v Olympii, kde stál až do listopadu 2010, kdy byl přemístěn z bezpečnostních důvodů. \n\nSheltonova manželka Ruth Sehome (rozená Siastenu), ho přežila o dvacet let a mluvila plynule jazykem Chinook Jargon a dalšími indiánskými jazyky.\n\n"}
{"id": "667122", "url": "https://cs.wikipedia.org/wiki?curid=667122", "title": "Školství ve Spojených státech amerických", "text": "Školství ve Spojených státech amerických\n\nVzdělávání je ve Spojených státech poskytováno především veřejným školstvím, řízeným a financovaným ve třech úrovních: federální, státní a místní (obecní). Vzdělávání dětí je povinné.\n\nStátem financované školy existovaly v USA již od samého jejich vzniku. Školní docházka byla uzákoněna jako povinná mezi lety 1852 (Massachusetts) a 1917 (Mississippi). V této době bylo školství segregované - oddělené pro bělochy a pro černochy. V roce 1954 soudní případ Brown v. školní rada Topeky prohlásil státní zákony zakládající samostatné veřejné školy pro černé a bílé studenty za protiústavní. V době hnutí za občanská práva byl v rámci politiky desegregace implementován tzv. \"forced busing\", což znamenalo rozvážení černochů školními autobusy z černošských do bělošských škol. To ale mělo za následek pokles úrovně bělošských škol. Mnoho bělochů proto volilo buď bílý útěk na předměstí, kde žila většinově bílá populace, nebo své děti zapsali do soukromých či církevních škol, kde tato povinnost neplatila. Od rozvážení se proto od 80. let upustilo a docházka do veřejných škol se určuje podle školního obvodu (\"school district\"), který tak má leckdy významný vliv na hodnotu nemovitostí:\n\nVeřejné školství je všeobecně dostupné. Školní osnovy, financování, výuka, zaměstnávání a ostatní záležitosti řídí místně volená školní rada (\"school board\") s působností pro školní obvod s řadou předpisů státní legislativy. Školní rada je obvykle nezávislá na místních obecních úřadech a má vlastní úředníky a rozpočet. Vzdělávací normy a standardní zkušební požadavky mívají v pravomoci vlády států.\n\nVěk vzdělávací povinnosti se v jednotlivých státech různí. Začíná v pěti až osmi letech a končí ve čtrnácti až osmnácti letech. Vzdělávací povinnost se zpravidla plní školní docházkou do veřejných škol, do státem akreditovaných soukromých škol nebo schválenými programy domácího vzdělávání. Ve většině veřejných a soukromých škol je výuka rozdělena do tří stupňů (úrovní): \"základní\" škola (\"elementary school\"; v Česku první stupeň základní školy, dříve \"obecná\" škola), \"střední\" odpovídá druhému stupni české základní školy nebo nižším ročníkům víceletých gymnázií (\"middle school\", někdy \"junior high school\") a \"vysoká\" (\"high school\", někdy \"secondary education\"), odpovídající českým středním školám. V převážné většině škol těchto stupňů jsou děti rozdělené do věkových skupin na ročníky čili třídy (\"grade\") od školky (\"kindergarden\") pro nejmladší žáky přes první třídu až po dvanáctý ročník (třídu), poslední rok \"vysoké\" školy. Přesné věkové přiřazení žáků a studentů (anglicky jen \"student\") v ročnících se poněkud liší podle místa.\n\nVyšší, terciární vzdělávání, známější jako \"kolej\" univerzitní úrovně (ang. \"college\") je všeobecně vedeno nezávisle na základním a středním školství a není obsahem této stránky.\n\nVětšina dětí v USA nastupuje do soustavy veřejných škol ve věku 5 nebo 6 let. Tradičně začíná americký školní rok v srpnu nebo v září po letních prázdninách (ang. „summer recess“). Děti se zapisují do ročních skupin, známých jako třídy nebo ročníky (ang. „grades“) počínaje školkami (ang. „preschool“), dále do obecných škol (ang. „elementary school“) a konče středními školami, končícími 12. ročníkem. Děti zpravidla postupují společně do dalšího ročníku jako jedna třída (ang. „cohort“, „class“) po dokončení školního roku v květnu nebo v červnu, ale zaostalé děti mohou zůstat v ročníku a nadané děti mohou přeskočit naopak o ročník výš.\n\nAmerický vzdělávací systém se skládá z 12 ročníků studia během 12 kalendářních let základního a středního stupně vzdělávání (ang. „primary and secondary education“) do maturity (absolutoria) a nabytí oprávnění pro přihlášku na vysokou školu (ang. „college“).\n\nPo mateřské školce (ang. „pre-kindergarten“ a „kindergarden“), je první stupeň (ang. „primary school“) s 5 ročníky (třídami) známými standardně jako obecná škola (ang. „elementary school“). Po dokončení pěti tříd žák (ang. již „student“) nastupuje do 2. stupně školy (ang. „junior high school“ nebo „middle school“) a po ní na střední (ang. „high school“), aby získal maturitu (ang. „high school diploma“).\n\nJazyková poznámka: Ve Spojených státech se používají pro označení ročníků řadové číslovky (spíše řeknou „první třída“ (ang. „First Grade“)) oproti Kanadě a Austrálii, kde pro jejich označení používají spíše číslovky základní („třída jedna“, ang „Grade One“).\n\nTypický věk a třídy (ročníky) ve veřejných (státních a obecních) školách se lze dovědět na ministerstvu školství (ang. „the U.S. Department of Education“). V celé zemi je velice mnoho různých variant. Nejčastější uspořádání je v tabulce, podrobnější v obrázku – schématu (i v angličtině).\n\nVe školním roce 2006/2007 získalo absolutorium v příslušných věkových ročnících\n\nHistoricky v USA místní samospráva a její soukromé alternativy došly k některým odchylkám v uspořádání škol. Obecná škola jakožto 1. stupeň školy (ang. „elementary school“) zahrnuje docházku s pěti ročníky (někdy se čtyřmi, šesti nebo osmi). V obecné škole se učí základní předměty a žáci často zůstávají v jedné učebně během vyučovacího dne s výjimkou tělesné výchovy, literární, hudební a výtvarné výchovy.\n\nPrůběh výuky ve veřejné obecné škole stanovují individuálně školní obvody (ang. „school district“). Školní obvod vybírá metodickou literaturu i učebnice, které odpovídají studijním standardům a hlediskům státu. Studijní standardy jsou cíle, kterých musí dosahovat pokrok za rok (ang. „adequate yearly progress“, „AYP“) jako pověřené zásadou „Žádné dítě nenechat za sebou“ (tj. nemůže zůstat stranou) (ang. „No Child Left Behind“, „NCLB“). Tento popis způsob vedení škol zjednodušuje, ale systém škol má tak mnoho variant nejen z hlediska délky studia, ale i v tom, jak se má učit i studovat. Některé státy a některé školní obvody kladou vyšší požadavky, než jiné. Dále hrají významnou roli při stanovení průběhu studia učitelé. Tyto záležitosti se navíc řeší v soukromém školství odlišně, než ve veřejném, protože nemají povinnost zásady NCLB.\nV roce 2001 bylo v Spojených státech asi 3,6 milionu dětí v každém ročníku.\n\nV roce 2000 se do škol všech úrovní zapsalo 76,6 miliónu studentů. 72 % z nich bylo ve věku od 12 do 17 let, tj. ve věku povinnosti vzdělávání (zpravidla plněné školní docházkou) . Z nich 5,2 milionu (10.4 %) na základních (elementary, secondary) soukromých školách.\nVíce než 85 procent dospělého obyvatelstva dokončilo střední školy a 27 procent dosáhlo stupně bakaláře nebo vyššího. Podle zjištění studie Úřadu pro sčítání lidu USA (U.S. Census Bureau) průměrný plat absolventa vysoké školy přesahuje 51 000 dolarů a převyšuje průměr absolventů pouze základního stupně vzdělání o více, než 23 000 dolarů.\nV roce 2010 byla míra nezaměstnanosti středoškoláků 10,8 %, kdežto u vysokoškoláků 4,9 %.\n\nPodle vládních zdrojů je gramotnost (schopnost čtení) 99 % obyvatel ve věku od 15 let. Schopnost porozumět vědě a matematice je ale horší, než v ostatních vyspělých zemích.\nRoku 2008 bylo středoskoláků 77 % obyvatel, méně, než v nejrozvinutějších zemích.\n\nInformace o výsledcích zákonného pravidla NCLB ve veřejných a soukromých školách nejsou.\nK tomu poměr vysokoškoláků vstupujících do ekonomiky (33 %) je mírně pod poměry v ostatních vyspělých zemích (35%)\nPodíl počtu pracujících mezi studenty je vysoký. Výzkum z prvního desetiletí 21. století provedený Jonem Millerem z Michiganské státní univerzity uzavírá, že „Mírně vyšší podíl amerických dospělých se řadí k matematicky gramotným, než u dospělých Evropanů nebo Japonců“.\n\nPodle Národní asociace školních zdravotníků je 17 % studentů obézních a 32 % má nadváhu.\n\nDěti jsou stále prozkušovány svými učiteli během roku a rodiče dostávají s různou frekvencí zprávy (\"report card\"). Všeobecně se individuální výsledky zkoušení a testů zapisují každému studentovi do žákovské knížky (\"grade book\") společně s počtem dosažených bodů každé zkoušky. Výsledný součet bodů studenta podělený počtem maximálně možných bodů dává procentní výsledek, který lze přeložit na známky, na známková písmena.\n\nZnámky jsou zpravidla na konci klasifikačního (známkovacího, hodnotícího) období součástí zprávy pro rodiče, ale průběžný stav je k dispozici kdykoliv, zvláště na elektronické žákovské knížce dostupné rodičům na internetu. Stupně hodnocení se řídí pravidly každé školy, ale nejběžnější jsou písmenové známky od A po F v závislosti na procentech úspěšnosti zkoušek, případně podle relativní úspěšnosti žáka v porovnání s ostatními (podle percentilu). Někde, jako v Texasu nebo Virginii, se může již známka D (tedy mezi 70 a 60 procenty) hodnotit jako nedostatečná. V jiných státech, jako na Havaji, je známka D dostatečná v některých třídách, ale v jiných také nedostatečná. Ke známce může být pro zjemnění stupnice připojováno znaménko „+“ nebo „-“.\n\nŠkola ve Spojených státech amerických je od školy v České republice rozdílná, platí zde často jiná pravidla, jiné zvyky a požadavky, jako na příklad:\n"}
{"id": "667129", "url": "https://cs.wikipedia.org/wiki?curid=667129", "title": "Regionalistika", "text": "Regionalistika\n\nRegionalistika je multioborová sociálněvědní disciplína zabývající se studiem prostorových jevů, procesů a vztahů. Jde o zastřešující pojem pro regionální vědy. Ustavila se v 50. letech 20. století (Walter Isard). V této době se rozlišovaly dva druhy regionů: přirozený a umělý. Isard v roce 1956 založil Regional science association – inspirovalo to další evropská hnutí.\n\nRegionalistika je rámcová disciplína a má mezioborový charakter. Jejím posláním je řešit regionální disparity, hledat potenciál růstu. Regionalistika jako vědní obor je zdrojem pro další aplikované aktivity: tzv. regionalizaci, což je označení činnosti k vymezení regionů, označuje veškeré ekonomické, společenské a politické formy v rámci nějakého ohraničeného území a regionalismus, ten je výsledkem regionalizace, označuje nějaký stav (ne činnost) či stupeň spolupráce, ten je subjektivně vnímaný.\n\n\n\nPř. EU region vzniklý z neoregionalismu = neoregion.\nFunkční – WTO – preferuje vznik obchodních domů (320 regionů = 320 obch. domů, NAFTA, ASEN)\n\n\n„komplexy vznikající regionální diferenciací krajinné sféry“\n\n\n\n\n\nFaktory vymezující region: charakter faktoru 1) exogenní – druh faktory \"přírodní\" (výměry lesních ploch, zemědělské půdy, vodních ploch, zastavěné plochy), \"demografický\" (věková struktura obyvatel – index stáří) 2) endogenní – \"ekonomický\" (příjmy obyvatel, HDP, vývoz regionu, nezaměstnanost) a \"správní\" (počet obcí v rámci správního obvodu, bytová výstavba dle správního obvodu)\n\n\nHranice „společenská – vzniklá na základě lidské činnosti:\n\n\n\n\n\n\na) Makroregion – obvykle vymezen celým územím státu\nb) Mezoregion – obvykle kraje (u nás)\nc) Mikroregion – na základě obecní iniciativy (mohou to být 2, 3 obce či jiný počet), dobrovolný svazek obcí.\n\n\n\n\na) Fyzickogeografická\nb) Socioekonomická\n\n\n\n\nNejsou tak silně integrovány jak mikroregiony. Jsou to rozsáhlé územní oblasti, charakteristické např. migrací obyvatelstva, dojížďka do hierarchicky vyšších center služeb (přes týden jsem v Brně, protože by se mi dojíždění nevyplatilo). Mezoregionální centra jsou významným prvkem socioekonomických aktivit.\n\n\nVždy účelové, akční svazky, účelem je prosazení společných zájmů obcí.\nTypické problémy mikroregionů – společná propagace, pozemní komunikace, turistické stezky\nNejvíce integrovány v rámci celé regionální struktury ČR.\nV ČR mikroregiony 1. a 2. stupně.\nZásadní vztahy mezi bydlištěm, pracovištěm a koncentrací služeb. Tyto vztahy předurčují vytváření mikroregionů.\n\n\n\n\n"}
{"id": "667131", "url": "https://cs.wikipedia.org/wiki?curid=667131", "title": "Seznam hokejistů draftovaných týmem Colorado Avalanche", "text": "Seznam hokejistů draftovaných týmem Colorado Avalanche\n\nToto je kompletní seznam hokejistů, kteří byli draftováni v NHL do týmu Colorado Avalanche. To zahrnuje každého hráče, který byl draftován, bez ohledu na to, zda hrál za tým.\n\n\n"}
{"id": "667134", "url": "https://cs.wikipedia.org/wiki?curid=667134", "title": "801 Grand", "text": "801 Grand\n\n801 Grand (známý též jako Principal Tower) je mrakodrap v Des Moines ve státě Iowa. Se 45 patry a výškou 192 m je nejvyšší budovou ve městě, ale i ve státě. Byl navržen firmou HOK a jeho výstavba probíhala v letech 1989–1991. Budova stojí v ulici Grand Avenue. V prvních třech patrech je obchodní pasáž, v nejvyšších dvou patrech se nachází restaurace a vyhlídkové podlaží, ve zbylých pak kancelářské prostory.\n\n"}
{"id": "667141", "url": "https://cs.wikipedia.org/wiki?curid=667141", "title": "Klastry", "text": "Klastry\n\nKlastry jsou seskupení spolupracujících firem (můžou zde být i instituce veřejné správy – soukromý i veřejný sektor). Předpoklady pro tvorbu klastrů: zdrojem bohatství jsou regionální ekonomiky a regionální politiky – Londýn, Paříž, Lucemburk…). Globalizace podporuje regionální specializaci (klesají dopravní náklady, ruší se bariéry, postupuje integrace, geografická blízkost snižuje provozní náklady). První popis průmyslových klastrů podal M. Porter v knize Competitive advantage of nations (1990), klastry považuje za základní nástroj regionální politiky. Evropská Unie preferuje spolupráci firem a výzkumných institucí inovační.\n\nKlastry umožňují úspory z rozsahu, vyrábět kvalitní výrobky, technologický vývoj. Lze je definovat i jako „vzájemně provázaná odvětví soustředěná geograficky na určitém území“ (K. Skokan) nebo jako „skupiny nezávislých firem a přidružených institucí, které spolupracují a soutěží“ (EU).\n\nKlastry mají nejrůznější povahu a hledisek dělení je řada. Geografické hledisko: lokální, regionální, národní a mezinárodní klastry.\n\nKlastr vzniká díky globalizaci, díky tomu, že se firmy mohly seskupovat. Geografická blízkost jim ušetří provozní náklady a firmy chtějí realizovat externí úspory z rozsahu a dosáhnout vyšší specializace.\n"}
{"id": "667142", "url": "https://cs.wikipedia.org/wiki?curid=667142", "title": "Suburbanizace", "text": "Suburbanizace\n\nSuburbanizace je termín používaný k popisu růstu oblastí, tzv. suburbií, na okrajích velkých měst. Jde o jednu z mnoha příčin nárůstu měst. Město se geograficky rozšiřuje a z příměstských obcí se stávají nové geografické části města. Počátek silné suburbanizační fáze se datuje do 20. let 20. století.\n\nPředměstí se osidlují hlavně kvůli tomu, že lidé chtějí vyšší kvalitu života a zdravější životní prostředí. Do suburbanizovaných částí se stěhují spíše střední a vyšší vrstvy obyvatel.\n\nMnoho obyvatel metropolitních oblastí, kteří pracují v centrální oblasti města, si volí bydliště v předměstích a dojíždějí do práce automobilem nebo hromadnou dopravou. Jiní využívají nových technologických možností a pracují z domova, a to v prostředí, které považují za mnohem příjemnější než ve městě. Tyto procesy se spíše vyskytují v ekonomicky rozvinutých zemích.\n\nKritici tohoto procesu argumentují tím, že suburbanizace vede k rozpadu měst, vzniku sídelní kaše (: \"urban sprawl\") a koncentraci chudších obyvatel v centru města. Opakem suburbanizace je gentrifikace.\n\nTermín suburbanizace značí přestěhování obyvatel, jejich aktivit a některých funkcí z jádrového města na jeho okraj, kde utváří velké obytné čtvrti. Suburbanizace, která pochází z anglického slova suburb, tedy předměstí, je charakterizovaná samostatně nebo řadově, jedno- až dvoupodlažní výstavbou rodinných domků, které obvykle vytvářejí rezidenční zóny, a také komerční zástavbou a průmyslovými parky často lokalizovanými podle dálnic. Suburbanizaci lze teda rozdělit na dva druhy podle jejich funkce: rezidenční a komerční. Za obce zasažené rezidenční suburbanizací považujeme takové, které mají vysokou intenzitu bytové výstavby a zároveň vysokou intenzitu přistěhování z jádrového města.\n\nJedná se o velmi složitý proces, který je ovlivněn mnoha faktory, především je to rostoucí bohatství střední třídy. Obyvatelé si mohou dovolit koupit vlastní dům v suburbánní zóně, tedy na předměstí. A z těchto předměstí se pak dopravují vlastními vozy či vozy městské i příměstské dopravy do měst za prací nebo za nákupy a kulturou, což má vliv na rostoucí dopravu a zhoršené životní prostředí. Také zde se nacházejí dostupnější a levnější pozemky než v centru města.\n\nLidé se z centra stěhují z několika důvodů. Vysoké náklady na bydlení a neustále zvyšování cen nemovitostí. Centra se stále více stávají rizikovými oblastmi, jsou zde environmentální a sociální problémy, kdežto suburbanní zóna je většinou mnohem bezpečnější a poskytuje zdravější prostředí. Je to ideální propojení bydlení na venkově a zároveň ve městě. Také je sem žene touha vymanit se z šedi panelákových sídlišť.\n\nLidé jsou často závislí na svých automobilech či příměstské veřejné dopravě, která není provozovaná v dostatečné míře jako v centru města. Také se zde vytvářejí rozdíly mezi původními obyvateli příměstských obcí a nově příchozími obyvateli. Migranti z města jsou výrazně mladší a většinou mají středoškolské a vysokoškolské vzdělání, čímž spadají obecně do skupiny s vysokým sociálním statusem. V příměstských obcích dnes proto dochází k relativně výrazné polarizaci sociálně prostorové struktury. Dále je to obrovská ekologická zátěž na území, vysoké náklady na infrastrukturu, monotónnost. Nevýhodou je i degradace a vylidnění širších městských center a vlivem degradace se odstěhovávají i ti lidé, kteří o tom původně neuvažovali. Suburbanizace částečně odlehčuje přeplněným městským centrům, vytváří iluzi soukromí a venkovského života a uvolňují se byty v centrech pro sociálně slabší, děje se tak například v USA. K dalším pozitivům suburbanizace může také patřit nárůst nových pracovních příležitostí,\nči zvyšovaní finančních příjmů do rozpočtů obcí.\n\nSuburbanizace není v Česku poměrně novým pojmem. Některé prvky suburbanizačního procesu můžeme spatřovat již v období průmyslové revoluce, v druhé polovině devatenáctého století, kdy vznikaly na našem území kolonie domků, které byly obvykle situovány za městem u hlavních komunikací. V období mezi první a druhou světovou válkou docházelo k další vlně suburbanizace a to vzhledem k bytové politice, která v té době směřovala k podpoře výstavby rodinných domů. Po změně režimu došlo k zastavení a rozvíjení suburbanizačního procesu. Výstavba domů byla nahrazena hromadnou výstavbou převážně v panelových sídlištích s vysokou hustotou bytů a obyvatel. Nejmasivnější vlnu suburbanizace můžeme sledovat od počátku devadesátých let dvacátého století.\n\nSoučasný rozvoj suburbanizace je výsledkem celé řady společenských, ekonomických a územně technických podmínek.\n\nPříklady nynější vlny suburbanizace můžeme naleznout po celé republice, hlavně kolem velkých měst. Nejvyšší nárůst obyvatel můžeme spatřovat ve Středočeském, Plzeňském, Jihomoravském a Jihočeském kraji.\n\nMezi suburbanizací u nás a v Spojených státech amerických můžeme spatřit jeden hlavní rozdíl. Na rozdíl od zámořské velmoci se v Česku téměř nedá hovořit o stavbách na „zelené louce“, nýbrž je zde určitá návaznost na dřívější vlnu osídlení. Jednou z typických českých urbanizačních charakteristik je tzv. sídelní kaše. Jedná se o nežádoucí zásah zpravidla komerčního a ekonomického, ale také sociálního rázu do krajiny.\n\nV USA došlo k největšímu rozmachu suburbanizace v době hnutí za občanská práva, kdy skončila nucená rasová segregace. Nastal bílý útěk, který souvisí s rozsudkem nejvyššího soudu v případu Brown v. školní rada Topeky v roce 1954, kdy bylo zrušeno segregované školství a kdy se běloši přesunuli do bezpečnějších předměstí s lepší kvalitou vzdělání. Černošští obyvatelé a další skupiny se naopak přesunuli do center měst a vytvořili v nich ghetta (tzv. inner cities). Tento trend pokračuje dodnes, či spíše je ještě posílen čím dál větším rozšiřováním gated communities. V amerických městech je proto nutné počítat s dlouhými dojížděcími časy, které jsou výrazně delší než je zvykem v Evropě.\n\n\n\n"}
{"id": "667144", "url": "https://cs.wikipedia.org/wiki?curid=667144", "title": "Františka Kinská z Vchynic a Tetova", "text": "Františka Kinská z Vchynic a Tetova\n\nFrantiška Kinská z Vchynic a Tetova ( Franziska Kinsky von Wchinitz und Tettau) (8. srpna 1813, Vídeň – 5. února 1881, tamtéž) byla kněžna z Lichtenštejna.\n\n\"Františka de Paula Barbora Romana Bernarda Kinská z Vchynic a Tetova\" se narodila ve Vídni jako dcera hraběte Františka de Paula Josefa Kinského z Vchynic a Tetova a jeho manželky hraběnky Terezie z Vrbna a Bruntálu (něm. \"Therese von Wrbna und Freudenthal\").\n\nV den svých osmnáctých narozenin, 8. srpna 1831, se ve Vídni vdala za pozdějšího lichtenštejnského knížete Aloise II. Založila první fond na pomoc sirotkům v Lichtenštejnském knížectví.\n\nZemřela 5. února 1881 a jako poslední kněžna lichtenštejnská byla pochována v rodové hrobce u kostela Narození Panny Marie ve Vranově u Brna.\n\nZ jejich manželství vzešlo jedenáct dětí, z čehož oba synové knížata zůstali bezdětní.\n\n"}
{"id": "667152", "url": "https://cs.wikipedia.org/wiki?curid=667152", "title": "Musée Picasso", "text": "Musée Picasso\n\nMusée Picasso (\"Picassovo muzeum\") je muzeum v Paříži, které je věnováno dílu Pabla Picassa. Bylo založeno v roce 1985 a sídlí v paláci Hôtel Salé ve čtvrti Marais ve 3. obvodu v ulici \"Rue de Thorigny\".\n\nPalác byl postaven v letech 1656–1659 a od roku 1968 je chráněn jako historická památka. Za Velké francouzské revoluce bylo z paláce vytvořeno skladiště knih ze zrušených klášterů, v 19. století zde sídlily školy a jiné instituce. V roce 1964 palác získalo město Paříž, které zde chtělo zřídit muzeum kostýmů. Z tohoto projektu nakonec sešlo a po smrti malíře Picassa postoupilo palác francouzskému státu, který palác kompletně rekonstruoval a 28. září 1985 zde bylo slavnostně otevřeno Picassovo muzeum. V roce 2009 bylo muzeum uzavřeno, jeho sbírky přemístěny a na začátku roku 2010 začala rozsáhlá rekonstrukce muzea, která bude trvat dva roky.\n\nMuzeum vlastní největší sbírku děl tohoto umělce a pokrývá všechna jeho období. (Vedle Picassova muzea v Paříži existují podobně zaměřená muzea také v Antibes, Málaze a Barceloně, další umělcova díla jsou ve vlastnictví mnoha jiných galerií a soukromých osob.) Dědicové zaplatili státu dědickou daň uměleckými předměty, které tvořilo 203 obrazů, 158 plastik, 16 koláží, 29 reliéfních obrazů, 83 keramik a přes 3000 kreseb a grafických listů. V roce 1990 věnovala Jacqueline Picasso muzeu další díla, takže v současnosti sbírka obsahuje 251 obrazů, 160 plastik, 16 koláží, 29 reliéfních obrazů, 107 keramik, 1500 kreseb aj. Výstavní expozice zahrnuje rovněž díla umělců z osobní Picassovy sbírky, jako např. Paul Cézanne, Henri Matisse, Henri Rousseau, Georges Braque, Joan Miró a předměty afrického umění.\n\n"}
{"id": "667155", "url": "https://cs.wikipedia.org/wiki?curid=667155", "title": "Hôtel Salé", "text": "Hôtel Salé\n\nHôtel Salé je městský palác v Paříži, ve kterém od roku 1985 sídlí Picassovo muzeum. Nachází se ve čtvrti Marais ve 3. obvodu v ulici \"Rue de Thorigny\". Palác byl postaven v letech 1656–1659 a od roku 1968 je chráněn jako historická památka.\n\nHôtel Salé postavil v letech 1656–1659 architekt Jean Boullier pro hraběte Pierra Auberta de Fontenay a jeho manželku Marii Chastelain, kteří získali parcelu od kláštera Hospitalières-Saint-Gervais. Název Salé znamená slaný a je odvozen od faktu, že Pierre Aubert de Fontenay byl královský výběrčí daně ze soli. Palác v letech 1668–1688 využíval velvyslanec Benátské republiky François de Neufville, který nechal vyzdobit interiéry. Budova měnila majitele, v roce 1728 ji získal v aukci Nicolas Le Camus, první předseda královského finančního soudu Cour des aides a v roce 1756 ji koupil Philibert Thiroux de Chammeville. Po jeho smrti v roce 1771 dům zdědil Jacques Gabriel Louis Leclerc markýz de Juigé, který byl vyslancem u carevny Kateřina II. Veliká|Kateřiny II., a který zde nebydlel, ale dům pronajal markýzovi de Luzerne, bývalému ministrovi námořnictví. Za Velké francouzské revoluce majitel i nájemník emigrovali a z paláce bylo vytvořeno skladiště knih ze zrušených klášterů v Marais. Posléze byl palác prodán několika osobám až v roce 1798 jej koupil Roussille Morainville. Palác poté sloužil jako sídlo různých institucí, v letech 1829–1884 zde byla Škola umění a manufaktur (École centrale des Arts et Manufactures). Poté zde byl výstavní prostor umělce Henriho Viana (dědeček Borise Viana). V roce 1916 zemřela Marie-Lucie Roussille, poslední majitelka veškerého rodinného majetku a ta odkázala Hotel Salé svému synovci Gabrielu Lamourouxovi. Ten po odchodu Viana do Gironde pronajal palác městu Paříži pro Školu řemeslného umění (École des Métiers d'Arts). Gabriel Lamouroux zemřel v roce 1962 a v roce 1964 palác získalo do svého majetku město Paříž, které zde chtělo zřídit muzeum kostýmů. Z tohoto projektu nakonec sešlo a nedlouho po smrti malíře Picassa město postoupilo palác francouzskému státu, který zde v roce 1985 otevřel Picassovo muzeum.\n\nPortikus vede na nádvoří, které je zprava ohraničené nižším křídlem zakončeným plochou střechou s kamennou balustrádou. Levá strana dvora je ohraničena zdí ve tvaru nepravého křídla. Průchod pravým křídlem umožňuje přístup na malé nádvoří, kde bývaly stáje a kuchyně, a odkud vede přímý vstup do ulice \"Rue des Coutures-Saint-Gervais\". Hlavní fasáda na nádvoří je zdobena dvěma frontony. Větší, ve kterém je erb rodiny Aubert (psí hlavy), se nachází pod střechou, druhý trojúhelníkovitý podpíraný pilastry nad prostředním oknem v prvním patře. Další fronton se nachází na fasádě vedoucí do zahrady. Z této strany vystupují na bocích rizality.\n\n"}
{"id": "667159", "url": "https://cs.wikipedia.org/wiki?curid=667159", "title": "Arje Altman", "text": "Arje Altman\n\nArje Altman (: אריה אלטמן, žil 6. ledna 1902 – 21. srpna 1982) byl izraelský politik a poslanec Knesetu za strany Cherut a Gachal.\n\nNarodil se ve městě Balta v tehdejší Ruské říši (dnes Ukrajina). Vystudoval právo a ekonomii na Oděské univerzitě, sociologii a politologii na univerzitě v Detroitu a na New York University, kde získal v roce 1935 doktorát. V roce 1925 přesídlil do dnešního Izraele.\n\nOd roku 1920 byl aktivní v sionistickém hnutí. V roce 1921 se stal předsedou organizace Mladý Sión a setrval v této funkci až do roku 1924, kdy ho zatkly sovětské úřady a vyhostily. Roku 1927 odešel za studiem do USA. Roku 1928 se připojil k sionistickým revizionistům a roku 1931 se stal předsedou jejich organizace v USA. Po přesídlení do dnešního Izraele zasedal v redakční radě listu ha-Jarden napojeného na revizionisty. Byl v jejich organizaci zodpovědný za odbor zahraničních záležitostí. V roce 1937 se stal předsedou revizionistů v dnešním Izraeli a roku 1938 členem světového prezídia revizionistické organizace. V roce 1940 se stal po smrti Vladimíra Žabotinského předsedou politického odboru revizionistického hnutí. V letech 1939–1940 byl členem Židovské národní rady. V roce 1943 byl vyslán do Turecka s cílem pokusit se o záchranu evropského Židovstva. V roce 1945 se stal předsedou předsednictva revizionistického hnutí.\n\nVe volbách v roce 1949 neúspěšně kandidoval za platformu ha-Cohar, ale do parlamentu se nedostal. Pak se připojil ke straně Cherut. V izraelském parlamentu zasedl poprvé po volbách v roce 1951, do nichž šel za Cherut. Usedl jako člen do parlamentního výboru pro ústavu, právo a spravedlnost, výboru pro zahraniční záležitosti a obranu, výboru pro záležitosti vnitra a výboru pro ekonomické záležitosti. Předsedal výboru pro veřejné služby. Zvolení se dočkal na kandidátce Cherut i po volbách v roce 1955. Byl členem výboru pro ústavu, právo a spravedlnost, výboru House Committee, výboru finančního a výboru pro zahraniční záležitosti a obranu. Za Cherut uspěl také ve volbách v roce 1959. Byl členem výboru pro zahraniční záležitosti a obranu. V parlamentu se objevil i po volbách v roce 1961, kdy kandidoval opět za Cherut a kdy usedl do výboru pro zahraniční záležitosti a obranu. Během funkčního období přešel spolu se stranou Cherut do nové pravicové strany Gachal.\n\n"}
{"id": "667167", "url": "https://cs.wikipedia.org/wiki?curid=667167", "title": "Rytíř na rozcestí", "text": "Rytíř na rozcestí\n\nRytíř na rozcestí () je obraz Viktora Michajloviče Vasněcova.\nNámět je inspirován pověstí o Iljovi Muromcovi.\nPrvní kresby tužkou a jeho skici vytvořil autor na počátku sedmdesátých let devatenáctého století. První variantu obrazu dokončil v roce 1877 a vystavil ji na VI. výstavě peredvižniků v roce 1878. V úvodních skicách byl rytíř otočen tváří k divákovi, v závěrečné verzi bylo zvětšeno plátno a zjednodušena kompozice, takže vyniká monumentalita jezdce. Konečnou podobu získal obraz v roce 1882. Nápis na kameni odpovídá textu ruské byliny, není však úplný.\n\nNámět obrazu Rytíř na rozcestí je použit na umělcově náhrobku na Vveděnském hřbitově.\n\n"}
{"id": "667169", "url": "https://cs.wikipedia.org/wiki?curid=667169", "title": "Binjamin Arditi", "text": "Binjamin Arditi\n\nBinjamin Arditi (: בנימין ארדיטי, žil 1. července 1897 – 20. května 1981) byl izraelský politik a poslanec Knesetu za strany Cherut a Gachal.\n\nNarodil se ve Vídni v tehdejším Rakousku-Uhersku (dnes Rakousko). Vystudoval střední školu v Sofii v Bulharsku. V roce 1949 přesídlil do Izraele.\n\nV letech 1917–1923 byl členem ústředního výboru sionistické organizace v Bulharsku a předsedou sionistické organizace v Sofii. V roce 1925 utvořil první skupinu sionistických revizionistů v Bulharsku. V letech 1925–1935 byl předsedou exekutivy revizionistické organizace v Bulharsku. V roce 1944 byl zatčen bulharskými úřady pro ilegální sionistické aktivity. Znovu ho pak zatkly komunistické bulharské úřady v roce 1946 kvůli jeho podpoře emigraci do Izraele. Od roku 1949 byl členem strany Cherut. Od roku 1951 zasedal ve vedení Svazu sefardů v Izraeli.\n\nV izraelském parlamentu zasedl poprvé po volbách v roce 1955, do nichž šel za Cherut. Byl členem výboru pro veřejné služby. Za Cherut uspěl také ve volbách v roce 1959. Byl opět členem výboru pro veřejné služby. V parlament\nu se objevil i po volbách v roce 1961, kdy kandidoval opět za Cherut a kdy usedl do výboru pro veřejné služby a výboru pro záležitosti vnitra. Během funkčního období přešel spolu se stranou Cherut do nové pravicové strany Gachal.\n\n"}
{"id": "667176", "url": "https://cs.wikipedia.org/wiki?curid=667176", "title": "Nachum Levin", "text": "Nachum Levin\n\nNachum Levin (: נחום לוין, žil 8. června 1905 – 8. června 1967) byl izraelský politik a poslanec Knesetu za strany Cherut a Gachal.\n\nNarodil se ve městě Vitebsk v tehdejší Ruské říši (dnes Bělorusko). V roce 1924 přesídlil do dnešního Izraele. Vystudoval střední školu v Rusku a vysokou školu Technion v Haifě. Získal osvědčení pro výkon profese stavebního inženýra.\n\nByl aktivní v sionistickém hnutí v Rusku. Byl členem ústředního výboru federace \"ha-Chaver\". Byl zatčen sovětskými úřady. Předsedal studentskému svazu na škole Technion, angažoval se v hnutí sionistických revizionistů. V letech 1924-1931 velel jednotce Hagany, v letech 1931-1937 pak byl důstojníkem v jednotkách Irgun. Byl členem ústředního výboru strany Cherut. Zasedal také v předsednictvu \"Asociace izraelských průmyslníků\" a byl předsedou \"Asociace dřevařského průmyslu\".\n\nV izraelském parlamentu zasedl poprvé po volbách v roce 1955, do nichž šel za Cherut. Byl členem výboru finančního. Za Cherut uspěl také ve volbách v roce 1959. Byl opět členem finančního výboru. V parlamentu se objevil i po volbách v roce 1961, kdy kandidoval opět za Cherut a kdy usedl opětovně do finančního výboru. Během funkčního období přešel spolu se stranou Cherut do nové pravicové strany Gachal.\n\n"}
{"id": "667180", "url": "https://cs.wikipedia.org/wiki?curid=667180", "title": "Šabtaj Šichman", "text": "Šabtaj Šichman\n\nŠabtaj Šichman (: שבתאי שיכמן, žil 10. září 1915 - 9. ledna 1987) byl izraelský politik a poslanec Knesetu za strany Cherut a Gachal.\n\nNarodil se v tehdejší Ruské říši (později Polsko). Absolvoval střední školu ve městě Kovel. V roce 1935 přesídlil do dnešního Izraele. V roce 1949 byl zakladatelem a generálním ředitelem stavební společnosti \"Sela\".\n\nByl aktivní v sionistickém hnutí Bejtar. Byl předsedou jeho organizace v Kovelu a členem jeho vedení v regionu Volyň. V Kovelu zároveň působil jako místopředseda tamní organizace sionistických revizionistů.\n\nV izraelském parlamentu zasedl poprvé po volbách v roce 1959, do nichž šel za Cherut. Byl členem finančního výboru. V parlamentu se objevil i po volbách v roce 1961, kdy kandidoval opět za Cherut a kdy usedl opětovně do finančního výboru. Během funkčního období přešel spolu se stranou Cherut do nové pravicové strany Gachal.\n\n"}
{"id": "667182", "url": "https://cs.wikipedia.org/wiki?curid=667182", "title": "Kapradinka alpínská", "text": "Kapradinka alpínská\n\nKapradinka alpínská (\"Woodsia alpina\") je drobná kapradina, která vznikla zkřížením kapradinky skalní (\"Woodsia ilvensis\") a druhu \"Woodsia glabella\". Roste na skalách, kde se usazuje v trhlinách či různých rozsedlinách, v přímořských oblastech ji lze nalézt na útesech. Pro její růst jsou vhodné zejména vápence a břidličnaté horniny.\n\nListy jsou měkčí a jemně chlupaté, výjimečně olysalé až lysé. Jsou zpeřené a mají na každé straně 8-12 lístků, které jsou členěné na 1-3 laloky. Tvar listů je trojúhelníkovitě vejčitý až okrouhlý. Šířka a délka listů v dolní části rostliny jsou shodné. Čepel je dlouhá 3-7 cm a 1,3-1,8 cm široká. Výtrusy jsou 40-55 µm dlouhé a 35-40 µm široké. Řapík je zbarven do červenohněda až tmavě fialová.\n\nTato kapradina se vyskytuje na severní polokouli. V Severní Americe se nachází v Grónsku a ve Spojených státech amerických je považována za ohroženou ve státech Maine, Vermont, Michigan a New York. V Evropě se objevuje v severských státech, tzn. v Norsku a Švédsku. Ve Velké Británii je její populace omezena na Skotsko, kde je také označována jako ohrožený druh, a severní Wales. Dále ji můžeme najít v Karpatech, na Matře, Pyrenejích, Alpách a v Apeninách. V Asii se nacházejí velmi významné naleziště této kapradiny na Uralu a v Altaji. Řidčeji je k vidění na Kavkazu, na Sibiři, v Himálajích, na Kamčatce a v Koreji.\n\nV ČR je považována za vyhynulý druh. Poslední herbářový záznam z území ČR je z roku 1912 a poslední literární odkaz pochází z roku 1958. Rostla ve Velké kotlině v Hrubém Jeseníku. Asi nejbližší místo k ČR, kde se dnes vyskytuje, je Malá Sněžná jáma v Krkonoších, která však již náleží k polskému území.\n\nPrvní zmínka o \"W. alpina\" pochází z roku 1690, kdy ji John Ray poprvé objevil nedaleko Snowdonu ve Walesu. V roce 1785 James Bolton rozlišil \"W. alpina\" a \"W. ilvensis\". Rod \"Woodsia\" je pojmenován Robertem Brownem podle anglického botanika Josepha Woodse.\n\n\n\n \n"}
{"id": "667184", "url": "https://cs.wikipedia.org/wiki?curid=667184", "title": "Vinnetou a Old Shatterhand v Údolí smrti", "text": "Vinnetou a Old Shatterhand v Údolí smrti\n\nVinnetou a Old Shatterhand v Údolí smrti (v originálu \"Winnetou und Shatterhand im Tal der Toten\"), je poslední z mayovek, natočených ve druhé polovině minulého století, roku 1968. Naposledy zde zahráli role Vinnetoua a Old Shatterhanda francouzský herec Pierre Brice a americký herec Lex Barker. Ve filmu také jednu z hlavních postav hrála herečka Karin Dorová, známá z \"Pokladu na Stříbrném jezeře\" nebo ve filmu \"Vinnetou – Rudý gentleman\" a i roli padoucha hrál známý italský herec Rik Battalagia. Z předchozích filmů jsou zde také německý herec Ralf Wolter jako Sam Hawkens a Eddie Arent jako lord Castlepool. Režie se opět ujal režisér Harald Reinl, manžel Karin Dorové.\n\nFilm se měl původně točit v Rumunsku, nakonec se však točilo opět v Jugoslávii.\nDo Československa se tento film dostal až po revoluci v roce 1989 společně s předchozím dílem \"Vinnetou a míšenka Apanači\".\n\n\nMajora Kingsleyho, který nyní ví, kde je ukryto armádní zlato, pronásledují bandité zločince Murdocka, kteří ho chtějí pro sebe. Když už zraněného majora mají a chtějí zjistit, kde zlato je, přijíždí Vinnetou, jehož je Kingsley přítel a bandité se musí dát na útěk. Vinnetou ale již Kingsleymu nemůže pomoci a ten tedy umírá na vážné zranění, předtím mu ale řekne pár věcí o tom, jak zjistí, kde zlato je, respektive mapa k němu. Vinnetou jede nyní na místo, kde se má sejít s Old Shatterhandem, svým přítelem, a s ním chce jít najít zlato, aby ho vrátil armádě. Mezitím majora Kingsleyho obviní soud z toho, že peníze ukradl a utekl s nimi. Do města proto zamíří k soudu majorova dcera Mabel, aby otce bránila a jako důkaz veze dopis od svého otce, kterému ale nerozumí, neboť je v apačštině. O tom se ale již doslechnou bandité a přepadnou dostavník, ve kterém Mabel jede a chtějí dopis vzít. V tu chvíli se ale objeví Old Shatterhand a zachrání ji. Spolu potom chtějí odvést bandity do města, ty však jejich kumpáni osvobodili a tak tedy jedou bez nich. U soudu si Mabel vyžádá na Old Shatterhandovu radu lhůtu, za kterou doveze zlato a očistí tak jméno svého otce. Ve městě se ještě jednou pokusí bandité okrást, Old Shatterhand je ale přemůže a odjede s Mabel z města a hodlá vyhledat Vinnetoua. Na cestě je doprovází i přes jejich počáteční nelibost poručík Cummings a jeho lidé, kteří mají dohlédnout na to, aby Mabel neutekla i se zlatem. Bandité jsou jim však v patách a tak se Old Shatterhand vydá za nimi, aby je zmátl a zdržel. Na velkou část z nich poštve divoké včely, pár z nich mu ale nadjede a když po něm začnou střílet, seskočí Old Shatterhand z koně tak nešťastně, že se málem zřítí ze skály a jen taktak se zachytí okraje. Bandité by ho jistě byli zastřelili, kdyby se v tu chvíli neozvaly výstřely z čísi pušky, které několik z nich zasáhly a ostatní kvůli nim utekli. Old Shatterhandovi potom pomůže vylézt zpět a ukáže se, že onen muž je Vinnetou. Oba se pak vrátí k vojákům a k Mabel. Když pokračují v cestě, připojí se k nim Old Shatterhandovi přátelé zálesák a stopař Sam Hawkens a lord Castlepool, který sbírá nyní byliny, kteří slyšeli, jak se bandité vydávají z města za Old Shatterhandem a Mabel a Sam Hawkens je díky stopám zavedl až sem. Potom všichni vyčtou z dopisu od Kingsleyho, že musí pro mapu k pokladu k Navahům, kde je ukryté. Po cestě ale na ně bandité nastraží past- na jakéhosi nebožáka povalí vůz a nechají ho volat o pomoc. Vinnetou s Old Shatterhandem rozpoznají léčku a zkusí se k němu nepozorovaně dostat, mezitím se k němu ale rozjede poručík Cummings a jeho lidé, které bandité postřílí a poručíka zajmou, mučí ho a chtějí po Mabel onen dopis, je ale jasné, že i tak ho zabijí. Old Shatterhand se tedy rychle vydá pro pomoc k blízkému kmeni Siouxů, jejichž náčelníkovi zachránil Old Shatterhand kdysi život. Tento náčelník je ale již po smrti a nynější náčelník Rudý buvol ho zajme a i když se Old Shatterhand ze všech sil brání, dostane v boji proti přesile ránu pažbou pušky do hlavy a ztratí vědomí a Siouxové se vydají k místu, odkud Old Shatterhand přijel. Když zaslechne Vinnetou koně Siouxů, povolí Mabel, aby donesla Murduckovi a jeho lidem onen dopis. Bandité ho ale stejně nemohou přečíst, protože neumí apačsky a protože všechny i přes jejich obranu, chytí Siouxové a i bandity i ostatní odvedou jako zajatce. V táboře Siouxů vyzve Vinnetou náčelníka Rudého buvola na souboj a ten nakonec vyhraje, takže on i ostatní kromě Old Shatterhanda, kterého chtějí Siouxové k tomu, aby je dovedl k pokladu, o kterém jim řeknou bandité, aby si zachránili život, odjíždí. Při souboji ale hodí Vinnetou Old Shatterhandovi tomahawk, takže se k nim brzy připojí a spolu pak jedou k Navahům. Tam se poručík Cummings zotavuje z mučení, Mabel oplakává svého otce u jeho hrobu, Vinnetou s Old Shatterhandem zjišťují, že poklad je v Údolí smrti a Sama Hawkense s Castlepoolem chytnou bandité a pomocí lsti i ostatní. Potom pokračují do Údolí smrti, kde si nechají bandité jako rukojmí Mabel a ostatní pošlou pro zlato. V Údolí ale nastane zmatek, protože spřátelení Navahové a Siouxové, kteří se přidali na jejich stranu potom, co viděli oheň, od kterého chytla část údolí kvůli plynu a věří, že se Manitou na ně rozhněval, zaútočí. V boji zemřou všichni bandité i Murdock, ale i Rudý buvol, a zlato zmizí v plamenech. Potom se cesty všech rozejdou a Mabel s Cummingsem, kteří se do sebe zamilují, odjedou do města a očistí jméno majora Kingsleyho.\n"}
{"id": "667186", "url": "https://cs.wikipedia.org/wiki?curid=667186", "title": "Československá hokejová reprezentace v sezóně 1956/1957", "text": "Československá hokejová reprezentace v sezóně 1956/1957\n\n Československo – Švédsko 3:2 (1:1, 1:0, 1:1)\n\n19. října 1956 – Plzeň \nBranky Československa: 13. Vlastimil Bubník, 35. Stanislav Bacílek, 44. Josef Seiler \nBranky Švédska: 20. Ronald Pettersson, 58. Nisse Nilsson\nRozhodčí: Müller, Braun (SUI)\n\nČSR: Jan Vodička – Karel Gut, Stanislav Sventek, František Tikal, Stanislav Bacílek – Vlastimil Bubník, Slavomír Bartoň, Bronislav Danda – Zdeněk Návrat, František Vaněk, Bohumil Prošek – Josef Seiler, Václav Pantůček, Karel Šůna.\n\nŠvédsko: Yngve Casslind – Ove Malmberg, Lars Björn, Hans Svedberg, Vilgot Larsson – Ronald Pettersson, Sundin, Lars-Eric Lundvall – Sigurd Bröms, Nisse Nilsson, Börnström – Söderström, Einar Granath, Erling Lindström.\n\n21. října 1956 – Praha\nBranky Československa: 3. Vlastimil Bubník, 10. Karel Šůna, 14. Bronislav Danda, 21. Karel Gut, 43. Stanislav Bacílek, 46. Václav Pantůček, 48. Zdeněk Návrat \nBranky Švédska: 36. Sundin.\nRozhodčí: Müller, Braun (SUI)\n\nČSR: Jan Vodička – Karel Gut, Stanislav Sventek (Jan Kasper), František Tikal, Stanislav Bacílek – Vlastimil Bubník, Slavomír Bartoň, Bronislav Danda – Zdeněk Návrat, František Vaněk, Bohumil Prošek – Josef Seiler, Václav Pantůček, Karel Šůna (Josef Barta).\n\nŠvédsko: Johanson – Ove Malmberg, Lars Björn, Hans Svedberg, Vilgot Larsson – Ronald Pettersson, Sundin, Lars-Eric Lundvall – Sigurd Bröms, Nisse Nilsson, Börnström – Aronsson, Einar Granath, Erling Lindström.\n\n12. prosince 1956 – Moskva\nBranky Československa: nikdo\nBranky SSSR: 18. Alexej Guryšev\nRozhodčí: Wycisk, Zarzycki (POL)\n\nČSR: Karel Straka – Karel Gut, František Tikal, Stanislav Nepomucký, Stanislav Sventek – Miloslav Pospíšil, Václav Pantůček, Zdeněk Hlásek – Ladislav Grabovský, František Vaněk, Zdeněk Návrat – Miroslav Vlach, Slavomír Bartoň, Vlastimil Hajšman.\n\nSSSR: Nikolaj Pučkov – Nikolaj Sologubov, Ivan Tregubov, Dimitrij Ukolov, Henrich Sidorenko – Jevgenij Babič, Viktor Šuvalov, Vsevolod Bobrov – Nikolaj Chlystov, Alexej Guryšev, Jurij Panťuchov – Alexandr Komarov, Alexandr Uvarov, Valentin Kuzin.\n\n13. prosince 1956 – Moskva\nBranky Československa: 38. Miroslav Vlach, 57. František Vaněk \nBranky SSSR: 33. Viktor Šuvalov, 35. Vsevolod Bobrov\nRozhodčí: Wycisk, Zarzycki (POL)\n\nČSR: Vladimír Nadrchal – Karel Gut, František Tikal, Stanislav Nepomucký, Stanislav Bacílek – Zdeněk Návrat, František Vaněk, Ladislav Grabovský – Zdeněk Hlásek, Václav Pantůček, Miloslav Pospíšil – Vlastimil Hajšman, Slavomír Bartoň, Miroslav Vlach.\n\nSSSR: Nikolaj Pučkov – Nikolaj Sologubov, Ivan Tregubov, Dimitrij Ukolov, Henrich Sidorenko – Jevgenij Babič, Viktor Šuvalov, Vsevolod Bobrov – Nikolaj Chlystov, Alexej Guryšev, Jurij Panťuchov – Alexandr Komarov, Alexandr Uvarov, Valentin Kuzin.\n\n3. ledna 1957 – Praha\nBranky Československa: 7. Slavomír Bartoň, 31. Ladislav Grabovský \nBranky SSSR: 15. Ivan Tregubov, 44. Konstantin Loktěv\nRozhodčí: Egginger,Wägner (GER)\n\nČSR: Karel Straka – Karel Gut, František Tikal, Stanislav Bacílek, Stanislav Nepomucký, Jan Kasper – Vlastimil Bubník, Václav Pantůček, Ladislav Grabovský – Zdeněk Hlásek, František Vaněk, Miloslav Pospíšil – Miloslav Šašek, Slavomír Bartoň, Miroslav Vlach.\n\nSSSR: Nikolaj Pučkov – Ivan Tregubov, Vitalij Kostarev, Henrich Sidorenko, Dimitrij Ukolov – Jevgenij Babič, Viktor Šuvalov, Vsevolod Bobrov – Jurij Panťuchov, Alexej Guryšev, Nikolaj Chlystov - Konstantin Loktěv, Venjamin Alexandrov, Alexander Čerepanov – Valentin Kuzin.\n\n\n"}
{"id": "667188", "url": "https://cs.wikipedia.org/wiki?curid=667188", "title": "Beno Kohen", "text": "Beno Kohen\n\nBeno Kohen (: בנו כהן, žil 30. září 1894 – 24. listopadu 1975) byl izraelský politik a poslanec Knesetu za strany Liberální strana a Nezávislí liberálové.\n\nNarodil se v Německu. V první světové válce bojoval v německé armádě. Vystudoval Universität Breslau ve Vratislavi. Získal osvědčení pro výkon profese právníka. V roce 1939 přesídlil do dnešního Izraele. Přednášel na právní a ekonomické škole v Tel Avivu.\n\nByl aktivní v sionistickém studentské organizaci v Německu. Byl jedním z předáků hnutí Tchelet-Lavan. Ve 20. letech 20. století pobýval jistý čas v dnešním Izraeli a zabýval se přípravou vzniku zemědělských osad. V letech 1933–1939 byl generálním tajemníkem a úřadujícím předsedou sionistické organizace v Německu. Po přesídlení do dnešního Izraele se angažoval v \"Asociaci přistěhovalců ze střední Evropy\". V roce 1942 patřil mezi zakladatele politické strany Alija chadaša a v roce 1948 Progresivní strany.\n\nV izraelském parlamentu zasedl po volbách v roce 1961, kdy kandidoval za Liberální stranu. Nastoupil do parlamentního výboru pro ústavu, právo a spravedlnost, výboru pro záležitosti vnitra a výboru práce. Během funkčního období se Liberální strana sloučila se stranou Cherut do nové pravicové strany Gachal. Beno Kohen ale patřil mezi několik poslanců za Liberální stranu, kteří do nové aliance nevstoupili a utvořili novou formaci, Nezávislé liberály.\n\n"}
{"id": "667199", "url": "https://cs.wikipedia.org/wiki?curid=667199", "title": "Idov Kohen", "text": "Idov Kohen\n\nIdov Kohen (: אידוב כהן, žil 4. listopadu 1909 - 16. května 1998) byl izraelský politik a poslanec Knesetu za strany Progresivní strana a Liberální strana.\n\nNarodil se ve městě Mihăileni v Rumunsku. Vystudoval ješivu, dál se vzdělával sám. V letech 1927-1933 pracoval jako účetní. V roce 1940 přesídlil do dnešního Izraele.\n\nByl aktivní v sionistických organizacích. V letech 1933-1939 byl generálním tajemníkem Židovského národního fondu v Rumunsku. Pracoval jako novinář, v letech 1933-1939 zasedal v redakční radě listu \"Naše obrození\" a v letech 1933-1934 se podílel na vydávání rumunského sionistického týdeníku. V letech 1937-1939 vydával rovněž židovský literární měsíčník \"Adam\". Po přesídlení do dnešního Izraele zakládal \"Asociaci rumunských přistěhovalců\". Angažoval se v tlaku na rumunské úřady, aby propustily vězněné sionisty. Zakládal Progresivní stranu a inicioval její sloučení se stranou Všeobecní sionisté, čímž vznikla Liberální strana. Zasedal v městské samosprávě v Tel Avivu.\n\nV izraelském parlamentu zasedl poprvé už po volbách v roce 1949, kdy kandidoval za Progresivní stranu. Nastoupil jako člen do parlamentního výboru pro procedurální pravidla, výboru pro ekonomické záležitosti, výboru pro zahraniční záležitosti a obranu, výboru pro záležitosti vnitra a výboru práce. Na kandidátce Progresivní strany uspěl i ve volbách v roce 1951. Mandát ovšem získal s mírným zpožděním, v září 1951, jako náhradník. Stal se členem výboru pro ekonomické záležitosti a výboru pro záležitosti vnitra. Mandát na kandidátce Progresivní strany obhájil i ve volbách v roce 1955. Zastával funkci člena výboru pro záležitosti vnitra, výboru práce, finančního výboru a výboru House Committee. Uspěl i ve volbách v roce 1959, do nichž opět nastoupil za Progresivní stranu. Během funkčního období ale přešel do nové pravicové platformy, Liberální strany. Byl členem parlamentního výboru House Committee a finančního výboru. Za Liberální stranu byl zvolen ve volbách v roce 1961. Nastoupil znovu do výboru House Committee a finančního výboru. V listopadu 1963 ale na členství v parlamentu rezignoval. Jeho křeslo pak zaujal Aharon Goldstein.\n\n"}
{"id": "667203", "url": "https://cs.wikipedia.org/wiki?curid=667203", "title": "Přepravník osob", "text": "Přepravník osob\n\nSkříňový přepravník osob je autobus tvořený specializovanou skříňovou nástavbou pro přepravu osob umístěnou na podvozku nákladního automobilu. V ruštině je označováno jako „vachtovyj avtobus“ ( , вахта = směna, šichta, služba).\n\nPřepravníky osob jsou postaveny na univerzálním podvozku nákladního automobilu s kompletní kabinou řidiče dosazením skříňové nástavby vybavené pro převoz osob. Nástavba je samostatná, oddělená od kabiny řidiče. Průchod mezi kabinou řidiče a skříňovou nástavbou nebývá zřízen. Nástavba je vybavena okny, samostatným vnitřním osvětlením a topením, případně klimatizací. Příbuznými typy nástaveb jsou různé pojízdné dílny, nebo specializované vojenské nástavby. Komfort pro cestující je minimální.\n\nVzhledem k minimálnímu poskytovaném komfortu je vhodný pro účelovou přepravu na krátké vzdálenosti. Konkrétně na rozvoz pracovníků na rozlehlých pracovištích pod širým nebem. Jde o velká staveniště, zemědělské práce, kamenolomy nebo povrchové doly. Často se tato vozidla staví na podvozcích terénních automobilů. S těmito automobily se lze setkat také jako se zásahovými automobily různých policejních, přepadových a antiteroristických jednotek.\n\n\nGalerie přepravníků osob již neexistujícího výrobce LIAZ\n\n"}
{"id": "667207", "url": "https://cs.wikipedia.org/wiki?curid=667207", "title": "Aharon Ja'akov Grinberg", "text": "Aharon Ja'akov Grinberg\n\nAharon Ja'akov Grinberg (: אהרן-יעקב גרינברג, žil 15. března 1900 – 2. dubna 1963) byl izraelský politik a poslanec Knesetu za strany Sjednocená náboženská fronta, Chazit datit le'umit, ha-Po'el ha-Mizrachi-Mizrachi a Mafdal.\n\nNarodil se ve městě Sokołów Podlaski v tehdejší Ruské říši (dnes Polsko). Vystudoval židovskou základní školu a ješivu. V roce 1934 přesídlil do dnešního Izraele.\n\nByl aktivní v sionistickém Mizrachi. Byl členem akčního výboru organizace ha-Po'el ha-Mizrachi v Izraeli. V izraelském parlamentu zasedl poprvé už po volbách v roce 1949, do nichž šel za Sjednocenou náboženskou frontu. Byl členem parlamentního výboru pro zahraniční záležitosti a obranu a výboru House Committee. Znovu se do Knesetu dostal až po volbách v roce 1955, do nichž šel nyní za stranu Chazit datit le'umit. Ta se v průběhu funkčního období přejmenovala na ha-Po'el ha-Mizrachi-Mizrachi a pak na Národní náboženskou stranu (Mafdal). Byl členem parlamentního výboru pro veřejné služby, výboru House Committee a výboru pro záležitosti vnitra. Zastával také post místopředsedy Knesetu. Za Mafdal uspěl také ve volbách v roce 1959. Byl opět místopředsedou parlamentu. Dále se stal členem výboru pro ústavu, právo a spravedlnost, výboru pro záležitosti vnitra a výboru práce. V parlamentu se objevil i po volbách v roce 1961, kdy kandidoval opět za Mafdal a kdy opětovně usedl na post místopředsedy Knesetu. Byl členem překladatelského výboru, výboru pro záležitosti vnitra a výboru House Committee. Zemřel během funkčního období. Jeho poslanecké křeslo zaujal Moše Kelmer.\n\n"}
{"id": "667214", "url": "https://cs.wikipedia.org/wiki?curid=667214", "title": "Moše Kelmer", "text": "Moše Kelmer\n\nMoše Kelmer (: משה קלמר, žil 1. listopadu 1901 – 11. září 1970) byl izraelský politik a poslanec Knesetu za strany Sjednocená náboženská fronta, ha-Po'el ha-Mizrachi, Chazit datit le'umit, ha-Po'el ha-Mizrachi-Mizrachi a Mafdal.\n\nNarodil se v tehdejší Ruské říši (později Polsko). V roce 1921 přesídlil do dnešního Izraele. Vystudoval učitelský seminář v Jeruzalémě a právo na Hebrejské univerzitě.\n\nByl aktivní v sionistickém Mizrachi v Polsku. Patřil mezi zakladatele hnutí ha-Po'el ha-Mizrachi. V roce 1926 byl zvolen tajemníkem jeho pobočky. V roce 1937 založil stavební firmu \"Habona\" napojenou na toto hnutí a roku 1938 firmu \"Miškanot\", rovněž blízkou ha-Po'el ha-Mizrachi. V obou zasedal jako předseda představenstva. Založil také hypoteční banku \"Adanim\" a byl rovněž předsedou její správní rady.\n\nV izraelském parlamentu zasedl poprvé už po volbách v roce 1949, do nichž šel za Sjednocenou náboženskou frontu. Mandátu se ale vzdal krátce po volbách, v březnu 1949. Znovu byl zvolen ve volbách v roce 1951, nyní za samostatně kandidující stranu ha-Po'el ha-Mizrachi. Byl členem parlamentního výboru práce a finančního výboru. Znovu se do Knesetu dostal až po volbách v roce 1955, do nichž šel nyní za stranu Chazit datit le'umit. Ta se v průběhu funkčního období přejmenovala na ha-Po'el ha-Mizrachi-Mizrachi a pak na Národní náboženskou stranu (Mafdal). Byl členem parlamentního výboru práce a finančního výboru. Ve volbách v roce 1959 nebyl zvolen. V parlamentu se objevil až po volbách v roce 1961, kdy kandidoval za Mafdal. Mandát získal až dodatečně, v dubnu 1963, jako náhradník poté co zemřel dosavadní poslanec Aharon Ja'akov Grinberg. Usedl na post člena výboru pro ekonomické záležitosti a výboru pro ústavu, právo a spravedlnost.\n\n"}
{"id": "667216", "url": "https://cs.wikipedia.org/wiki?curid=667216", "title": "Bagno di Romagna", "text": "Bagno di Romagna\n\nBagno di Romagna (místním nářečím \"Bagne ed Romàgna\") je vesnice a comune (samosprávná obec) v provincii Forlì-Cesena v italském regionu Emilia-Romagna. Jedná se o proslulé lázně, nacházející se v údolí řeky Savio asi 90 km jihovýchodně od Bologny a 50 km jižně od Ceseny.\n\nComune di Bagno di Romagna sousedí s těmito samosprávnými obcemi: Bibbiena, Chiusi della Verna, Mercato Saraceno, Poppi, Pratovecchio Stia, Santa Sofia, Sarsina, Verghereto.\n\nSoučástí samosprávné obce Bagno di Romagna jsou tyto frazioni: Acquapartita, Careste, Casanova dell'Alpe, Crocedevoli, Crocesanta, Larciano, Montegranelli, Monteguidi, Paganico, Pietrapazza, Poggio alla Lastra, Ridracoli, Rio Petroso, Rio Salso, Saiaccio, San Piero in Bagno (capoluogo, tedy správní centrum, celé samosprávné obce), San Silvestro, Selvapiana, Strabatenza, Valgianna, Vessa\n\nVývoj počtu obyvatel celé samosprávné obce:\n\n\n\n"}
{"id": "667217", "url": "https://cs.wikipedia.org/wiki?curid=667217", "title": "Patkanim", "text": "Patkanim\n\nPatkanim byl náčelníkem indiánských kmenů Snohomišů a Snoqualmiů na území dnešního amerického státu Washington.\n\nV padesátých letech devatenáctého století žil v největší vesnici jeho kmenů, která nesla název \"Yelwh\", ležela na soutoku řek Tolt a Snoqualmie, na místě dnešního Fall City, a skládala se ze šesti dlouhých domů. Byl dominantním panovníkem v oblasti mezi Whidbeyovým ostrovem a Snoqulamijským průsmykem a mezi dnešní Britskou Kolumbií a okresem King. Podle historika Billa Speidela držel kontrolu nad Pugetovým zálivem, jelikož Snoqualmijský průsmyk byl obchodní cestou mezi oběma stranami Kaskádového pohoří.\n\nV roce 1848 svolal na Whidbeyův ostrov kolem osmi tisíc původních obyvatel, kteří diskutovali o zvyšující se hrozbě od bílých osadníků. O rok později uspořádal nájezd na Fort Nisqually, která byla obchodním střediskem Společnosti Hudsonova zálivu, což vyústilo v smrt dvou bílých mužů. Potom přišel na to, že bude výnosnější s bílými osadníky a pracovníky spolupracovat a za 500 dolarů jim vydal vlastní bratry, kteří byli poté oběšení za nájezd na Fort Nisqually.\n\nV roce 1854 doprovázel armádního kapitána George McClellana na cestách po Snoqualmijském průsmyku, které byly částí jeho železničního průzkumu. V roce 1855 podepsal Point Elliottskou smlouvu, ve které vyměnil území, ze kterého vzniklo pár okresů, za rezervaci nedaleko města Tulalip Bay.\n\nSám byl dobrým přítelem zakladatelů Seattlu, Doca Maynarda a Arthura Dennyho, kteří ho s blížící se válkou o Pugetův záliv přesvědčili, aby se spojil s americkou armádou. Pomáhal jim tedy se stavěním opevnění u Snoqualmijského průsmyku, poblíž něhož tábořil se stem svých mužů. Po Bitvě o Seattle v roce 1856 vypsal guvernér Washingtonu Isaac Stevens odměnu za dopadení nepřítele, která čítala 20 dolarů za normální Indiány a 80 dolarů za náčelníka. Patkanim ochotně vydal velké množství vlastních mužů, než se, podle Billa Speidela, zdálo být guvernérovi podezřelé množství udaných náčelníků, kteří byli ve skutečnosti většinou Patkanimovi otroci z nájezdů na nepřátelské kmeny.\n\nByla po něm pojmenována střední škola ve Fall City a nedaleko Tulalip Bay mu byl postaven památník, avšak bez dat narození a smrti.\n"}
{"id": "667218", "url": "https://cs.wikipedia.org/wiki?curid=667218", "title": "Šalom Avraham Šaki", "text": "Šalom Avraham Šaki\n\nŠalom Avraham Šaki (: שלום-אברהם שאקי, žil 1906 – 4. listopadu 1990) byl izraelský politik a poslanec Knesetu za stranu Mafdal.\n\nNarodil se v Jemenu v tehdejší Osmanské říši. V roce 1914 přesídlil do dnešního Izraele. Vystudoval židovskou základní školu v Jemenu, pak náboženskou školu v Jeruzalému, náboženský učitelský seminář a institut blízkovýchodních studií na Hebrejské univerzitě.\n\nByl aktivní v komunitě jemenitských Židů. V roce 1936 byl členem vedení \"Náboženské rady pro jemenitské Židy v Erec Jisra'el\". Zakládal náboženské mládežnické organizace \"Bnej Ješuran\". V roce 1929 pracoval jako učitel ve obci Chadera, v letech 1930–1951 učil v Tel Avivu. V letech 1952–1963 byl ředitelem školy v Bnej Brak. V době vzniku státu Izrael se angažoval ve straně a hnutí ha-Po'el ha-Mizrachi, kde působil hlavně v jejím jemenitském odboru.\n\nV izraelském parlamentu zasedl po volbách v roce 1961, kdy kandidoval za Mafdal. Mandát získal až dodatečně, v listopadu 1962, jako náhradník poté co zemřel dosavadní poslanec Mordechaj Nurok. Usedl na post člena výboru pro záležitosti vnitra a výboru pro vzdělávání a kulturu.\n\n"}
{"id": "667225", "url": "https://cs.wikipedia.org/wiki?curid=667225", "title": "Júsuf Chamís", "text": "Júsuf Chamís\n\nJúsuf Chamís, : יוסוף ח'מיס, \"Jusuf Chamis\", : يوسف خميس,‎ (10. května 1921 Rejne – 22. září 1986) byl izraelský politik a poslanec Knesetu za stranu Mapam.\n\nNarodil se v obci Rejne poblíž Nazaretu. V Nazaretu absolvoval střední školu, pak vystudoval American University of Beirut. Patřil do komunity izraelských Arabů.\n\nV roce 1949 vstoupil do strany Mapam, byl členem jejího sekretariátu v Haifě. Později zasedl v jejím ústředním výboru a hlavním sekretariátu. Od roku 1966 zasedal také v akčním výboru odborové centrály Histadrut, později v jejím ústředním výboru. Byl členem správní rady institutu Bejt Berl.\n\nV izraelském parlamentu zasedl poprvé po volbách v roce 1955, kdy kandidoval za Mapam. Mandát získal s jistým zpožděním, v září 1955, jako náhradník. Nastoupil do parlamentního výboru pro ekonomické záležitosti, výboru pro ústavu, právo a spravedlnost, výboru pro vzdělávání a kulturu, výboru House Committee a výboru pro veřejné služby. Mandát obhájil za Mapam ve volbách v roce 1959. Stal se členem výboru pro ústavu, výboru pro veřejné služby a výboru práce. Znovu byl na kandidátce Mapam zvolen ve volbách v roce 1961. Byl členem výboru pro ekonomické záležitosti, výboru pro veřejné služby a výboru pro vzdělávání a kulturu.\n\n"}
{"id": "667229", "url": "https://cs.wikipedia.org/wiki?curid=667229", "title": "Besson MB.411", "text": "Besson MB.411\n\nBesson MB.411 je malý dvoumístný hydroplán, který byl speciálně zkonstruován pro přepravu v rozloženém stavu na ponorce. Měl být přepravován ve vodotěsném válcovém hangáru za věží nové ponorky Surcouf, nazývané podvodním křižníkem. V případě potřeby jej bylo možné rychle složit (cca 30 minut) aby mohl vzlétnout k průzkumné misi.\n\nV roce 1932 Besson vyrobil jednoplovákový MB.410 s postranními plováky pod křídly z dvouplovákového MB.35. Motor byl zakryt a trup měl proudnicový tvar. Prototyp byl zničen při tragické nehodě při testování v roce 1933.\n\nFrancouzské námořnictvo potřebovalo průzkumné letadlo pro svou novou ponorku \"Surcouf\" a tak si objednalo výrobní verzi MB.411.\nPrvní MB.411 sloužil od září 1935 na ponorce Surcouf až do února 1942, kdy byla ponorka potopena. Druhé letadlo sloužilo námořní jednotce \"Aeronavale Escadrille 7-S-4 ar St Mandrier\".\n\nPro zdroj viz.\n\n\n\n\n\n"}
{"id": "667234", "url": "https://cs.wikipedia.org/wiki?curid=667234", "title": "Přesměrování", "text": "Přesměrování\n\nPřesměrování je v informatice funkce společná většině interpretů pro příkazový řádek. Využívá se zejména v unixových shellech, kde je přesměrování standardních proudů běžně využíváno. Přesměrování je možné použít též v interpretu příkazového řádku pro DOS (COMMAND.COM) a Windows NT (cmd.exe), i když v nich přesměrování nefunguje univerzálně a ve všech případech.\n\nV unixových systémech provádí programátor přesměrování pomocí systémové volání codice_1 nebo vyšších funkcí ze standardní knihovny jazyka C (funkce codice_2 a codice_3 pro práci se standardními proudy).\n\nPřesměrování je obvykle realizováno umístěním určitého znaku před příkazy. Typická syntaxe těchto znaků je:\n\nprovede příkaz1 a umístí výstup do soubor1. Výstupní data nahradí existující data v soubor1.\n\nPro přidání výstupu na konec souboru použijte » operátor:\n\nprovede příkaz1, standardní vstup je čten z existujícího souboru.\n\nkombinace dvou možností: příkaz1 čte ze vstupního souboru a ukládá do výstupního souboru.\n\nV Unixových shellech (většinou v Bourne shellech), mohou být první dvě akce také modifikovány umístěním čísla (file descriptor) přímo před znak. To určí, který proud je použitý pro přesměrování. Unixové standardní I/O proudy jsou:\n\nNapříklad:\n\nprovede příkaz1 a přesměruje stderr proud do souboru1.\n\nV shellech odvozených od csh (the C shell) lze použít & znak místo přesměrovacích znaků s podobným výsledkem.\n\nDalší možnost aplikace je přesměrování jednoho standardního souboru do druhého. Nejznámější varianta je vložení stderr do stdout. Chybové zprávy tak mohou být zpracovány společně se standardním výstupem (nebo namísto výstupu). Například:\n\nse pokusí najít všechny soubory nazvané .profile. Toto se provede bez přesměrování a uloží výstup do stdout a chybu do stderr. Jestliže je stdout nasměrován do souboru “výsledek”, objeví se chybová zpráva na konzoli. Jestliže chceme mít výstup i chybovou zprávu v souboru “výsledek”, sloučíme stderr (deskriptor 2) s stdout (deskriptor 1) použitím 2>&1.\n\nJestliže je vložený výstup připojen (rourován) do jiného programu, musí sekvenci 2>&1 předcházet symbol roury. Takto:\n\nZjednodušená forma příkazu:\n\nje (není k dispozici v Bourne Shell před verzí 4):\n\nnebo:\n\n"}
{"id": "667236", "url": "https://cs.wikipedia.org/wiki?curid=667236", "title": "Projektový cyklus", "text": "Projektový cyklus\n\nProjektový cyklus je pojem z oblasti řízení projektů, znamenající život projektu od jeho vzniku až po uzavření, tzn. celý proces od promyšlení projektového záměru, nalezení vhodného zdroje financování, zpracování žádosti, předložení žádosti k posouzení, uskutečnění projektu, administrace až po vyhodnocení projektu.\n"}
{"id": "667239", "url": "https://cs.wikipedia.org/wiki?curid=667239", "title": "Okres Sátoraljaújhely", "text": "Okres Sátoraljaújhely\n\nOkres Sátoraljaújhely ( ) je okres v severovýchodním Maďarsku v župě Borsod-Abaúj-Zemplén. Jeho správním centrem je město Sátoraljaújhely. Rozloha okresu je 321,38 km².\n\nV okrese se nachází celkem 21 obcí, z toho dvě města.V tabulce je počet obyvatel v lednu 2012.\n\nV okrese žilo v lednu 2012 celkem 22 703 obyvatel. Obyvatelé pracují především v zemědělství (ovoce, vinná réva, pšenice, kukuřice) a v živočišné výrobě.\n"}
{"id": "667245", "url": "https://cs.wikipedia.org/wiki?curid=667245", "title": "Páni z Popůvek", "text": "Páni z Popůvek\n\nPáni z Popůvek byli moravským rodem nižší šlechty, který má původ v Popůvkách nedaleko Brna. \n\nNejstarším známým členem rodu byl Ješek z Popůvek, zvaný Hrabiše, který v roce 1349 držel majetek ve vsi Komínec, která později zanikla. Dále se uvádí roku 1358, kdy vlastnil část Popůvek. \nZnakem Ješka z Popůvek byl štít s bílým polem a znázorněním řízků vinné révy v hnědé barvě, nad štítem přilba v barvě modré a nad ní další dva řízky vinné révy.\n\nJeho prapotomek Jan z Popůvek koupil v polovině 15. století tvrz Pozořice s dvorem, 10 lánů a 7 chalup.\n\nJanův syn Hynek z Popůvek na Pozořicích koupil v roce 1493 hrad Holštejn, městečko Holštejn, dvůr před hradem s poplužím, vesnice Ostrov se dvorem a kostelem, Lipovec se dvorem a kostelem, 3 lány v Šošůvce a pusté vsi Housko, Kulířov a Hamlíkov a polovinu Podomí. Vklad této koupě do Zemských desk byl zanesen až roku 1511. Hynek dále koupil roku 1504 Neustift (dnes ulice Novosady) a Křídlovice (dnes Křídlovická ulice) u Brna, ves Slavíkovice a pustou ves Nezatice (Nežetice). Zemřel roku 1528.\n\nMajetek zdědila jeho dcera Markéta z Popůvek na Pozořicích, která si roku 1531 vzala na své dědictví ve spolek svého manžela Jana z Vidbachu. Ten však ještě v tomtéž roce zemřel a tak se Markéta provdala za Oldřicha Přepického z Rychmberka. Zemřela zakrátko roku 1535. \n\n\n\n"}
{"id": "667254", "url": "https://cs.wikipedia.org/wiki?curid=667254", "title": "Celý večer rock and roll", "text": "Celý večer rock and roll\n\nCelý večer rock and roll je čtvrté hudební album české rockové skupiny Brutus.\n\n"}
{"id": "667257", "url": "https://cs.wikipedia.org/wiki?curid=667257", "title": "Česká zbrojovka", "text": "Česká zbrojovka\n\nČeská zbrojovka je jméno používané jako označení dvou firem:\n\n"}
{"id": "667259", "url": "https://cs.wikipedia.org/wiki?curid=667259", "title": "Chemoinformatika", "text": "Chemoinformatika\n\nChemoinformatika (v USA cheminformatics) spojuje vědecký výzkum v oboru chemie a výpočetní techniky. Sdružuje informační metody pro analýzu chemických dat. Skládá se z výpočetní a počítačové chemie. Termín chemoinformatika byl poprvé definován F.K. Brownem v roce 1998. Chemoinformatika může také být aplikována na analýzu dat v různých průmyslových odvětvích. Tyto in silico techniky využívají zejména farmaceutické společnosti v procesu objevování léků.\n"}
{"id": "667263", "url": "https://cs.wikipedia.org/wiki?curid=667263", "title": "Pivovar Berounský medvěd", "text": "Pivovar Berounský medvěd\n\nPivovar Berounský medvěd je soukromý pivovar v Berouně a také název tamního piva. Byl založen v roce 1998 a navazuje na tradici původního měšťanského pivovaru založeného roku 1872. Budova pivovaru se nachází na královodvorském zhlaví železniční stanice Beroun v areálu sběrného dvora v Tyršově ulici. V objektu pivovaru se nachází restaurace, pivo v petlahvích je možné zakoupit na váze u vjezdu, v prodeji je také lahvové pivo v dárkovém balení nebo pálenka z chmele \"chmelovice\".\n\nV pivovaru je vyráběno několik druhů nefiltrovaného, kvasnicového piva.\n\n\n\n"}
{"id": "667266", "url": "https://cs.wikipedia.org/wiki?curid=667266", "title": "Bodo Lafferentz", "text": "Bodo Lafferentz\n\nBodo Lafferentz (27. července 1897 – 17. ledna 1974) byl od roku 1933 člen NSDAP a od roku 1939 SS-Obersturmbannführer. Známým se stal především jako organizátor „Válečných hudebních slavností v Bayrethu“ a manželstvím s vnučkou Richarda Wagnera Verenou.\n\nBodo Lafferentz promoval roku 1928 na univerzitě v Kielu s diplomovou prací na téma „Hospodářský plán a cenový řád“. Následně pracoval v jednatelství Sdružení německých zaměstnavatelských svazů a byl od roku 1929 neplaceným členem představenstva Říšského ústavu pro zprostředkování práce a pojištění v nezaměstnanosti. S účinkem od 1. května 1933 se stal členem NSDAP (členské číslo 2.594.441) a v listopadu 1933 se stal vedoucím „Úřadu pro cestování, turistiku a dovolenou“ („Amt für Reisen, Wandern und Urlaub“) organizace „Po práci“ („Nach der Arbeit“), která byla později přejmenována na in „Radostí k síle“ („Kraft durch Freude“, KdF).\n\nJakožto představený úřadu kandidoval na listině NSDAP pod číslem 516 při volbách do Německého říšského sněmu dne 29. března 1936, do Říšského sněmu ale nenastoupil. V té době bydlel v Berlíně-Grunewaldu.\n\nV lednu 1938 obdržel jako říšský představený úřadu (Reichsamtsleiter) celkové vedení v Ústřední kanceláři Německé pracovní fronty (Deutsche Arbeitsfront) v Berlíně. V květnu 1937 byl společně s Ferdinandem Porchem a Jakobem Berlinem jedním z jednatelů „Společnosti pro přípravu německého lidového vozu s r. o.“ („Gesellschaft zur Vorbereitung des Deutschen Volkswagen mbH“) a od roku 1938 hlavním jednatelem „Volkswagenwerke GmbH“. Na základě jeho průzkumných cest po jednotlivých možných stanovištích byla jako sídlo továrny Volkswagen vybrána obec Fallersleben.\n\nLafferentz byl členem SS (SS-Nr. 347.155), od roku 1939 SS-Obersturmbannführer a člen štábu Rasového a osidlovacího hlavního úřadu (Rasse- und Siedlungshauptamts) SS.\n\nZa druhé světové války Lafferentz organizoval řadu výzkumných projektů důležitých pro válečné hospodářství. Roku 1942 založil Společnost pro výzkum a vývoj (Gesellschaft für Forschung und Entwicklung), resp. Bayerische Ölschiefergesellschaft Bayreuth, která se zabývala zkoumáním ložisek živičné břidlice a jejího využití k získávání pohonných látek (ropy). Jiné projekty souvisely s hledáním náhražek přírodní pryže (kaučuku), využití větrné energie (experimenty na Bodamském jezeře). V Bayreuthu rovněž založil ústav pro zdokonalování akumulátorů, kde pracovali chemici deportovaní z Kyjeva, a na jaře roku 1944 tam založil ústav pod názvem „Ústav pro fyzikální výzkum“ („Institut für physikalische Forschung“), jehož úkolem bylo řešit otázku zaměřování rakety V-2. Pracovní sílu, jíž byl koncem války nedostatek, získal tím, že při ústavu zřídil pobočkou koncentračního tábora Flossenbürg. Mělo zde pracovat až 400 vězňů, ve skutečnosti byl maximální stav zhruba 80.\n\nS Hudebními slavnostmi v Bayrethu přišel do styku již v roce 1937, kdy zajišťoval odběr neprodaných vstupenek na festival ze strany Kraft durch Freude, jejich přidělení vybraným rekreantům, organizaci zvláštních vlajků pro ně apod. Od roku 1940 pak byl organizátorem „Válečných hudebních slavností v Bayrethu“ (Kriegsfestspiele), především z hlediska finančního a z hlediska výběru, dopravy a ubytování návštěvníků, kteří se slavností účastnili jako „Vůdcovi hosté“. Po rozvodu s první manželkou se Lafferentz 26. prosince 1943 oženil s Verenou Wagnerovou (* 1920), výrazně mladší dcerou skladatele Siegfrieda Wagnera (syna Richarda Wagnera) a jeho manželky Winifred Wagnerové, hlavní pořadatelky bayreuthských hudebních slavností. Z tohoto manželství měl pět dětí: Amelii (* 1944), Manfreda (* 1945), Winifred (* 1947), Wielanda (* 1949) a Verenu (* 1952).\n\nNa konci druhé světové války byl Lafferentz internován. Po propuštění roku 1949 byl při denacifikaci zařazen jako „méně zatížený“ („minderbelastet“). Poté žil s manželkou v Nußdorfu ve Švábsku a věnoval se podnikání, ale roku 1966 jeho firma prodělala úpadek. Peníze na uspokojení věřitelů musela poskytnout jeho tchyně Winifred Wagnerová, najít pro něj zaměstnání na bayreuthském festivalu však nemohla.\n"}
{"id": "667271", "url": "https://cs.wikipedia.org/wiki?curid=667271", "title": "Okres Tarnów", "text": "Okres Tarnów\n\nOkres Tarnów (polsky \"Powiat tarnowski\") je okres v polském Malopolském vojvodství. Rozlohu má 1413,44 km² a v roce 2009 zde žilo 196 403 obyvatel. Sídlem správy okresu je město Tarnów, které však není jeho součástí, ale tvoří samostatný městský okres.\n\nMěstsko-vesnické:\nVesnické:\n"}
{"id": "667272", "url": "https://cs.wikipedia.org/wiki?curid=667272", "title": "Řád meče", "text": "Řád meče\n\nŘád meče (: \"Kungliga Svärdsorden\", celým jménem Královský řád meče) je švédské vyznamenání, založené roku 1748 králem Frederikem I Švédským. Řád byl udělován důstojníkům, původně zejména za statečnost, ale postupem doby začal být udělován za odsloužené roky ve zbrani. Při založení bylo odkazováno na jeho domnělého předchůdce Řád mečových bratří.\n\nOd roku 1975 není řád udělován, technicky vzato stále existuje a král Karel XVI. Gustav jej často nosí. V pořadí čestnosti následuje po Řádu polární hvězdy, který je vyšší a před Řádem Vasů. Řád má pět tříd a je k němu připojen Odznak meče (\"Svärdstecken\") a Medaile meče (\"Svärdsmedaljen\") pro poddůstojníky.\n\nOdznakem řádu je maltézský kříž, na kterém je modrý medailon s mečem mezi třemi korunami. Heslem řádu je \"Pro Patria\", tj. \"Za vlast\".\n\n"}
{"id": "667273", "url": "https://cs.wikipedia.org/wiki?curid=667273", "title": "Balduin IV. Flanderský", "text": "Balduin IV. Flanderský\n\nBalduin IV. Flanderský zvaný Bradatý (francouzsky \"Baudouin le Barbu\" nebo \"Baudouin Belle-Barbe\"; 980 – 30. května 1035) byl flanderský hrabě v letech 988–1035.\n\nByl synem flanderského hraběte Arnulfa II. a Rozaly, dcery krále italského krále Berengara II. V době otcovy smrti byl malým chlapcem a regentkou se stala jeho babička Matylda Saská.\n\nBěhem své vlády se dostal do válečného sporu s německým císařem Jindřichem II., když za podpory Lamberta z Lovaně a Reginara z Monsu z Valenciennes vyhnal markraběte Arnulfa.\n\nCísař Jindřich marně obléhal v září roku 1006 Valenciennes a na místo se vrátil po řádné přípravě a svolání svých vazalů v létě roku 1007. Podařilo se mu dostat přes Šeldu a Balduin se obrátil na útěk. Posléze pokorně žádal o milost a v říjnu 1007 při slavnostním ceremoniálu v Cáchách získal říšské statky lénem. O pát let později se mu podařilo rozšířit svá panství o Zeeland, který také získal jako léno od Jindřicha II.\n\nBalduin byl dvakrát ženat. Poprvé s Ogivou, dcerou hraběte Fridricha Lucemburského. Z tohoto manželství se narodil syn a dědic Balduin V. Po smrti své manželky se oženil podruhé s Eleonorou, dcerou normandského vévody Richarda II. Z druhého manželství se narodila dcera Judita, která se později provdala za Tostiga Godwinsona a po jeho smrti v roce 1066 v bitvě u Stamford Bridge se provdala podruhé za bavorského vévodu Welfa IV.\n\n"}
{"id": "667277", "url": "https://cs.wikipedia.org/wiki?curid=667277", "title": "Letiště Megido", "text": "Letiště Megido\n\nLetiště Megido (v izraelské armádě známé jako Šachar 7; IATA: není, ICAO: LLMG) je izraelské letiště, nacházející se poblíž kibucu Megido a tři kilometry jihozápadně od Afuly v Jizre'elském údolí. V současné době slouží k obsluze soukromých a zemědělských letů. V minulosti sloužilo jako základna izraelského letectva, a to až do poloviny 80. let.\n\nDne 11. října 1980 do Izraele uprchl syrský pilot s letounem MiG-23MLD, který přistál na zdejším letišti. Letadlo poté putovalo do Leteckého testovacího centra izraelského letectva a v současnosti je k vidění v armádním leteckém muzeu na základně Chacerim.\n\nV dubnu 2006 oznámila oblastní rada Jizre'elského údolí, že v Megidu bude vybudováno mezinárodní letiště. Nové letiště se má rozkládat na 400 tisících čtverečních metrech a jeho cena má dosáhnout 35 milionů dolarů. Podle oficiální zprávy má nové letiště zvýšit cestovní ruch v Jizre'elském údolí a přilehlých oblastech.\n\nLetiště Megido je rovněž domovským letištěm izraelské letky hasičských letounů.\n\n"}
{"id": "667278", "url": "https://cs.wikipedia.org/wiki?curid=667278", "title": "Letecká základna Nevatim", "text": "Letecká základna Nevatim\n\nLetecká základna Nevatim (ICAO: LLNV), známá též jako Letecká základna 28, je jedna ze tří hlavních základen Izraelského vojenského letectva, nacházející se jihovýchodně od Beerševy poblíž mošavu Nevatim. První provoz, tehdy pod názvem Malchata, zde začal v roce 1947, kdy byla vystavěna jako nerovná přistávací dráha pro Šerut Avir, což bylo letecká část Hagany. Znovuotevřena byla v roce 1983, tentokráte již jako nová moderní letecká základna se dvěma přistávacími drahami, financovaná z americko-izraelských vládních zdrojů v rámci přesunu izraelských leteckých základen ze Sinajského poloostrova poté, co byl vrácen Egyptu po uzavření dohod z Camp Davidu. Od roku 2003 je zde umístěno více eskader letounů F-16.\n\n\n"}
{"id": "667280", "url": "https://cs.wikipedia.org/wiki?curid=667280", "title": "Metoda maximální věrohodnosti", "text": "Metoda maximální věrohodnosti\n\nMetoda maximální věrohodnosti označuje jednu z centrálních metod matematické statistiky. Jednou z hlavních úloh matematické statistiky je, zjednodušeně řečeno, odhad neznámých veličin v závislosti na pozorovaných (experimentálních) datech.\n\n\"Odhad\" v kontextu matematické statistiky sestává ze dvou částí\nZ těchto dat se dále odhadují hodnoty volných parametrů modelu. \n\"Metoda maximální věrohodnosti\" je univerzální metoda pro konstrukci odhadů parametrů.\n\nPozorovaná data se uvažují jako soubor stejně rozdělených nezávislých náhodných veličin formula_1 s neznámou funkcí hustoty formula_2. Dostupnou informací je, že tato funkce náleží do parametrické množiny formula_3, jejíž prvky se liší pouze hodnotou parametru formula_4. Jinými slovy existuje hodnota formula_5 taková, že formula_6. Protože hodnota formula_5 je neznámá, je potřeba se jí pomocí nějakého odhadu formula_8 co nejlépe přiblížit.\n\nPro soubor stejně rozdělených, nezávislých náhodných veličin platí, že jejich sdruženou hustotu lze faktorizovat (tj. rozdělit na součin hustot jednotlivých rozdělení)\n\nChceme-li odhadovat hodnoty formula_10, pak získáme přepsáním předchozí rovnice vztah pro \"odhad\" formula_11\nFunkci formula_13 nazýváme věrohodnostní funkce.\n\nVelmi často se využívá logaritmus věrohodnostní funkce formula_14, tj.\nJednou z výhod logaritmu je převod součinu na součet, se kterým se v některých případech lépe pracuje.\n\nJestliže existuje hodnota formula_16 taková, že pro všechny možné hodnoty parametru formula_17 platí\n\npak nazveme formula_16 maximálním věrohodným odhadem. \n\nAlternativní formulace je\n\nUvažujme náhodný výběr formula_21 z alternativního rozdělení, tj. formula_22 nabývá pouze hodnot 0 a 1 a sice s pravděpodobností formula_23 a formula_24. Získaná data jsou (0,0,1,0). Úkol je odhadnout hodnotu parametru formula_25, přičemž náš model předpokládá hodnoty buď \"p\" = 0,25 nebo formula_26.\n\nPro pravděpodobnost pozorovaných dat máme podle alternativního rozdělení:\n\ncož je pro formula_28 rovno 0,1055 a pro formula_26 rovno 0,0064. Princip maximálního věrohodného odhadu spočívá v tom, že za odhad formula_25 vezmeme tu hodnotu, pro kterou je výsledek nejpravděpodobnější, tedy formula_31.\n\nUvažujme situaci popsanou normálním rozdělením formula_32 s hustotou\n\nkde parametr formula_34 je znám. Pro odhad parametru formula_35 metodou maximální věrohodnosti dostáváme vztah\n\nPro výpočet maximálního věrohodného odhadu formula_37 postačuje pomocí první derivace určit maxima funkce na pravé straně, tj. najít řešení rovnice\n\nkteré je \n\ntedy výběrový průměr.\n\n\"Statistické odhady\" lze charakterizovat pomocí několika základních vlastností: \n\nV některých případech odhadu parametrů založeném na malém počtu pozorování se maximálně věrohodný odhad nechová nestranně, nicméně při splnění mírných předpokladů má řadu důležitých vlastností .\n\n\nMetoda maximální věrohodnosti má široké využití v matemematické statistice, například\n\nNavíc se tato metoda často využívá i v jiných oborech, například\n"}
{"id": "667281", "url": "https://cs.wikipedia.org/wiki?curid=667281", "title": "Kino Oko (rozcestník)", "text": "Kino Oko (rozcestník)\n\nKino Oko je název více kin\n"}
{"id": "667299", "url": "https://cs.wikipedia.org/wiki?curid=667299", "title": "Giuseppangelo Fonzi", "text": "Giuseppangelo Fonzi\n\nGiuseppangelo Fonzi (13. července 1768, Spoltore – 1840, Barcelona) byl italský lékař a zubař. Vyrobil první porcelánovou zubní protézu, kde jednotlivé zuby byly spojeny zlatým nebo platinovým drátem.\n\nVystudoval chirurgii a v roce 1795 se usadil v Paříži. Svoji protetickou pomůcku představil francouzské Akademii věd v letech 1807 a 1808 a získal za ni Zlatou medaili. Byl pozván na dvory panovníků v Bavorsku, Španělsku a Rusku. Dostal nabídku od cara usadit se v Petrohradě a založit školu pro zubaře. Odmítl, vrátil se do Francie a roku 1835 předal podnik svému synovci. Přesídlil do Španělska, kde o čtyři roky později zemřel.\n"}
{"id": "667303", "url": "https://cs.wikipedia.org/wiki?curid=667303", "title": "Okres Szerencs", "text": "Okres Szerencs\n\nOkres Szerencs ( ) je okres v severovýchodním Maďarsku v župě Borsod-Abaúj-Zemplén. Jeho správním centrem je město Szerencs.\n\nV okrese se nachází celkem 18 měst a obcí.\n"}
{"id": "667304", "url": "https://cs.wikipedia.org/wiki?curid=667304", "title": "Okres Tokaj", "text": "Okres Tokaj\n\nOkres Tokaj ( ) je okres v severovýchodním Maďarsku v župě Borsod-Abaúj-Zemplén. Jeho správním centrem je město Tokaj.\n\nV okrese se nachází celkem 11 měst a obcí.\n"}
{"id": "667306", "url": "https://cs.wikipedia.org/wiki?curid=667306", "title": "Ja'akov Riftin", "text": "Ja'akov Riftin\n\nJa'akov Riftin (: יעקב ריפתין, žil 16. března 1907 – 14. května 1978) byl izraelský politik a poslanec Knesetu za stranu Mapam.\n\nNarodil se v obci Wólka Profecka v tehdejší Ruské říši (dnes Polsko). Vystudoval střední školu. V roce 1929 přesídlil do dnešního Izraele. Od roku 1931 žil v kibucu Ejn Šemer.\n\nByl aktivní v sionistickém hnutí ha-Šomer ha-ca'ir, patřil k jeho vůdcům v Polsku. Po přesídlení do dnešního Izraele byl členem výkonného výboru odborové centrály Histadrut, členem parlamentního shromáždění Asifat ha-nivcharim a Židovské národní rady. V roce 1947 byl členem delegace k OSN, později byl členem a politickým tajemníkem izraelské delegace u OSN (v letech 1948–1954).\n\nV izraelském parlamentu zasedl poprvé už po volbách v roce 1949, do nichž šel za Mapam. Byl členem parlamentního výboru pro zahraniční záležitosti a obranu. Mandát obhájil za Mapam ve volbách v roce 1951. Byl členem výboru pro zahraniční záležitosti a obranu a výboru práce. Znovu se do Knesetu dostal po volbách v roce 1955, opět na kandidátce Mapam. Byl předsedou výboru pro záležitosti vnitra, podvýboru pro zakázky ve veřejné správě a podvýboru pro odhalování odposlouchávacích zařízení a tajných stranických výzvědných služeb. Zasedal jako člen ve výboru finančním a výboru práce. Za Mapam uspěl také ve volbách v roce 1959. Byl opět předsedou výboru pro záležitosti vnitra. Dále předsedal podvýboru pro pracovní úrazy. Stal se členem výboru práce. V parlamentu se objevil i po volbách v roce 1961, kdy kandidoval opět za Mapam a kdy opětovně usedl na post předsedy výboru pro záležitosti vnitra a podvýboru pro pracovní úrazy. Byl také nadále členem výboru práce. Kromě toho přesedal podvýboru pro plánování výstavby měst. Ve volbách v roce 1965 poslanecký mandát neobhájil. Představoval levé křídlo strany Mapam. V roce 1968, po vytvoření levicové střechové platformy Ma'arach, odešel ze strany a vytvořil vlastní formaci \"Levicová nezávislá socialistická sionistická unie\".\n"}
{"id": "667314", "url": "https://cs.wikipedia.org/wiki?curid=667314", "title": "Chanan Rubin", "text": "Chanan Rubin\n\nChanan Rubin (: חנן רובין, rodným jménem Hans Rubin, žil 10. srpna 1908 – 24. října 1962) byl izraelský politik a poslanec Knesetu za stranu Mapam.\n\nNarodil se v Berlíně v tehdejší Německé říši. Vystudoval právo na Berlínské univerzitě a na Freiburské univerzitě. Roku 1932 získal doktorát z práva. V roce 1933 přesídlil do dnešního Izraele. Zde pracoval jako zemědělský dělník.\n\nByl aktivní v sionistickém hnutí Tchelet-Lavan. Byl členem ústředního výboru hnutí \"Kidma\" a \"Federace studentských svazů\". V roce 1930 vstoupil do německé sociálnědemokratické strany. Později se posunul do více levicové socialistické dělnické strany. Po přestěhování do dnešního Izraele byl od roku 1934 členem odborové centrály Histadrut. Patřil mezi zakladatele formace Socialistická liga Palestiny, pak patřil k předákům strany Mapam.\n\nV izraelském parlamentu zasedl poprvé už po volbách v roce 1949, do nichž šel za Mapam. Byl členem parlamentního výboru pro provizorní ústavu, výboru pro ústavu, právo a spravedlnost a výboru práce. Mandát obhájil za Mapam ve volbách v roce 1951. Byl členem výboru pro ústavu, právo a spravedlnost, výboru překladatelského výboru pro ekonomické záležitosti, výboru House Committee, finančního výboru a výboru práce. Znovu se do Knesetu dostal po volbách v roce 1955, opět na kandidátce Mapam. Byl místopředsedou Knesetu a členem výboru pro ústavu, právo a spravedlnost a finančního výboru. Za Mapam uspěl také ve volbách v roce 1959. Byl opět místopředsedou Knesetu a členem výboru pro ústavu, právo a spravedlnost a finančního výboru. V parlamentu se objevil i po volbách v roce 1961, kdy kandidoval opět za Mapam a kdy opětovně usedl na post místopředsedy Knesetu a člena výboru pro ústavu, právo a spravedlnost a finančního výboru. Zemřel během funkčního období. Jeho poslanecké křeslo zaujal Josef Kušnir.\n\n"}
{"id": "667316", "url": "https://cs.wikipedia.org/wiki?curid=667316", "title": "Bezpečnostní prvky Windows 7", "text": "Bezpečnostní prvky Windows 7\n\nOperační systém Windows 7 využívá pro možnosti nastavení bezpečnosti \"Centrum akcí\". Tím se liší od předchozích operačních systému Windows XP a Windows Vista, které tyto funkce sdružovaly v \"Centru zabezpečení\". Zde lze nalézt informace o stavu antiviru, antispywaru, aktualizacích a dalších detailech, společně s tím Centrum akcí nabízí i možnosti zálohování. Novinkou OS Windows 7 je bezpečnostní prvek Windows Defender, který slouží jako ochrana proti virům a spywaru. K tomuto prvku se může doinstalovat antivirový program, a je pouze na uživatelích jestli tak učiní, a případně který antivir zvolí. Firma Microsoft nabízí Microsoft Security Essentials, ale ten je nutné doinstalovat zvlášť, pokud jej uživatel chce. Jedná se o vstřícný krok Microsoftu k ostatním firmám, které si delší dobu stěžují na softwary přímo v OS, jako je například Windows Media Player, nebo Internet Explorer.\n\nOS Windows 7 obsahuje řadu bezpečnostních prvků, které jsou buď zcela nové, nebo vylepšenou mutací starších, již osvědčených bezpečnostních prvků, které pomáhají chránit počítač před různými hrozbami. Důležitým faktorem ovšem je, aby byli všechny prvky zapnuté, jinak ztratí funkci bezpečnostního prvku a zároveň váš počítač ohrožují. Na to, aby bylo vše v pořádku dohlíží nový bezpečnostní prvek Windows 7 \"Fix It\". Tento prvek automaticky zkontroluje zmíněné bezpečnostní prvky a dle potřeby je aktivuje. Nástroj by měl fungovat i ve starších OS Windows (Windows Vista, Windows XP). Mezi aktivované součásti patří SmartScreen Filtr v Internet Exploreru, řízení uživatelských účtů a Windows Firewall. Nejedná se o žádnou aktualizaci, ale ujištění, že důležité bezpečnostní prvky systému Windows fungují bez problémů.\n\nPrvky bezpečnosti ve Windows 7 jsou:\n\n\nZálohování a obnovení ve Windows 7 slouží k vytváření bezpečnostních kopií nejdůležitějších osobních souborů v počítači. Existují zde možnosti, že operační systém sám určí co je vhodné k zálohování a posléze zálohu provede, nebo si uživatel vybere jednotlivé složky a soubory sám. Systém Windows může zálohovat soubory na základě libovolně zvoleného časového plánu, což ovšem není v operačním systému Windows 7 novinkou. Zálohování může uživatel provádět dvěma způsoby. Zálohované data se mohou ukládat na jinou paměťovou jednotku nebo na disk DVD. Pokud uživatel vlastní edici Windows Professional nebo Ultimate, má navíc možnost zálohovat soubory v síti.\n\nNástroj Řízení uživatelských účtů pomáhá chránit počítač před hackery a škodlivým softwarem. Kdykoli chce nějaký program provést zásadní změnu vašeho počítače, nástroj Řízení uživatelských účtů vás upozorní a požádá o oprávnění k této změně. Nástroj Řízení uživatelských účtů byl poprvé představen v OS Windows Vista. V OS Windows 7 zakoupených nyní, se nachází aktualizovanější verze, která by měla být méně rušivá a flexibilnější. Vylepšení spočívá v tom, že nyní by mělo vyžadovat souhlas uživatele ke změně méně programů a úloh OS. Pokud má uživatel oprávnění pro správu počítače, může měnit nastavení upozorňování v Ovládacích panelech.\n\nBezpečnostní prvek Windows Defender je součástí centra akcí. Windows Defender je zcela nový prvek, který má za úkol bojovat proti spywaru a škodlivým softwarem. Microsoft jej nazývá obraným prvkem první linie. Má za úkol rozpoznat, zničit a smazat spyware nebo jiný škodlivý software již na začátku, což znamená při instalování do počítače. Tyto škodlivé softwary se rády připojují k instalaci důležitých programů, a mnohdy se projevují (zapínají) po určité době. Windows Defender má za úkol hledat tyto škodlivé prvky v počítači, a mazat je, případně blokovat jejich činnost. Defender má dvě pracovní roviny. Ochranu v reálném čase, ve které je program aktivován po zapnutí počítače, a upozorní uživatele, když se nějaký program pokusí změnit nastavení počítače nebo jej jinak ohrozit. Druhá pracovní rovina, je možnost prohledávání, ve které Windows Defender svou práci vykonává na základě prohledávání počítače a porovnání souborů s definicemi. Definice je knihovna škodlivého softwaru, která se ovšem musí aktualizovat, aby Defender uměl čelit i nejnovějším typům škodlivého softwaru.\n\nBezpečnostní brána Firewall slouží jako uzamčení vchodových dveří do domu, což pomáhá zabránit vniknutí nezvaných hostů. Brána Windows Firewall v OS Windows 7 zabraňuje vniknutí hackerů a škodlivého softwaru. Ve výchozím nastavení je brána zapnutá, takže ji uživatel nemusí nijak nastavovat. Microsoft slibuje větší efektivitu a flexibilitu, než v předchozích Firewallech. Flexibilita spočívá v tom, že uživatel má nyní možnost nastavit ochranu a oznámení pro každý ze síťových profilů – domácí, pracovní a veřejný. Pokud je počítač připojení k veřejné síti, například v knihovně nebo kavárně, může Firewall zablokovat všechna příchozí připojení. Bez ohledu na to, jakou úroveň ochrany profilů zvolíte, uživatel mezi nimi může snadno přepínat.\n\nBrána Firewall je software nebo hardware, který kontroluje informace přicházející z Internetu nebo ze sítě, a v závislosti na svém nastavení je buď zablokuje, nebo jim umožní projít do počítače. Brána Firewall pomáhá zabránit hackerům a škodlivému softwaru (například červům) v získání přístupu k počítači prostřednictvím sítě nebo Internetu. Zároveň také může zabránit tomu, aby počítač odesílal škodlivý software do jiných počítačů. Nesmíme ovšem zaměnit firewall za antivirový program. Brána Firewall není to stejné jako antivirový program. Pro kvalitní ochranu počítače musí uživatel používat bránu Firewall, antivirový program a program na ochranu proti škodlivému softwaru zároveň.\n\nProgram Microsoft Security Essentials je antivirový program vyvinutý společnosti Microsoft. Zajišťuje pro počítač ochranu v reálném čase a chrání před viry, spywarem a dalším škodlivým softwarem. Zvláštností je, že je bezplatný, ale není v OS Windows 7 nainstalován předem. Každý uživatel si jej musí doinstalovat sám, což jde pouze na legálně zakoupené OS Windows.\n"}
{"id": "667317", "url": "https://cs.wikipedia.org/wiki?curid=667317", "title": "Josef Kušnir", "text": "Josef Kušnir\n\nJosef Kušnir (: יוסף קושניר, žil 15. listopadu 1900 – 6. ledna 1983) byl izraelský politik a poslanec Knesetu za stranu Mapam.\n\nNarodil se v tehdejší Ruské říši. V roce 1922 přesídlil do dnešního Izraele. Vystudoval právní školu v Jeruzalému, získal osvědčení pro výkon profese právníka.\n\nByl aktivní v sionistickém hnutí Po'alej Cijon, kde patřil k jeho levé frakci. Po přesídlení do dnešního Izraele byl členem různých levicových a marxistických formací. Od roku 1945 byl členem strany a hnutí ha-Šomer ha-ca'ir. Pak zastával post člena ústředního výboru strany Mapam. V letech 1950–1955 zasedal v městské samosprávě v Haifě. V tomto městě také předsedal Svazu právníků.\n\nV izraelském parlamentu zasedl poprvé po volbách v roce 1959, do nichž šel za Mapam. Mandát ale získal až dodatečně, v červenci 1960, jako náhradník. Stal se členem výboru House Committee, výboru pro ústavu, právo a spravedlnost a výboru pro vzdělávání a kulturu. V parlamentu se objevil i po volbách v roce 1961, kdy kandidoval opět za Mapam. I tentokrát získal mandát až dodatečně, v říjnu 1962, jako náhradník poté co zemřel poslanec Chanan Rubin. Nastoupil do parlamentního výboru pro ústavu, právo a spravedlnost. Ve volbách v roce 1965 poslanecký mandát neobhájil.\n\n"}
{"id": "667320", "url": "https://cs.wikipedia.org/wiki?curid=667320", "title": "Hrad Vaduz", "text": "Hrad Vaduz\n\nHrad (zámek) Vaduz (německy \"Burg (Schloss) Vaduz\"), dříve také zvaný Hohenliechtenstein, je oficiální rezidencí lichtenštejnské knížecí rodiny. Nachází se na skalnaté plošině nad Vaduzem, stejnojmenným hlavním městem Lichtenštejnského knížectví. Je to soukromé sídlo, nepřístupné veřejnosti. Panující kníže zde přijímá oficiální návštěvy.\n\nNejstarší částí hradu je čtverhranný bergfrit (obranná věž) z 12. století, situovaný na východní straně. Má více než 4 metry silné zdi a vchod ve výši 11 metrů nad zemí. Poprvé je hrad písemně zmíněn (1322) v zástavní smlouvě na 400 stříbrných marek, za něž hrabě Rudolf z Werdenbergu-Sargansu hrad zastavil fojtovi Oldřichu z Matsche.\n\nTitul hraběte z Vaduzu vznikl roku 1342 následkem rozdělení následnictví. Hrabě Hartmann III. z Werdenbergu se na zámku usídlil a tím se Vaduz stal rezidencí místní linie vládců. Hradní kaple svaté Anny byla v průběhu celého středověku vícekrát upravována. Během švábské války byl hrad roku 1499 vypálen vojáky Švýcarského spříseženstva.\n\nLichtenštejnové koupili hrad Vaduz spolu s okolním panstvím roku 1712 od vorarlberských hrabat z Emsu. V roce 1719 římskoněmecký císař Karel VI. spojil panství Schellenberg s vaduzským hrabstvím a vytvořil tak Knížectví lichtenštejnské. Hrad (jeho západní část) sloužil jako sídlo zemského fojtství v letech 1712–1732. Roku 1838 tu byly zřízeny kasárny se stálou posádkou.\n\nHrad byl restaurován v letech 1905–1920 za vlády knížete Jana II., a byl rozšířen na počátku 30. let 20. století knížetem Františkem Josefem II. Po roce 1938 se knížecí rodina do hradu přestěhovala.\n\nDnes hrad představuje jeden z národních symbolů Lichtenštejnska. Okolo hradu byly vysazeny vinice patřící knížecí rodině.\n\n"}
{"id": "667322", "url": "https://cs.wikipedia.org/wiki?curid=667322", "title": "Polovodičová paměť", "text": "Polovodičová paměť\n\nPolovodičové paměti jsou zařízení pro ukládání elektronických dat často používané pro paměti počítače. Data jsou přístupné pomocí binární paměťové adresy, která vstupuje do paměti. Jestliže se adresa paměti skládá z M bitů, adresa prostředí se skládá ze dvou M bitů pro každý čip. Polovodičové paměti jsou vyráběny s určitou délku slova (jednobitové buňky sdílejí stejnou adresu paměti), výkon dvou obvykle M = 1, 2, 4 nebo 8 bitů na čip. Možné hodnoty jsou 1, 2, 4, 8, 16, 32, 64, 128, 256 a 512 bit, kbit, Mbit, Gbit a Tbit. Tím, že kombinuje několik integrovaných obvodů, paměť může být uspořádána pro větší délku slova a/nebo adresu místa, než to, co nabízí každý čip.\n\nPaměti lze rozdělit podle různých hledisek, která jsou uvedena v článku elektronická paměť. Dále bude rozebrána funkce jednotlivých druhů polovodičových pamětí a vysvětlen jejich fyzikální princip.\n\nPaměť ROM je unipolární paměť, u které je na průsečíku adresových linek X, Y tranzistor s tenkou vrstvou nebo tlustá vrstva oxidu hlinitého, která slouží k oddělení elektrody. Při použití tlusté izolační vrstvy vyžadujeme velké prahové spínací napětí. Na průsečíku adresových linek X a Y je bud tranzistor vytvořený tenkou vrstvou nebo funkčně nahrazen vytvořením tlusté vrstvy oxidu hlinitého, který odděluje elektrodu. Je-li tenká vrstva a tranzistor adresován výběrovým signálem, pak tranzistor sepne a proud přes něj prochází k nulovému potenciálu.\n\nJsou bipolární paměti, u kterých v emitorech tranzistorů jsou tavné pojistky, pomocí kterých zvýšeným napájecím napětím naprogramujeme integrovaný obvod. Lze programovat pouze jednou.\n\nJsou unipolární paměti PROM, u kterých je možné vícenásobné přeprogramování pomocí vymazáním programu např. ultrafialovým zářením. Jsou založeny na principu buňky FAMOS. Čip se pozná pomocí okénka na pouzdře.\n\nSlouží ke čtení i zápisu a mazání programu je u nich mnohonásobně rychlejší, než u paměti EPROM. Mazání se provádí pomocí elektronických impulzů. Flash EEPROM je vylepšená verze EEPROM, u ní je doba zápisu i čtení velmi krátká.\n\nStatická paměti RAM (SRAM) je bipolární a je tvořena buňkami z bistabilních klopných obvodů. RAM paměti s libovolným přístupem jednotlivá místa paměti se liší jen adresou, kterou lze volit náhodně, nezávisle na adresách použitých předtím nebo poté.\n\nDynamická paměť RAM (DRAM) je založena na fyzikálním principu nabíjení kondenzátoru. Takto vzniklý potenciál, který je ekvivalentní napětí, odpovídá logické 0 nebo 1. Jelikož vlivem svodů je tento potenciál vybíjen, je nutno tuto operaci v paměťové buňce obnovovat (refresh). Obnova probíhá tak, že jsou paralelně sejmuty obsahy paměťových buněk na řádku, v budiči zesíleny a opět zapsány na původní místo. Rychlost obnovy paměťových míst je několiksetkrát za sekundu. Tyto paměti jsou levnější než statické. V současné době máme dva typy SIMM a SIPP. Přístupová doba SIMM 60–70 ns.\n"}
{"id": "667323", "url": "https://cs.wikipedia.org/wiki?curid=667323", "title": "Penroseovo dláždění", "text": "Penroseovo dláždění\n\nPenroseovo dláždění (anebo také Penroseho pokrytí) je neperiodické dláždění roviny, generované pomocí konečné množiny základních typů dlaždic. Neperiodický znamená, že není invariantní vůči žádnému posunutí, t.j. žádné posunutí nezobrazí dláždění na sebe sama. Dláždění bylo pojmenováno po anglickém matematikovi a fyzikovi jménem Roger Penrose, který se touto problematikou zabýval v 70. letech 20. století. Penroseovo dláždění může být zkonstruováno tak, aby bylo osově souměrné i invariantní vůči otočení kolem jednoho bodu, jako na obrázku.\n\nPenroseovo dláždění má mnoho pozoruhodných vlastností, zejména:\n\nNejjednodušší Penroseho pokrytí je možné zkonstruovat z dvou typů kosočtverců., které je znázorněno na obrázku. Toto pokrytí je symetrické vůči rotaci kolem jednoho bodu o pětinu kruhu a poměr četností větších a menších kosočtverců je stejně jako poměr jejich obsahů roven zlatému řezu.\n\n\nPenroseovo dláždění v encyklopedii MathWorld\n"}
{"id": "667324", "url": "https://cs.wikipedia.org/wiki?curid=667324", "title": "Barbara Palmerová, hraběnka z Castlemaine a vévodkyně z Clevelandu", "text": "Barbara Palmerová, hraběnka z Castlemaine a vévodkyně z Clevelandu\n\nBarbara Palmer z rodu Villiersů (27. listopadu 1640 – 9. října 1709) byla anglická šlechtična, milenka anglického krále Karla II. Stuarta.\n\nBarbara se narodila 27. 11. 1640 jako jediné dítě \"Williama Villierse, 2. vikomta Grandison\" a jeho manželky \"Mary Bayning\", dcery \"Paula Bayninga, 1. vikomta Bayning\". Velmi záhy — jako dvouletá — ztratila otce, který zahynul 20. října roku 1643 v Anglické občanské válce v bitvě u Newbury, kde bojoval na straně royalistů.\n\nBarbara byla pověstná svou krásou, ale i řadou milostných romancí. Jejím prvním milencem byl\n\"Philip Stanhope, 2. hrabě Chesterfield\", manžel její matky. 14. dubna roku 1659 se provdala za \"Rogera Palmera, 1. hraběte Castlemaine\" (1634 – 1705), syna sira \"Jamese Palmera\" a \"Catherine Herbert\", dcery \"Williama Herberta, 1. markýze Powis\". Manželství se nevydařilo a již roku 1662 žili manželé odděleně. Na tomto vývoji měla nepochybně podíl skutečnost, že od roku 1660 byla Barbara milenkou krále Karla II., který v roce 1661 udělil jejímu manželovi titul \"hraběte Castlemaine\". V roce 1670 se Barbara stala pairem \"suo iure\" jako \"vévodkyně z Clevelandu\".\n\nBarbara se rychle stala jednou z nejvlivnějších osob královského dvora. Jejím největším protivníkem byl hlavní královský rádce Edward Hyde (otec Anny Hydeové, manželky mladšího Karlova bratra Jakuba, pozdějšího krále Jakuba II. Stuarta), který se dlouho zpěčoval Barbařinu jmenování dvorní dámou královniny ložnice.\n\nV prosinci roku 1663 Barbara ohlásila svou konverzi ke katolicismu. To jí umožnilo vést velkolepý a velmi nákladný způsob života – vedle příjmů poskytovaných jí státní pokladnou získávala nemalé dary od katolických mocností Španělska i Francie.\n\nBarbara byla proslulá svou extravagancí. Byla promiskuitní a uměla využít svůj vliv na krále ke svému prospěchu. V průběhu času ovšem začal její vliv na Karla slábnout. Král měl stále nové milenky, rovněž Barbara si začínala stále nové romance. Jejími milenci byli mimo jiné herec \"Jacob Hall\" či její bratranec John Churchill. V důsledku 1673 schváleného \"Test Act\" přišla Barbara jako katolička o pozici dvorní dámy královniny ložnice. Přestala být i milenkou krále. Po smrti svého manžela se v roce 1705 provdala za generálmajora Roberta Feildinga. Zemřela v roce 1709.\n\nBarbara porodila šest dětí, které král uznal za svoje. Všechny dostaly jméno \"FitzRoy (\"potomek krále\")\", třebaže první dcera nesla ještě i jméno Barbařina manžela a je pravděpodobné, že Anniným otcem nebyl ani král, ani Roger Palmer, ale první Barbařin milenec, manžel její matky hrabě Chesterfield.\n\nBarbara Palmerová je předkem řady osobností současnosti, např. britského politika Anthony Edena či princezny Diany.\n\n\n\n"}
{"id": "667326", "url": "https://cs.wikipedia.org/wiki?curid=667326", "title": "Mistrovství Evropy ve fotbale 1984 (soupisky)", "text": "Mistrovství Evropy ve fotbale 1984 (soupisky)\n\nToto jsou soupisky jednotlivých států z Mistrovství Evropy ve fotbale 1984.\n\nHlavní trenér: Guy Thys\n\nHlavní trenér: Sepp Piontek\n\nHlavní trenér: Michel Hidalgo\n\nHlavní trenér: Fernando Cabrita\n\nHlavní trenér: Mircea Lucescu\n\nHlavní trenér: Miguel Muñoz\n\nHlavní trenér: Jupp Derwall\n\nHlavní trenér: Todor Veselinović\n"}
{"id": "667328", "url": "https://cs.wikipedia.org/wiki?curid=667328", "title": "Letecká základna Ramon", "text": "Letecká základna Ramon\n\nLetecká základna Ramon (: , \"Besis chejl ha-avir Ramon\", doslova „Ramonova letecká základna“) je základna Izraelského vojenského letectva, nacházející se jihozápadně od města Beerševa poblíž města Micpe Ramon. Někdy označována též jako Kanaf 25 (:, doslova „Křídlo 25“), byla dříve známa pod názvem Matred. Byla postavena na základě financovaní z americko-izraelských vládních zdrojů v rámci přesunu izraelských leteckých základen ze Sinajského poloostrova poté, co byl vrácen Egyptu po uzavření dohod z Camp Davidu. K roku 2008 je jejím velitelem plukovník Ziv Levy.\n\n\n\n"}
{"id": "667330", "url": "https://cs.wikipedia.org/wiki?curid=667330", "title": "Chalíl Salím Džabára", "text": "Chalíl Salím Džabára\n\nChalíl Salím Džabára (: חליל-סלים ג'בארה, \"Chalil Salim Džab'ara\", : خليل سليم جبارة, žil 1913–1999) byl izraelský politik a poslanec Knesetu za stranu Achdut ha-avoda.\n\nNarodil se v obci Tajbe. Vystudoval arabskou vysokou školu v Jeruzalému. V letech 1932–1948 pracoval jako úředník pro mandátní správu. V letech 1951–1955 byl daňovým úředníkem v oblasti takzvaného Trojúhelníku. V letech 1955–1958 řídil zdravotní pojišťovací fond Kupat cholim v Tajbe. Patřil do komunity izraelských Arabů.\n\nV izraelském parlamentu zasedl poprvé po volbách v roce 1961, kdy kandidoval za Achdut ha-avoda. Mandát získal až dodatečně, v květnu 1964, jako náhradník poté co rezignoval poslanec Jicchak Ben Aharon. Nastoupil do parlamentního výboru pro veřejné služby. Ve volbách v roce 1965 poslanecký mandát neobhájil.\n\n"}
{"id": "667337", "url": "https://cs.wikipedia.org/wiki?curid=667337", "title": "Ester Vilenska", "text": "Ester Vilenska\n\nEster Vilenska (: אסתר וילנסקה, žila 8. června 1918 – 8. listopadu 1975) byla izraelská politička a poslankyně Knesetu za stranu Maki (komunistická strana).\n\nNarodila se v litevském Vilniusu (v letech 1920/22-39 polské město). Ve Vilniusu absolvovala střední školu. V roce 1938 přesídlila do dnešního Izraele. Vystudovala sociologii a filozofii v bakalářském studijním programu a historii v magisterském programu na Hebrejské univerzitě. Jejím manželem byl izraelský komunistický politik Me'ir Vilner.\n\nByl aktivní v sionistickém hnutí ha-Šomer ha-ca'ir ve Vilniusu. V roce 1940 se po přesídlení do dnešního Izraele zapojila do komunistické strany. V roce 1943 byla jmenována redaktorkou stranického listu Kol ha-am, od roku 1947 jeho šéfredaktorkou. Zasedala v politbyru strany Maki. Roku 1944 byla zvolena do parlamentního sboru Asifat ha-nivcharim. V letech 1949–1973 zasedala ve výkonném výboru odborové centrály Histadrut, v letech 1949–1951 rovněž byla členkou městské samosprávy v Tel Avivu.\n\nV izraelském parlamentu zasedla poprvé po volbách v roce 1951, do kterých šla za Maki. Byla členkou výboru pro veřejné služby, výboru House Committee, výboru pro ekonomické záležitosti a výboru práce. Znovu se do Knesetu dostala po volbách v roce 1955, opět na kandidátce Maki. Byla členkou výboru pro veřejné služby, výboru pro ústavu, právo a spravedlnost, výboru House Committee, výboru pro ekonomické záležitosti a výboru práce. Ve volbách v roce 1959 mandát nezískala. V parlamentu se objevila až po volbách v roce 1961, kdy kandidovala opět za Maki. Nastoupila do parlamentního výboru pro veřejné služby, výboru pro vzdělávání a kulturu a výboru práce. Ve volbách v roce 1965 poslanecký mandát neobhájila.\n\nKdyž se komunistická strana v 60. letech 20. století rozštěpila, zůstala Ester Vilenska v původní straně Maki a v letech 1965–1973 byla jedním z jejích předáků. V roce 1972 iniciovala vznik \"Levého fóra\". V roce 1973 odešla z Maki a založila vlastní stranu Aki (\"Opozicija komunistit jisra'elit\", Izraelská komunistická opozice) a vydávala její měsíčník \"Echos\".\n\n"}
{"id": "667340", "url": "https://cs.wikipedia.org/wiki?curid=667340", "title": "Colobium sindonis", "text": "Colobium sindonis\n\nColobium sindonis (v latině znamená \"rubášovou tuniku\") je prostý přehoz z bílého lnu bez rukávů oblékaný anglickými a britskými panovníky během jedné z částí korunovačního rituálu. Symbolizuje oproštění korunované osoby od všeliké světské marnosti a stanutí v prostém oděvu před Bohem.\n"}
{"id": "667348", "url": "https://cs.wikipedia.org/wiki?curid=667348", "title": "Ahmed az-Záhir", "text": "Ahmed az-Záhir\n\nAhmed az-Záhir (přepisováno také A-Dahar; : , : , 1906 – 6. února 1984) byl izraelský politik a poslanec Knesetu za stranu Kidma ve-pituach (\"Pokrok a rozvoj\").\n\nNarodil se v Nazaretu. V letech 1942–1948 byl členem \"Výboru národní obrany\", po třicet let zasedal v městské samosprávě v Nazaretu. Patřil do komunity izraelských Arabů.\n\nV izraelském parlamentu zasedl poprvé po volbách v roce 1959, kdy kandidoval za Kidma ve-pituach. Nastoupil do parlamentního výboru pro veřejné služby a výboru House Committee. Ve volbách v roce 1961 byl zvolen opětovně na kanditátce Kidma ve-pituach. Stal se členem výboru pro jmenování islámských soudců a výboru House Committee. Ve volbách v roce 1965 mandát neobhájil.\n\n"}
{"id": "667351", "url": "https://cs.wikipedia.org/wiki?curid=667351", "title": "Dietrich Brauer", "text": "Dietrich Brauer\n\nDietrich Brauer (Дитрих Брауэр) (* 3. ledna 1983 ve Vladivostoku, Sovětský svaz) je ruský luterský biskup.\n\nOd roku 2005 působí v duchovenské službě. Roku 2010 byl zvolen biskupským vizitátorem a o rok později byl zvolen biskupem Evangelicko-luterské církve evropské části Ruska. Roku 2014 se stal arcibiskupem.\n\n"}
{"id": "667352", "url": "https://cs.wikipedia.org/wiki?curid=667352", "title": "Bedřich Golombek", "text": "Bedřich Golombek\n\nBedřich Golombek, pseudonymy Karel Hrozek, Vladimír Choleva (5. února 1901 Hrušov – 31. března 1961 Brno), byl český novinář a spisovatel-prozaik.\nJeho otec byl ostravský havíř Josef Golombek (1869—??), který pracoval jako vážný v ostravských dolech, matka Kristina, rozená Tomášková (1876—??). Otec mu zemřel, když mu bylo sedm let. V roce 1919 vystudoval klasické gymnázium, poté pracoval jako reportér v brněnské redakci Lidových novin a zároveň s tím studoval čtyři semestry práva na Masarykově univerzitě v Brně. Po studiích pracoval jako referent ze soudních síní.\n\nOd roku 1930 byl hlavním redaktorem nedělní přílohy Lidových novin, od roku 1933 pak šéfredaktorem odpoledního vydání tohoto listu, po druhé světové válce se stal šéfredaktorem pražské redakce Lidových novin. Po převratu v roce 1948 z redakce Lidových novin odešel a pracoval v jedné brněnské továrně, kde se vyráběly rentgenové přístroje.\n\nBedřich Golombek byl dvakrát ženat. Poprvé se oženil 14. května 1927 s Marií Dostalovou (1907—??). Toto manželství bylo rozloučeno v roce 1934. Podruhé se oženil 3. února 1938 s Josefinou (1896—??), rozenou Korcovou, rozloučenou Vláčilíkovou, později (druhé manželství, rozloučené 1934) Valentovou. \n\nBedřich Golombek byl třetím manželem Josefiny Golombkové. Jejím druhým manželem byl v letech 1924–1934 spisovatel a Golombkův spoluautor Edvard Valenta.\n\nSpolečně Edvardem Valentou zaznamenal a literárně upravil příběhy Jana Eskymo Welzla, českého cestovatele a eskymáckého náčelníka. Tyto příběhy byl nejprve vydávány v letech 1929–1930 jako literární seriál v Lidových novinách a později, v 1930 a 1934, byly publikovány knižně ve třech samostatných knihách:\n\n\n\nO tehdejší popularitě dnes už polozapomenutých autorů Edvarda Valenty a Bedřicha Golombka, stejně jako o popularitě jejich díla o Eskymu Welzlovi, svědčí román Válka s Mloky (poprvé v Lidových novinách 1935–1936). Karel Čapek v něm v části \"Pan Golombek a Pan Valenta\" nechal své redakční kolegy, coby reportéry, zpovídat kapitána van Tocha (Vantocha). Kapitán van Toch navíc hovoří jazykem podobným vyjadřování Eskymo Welzla.\n\n"}
{"id": "667354", "url": "https://cs.wikipedia.org/wiki?curid=667354", "title": "Subprime market", "text": "Subprime market\n\nSubprime market (trh rizikových úvěrů) je část trhu spotřebitelských úvěrů. Na tomto trhu získávají úvěry klienti, kterým kvůli jejich nízké bonitě je odmítly poskytnout společnosti působící na prime marketu (česky někdy označovaný jako trh prvotřídních úvěrů). Rizikové úvěry jsou poskytovány za mnohem vyšší úroky a poplatky než u prvotřídních úvěrů. Zpravidla jde o úrokové sazby v řádech padesáti a více procent ročně.\n\nNejčastěji je trh subprime market spojován s hypoteční krizí v USA. Rizikové hypotéky získávali téměř všichni žadatelé bez ohledu na jejich úvěrovou historii a platební morálku. Úrokové sazby vzrostly, a tím rostly i splátky hypoték. Lidé je ale nebyli schopni dále řádně splácet, čímž často přišli o všechen svůj majetek. \n\nZ výzkumů HUD (U.S. Department of Housing and Urban Development) vyplývá, že lidé s nízkými příjmy si pořizují rizikové úvěry třikrát častěji než lidé s vysokými příjmy. Stejně tak se takové úvěry objevují u etnických menšin pětkrát častěji než u majoritní populace. \n\nU rizikových úvěrů je mnohem větší pravděpodobnost nesplácení než u prvotřídních úvěrů. Prime úvěry také někdy anglosaská literatura označuje jako „A úvěry“, rizikové úvěry jako A mínus, B, C a D úvěry. Se zhoršujícím se hodnocením úvěru roste i výše úrokové míry. Věřitelé na subprime marketu se v anglicky mluvících zemích odlišují formou své propagace. Ta se zaměřuje na klienty, kteří mají problém získat půjčku na prime marketu. Podle HUD mají rizikoví věřitelé ve svém názvu často slova „acceptance“ (souhlas), „consumer“ (spotřebitel), „finance“ (finance). \n\nVěřitelé na subprime trhu jsou ochotni půjčovat rizikovým klientům. Za to si účtují mnohonásobně vyšší úroky a poplatky než věřitelé na prime trhu. Věřitelé tyto poplatky ospravedlňují vyššími rizikovými náklady a náklady na správu, proto musí být řízení takových úvěrů mnohem agresivnější a asertivnější (protože pravděpodobnost nesplácení je vysoká). Věřitelé ve svých nabídkách zdůrazňují, že nepožadují doklad o příjmu, nevyžadují záruky, nenahlížejí do registrů dlužníků ani jinak nezjišťují zadluženost žadatelů. \n\nRizikoví klienti dávají velkou část svých příjmů na splátky úvěrů, mají nízkou nebo žádnou úvěrovou historii, nebo je u nich vysoká pravděpodobnost nesplácení úvěru. Výše úroků na subprime trhu je cenovou diskriminací na základě většího množství faktorů: opožděné platby, exekuce, osobní bankrot, výše ostatních dluhů, úvěrové skóre atd. \n\nVěřitelé na rizikovém trhu se zaměřují na lidi, kteří:\n\nBez rizikového trhu by takoví lidé nebyli schopni na úvěr dosáhnout. Na subprime trhu je možné získat solidní úvěr s transparentními podmínkami. Existuje však mnohem větší šance, že se klient na tomto trhu setká s lichvou a praktikami predátorského úvěrování , které využívají žadatelovy nouze. Takoví věřitelé nebonitnímu klientovi úvěr poskytnou, ačkoliv vědí, že jej nebude moci splácet a dříve nebo později spadne do dluhové pasti.\n\n\n"}
{"id": "667361", "url": "https://cs.wikipedia.org/wiki?curid=667361", "title": "Armil", "text": "Armil\n\nArmily \"pl. \" (anglicky Armills, z latinského: \"armillae\") je typ náramku, jedna ze součástí roucha patřících do regálií Spojeného království, známé jako symbol \"náramek moudrosti pravdy\" (\"the bracelets of wisdom and sincerity\"). Armily byly použity při množství korunovací. Nejstarší Armily v souboru britských královských klenotů jsou z doby vlády krále Karla II., nejnovější patří Její Výsosti, královně Alžbětě II.\n\nVýraz Armily se v historii rovněž používal pro druh hedvábného šálu upevněného okolo zápěstí nebo předloktí, nicméně v Anglii se týká pouze královského náramku.\n\n\n"}
{"id": "667365", "url": "https://cs.wikipedia.org/wiki?curid=667365", "title": "František Havránek", "text": "František Havránek\n\nFrantišek Havránek (11. července 1923 Bratislava – 26. března 2011) byl ústředním trenérem československé fotbalové reprezentace v letech 1978–1984 a trenérem vítězného mužstva, které v roce 1980 získalo zlatou medaili na olympiádě v Moskvě. Byl také významným trenérem českých prvoligových fotbalových klubů včetně Hradce Králové (1964–66), Slavie Praha (1967–69) a Zbrojovky Brno (1972–76). Úspěchů dosáhl i v zahraničí s mužstvy fotbalových klubů EPA Larnaca (1970–72), AEL Limassol (1984–86) a Ruch Chorzów (1976–78).\n\nFrantišek Havránek se narodil na Slovensku v rodině českého pracovníka finanční stráže. Dětství prožil ve Vysokých Tatrách, kde se věnoval zimním sportům. Následně bydlel u prarodičů v Bratislavě, kde studoval obchodní akademii. Po nuceném vystěhování rodiny ze Slovenska po vyhlášení Slovenského státu v roce 1939 dostudoval obchodní akademii v Praze. Rodina usadila v Sadské, kde v letech 1939–1945 hrál fotbal za AFK Sadská.\n\nIhned po válce narukoval do Liberce, kde se v rámci vojenské služby věnoval dalším sportům, včetně skoku a běhu na lyžích, závodního bobu a hokeje. Ve fotbale pokračoval v AFK Žižka Brno. Po vojenské službě hrál fotbal za SK Židenice (první 2 prvoligové starty ve Státní lize 1946/47), v Aston Ville Mladá Boleslav, Koloře Liberec, Slavoji Liberec (posledních 13 prvoligových startů v Přeboru republiky 1953), Jiskře Jablonec nad Nisou a Jiskře Mimoň. V roce 1958 ukončil aktivní hráčskou kariéru a věnoval se pouze trenérské činnosti, s níž započal v roce 1954 v Jiskře Liberec.\nOd roku 1961 František Havránek studoval Trenérskou školu při Institutu tělesné výchovy a sportu v Praze a v roce 1964 získal kvalifikaci Trenér I. třídy fotbalu.\n\nV témže roce angažoval Františka Havránka Spartak Hradec Králové, který se právě propadl do 2. ligy. Tým převzal od tehdejšího trenéra Josefa Bicana a do konce sezóny se týmu přes úvodní potíže podařilo vybojovat postup do 1. ligy. Následující rok se Spartak Hradec Králové pod vedením Františka Havránka umístil s 25 body na 8. místě – 1965/66\n\nV lednu 1967 se stal trenérem SK Slavie Praha a splnil si tak svůj sportovní sen. V této sezóně se po velmi vyrovnaném boji Slavia umístila na 3. místě ligy se stejným počtem bodů jako vítěz. Na konci roku 1967 František Havránek s týmem Slavie absolvoval cestu kolem světa, kde za necelých 7 týdnů sehráli 16 zápasů na čtyřech kontinentech a procestovali 65 000 km. František Havránek Slavii trénoval do roku 1969 a Slavie se pod jeho vedením umísťovala na předních místech tabulky. Historickým úspěchem bylo, že za jeho působení Slavie ani jednou neprohrála se svým rivalem Spartou Praha.\n\nV roce 1969 přijal František Havránek nabídku kyperského klubu EPA Larnaca. Tříleté působení na Kypru bylo fenomenálním úspěchem, kdy se nejprve klub dostal z konce tabulky na přední místa a v roce 1970 EPA Larnaca vyhrála první kyperskou ligu a získala možnost soutěžit v řecké profesionální lize. Působením Františka Havránka na Kypru získalo Československo silné renomé a škála československých trenérů pokračovala až do osmdesátých let. Trénovali zde také např. trenéři Cerman, Uhrin, Cipro a další.\n\nPo návratu do Československa v roce 1972 působil František Havránek jako hlavní trenér Zbrojovky Brno (4 sezony: 1972/73 – 1975/76), kde získal opět úkol zachránit klub v první lize, což se podařilo (1972/73 – 12. místo, 1973/74 – 10. místo, 1974/75 – 4. místo). V jeho poslední sezoně 1975/76 se klub umístil na solidním 7. místě. Jeho nástupce u kormidla brněnské Zbrojovky Josef Masopust, který v týmu objevil ofenzivní potenciál, vtiskl mu útočné pojetí a nakonec s ním oslavil titul Mistra Československa 1977/78, přebíral v roce 1976 po Františku Havránkovi kondičně a takticky výborně připravené mužstvo. Podobné střídání zbrojováckých trenérů se odehrálo přesně za 8 let, kdy se stal nástupcem Františka Havránka u československé fotbalové reprezentace právě Josef Masopust.\n\nV sezónách 1976/77 a 1977/78 (podzim) byl František Havránek hlavním trenérem v polském prvoligovém mužstvu Ruch Chorzów. Ruch se v sezonách 1973/74 a 1974/75 stal mistrem Polska, ale v sezoně 1975/76 bojoval s poklesem výkonnosti po odchodu několika hráčů do zahraničí (4. místo). František Havránek tým kompletně omladil a skončil s ním na 13. místě v sezoně 1976/77. Po 19 podzimních zápasech sezony 1977/78 (5 vítězství, 8 remíz, 6 porážek, skóre 17:18) odešel k československé reprezentaci, Ruch se nakonec zachránil jen díky lepším vzájemným zápasům se Zawiszou Bydhošť (4. kolo 2:0 v Chorzówě, 17. kolo 0:0 v Bydhošti – u obou byl ještě na podzim F. Havránek) na 14. místě. Jeho práce se však novému mužstvu zúročila už v sezoně 1978/79, kdy se stalo po 12. v historii mistrem Polska.\n\nOd ledna 1978 do června 1984, tedy celých 5 a půl roku, pracoval František Havránek jako ústřední trenér československé fotbalové reprezentace. V tomto období byl také trenérem československého olympijského družstva a posléze i trenérem reprezentačního mužstva A. Jeho vysoce úspěšné působení v této funkci vyvrcholilo v roce 1980, kdy se československé národní mužstvo pod jeho vedením stalo vítězem fotbalového šampionátu Olympijských her v Moskvě po porážce mužstva NDR, a to jako jediné v historii Československa i České republiky.\n\nVe funkci ústředního trenéra fotbalu ještě získal kvalifikaci na MS ve Španělsku v roce 1982, kde se však mužstvo A pod vedením reprezentačního trenéra Vengloše neumístilo a následkem toho bylo rozpuštěno. František Havránek tehdy převzal také funkci reprezentačního trenéra A mužstva. Kvalifikace na mistrovství Evropy v roce 1984 probíhala s novým mužstvem, avšak po těžkých utkáních se Československu postoupit nepodařilo. V témže roce se František Havránek rozhodl rozloučit s reprezentačním mužstvem.\n\nCitace tehdejšího tisku:\nFrantišek Havránek byl v roce 1980 jmenován zasloužilým trenérem.\n\nJako poslední krok v kariéře se František Havránek rozhodl v roce 1984 vrátit na milovaný Kypr. V roce 1984, jako jednašedesátiletý, se stal trenérem ligového klubu AEL Limassol. Ještě v témže roce s AEL Limassol vyhrál kyperský pohár, což byl tehdy největší úspěch klubu za posledních 37 let. V roce 1986, ve věku 63 let, odešel František Havránek podruhé z Kypru a tím také ukončil kariéru vrcholového fotbalového trenéra.\n\nV soukromí se František Havránek věnoval rodině, především svému vnukovi, byl vášnivým zahradníkem a dál pěstoval své další oblíbené sporty včetně běhu na lyžích a turistiky. Od roku 2007 žil se svou dcerou, vnukem a třemi pravnoučaty mimo Prahu. Zemřel dne 26. března 2011 ve věku nedožitých 88 let.\n\n"}
{"id": "667372", "url": "https://cs.wikipedia.org/wiki?curid=667372", "title": "Zahajovací koncert Pražského jara", "text": "Zahajovací koncert Pražského jara\n\nZahajovací koncert hudebního festivalu Pražské jaro se tradičně koná 12. května, na výroční den úmrtí Bedřicha Smetany. Na repertoáru je jeho cyklus symfonických básní \"Má vlast\".\n\nTato tradice nebyla zavedena hned od prvního ročníku festivalu v roce 1946 – dny zahájení a program samotný byly různé. \"Má vlast\" se dostala poprvé na program zahajovacího koncertu roku 1949, od roku 1952 je tam nepřetržitě. 12. květen jako datum zahajovacího koncertu je dodržováno od roku 1959, poprvé byl festival zahájen v tento den v roce 1954. Dlouhou dobu se držela rovněž tradice, že Pražské jaro zahajoval český dirigent s domácím orchestrem.\n\nV některých ročnících Pražského jara se konal jeden nebo více koncertů již před oficiálním zahajovacím koncertem.\n\nV letech 1946 a 1947 byl zahajovací koncert uveden v programu jako \"I. koncert České filharmonie\". V roce 1951 byl označen jako \"Slavnostní koncert k 30. výročí založení KSČ\".\n\nNa programu byl vždy cyklus symfonických básní Má vlast.\n\nKoncert se konal vždy 12. května, na programu byla vždy \"Má vlast\".\n\n11. května 2006 se konala replika zahajovacího koncertu 1. ročníku Pražského jara z 11. května 1946 s tímtéž programem za řízení Zdeňka Mácala. Tento koncert byl v programu uvedený jako \"1. zahajovací koncert\", 12. května se pak konal tradiční koncert uvedený v programu jako \"2. zahajovací koncert\".\n\nV některých letech se 13. května konaly reprízy zahajovacích koncertů.\n\nNa CD a DVD vyšly tyto zahajovací koncerty Pražského jara:\n\n\n"}
{"id": "667388", "url": "https://cs.wikipedia.org/wiki?curid=667388", "title": "Olymp (Manhattan)", "text": "Olymp (Manhattan)\n\nOlymp na Manhattnu je místem bohů z knižní série Percy Jackson od Ricka Riordana.\n\nOlymp se nachází v 600. patře budovy Empire State Building. Jede se tam výtahem, kde do bezpečnostní drážky musíte vložit kartičku se značkou Ω, kterou vám může dát pouze recepční nebo tam nějakým magickým způsobem doletět. Je tam plno domů, sadů, zahrad. Olympu vévodí půlkruhová místnost, kde rokují bohové na letní nebo zimní slunovrat. Na Olymp má zakázán vstup Hádés a kvůli tomuto zákazu se stal zahořklým a zlým. Percy se tam poprvé dostane výtahem a pak na Pegasovi.\n\nZeus \"(2. p - Dia)\" nad Olympem vládne. Má trůn na konci místnosti naproti dveřím více vlevo. V prvním díle se Percy vydal hledat jeho blesk a nakonec mu ho předal. Zeus se ho pak vydal očistit. Zeus je docela přísný, ale zároveň milující otec a vnuk. Nejvíc ze všeho ale nenávidí Krona, svého otce. Když porazil s pomocí blesku a svých bratrů Titány, tak losovali o svou moc. Zeus začal vládnout nad oblohou jako druhý nejstarší z bratrů. Poseidónovi připadlo moře a Hádovi podsvětí. Hádes pak začal vznášet námitky a tvrdil že Zeus švindloval. Po druhé světové válce uzavřel s bratry přísahu, že už nikdy neoplodní žádnou smrtelnici. Údajně se bojí své ženy, ale ti už spolu absolvovali několik sezení v manželské poradně. Je popisován jako vysoký svalovec s mohutným modrým plnovousem.\n\nApollón je bůh slunce a tyto povinnosti získal když svět opustil Hélios. Jezdí na nebi v automobilu, který žhne. Jeho trůn je na levé straně sálu a Apollón sedí třetí od dveří. Ve třetím díle odvezl Percyho, Thalii a Lovkyně do tábora. Thalii posadil za volant, ale ta se z toho málem zbláznila. Pak děti navedl na západ podzemkou když se vydával za bezdomovce. Pořád chodí ve slunečních brýlích a většinou má u sebe Ipod.\n\nLukův otec, bůh zlodějů. Zároveň je otcem bratrů Stollových a mnoha dalších v táboře. Přátelí se s Percym a nemůže stejně jako Artemis někdy vystát Apollóna a jeho Haiku. Často Percymu a jeho přátelům pomáhá. Např. v druhém díle jim dal multivitamíny a lahvičku větrů. Je hlavním pošťákem bohů. Nikam nechodí bez Aeskulapova žezla, tedy tyče, na které jsou omotaní hadi. Tuto hůl dokáže přeměnit na mobilní telefon. Jednou vyprávěl Percymu, jak Apollónovi ukradl sluneční krávy, ale jak se z toho vykroutil, když vynalezl hudbu. Tím Percymu naznačil, že má dělat i věci, které jsou proti pravidlům, hlavně že to má nějaký účel.\n\nHéfaistos je bohem kovů a ohně. Má mnoho dětí v Táboře včetně Beckendorfa. Percy mu prokázal službu tím že se vypravil do hory svaté Heleny. Héfaistos mu pak dal na výběr jestli chce zůstat v Ogygyi a pak ho dopravil do tábora. Héfaistos byl shozen z Olympu kvůli žádosti Héry, protože byl mrzák a celkově nedělal bohům dobré jméno. Legendy to pak svedly na Dia. Na konci 4. dílu se ho i kvůli Nikovi zastanou Annabeth i Percy.\n\nToto umístění platí pouze v čas zimního slunovratu.\n"}
{"id": "667411", "url": "https://cs.wikipedia.org/wiki?curid=667411", "title": "Útěk", "text": "Útěk\n\nÚtěk je prvotní přirozená instinktivní reakce na nebezpečí, na skutečné či domnělé (existenční) ohrožení nebo jako neočekávaně nastalá situace. Nejčastěji bývá útěk náhlý a spěšný, v jiném smyslu se však může jednat též o předem promyšlený čin, například při emigrace z místa či země trvalého pobytu. \n\nSpěšný pohyb pryč z ohrožení má často náhodný či chaotický směr a pohyb, útěk však může být také promyšlené vyhledání útočitě s jasným konkrétním cílem. \n\nUtíkající osoby jsou označovány jako „útěkáři“.\nUtečené osoby jsou označovány jako „utečenci“.\nUtíkající, prchající nebo uprchlé osoby jsou označovány jako „uprchlíci“.\nÚtěk může mít dašlí významy:\n\n\nÚtěk z psychologického hlediska může být \n\n\n"}
{"id": "667412", "url": "https://cs.wikipedia.org/wiki?curid=667412", "title": "Jean-Germain Drouais", "text": "Jean-Germain Drouais\n\nJean Germain Drouais [\"žá žermé drúé\"] (25. listopadu 1763 Paříž – 15. července 1788 Řím) byl francouzský novoklasicistický malíř, autor několika velkých pláten s historickými a biblickými výjevy.\n\nNarodil se jako syn dvorního portrétisty Françoise-Huberta Drouaise (1727–1775) a vnuk dalšího úspěšného malíře, Huberta Drouaise (1699–1767). První vzdělání získal od svého otce, od roku 1780 navštěvoval malířskou školu J.-L. Davida a stal se jedním z jeho nejlepších žáků. V roce 1784 vyhrál velmi prestižní \"Prix de Rome\" a odjel s Davidem do Říma. Jeho obraz \"Kristus a kananejská žena\" vzbudil obecné nadšení a obraz \"Marius v Miniturnae\" velmi obdivoval Goethe. Drouais zemřel v Římě ve věku 25 let na neštovice.\n\n"}
{"id": "667413", "url": "https://cs.wikipedia.org/wiki?curid=667413", "title": "Webometrie", "text": "Webometrie\n\nWebometrie (také kybermetrie, webometrics či cybermetrics) je vědecká disciplína, která za pomoci měření zkoumá World Wide Web. V roce 1997 termín webometrie poprvé použili T. C. Almind a Peter Ingwersen. \n\nPodle definice Lennarta Björneborna a Petera Ingwersena z roku 2004 se jedná „studium kvantitativních aspektů vytváření a užití informačních zdrojů, struktur a technologií celého internetu pomocí informetrických a bibliometrických metod“. Zkoumá mimo jiné množství, hyperlinky a tok v rámci webových stránek, z čehož lze vytvořit struktury a chování uživatelů internetu. Studium se nezaměřuje pouze na web, je možné bádat v celém digitálním prostředí (sítě jednotlivých domén, intranetu). Hodnocení se provádí podle objemu informačních kolekcí, počtu www stránek, četnosti vstupu a času odezvy. Stránky jsou klasifikovány podle způsobu prezentace, vytvářejí se statistiky užívání a hodnotí se produktivita autorů.\n\nPři extrakci informací z Word Wide Webu slouží webometrii metody data miningu a teorie grafů. K získávání dat se užívají hlavně internetové vyhledávače a web crawlery. \n\nVyužívá informetrické metody v elektronickém (webovém) prostředí. Podnět ke vzniku pravděpodobně vzešel ze situace, kdy začaly vznikat vědecké časopisy pouze v elektronické podobě a bylo třeba je posuzovat podobně jako klasické tištěné časopisy pomocí bibliometrie.\n\nV současnosti je webometrická analýza využívána k rozmanitým procesům. \n\n\n"}
{"id": "667416", "url": "https://cs.wikipedia.org/wiki?curid=667416", "title": "Nicola Grimaldi", "text": "Nicola Grimaldi\n\nNicola Grimaldi (19. července 1768 Treia – 12. ledna 1845 Řím) byl italský kardinál.\n\nStudoval pět let na koleji ve Frascati a na Pontificia Accademia Ecclesiastica, určené pro papežské diplomaty. Kardinálem byl zvolen 20. ledna 1834 a stal se jáhnem San Nicola in Carcere Tulliano. V letech 1836 až 1838 vykonával funkci legáta ve Forlì.\n\nJe pochován v římském kostele San Salvatore in Lauro.\n\n"}
{"id": "667418", "url": "https://cs.wikipedia.org/wiki?curid=667418", "title": "Ramsay", "text": "Ramsay\n\nRamsay [\"remzí\"] může být:\n\n\n\n\n"}
{"id": "667420", "url": "https://cs.wikipedia.org/wiki?curid=667420", "title": "Seznam členů pátého Knesetu", "text": "Seznam členů pátého Knesetu\n\nTento článek je seznam členů 5. Knesetu, který byl zvolen ve volbách v roce 1961, konkrétně 1. srpna 1961. Jeho funkční období trvalo až do zvolení následujícího (šestého) Knesetu v roce 1965.\n\n120 členů pátého Knesetu bylo rozděleno podle stranické příslušnosti následovně:\n\nAlmogi (odešel do Rafi) • Aran • Argov (pak Tversky) (pak Jadlin) • Asaf (pak Zar) • Bar Rav Haj • Bar'am • Becker • Ben Gurion (odešel do Rafi) • Berger (pak Ben Jisra'el,odešel do Rafi) • Cabari • Cadok • Dajan (odešel do Rafi) • Degani (odešel do Rafi) • Eban • Efrati • Eškol • Fischer • Govrin • Guri • Hakohen • Herzfeld • Chasin • Idelson • Ješa'jahu • Joseftal (pak Lamdan,odešla do Rafi) • Kargman • Kese (odešel mezi nezařazené) • Kohen • Koren • Luz • Me'ir • Namir • Necer • Osnija • Peres (odešel do Rafi) • Petel • Sapir • Sardines • Smilansky (odešel do Rafi) • Šaret (pak Ankorin) • Šitrit • Šoreš \n\nAltman • Arditi • Avni'el • Bader • Begin • Ben Eliezer • Drori (pak Kremerman) • Kohen-Meguri • Landau • Levin • Meridor • Razi'el-Na'or • Šichman • Šofman • Šostak • Ti'ar \n\nAbramov • Bernstein • Golan (odešel do Nez. liberálů) • Harari (odešel do Nez. liberálů) • Klinghoffer • Beno Kohen (odešel do Nez. liberálů) • Idov Kohen (pak Goldstein) • Kohen-Kagan (odešla do Nez. liberálů) • Kol (odešel do Nez. liberálů) • Perlstein • Rimalt • Rosen (odešel do Nez. liberálů) • Sapir • Serlin • Ša'ari (odešel do Nez. liberálů) • Uzi'el • Zimmerman\n\nŠlomo Jisra'el Ben Me'ir • Burg • Grinberg (pak Kelmer) • Chazani • Nurok (pak Šaki) • Rafa'el • Sanhadra'i • Šachor • Šapira • Unna • Warhaftig • Zo'arec \n\nBarzilaj • Bentov • Chamís • Chazan • Ja'ari • Riftin • Rubin (pak Kušnir) • Šem-Tov • Talmi \n\nAlon • Bar Jehuda (pak Aram) • Ben Aharon (pak Džabára) • Bibi • Galili • Haktin • Karmel • Nir \n\nMikunis • Sne • Túbí (odešel do Rakach) • Vilenska • Vilner (odešel do Rakach) (pak Habíbí) \n\nGross • Levin • Lorinc • Poruš\n\nKac • Kahana \n\nMuadí • Obejd\n\nal-Dahar • Nachla\n\"abecední řazení, nikoliv podle pozice na kandidátní listině\"\"Cherut splynula s Liberální stranou do Gachal\"\n\n"}
{"id": "667421", "url": "https://cs.wikipedia.org/wiki?curid=667421", "title": "33 South Sixth", "text": "33 South Sixth\n\n33 South Sixth (nebo také Multifoods Tower) je kancelářský mrakodrap v Minneapolis. Má 52 podlaží a výšku 203,6 metrů, je tak 4. nejvyšší mrakodrap ve městě. Výstavba probíhala v letech 1981–1982 podle projektu firmy Skidmore, Owings & Merrill.\n"}
{"id": "667423", "url": "https://cs.wikipedia.org/wiki?curid=667423", "title": "Zápas na Letních olympijských hrách 1980 – muži, volný styl do 48 kg", "text": "Zápas na Letních olympijských hrách 1980 – muži, volný styl do 48 kg\n\nZápas ve volném stylu ve váhové kategorii do 48 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 14 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "667429", "url": "https://cs.wikipedia.org/wiki?curid=667429", "title": "Věžka", "text": "Věžka\n\nVěžka je zřícenina hradu 0,5 km východně od obce Druztová v okrese Plzeň-sever v Plzeňském kraji. Nachází se na skalnatém vrchu nad levým břehem řeky Berounky v nadmořské výšce 310 m n. m. Jeho zbytky jsou od roku 1958 chráněny jako kulturní památka České republiky. Zřícenina je přístupná po žlutě značené turistické trase.\n\nOstrožna, na které hrad stával, byla osídlena již v pravěku. Během záchranného archeologického výzkumu provedeného v roce 1967 byly nalezeny zlomky keramiky z eneolitu (období chamské kultury) a z pozdní doby bronzové. Pravěké opevnění na lokalitě není patrné, ale předpokládá se, že zaniklo během stavby vrcholně středověkého hradu. Střepy z doby bronzové pochází z období, kdy se hradiště na podobných místech běžně stavěla.\n\nStavebník hradu Racek ze Švamberka byl synem Ratmíra a jeho ženy Žižky. Roku 1351, ze kterého pochází první písemná zmínka o hradu, se poprvé připomíná na Věžce, kde do konce svého života sídlil. K panství Věžky tehdy patřily vesnice Druztová a Dolany. Racek nechal na památku své první ženy Marie postavit kostel svaté Maří Magdaleny s dvorem a farou západně od hradu. Se svou druhou manželkou Ofkou měl syny Hynka, Buška a Ješka. Po Rackově smrti v roce 1377 jeho synové hrad postoupili Otíkovi z Chrástu, který se postavil proti králi Václavovi IV., jehož vojsko roku 1405 Věžku oblehlo a po půlročním obléhání na jaře roku 1406 přinutilo ke kapitulaci.\n\nOtík později hrad získal zpět a před rokem 1410 ho zdědil jeho syn Petr z Chrástu, který k panství připojil Třemošnou. Držení Třemošné mu roku 1420 potvrdil i král Zikmund a navíc mu daroval Nynice. Krátce na to však Petr přestoupil k husitské straně. V roce 1422 mu Zikmund panství odňal a připsal jej městu Plzni. Ale roku 1434 držel Věžku opět Petr z Chrástu a postoupil ji Přibíkovi z Klenové. Hrad zanikl roku 1478, kdy ho dobylo a pobořilo vojsko Matyáše Korvína.\n\nV letech 1962–1972 akademický malíř Václav Uchytil společně s dětmi z historického kroužku z Plzně (kroužek při Domu Pionýrů a ZPČ Muzeu v Plzni) odstranil dříve zřícené zdivo a vybudoval přístupovou cestu. Velké množství nálezů (střepů i celých nádob) je uloženo v depozitáři ZPČ Muzea. Nově odkryté zdivo však nebylo staticky zajištěno, a větší část ho proto zanikla.\n\nOd března 2015 se o Věžku stará s povolením památkového ústavu v Plzni a souhlasem obce Druztová, občanské sdružení Plzeňské Centrum Filosofie a Umění. Zřícenina je postupně očišťována od náletových dřevin a je prováděn průzkum stavu zbylého zdiva. \n\nStaveniště hradu bylo přibližně oválné a protažené v severojižním směru. Ve střední části stály po obou stranách budovy. Jižně od západní budovy byla brána chráněná předbraním. Zástavbu severní části předhradí neznáme. Hradní jádro stálo v jižní části hradu. Pravděpodobně ho tvořil podsklepený palác na západní straně, ke kterému přiléhalo úzké nádvoří na východě.\n\nAsi 100 m severně od hradu se nachází ostrožna opevněná valem. Je možné, že šlo opevnění související s obléháním, ale vzhledem k jeho mohutnosti šlo pravděpodobněji o předsunutou baštu.\n\nVěžka byla zřejmě bezvěžový hrad, a proto ho Dobroslava Menclová typově řadí mezi hrady s plášťovou zdí, což odmítl Tomáš Durdík, který ho klasifikoval jako hrad s palácem jako hlavní obrannou i obytnou budovou.\n\nHistorický význam hradu nebyl velký. Spolu s kostelem Máří Magdaleny, zaniklým farním dvorem a dvěma vesnicemi se však jedná o unikátní celek malého šlechtického panství ze 14. století. Věžka byla malým luxusním sídlem. Ačkoliv patřila k panským hradům, svým charakterem se blížila spíše zemanským tvrzím, neboť i panství k ní náležející nebylo o mnoho větší než běžný zemanský statek.\n\n\n\n"}
{"id": "667436", "url": "https://cs.wikipedia.org/wiki?curid=667436", "title": "Georg Böhm (sochař)", "text": "Georg Böhm (sochař)\n\nGeorg Böhm, pokřtěný Joseph Georg (31. prosince 1789 ve Svobodce – 11. února 1853 ve Studánce), byl kameník a lidový sochař.\n\nGeorg Böhm se narodil 31. prosince 1789 ve Svobodce v rodině Johana a Barbory Böhmových jako jeden ze 4 synů. O jeho dětství i o tom jak se stal kameníkem nejsou dosud dostupné žádné prameny. Nicméně v době Georgova života bylo v okolí jeho rodiště otevřeno mnoho kamenolomů. Lomy ve Světcích u Halže, v Lučině, v Mýtě či Broumově zaměstnávaly mnoho kamenických nádeníků. Většinou se jednalo o řemeslníky vyrábějící kamenné výrobky běžné spotřeby (kamenné sloupky, schody, žlaby, dveřní portály), avšak někteří se vlastní pílí a talentem vypracovali nad průměr. Mezi nimi vynikal právě Georg Böhm.\n\n11. května 1830 se Georg oženil s vdovou Barborou Steinfelsovou (rozenou Zeiglerovou). Do manželství si Barbora přinesla jako věno domek ve Studánce, kam se novomanželé přestěhovali. Zřejmě díky bezdětnému manželství se Georg věnoval hlavně svému kamenickému řemeslu a později i umělecké kamenické tvorbě.\n\nKamenickou uměleckou tvorbou se Georg Böhm zabýval zejména v rozmezí let 1830 až 1850. Mezi jeho díly vynikají zejména 4–5 metrů vysoké kamenné kříže a bohatě zdobené sloupky soch a božích muk. Vrcholu svého uměleckého snažení dosáhl nejspíše vytvořením sochy svého osobního patrona, svatého Jiří. Tuto sochu, nalezenou ve Studánce jako poničenou, vytvořil v roce 1850.\n\nTěžká plicní nemoc, způsobená zřejmě kamenným prachem, ukončila život Georga Böma 11. února 1853.\n\nV knize \"Umělecké památky Čech\" vytvořené v letech 1977–1982 kolektivem Ústavu teorie dějin ČSAV byl zaznamenán velký soubor sochařských prací lokalizovaných na Tachovsku. Sochy v tomto souboru příliš nerespektovaly anatomické zákonitosti lidského těla a působily poněkud nemotorně. Nicméně se na nich projevoval stejný kamenický „rukopis“. Při detailním průzkumu na nich pak byly objeveny signatury \"G.B.\" nebo \"G.B.ST.\" V roce 1993 byly u obce Studánka náhodně objeveny zbytky sochy svatého Jiří doplněného dvěma klečícími anděly. Na podstavci této sochy byl objeven nápis \"\"Gewidment zur Ehre GOTTES von Georg und Barbora Bohm aus Schonbrunn N. 28 MDCCCL\"\".\n\nDíky těmto indiciím se podařilo dohledat v zápisech matrik a jiných historických pramenech osobu tvůrce – Georga Böhma. Podrobnější důkazy, soupis jednotlivých děl včetně jejich vyobrazení a dochovaných příběhů vzniku podává Zdeněk Procházka v brožuře \"Georg Böhm : život a dílo lidového kameníka\".\n\n"}
{"id": "667438", "url": "https://cs.wikipedia.org/wiki?curid=667438", "title": "Grimaldi", "text": "Grimaldi\n\nPříjmení Grimaldi nosí více různých osobností:\n\n\n"}
{"id": "667439", "url": "https://cs.wikipedia.org/wiki?curid=667439", "title": "Lupe Fiasco", "text": "Lupe Fiasco\n\nWasalu Muhammad Jaco (* 16. únor 1982, Chicago, IL, USA), spíše známý jako Lupe Fiasco, je americký rapper, hudební producent a zakladatel hudební nahrávací společnosti \"1st & 15th Entertainment\". Od roku 2007 je členem rapové super-skupiny \"Child Rebel Soldier\", kterou s ním tvoří Kanye West a Pharrell a od roku 2008 také vystupuje jako zpěvák v post-punkové kapele Japanese Cartoon.\n\nMimo hudební kariéru vlastní dvě oděvní značky, a to \"Righteous Kung-Fu\" a \"Trilly & Truly\". Také společně s firmou Reebok uvedl vlastní kolekci bot. Je znám i pro své charitativní vystoupení.\n\nNarodil se v Chicagu v roce 1982. Má západoafrické kořeny. Jeho otec byl členem organizace Černí panteři, také byl učitelem karate a známým bubeníkem africké hudby. Wasalu Jaco byl vychováván jako Muslim a od tří let se věnoval bojovému umění. Jeho rodiče se rozvedli v roce 1987, kdy nadále bydlel jen s matkou a třemi sourozenci, ale jeho otec ho i nadále vychovával.\n\nKdyž byl mladý neměl rád Hip-hop kvůli vulgárnímu jazyku, proto poslouchal raději Jazz, jeho idolem byl Benny Goodman. Rapovat začal roku 1996, poté, co uslyšel Nasovo album \"It Was Written\". V té době si říkal \"Little Lu\" a \"Lu tha Underdog\". Poté jako starší používal přezdívku \"Lu\", což je poslední část jeho jména Wasalu. \"Lupe\" je rozšířením této přezdívky, \"Fiasco\" pochází z písně \"Firm Fiasco\" z alba skupiny The Firm \"The Album\".\n\nVystudoval střední školu \"Thornton Township High School\", kde byl členem divadelního sboru a šachového klubu.\n\nV sedmnácti letech mu otec dovolil vytvořit ze sklepa hudební studio, Lupe postupně nakoupil staré použité nahrávací vybavení a začal nahrávat. V devatenácti letech byl ve skupině jménem \"Da Pak\", skupina byla velmi ovlivněna kalifornským Gangsta rapem. Získali smlouvu u Epic Records, kde stihli vydat jeden singl předtím, než se rozpadli. Lupe dále nechtěl pokračovat v rapování ve stylu Gangsta rapu, který vždy kritizoval. Poté získal sólo smlouvu u Arista Records, kde působil do roku 2004, kdy byl po personálních změnách vyhozen. Během dob u Arista Records potkal svůj rapový idol, tím byl rapper a dnes již bývalý šéf společnosti Def Jam Recordings Jay-Z, ten mu v roce 2005 pomohl získat smlouvu u Atlantic Records. Na své zpropagování tehdy začal vydávat mixtapy ze série nazvané \"Fahrenheit 1/15\".\n\nRoku 2005 se rozhodl nahrát remixy na dvě písně rappera a producenta Kanye Westa. Ten mu poté nabídl spolupráci na své písni \"Touch the Sky\" z alba \"Late Registration\", která byla přehrávána v rádiích a bodovala i v hitparádách, tím se Lupe proslavil. V roce 2006 poté Lupe vydal svůj první singl nazvaný \"Kick, Push\", za který byl nominován na cenu Grammy.\n\nV září 2006 bylo vydáno jeho debutové album \"Lupe Fiasco's Food & Liquor\", které bylo nominováno celkem na čtyři ceny grammy, proměnil jen jednu za píseň \"Daydreamin'\". S albem mu velmi pomohl Jay-Z. Album debutovalo na osmé příčce žebříčku Billboard 200 a na prvním místě žebříčku Billboard Top Rap Albums, také získalo dobré kritiky. Odezvu mělo i ve Spojeném království. Alba se prodalo 81 000 kusů v první týden prodeje v USA, celkem okolo 325 000 kusů.\n\nPři nahrávání druhého alba \"Lupe Fiasco's The Cool\" v roce 2007 zemřel jeho otec, a jeho obchodní společník Charles \"Chilly\" Patton byl odsouzen na čtyřicet let do vězení, tyto skutečnosti velmi ovlivnily zvuk alba. Album bylo vydáno v prosinci 2007 a debutovalo na čtrnácté pozici Billboard 200 se 143 000 prodanými kusy v první týden prodeje v USA, celkem se alba prodalo přes 500 000 kusů (album tedy získalo certifikaci zlatá deska). Album uváděl velmi úspěšný platinový singl \"Superstar\" (ft. Matthew Santos), ten se umístil na desáté příčce žebříčku Billboard Hot 100 a dlouho byl jeho nejúspěšnějším singlem.\n\nRoku 2008 vystupoval na tour s Kanye Westem. Ve stejném roce oznámil, že připravuje své třetí a poslední album. To nazval \"LupE.N.D.\" a mělo jít o troj-album. První disk měl nést jméno \"Everywhere\" a byl plánován na léto 2009. Poté oznámil, že vydání \"Everywhere\" je odloženo na později a že prvním albem bude disk s názvem \"The Great American Rap Album\", který byl také plánován na léto 2009 s tím, že další dvě alba budou vydána na konci roku 2009 a v létě 2010. Nic z toho se ovšem nestalo.\n\nV roce 2009 oznámil, že pracuje na svém zcela novém albu \"We Are Lasers\", které bylo plánováno na konec roku 2009. Posléze byl název zkrácen jen na \"Lasers\". Prvním promo singlem byla píseň \"Shining Down\" (ft. Matthew Santos), druhým poté píseň \"I'm Beamin\", ani jedna píseň se na finální verzi alba neobjevila, byly vydány jen jako bonusy v deluxe edition. Roku 2009 hostoval na albu zpěváka Chrise Browna a na začátku roku 2010 na albu rappera B.o.B. Také nahrál píseň \"Solar Midnite\", která se objevila ve filmu \"\".\n\nPoté, co ani na začátku roku 2010 nebylo stále album \"Lasers\" vydáno, podepsalo 26 000 fanoušků petici na okamžité vydání alba. V dubnu 2010 vydal debutové album své post-punkové skupiny Japanese Cartoon, které nese název \"In The Jaws Of The Lords Of Death\".\n\nV říjnu 2010 byl konečně vydán první oficiální singl z alba \"Lasers\", a to píseň \"The Show Goes On\", ta se umístila na 9. příčce žebříčku Billboard Hot 100 a získala certifikaci 2x platinový singl, čímž se tato píseň stala jeho nejúspěšnějším singlem. 8. února 2011 poté byl vydán druhý singl \"Words I Never Said\" (ft. Skylar Grey), ten se umístil na 81. příčce žebříčku Billboard Hot 100. Celé album bylo vydáno 8. března 2011. Debutovalo na prvních pozicích žebříčků Billboard 200, Top R&B/Hip-Hop Albums a Top Rap Albums s 204 000 prodanými kusy v první týden prodeje v USA. Velký úspěch zaznamenalo i v Kanadě a ve Spojeném království. Po vydání alba zaznamenala úspěch i píseň \"Beautiful Lasers (2 Ways)\" (ft. MDMA) ta se umístila na 70. příčce žebříčku Billboard Hot 100. Dalším úspěšným singlem je píseň \"Out of My Mind\" (ft. Trey Songz), která se vyšplhala na 40. příčku. V lednu 2012 album získalo certifikaci zlatá deska za 500 000 kusů v distribuci v USA.\n\nOd roku 2011 nahrával album \"Lupe Fiasco's Food & Liquor II: The Great American Rap Album\". Původně mělo být vydáno jako dvojalbum, ale vedení Atlantic Records se rozhodlo je vydat odděleně. byla vydána v září 2012. První singl, píseň \"Around My Way (Freedom Ain't Free)\", byl vydán v květnu 2012 a debutoval na 76. místě žebříčku Billboard Hot 100. Další singl \"Battle Scars\" (ft. Guy Sebastian) debutoval na 73. příčce.\n\nDruhá část měla být vydána na počátku roku 2013. V lednu 2013 oznámil, že tento název ruší a ke konci roku 2013 vydá album s jiným názvem a konceptem.\n\nDne 10. února 2013 oznámil název svého pátého studiového alba, jímž je \"Tetsuo & Youth\". Album bylo původně plánováno k vydání na začátku roku 2014. Původním singlem z alba byla píseň \"Old School Love\" (ft. Ed Sheeran), ta se umístila na 95. příčce US žebříčku, ale na konečné verzi alba se neobjevila. V říjnu 2014 bylo oznámeno, že album bude vydáno v lednu 2015. V listopadu 2014 vydal nový vedoucí singl s názvem \"Deliver\", píseň se v hitparádě neumístila. Album bylo vydáno 20. ledna 2015 a zatímco uspělo u kritiků (80 % na Metacritic), relativně propadlo u posluchačů, když se v první týden prodeje v USA prodalo 39 000 ks, album tím debutovalo na 14. příčce žebříčku Billboard 200.\n\nV srpnu 2015 vydal zdarma ke stažení mixtape / EP s názvem \"Pharaoh Height\".\n\nV prosinci 2015 na Twitteru oznámil plán vydání alba s názvem \"The Cool 2\" a současně zveřejnil obal. Plánované datum vydání bylo zima 2017. Ke konci roku 2015 však oznámil, že před albem \"The Cool 2\" vydá v roce 2016 tři plnohodnotná alba s názvy \"DROGAS\", \"SKULLS\" a \"ROY\". Lupe Fiasco tak oprášil plány z roku 2009, kdy také oznámil vydání tří alb během jednoho roku, k čemuž ovšem tehdy nedošlo. Rovněž, jako v roce 2009, oznámil, že po vydání alba \"ROY\" ukončí kariéru. Zda vydá i ohlášené album \"The Cool 2\" tak nebylo jisté. V dubnu 2016 upravil své plány, když uvedl, že jedno ze tří alb pro rok 2016 neponese název \"ROY\". Nově budou alba vydány v pořadí \"DROGAS\", \"DROGAS light*\" a \"SKULLS\", potvrdil, že se bude jednat o jeho poslední alba. V říjnu 2016 však zrušil svůj plán vydání tří alb během roku 2016 s tím, že i přesto, že alba \"DROGAS\" a \"DROGAS light\" již byla dokončena, žádné album během roku 2016 nevyjde. Jako důvod přitom uvedl zdlouhavý proces masteringu a získávání práv na použité samply.\n\nV únoru 2017 vydal své šesté album s názvem \"Drogas Light\". Jednalo se o jeho první nezávislé album, které vydal po odchodu z labelu Atlantic Records. Žádný singl z alba v žebříčcích nebodoval.\n\nV září 2018 vydal pokračování alba \"Drogas Light\" s názvem \"Drogas Wave\".\n\n\n"}
{"id": "667443", "url": "https://cs.wikipedia.org/wiki?curid=667443", "title": "Čtení pomáhá", "text": "Čtení pomáhá\n\nProjekt Čtení pomáhá podporuje čtenářství a zároveň umožňuje dětem a mládeži podílet se na charitativní činnosti. Cílem je přenést pozornost dětí od počítačových her a sociálních sítí zpět ke knihám a zároveň pomáhat potřebným. Projekt byl odstartován 8. dubna 2011. Jeho iniciátorem a donátorem je Martin Roman. \n\nDěti se do projektu přihlásí tak, že se zaregistrují na www.ctenipomaha.cz. Přečtou-li některou z knih uvedených na stránkách na seznamu literatury a dokážou-li znalost knihy vyplněním krátkého kontrolního testu, získávají padesátikorunový kredit. Peníze si však nenechávají pro sebe, ale věnují je na některou z nabízených charit. Každý rok rozdělí Čtení pomáhá až 10 miliónů korun. Projekt podpořila většina českých základních a středních škol a aktivně se k němu hlásí také knihovny. \n\nJedná se o konkrétní charitativní projekty, jako je např. příspěvek na výcvik asistenčního psa Denise, knihy psané Braillovým písmem pro nevidomou Aničku, ruční kolo pro Danu, aktivizační pomůcky pro seniory atp. Charitativní projekty do Čtení pomáhá, nominují renomované dobročinné organizace a nadace. V každou chvíli mohou mladí čtenáři vybírat mezi deseti navrženými charitami. \n\nSeznam knih zapojených do Čtení pomáhá je rozdělený do třech věkových kategorií, a to pro žáky 1. až 5. třídy, 6. až 9. třídy a pro studenty středních škol. O tom, které knihy jsou a budou součástí Čtení pomáhá, rozhoduje odborná porota, v jejímž čele je Zdeněk Svěrák. Knihy na seznam stále přibývají. Zapojené jsou jak české, tak světové tituly. Mezi dětmi po celou dobu fungování projektu vede Harry Potter a Kámen mudrců a Harry Potter a Fénixův řád.\n\nProjekt Čtení pomáhá podpořily osobnosti, jako je Zdeněk Svěrák, Alena Ježková, Marek Eben, Jiří Dědeček a kapela Nightwork v čele s Vojtou Dykem, která na podporu projektu složila písničku a klip Čti-WO Kniha knih – Den zúčtování. \nV roce 2011 obdrželo Čtení pomáhá od Fóra dárců hlavní cenu za nejlepší propojení projektu a komunikační kampaně. Další ocenění získal projekt v tomto roce od časopisu CSR Forum, který mu udělil zvláštní cenu za inovaci. Druhé místo získalo Čtení pomáhá v soutěži Internet Effectiveness Awards 2011, v kategorii Charita, lidská práva a životní prostředí.\n\nČeská televize, MF DNES, Lidové noviny, iDnes.cz, Lidovky.cz, Frekvence 1, Evropa 2\n\n"}
{"id": "667449", "url": "https://cs.wikipedia.org/wiki?curid=667449", "title": "Campbell Mithun Tower", "text": "Campbell Mithun Tower\n\nCampbell Mithun Tower je kancelářský mrakodrap v Minneapolis. Má 42 podlaží a výšku 177 metrů, je tak 5. nejvyšší mrakodrap ve městě. Výstavba probíhala v letech 1983 – 1985 podle projektu firmy Hammel, Green & Abrahamson, Inc. Budova disponuje prostory o celkové výměře 67 327 m.\n"}
{"id": "667451", "url": "https://cs.wikipedia.org/wiki?curid=667451", "title": "Spriggina", "text": "Spriggina\n\nSpriggina je rod vyhynulých organismů, zástupce ediakarské fauny. Byla článkovaným živočichem, u něhož je zřejmě možné rozlišit hlavový a ocasní konec. Obvykle bývá přirovnávána k mořským mnohoštětinatým červům či považována za prvotního trilobita. Její přesný původ je nejasný. Je možné, že již byla dravá, pokud by to tak skutečně bylo, tak by byla jedním z prvních predátorů.\n\nPojmenován je po objeviteli fosilií ediakarské fauny Reginaldu Spriggovi.\nSpiggina měla podkovovitou hlavu a tělo tvořené přibližně 40 články se středovou linií patrnou na zádech a ocasu. Byla dlouhá okolo tří centimetrů.\n\n"}
{"id": "667452", "url": "https://cs.wikipedia.org/wiki?curid=667452", "title": "Britské korunovační klenoty", "text": "Britské korunovační klenoty\n\nSouhrnný název Korunovační klenoty Anglie, anglicky Crown Jewels představuje regálie a oděvy užívané panovníkem Spojeného království během korunovačního ceremoniálu a jiných státních příležitostech. Soubor korunovačních klenotů obsahuje následující předměty: Korunu sv. Eduarda, Imperiální korunu a další méně významné koruny např. pro manželky panovníků, žezla (žezlo s křížem a žezlo s holubicí), královské jablko, meče (Sword of Offering, Sword of State, Sword of Mercy - nazývaný Curtana), prsten, ostruhy, \"colobium sindonis\", dalmatiku, armil a královský háv nebo plášť, stejně jako některé další předměty spojené s vlastní ceremonií.\n\nMnoho z předmětů setu pochází ještě z předreformačního období a má duchovní a náboženské konotace. Například roucho oblékané panovníky následně po \"pomazání\" se blízce podobá albě či dalmatice používaných biskupy.\n\nMnoho z korunovačních klenotů z anglosaského období v Anglii se pravděpodobně ztratilo za dob Jana Bezzemka poblíž zátoky Wash, roku 1216. Podle Matěje Parise byl mladý král Jindřich III. korunován v Gloucesteru v roce 1216 zlatou čelenkou. \"Velká koruna Anglie\" (\"Great Crown of England\") Alfréda Velikého, která se neztratila, byla uchovávána v Londýně, nebyla však dostupná Jindřichovi III. pro jeho korunovaci, protože hlavní město bylo v té době pod vládou Ludvíka VIII., pozdějšího krále francouzského.\n\nByly vyrobeny nové předměty, jako náhrada za ty ztracené a v roce 1284 byly ještě doplněny o diadém waleského prince Llywelyna. Roku 1303 byla tato nová náhradní sada uloupena z Westminsterského opatství, nicméně většina z klenotů, možná dokonce všechny, byly nalezeny ve zlatnickém krámku v City of London a o několik dní později se vrátily zpět majiteli, se strašnými následky pro překupníka. Od roku 1303 byly korunovační klenoty uloženy v Londýnském Toweru.\n\nBěhem občanské války, 3. června 1643, Henry Marten nařídil otevření truhly obsahující starobylé korunovační klenoty a vyňal korunu, žezla, roucha, a další propriety Eduarda III. Vyznavače a snažil se je veřejně zesměšnit. To je zaznamenáno J. Planchéem v jeho knize \"Kronika korunovací královen vládnoucích Anglii\" (\"A Chronicle of the Coronations of the Queens Regnant of England\") z roku 1838.\n\nPodruhé byly klenoty odcizeny několika vojáky z Westbourneské společnosti v červenci stejného roku, a nakonec prodány, nebo zničeny v roce 1649.\n\nOliver Cromwell nechal svého času roztavit většinu z korunovačních klenotů po nastolení anglické republiky v roce 1649. Po restauraci monarchie pod žezlem Karla II., krále anglického a skotského v roce 1660 byla většina regálií nahrazena. Přes snahy vystopovat původní předobčanskoválečné korunovační klenoty, nalezly se kromě zlata z roztavených klenotů a několika drahých kamenů, neporušené pouze tři meče a jedna lžíce.\n\n\n"}
{"id": "667458", "url": "https://cs.wikipedia.org/wiki?curid=667458", "title": "Mobile Digital Assistant", "text": "Mobile Digital Assistant\n\nMDA (Mobile Digital Assistant - mobilní digitální pomocník) je přístroj slučující funkce PDA a mobilního telefonu. Typický přístroj této kategorie má tzv. \"chytrý\" operační systém (dříve byl patrně nejrozšířenější Windows Mobile, nyní mnohé další), který umožňuje spolu s nainstalovaným softwarem číst a editovat běžné kancelářské dokumenty, spravovat e-mailovou komunikaci, vést si podrobný kalendář a adresář kontaktů a tyto data také synchronizovat se stolním počítačem.\n\nTelefonní část umožňuje používat přístroj jako klasický mobilní telefon. MDA bývají obvykle vybavena také datovou konektivitou (Wi-Fi, Bluetooth, USB, IR), která jim umožňuje komunikovat s dalšími přístroji či například připojit se k internetu. \n\nOvládání těchto přístrojů bývá řešeno pomocí dotykového displeje, často disponují také pevnou či vysouvací plnohodnotnou QWERTY klávesnicí. \n\nHlavní výhodou těchto zařízení je jejich propojenost a všestrannost.\n\nModelová situace: Přístroj Vás upozorní pomocí kalendáře synchronizovaného s Vaším stolním počítačem (nebo např. službou Google Calendar a jinými) na plánovanou schůzku. Po cestě se připojíte k internetu a stáhnete si e-mail s podklady ke schůzce včetně kontaktu na danou osobu. Propozice si na přístroji pročítáte a přitom zjistíte, že váš spoj bude mít zpoždění. Ze stejného přístroje tedy přímo vytočíte číslo obsažené v e-mailu a schůzku posunete. \n\nMezi přístroji je velká variabilita ve výbavě a funkcích, také rozliční výrobci nazývají své mnohdy podobné výrobky odlišnými názvy. Podobné přístroje jsou tedy často nazývány také jako komunikátory, smartphony (obvykle menší a bez dotykového displeje), atd.\n"}
{"id": "667476", "url": "https://cs.wikipedia.org/wiki?curid=667476", "title": "Peter Ingwersen", "text": "Peter Ingwersen\n\nPeter Ingwersen je informační vědec a emeritní profesor Royal School of Library and Information Science v Kodani. Po studiu na tehdejší Royal School of Librarianship tam působil od roku 1973 jako docent a od roku 1984 jako profesor. Mimo jiné přednášel jako host na mnoha univerzitách. Dlouhou dobu se zabýval kognitivními a teoretickými aspekty vyhledávání informací (Information Retrieval). V současnosti se ve svém výzkumu zaměřuje na webometrii a získávání informací. S Tomasem C. Almindem v roce 1997 vytvořil nové slovo, webometrie a v roce 1998 definoval web impakt faktor, který podobně jako impakt faktor slouží k výpočtu důležitosti webové stránky.\n\n\n"}
{"id": "667479", "url": "https://cs.wikipedia.org/wiki?curid=667479", "title": "Fort Clatsop", "text": "Fort Clatsop\n\nFort Clatsop bylo tábořiště expedice Lewise a Clarka v Oregonu, nedaleko ústí řeky Columbie do Pacifiku, která sloužila expedici v zimě 1805/06. Nacházela se na břehu řeky Lewise a Clarka a byla posledním táborem expedice před návratem do St. Louis.\n\nPamátka je nyní chráněna jako část národních a státních historických parků Lewise a Clarka a je také známa jako Národní památník Fort Clatsop. Replika tábořiště byla zhotovena v roce 1955, při jejím stopadesátém výročí, po padesáti letech stavby. V říjnu 2005 byla zničena požárem, jen pár týdnů před jejím dvoustým výročím. Nová replika, která měla prostší vzhled, byla postavena zhruba sedmi sty dobrovolníky v roce 2006 a na začátku prosince téhož roku měla dedikační ceremoniál.\n\nTábořiště bylo pojmenováno po indiánském kmeni Klacopů a jeho stavba začala 9. prosince 1805. Dva dny před Vánocemi téhož roku se už kapitáni mohli nastěhovat do jejich bytu, který stále nebyl zastřešený. Původní plot byl malý, úzký a dřevěný, což napovídalo, že se nejedná o žádnou obrannou konstrukci. Stavebníci na tom ale byli dost bídně, jelikož zima byla krutá a vlhká. Předchozí zimu strávili na Velkých planinách, na území dnešní Severní Dakoty, kde strávili mnoho času s indiánským kmenem Mandanů. Jejich vztah s Klacopy byl spíše obchodně orientovaný. Tábořiště bylo otevřeno obchodům pouze 24 dní v celé zimě.\n\nExpediční deníky nenabízí přesné plány tábořiště, navíc se náčrty seržanta Johna Ordwaye a kapitána Williama Clarka od sebe liší. Clarkův plán je více uznávaný vzhledem k jeho pozici a roli při stavbě tábořiště.\n\nOblast, kterou průzkumnící osídlili patřila indiánskému kmenu Klacopů, kteří před příchodem Lewise a Clarka často obchodovali s jinými evropskými obchodníky. Díky předchozím zkušenostem tak dokázali průzkumníkům prodat celkem laciné šperky za dobrou cenu. Klacopové ale i jinak obchodovali s průzkumníky za zboží, služby či informace.\n\nMísto tábořiště vybral kapitán Meriwether Lewis a stavba probíhala v prosinci, než se průzkumníci mohli nastěhovat kolem Štědrého dne 1805. Zůstali zde tři měsíce, než 23. března 1806 odešli domů.\n\nPůvodní tábořiště se rozpadlo kvůli mokrému počasí, které v oblasti panuje, ale bylo rekonstruováno v roce 1955 podle náčrtů kapitána Clarka. Momentálně je provozováno Správou národních parků.\n\nPozdě večer 3. října 2005 zničil požár repliku tábořiště. Federální, státní i místní zástupci okamžitě slíbili její opravu. Operátorovo trvání na tom, že se jedná jen o mlhu nad řekou Lewise a Clarka zpozdilo příjezd hasičů asi o patnáct minut, což ovlivnilo jejich schopnost zachránit stavbu. Vyšetřovatelé nenašli žádné důkazy o žhářství. Požár začal v jednom z bytů, ve kterém byl dříve toho dne rozdělaný oheň.\n\nNáhrada byla zhotovena v prosinci 2006. Navzdory ztrátám se podařilo místu obnovit archeologický zájem, jelikož když replika stála, tak nemohli na místě kopat. Navíc byla nová replika postavena s použitím informací, které nebyly v roce 1955 o původním tábořišti dostupné. Také používá nový požární systém.\n"}
{"id": "667480", "url": "https://cs.wikipedia.org/wiki?curid=667480", "title": "Sony Ericsson Open 2011 – muži", "text": "Sony Ericsson Open 2011 – muži\n\nTenisový turnaj ATP Sony Ericsson Open 2011, známý také jako Miami Masters 2011, se konal ve dnech 21. března – 3. dubna v Miami ve Spojených státech amerických venku na kurtech s tvrdým povrchem. Turnaj patřil do kategorie ATP World Tour Masters 1000 a byl součástí ATP World Tour 2011. Odměny činily 3 645 000 USD.\n\nV závorce je kolo, ve kterém hráč vypadl. Všichni nasazení hráči měli v 1. kole volný los.\n\nV závorce je kolo, ve kterém páry vypadly.\n\n"}
{"id": "667488", "url": "https://cs.wikipedia.org/wiki?curid=667488", "title": "Československá hokejová reprezentace v sezóně 1955/1956", "text": "Československá hokejová reprezentace v sezóně 1955/1956\n\n Československo – SRN 8:6 (5:2, 1:1, 2:3)\n\n26. listopadu 1955 – Brno\nBranky Československa: 1-1 3. Zdeněk Návrat, 9. František Vaněk, 13. Slavomír Bartoň, 13. Vlastimil Bubník, 18. Slavomír Bartoň, 6-3 ? Slavomír Bartoň, 44. František Vaněk, 51. Milan Vidlák \nBranky SRN: 3. vl. Ladislav Olejník, 15. Kurt Sepp, 24. Markus Egen, 45. Kurt Sepp, ? Rudolf Pittrich, ? Rudolf Pittrich\nRozhodčí: Müller, Schmied (SUI)\n\nČSR: Jiří Kolouch – Jan Kasper, Ladislav Olejník, Ladislav Chabr, Miloslav Ošmera – Vlastimil Bubník, Slavomír Bartoň, Bronislav Danda – Zdeněk Návrat, František Vaněk, Bohumil Prošek – Rudolf Scheuer, Oldřich Sedlák, Milan Vidlák.\n\nSRN: Wörschhauser – Karl Birschel, Paul Ambros, Hans Huber, Anton Biersack – Ernst Trautwein, Markus Egen, Kurt Sepp – Martin Zach, Hans Rampf, Rudolf Pittrich – Hans-Georg Pescher.\n\n27. listopadu 1955 – Praha\nBranky Československa: 3. Ján Starší, 10. Miloslav Charouzd, 15. Vladimír Zábrodský, 39. Václav Pantůček, 46. Miloslav Vecko \nBranky SRN: 17. Hans-Georg Pescher, 32. Hans Huber\nRozhodčí: Müller, Schmied (SUI)\n\nČSR: Jiří Hanzl – Karel Gut, Zdeněk Ujčík, František Tikal, Miloslav Kolář – Stanislav Nepomucký, Vladimír Zábrodský, Václav Pantůček – Miroslav Kameník, Ján Starší, Miloslav Charouzd – František Vaněk, Josef Buřič, Miloslav Vecko.\n\nSRN: Wörschhauser – Paul Ambros, Karl Birschel, Hans Huber, Anton Biersack – Kurt Sepp, Markus Egen, Ernst Trautwein – Rudolf Pittrich, Hans Rampf, Hans-Georg Pescher – Martin Zach.\n\n26. prosince 1955 – Stockholm\nBranky Československa: 14. Karol Fako, 21. Vladimír Zábrodský, 31. Karol Fako, 32. Vlastimil Hajšman, 39. Josef Seiler, 47. Miloslav Charouzd, 55. Antonín Španinger, 58. Miloslav Charouzd, 59. Josef Seiler \nBranky Švédska: 54. Lars Björn\nRozhodčí: Paulsberg, Christiansen (NOR)\nVyloučení: 3:0\n\nČSR: Jan Vodička – Karel Gut, Antonín Španinger, Jan Lidral, Václav Bubník – Karol Fako, Stanislav Bacílek, Miloslav Charouzd – Vlastimil Hajšman, Vladimír Zábrodský, Václav Pantůček – Jaroslav Kamiš, Josef Seiler, Milan Vidlák.\n\nŠvédsko: Lars Svensson – Bertz Zetterberg, Lars Björn, Åke Lassas, Vilgot Larsson – Holger Nurmela, Sven Tumba Johansson, Hans Öberg – Blomqvist, Stig Carlsson, Erik Johansson – Bengt Bornström, Sigurd Bröms, Pafvels.\n\n28. prosince 1955 – Stockholm\nBranky Československa: 55. Karol Fako \nBranky Švédska: 17. Holger Nurmela, 21. R. Pettersson, 30. Hans Öberg, 50. Lars-Eric Lundvall, 51. S. Andersson, 54. Hans Öberg\nRozhodčí: Paulsberg, Christiansen (NOR)\n\nČSR: Jan Vodička – Karel Gut, Antonín Španinger, Václav Bubník, Stanislav Bacílek – Vlastimil Hajšman, Vladimír Zábrodský, Václav Pantůček – Karol Fako, Ján Starší (Stanislav Bacílek), Miloslav Charouzd – Jaroslav Kamiš, Josef Seiler, Milan Vidlák.\n\nŠvédsko: Yngve Casslind – Bertz Zetterberg, Lars Björn, Ove Malmberg, Vilgot Larsson – Holger Nurmela, Sven Tumba Johansson, Hans Öberg – Pettersson, Nisse Nilsson, Lars-Eric Lundvall – S. Andersson, H. Andersson, Stig Carlsson.\n\n\n"}
{"id": "667492", "url": "https://cs.wikipedia.org/wiki?curid=667492", "title": "Benzoát vápenatý", "text": "Benzoát vápenatý\n\nBenzoát vápenatý je vápenatá sůl kyseliny benzoové (kyseliny benzenkarboxylové). V potravinářství je známa pod svým E kódem E 213.\n\nKyselina benzoová, soli a estery kyseliny benzoové jsou běžně obsaženy ve většině ovoce, především v bobulovitých plodech.Brusinky jsou velmi bohatým zdrojem benzoové kyseliny. Kromě ovoce se benzoáty přirozeně vyskytují v houbách, skořici, hřebíčku a několika mléčných výrobcích (jako výsledek bakteriálního kvašení). Pro komerční účely je tato látka připravována chemicky z toluenu.\n\nKyselina benzoová a benzoáty jsou používány jako konzervační prostředky v kyselých výrobcích proti kvasinkám a plísním, benzoát vápenatý se však používá nejméně často. Jsou neúčinné proti bakteriím a v produktech s pH 5 a vyšším (slabě kyselé či neutrální). Vysoké koncentrace způsobují kyselou příchuť, což omezuje jejich použití. Benzoáty jsou často upřednostňovány díky své lepší rozpustnosti.\n\n"}
{"id": "667500", "url": "https://cs.wikipedia.org/wiki?curid=667500", "title": "Cobian Backup", "text": "Cobian Backup\n\nCobian Backup je freeware (verze 8 dokonce opensource) software určený pro automatické i ruční zálohování složek a souborů. Zálohy lze ukládat na pevný disk, na jiný počítač v sítí nebo na FTP server. Zálohy lze naplánovat na přesný den a hodinu a zálohovaná data jsou komprimována do ZIP archivu. Aplikaci je taktéž možné spouštět jako službu na pozadí systému.\n\n\nProgram nabízí všechny běžné typy zálohování.\n\n\n\nNejnovější verze je ke stažení na oficiálních stránkách.\n\n"}
{"id": "667509", "url": "https://cs.wikipedia.org/wiki?curid=667509", "title": "Markéta Brabantská (1323–1380)", "text": "Markéta Brabantská (1323–1380)\n\nMarkéta Brabantská ( \"Marguerite de Brabant\", \"Margaretha van Brabant\", 9. února 1323 – 1380) byla hraběnka z Flander, Nevers a Rethelu.\n\nByla dcerou brabantského vévody Jana III. a Marie, dcery hraběte Ludvíka z Évreux. 6. června či 1. července 1347 byla v Saint-Quentin provdána za sedmnáctiletého flanderského hraběte Ludvíka II.\n\nŽenichův otec krátce předtím zahynul v bitvě u Kresčaku a anglický král doufal, že se mu podaří za mladého hraběte provdat svou dceru Isabelu a tím chtěl uzavřít anglicko-flanderské spojenectví. Ludvík ovšem nehodlal spojit svůj život s dcerou muže, který mu zabil otce a z dočasného vězení svých proanglicky naladěných pánů uprchl ke dvoru francouzského krále Filipa VI. Ten nelenil a urychleně jej oženil právě s Markétou, dcerou svého spojence.\n\nRoku 1355 zemřel Markétin otec a Ludvík se zmocnil titulu brabantského vévody. Nebyl schopen se prosadit proti švagrové Johaně a po dvou letech bojů roku 1357 uzavřeli oba soupeři mír. Ludvík získal jako odškodnění panství Mechelen a město Antverpy.\nMarkéta zemřela roku 1380 a byla pohřbena v kolegiátním kostele svatého Petra v Lille. Ze tří dětí, které manželovi porodila, se dospělosti dožila pouze dcera, pojmenovaná po matce, která se stala flanderskou dědičkou.\n"}
{"id": "667512", "url": "https://cs.wikipedia.org/wiki?curid=667512", "title": "Československá hokejová reprezentace v sezóně 1954/1955", "text": "Československá hokejová reprezentace v sezóně 1954/1955\n\n Československo – Švédsko 2:2 (1:1, 0:0, 1:1)\n\n17. prosince 1954 – Praha\nBranky Československa: 16. Slavomír Bartoň, ? Oldřich Sedlák \nBranky Švédska: 1. a 55. Blomqvist\nRozhodčí: J. Krásl (TCH), A. Axberg (SWE)\n\nČSR: Jiří Hanzl – Karel Gut, Miroslav Nový, Jan Lidral, Václav Bubník – Vlastimil Bubník, Bronislav Danda, Milan Vidlák – Jan Hanzl, Vladimír Zábrodský, Stanislav Bacílek – Vlastimil Hajšman, Slavomír Bartoň, Václav Pantůček (Oldřich Sedlák).\n\nŠvédsko: Yngve Johansson – Sven Thunman, Lars Björn, Lars Pettersson, Ronald Pettersson – Elgström, Sven Tumba Johansson, M. Pettersson – Larsson, Gösta Johansson, Stig Sjöstam – Blomqvist, Stig Carlsson, Erik Johansson.\n\n18. prosince 1954 – Praha\nBranky Československa: Karel Gut 2, František Schwach, František Tikal, Slavomír Bartoň, Václav Pantůček, Vlastimil Hajšman \nBranky Československa: 2x Sven Tumba Johansson, Gösta Johansson.\nRozhodčí: Vůjtěch (TCH), Axberg (SWE)\n\nČSR: Jiří Hanzl – Karel Gut, Miroslav Nový, Jan Lidral, František Tikal – Vlastimil Bubník, Slavomír Bartoň, Milan Vidlák - Miroslav Rejman, Vladimír Zábrodský, Stanislav Bacílek – Vlastimil Hajšman, František Schwach, Václav Pantůček.\n\nŠvédsko: Yngve Johansson – Sven Thunman, Lars Björn, Lars Pettersson, Ronald Pettersson – Elgström, Sven Tumba Johansson, M. Pettersson – Larsson, Gösta Johansson, Stig Sjöstam – Blomqvist, Stig Carlsson, Erik Johansson.\n\n1. ledna 1955 – Ga-Pa\nBranky Československa: 4. Vladimír Zábrodský, 8. Slavomír Bartoň, 15. Vladimír Zábrodský, 25. Václav Bubník, 26. Miroslav Nový, 37. Miroslav Rejman, 38. Vlastimil Hajšman, 39. Milan Vidlák.\nBranky SRN: nikdo\nRozhodčí: Hauser, Bernhardt (SUI)\n\nČSR: Jiří Hanzl – Karel Gut, Miroslav Nový, Václav Bubník, Eduard Remiáš – Vlastimil Bubník, Slavomír Bartoň, Bronislav Danda – Miroslav Rejman, Vladimír Zábrodský, Stanislav Bacílek – Vlastimil Hajšman, Václav Pantůček, Milan Vidlák.\n\nNěmecko: Ulrich Jansen – Bruno Guttowski, Karl Bierschel, Anton Biersack, Huber – Rudolf Pittrich, Freis, Breitsamer – Hans Rampf, Jakob Probst, Würschhauser – Dieter Niess, Sillenberg, Weide.\n\n2. ledna 1955 – Füssen \nBranky Československa: 17. Vladimír Zábrodský, 23. Slavomír Bartoň, 43. a 46. Vladimír Zábrodský, 49. Vlastimil Bubník, 51. Vladimír Zábrodský, 55. Slavomír Bartoň \nBranky NSR: 28. Xaver Unsinn, 35. a 39. Hans Pescher.\nRozhodčí: Hauser, Bernhardt (SUI)\n\nČSR: Jiří Kolouch (Jiří Hanzl) – Václav Bubník, Eduard Remiáš, Karel Gut, Jan Kasper – Vlastimil Bubník, Slavomír Bartoň, Bronislav Danda – Jan Hanzl, Vladimír Zábrodský, Stanislav Bacílek – Vlastimil Hajšman, Václav Pantůček, Milan Vidlák.\n\nNěmecko: Ulrich Jansen – Bruno Guttowski, Karl Bierschel, Hans Huber, O. Huber – Kurt Sepp, Xaver Unsinn, Georg Guggemos – Kleiber, Markus Egen, Hans Pescher – Weide, Eckstein, Sillenberg.\n\n6. ledna 1955 – Curych \nBranky Československa: 9. Vladimír Zábrodský, 11. Vlastimil Hajšman, 19. Slavomír Bartoň, 27. Václav Pantůček, 45. Vlastimil Bubník, 51. Vlastimil Hajšman, 53. a 54. Vlastimil Bubník \nBranky Švýcarska: 14. Emil Handschin.\nRozhodčí: Egginger, Perkhuhn (GER)\n\nČSR: Jiří Hanzl – Karel Gut, Miroslav Nový, Václav Bubník, Jan Kasper – Vlastimil Bubník, Slavomír Bartoň, Bronislav Danda – Jan Hanzl, Vladimír Zábrodský, Miroslav Rejman – Vlastimil Hajšman, Václav Pantůček, Milan Vidlák.\n\nŠvýcarsko: Jean Ayer – Paul Hofer, Emil Handschin, Émile Golaz, Rudolf Keller – Hans-Martin Trepp, Otto Schläpfer, Otto Schubiger – Franzis Blank, Reto Delnon, Paul Zimmermann – Hans Morger, W. Otto, Rätus Frei.\n\n8. ledna 1955 – Basilej \nBranky Československa: 1. Bronislav Danda, 12. Vlastimil Bubník, 14. Václav Pantůček, 15. Milan Vidlák, 21. Vlastimil Hajšman, 26. Miroslav Rejman, 28. Vladimír Zábrodský, 42. Miroslav Rejman \nBranky Švýcarska: 23. Reto Delnon.\nRozhodčí: Egginger, Perkhuhn (GER)\n\nČSR: Jiří Hanzl – Karel Gut, Jan Kasper, Václav Bubník, Eduard Remiáš – Vlastimil Bubník, Slavomír Bartoň, Bronislav Danda – Jan Hanzl, Vladimír Zábrodský, Miroslav Rejman – Vlastimil Hajšman, Václav Pantůček, Milan Vidlák.\n\nŠvýcarsko: Martin Riessen (Jean Ayer) – Paul Hofer, Emil Handschin, Émile Golaz, Rudolf Keller – Otto Schubiger, Reto Delnon, Hans-Martin Trepp – Franzis Blank, Hans Morger, Paul Zimmermann – Rätus Frei.\n\n12. ledna 1955 – Moskva (Dynamo)\nBranky Československa: nikdo\nBranky SSSR: 9. Jevgenij Babič, 16. Vsevolod Bobrov, 34. Valentin Kuzin.\nRozhodčí: Egginger, Hans Unger (GER)\n\nČSR: Jiří Hanzl – Karel Gut, Miroslav Nový, Václav Bubník, Jan Kasper – Vlastimil Bubník, Slavomír Bartoň, Bronislav Danda – Jiří Pokorný, Vladimír Zábrodský, Stanislav Bacílek – Vlastimil Hajšman, František Schwach, Václav Pantůček.\n\nSSSR: Nikolaj Pučkov – Alfred Kučevskij, Dimitrij Ukolov, Nikolaj Sologubov, Ivan Tregubov – Jevgenij Babič, Viktor Šuvalov, Vsevolod Bobrov – Jurij Krylov, Alexandr Uvarov, Valentin Kuzin – Michail Byčkov, Alexej Guryšev, Nikolaj Chlystov – Alexandr Komarov.\n\n13. ledna 1955 – Moskva (Dynamo)\nBranky Československa: 1. Vlastimil Bubník \nBranky SSSR: 16. Alexandr Komarov.\nRozhodčí: Egginger, Hans Unger (GER)\n\nČSR: Ján Jendek – Karel Gut, Miroslav Nový, Václav Bubník, Jan Kasper – Vlastimil Bubník, Slavomír Bartoň, Milan Vidlák – Vlastimil Hajšman, František Schwach, Václav Pantůček – Jiří Pokorný, Vladimír Zábrodský, Stanislav Bacílek – Miroslav Rejman.\n\nSSSR: Nikolaj Pučkov – Nikolaj Sologubov, Nikolaj Karpov, Henrich Sidorenko, Prilepskij – Vladimir Grebennikov, Viktor Prjažnikov, Mitin – Alexandr Komarov, Jurij Panťuchov, Boris Petělin (Jurij Baulin) – Jurij Kopylov, Vladimir Brunov, Alexander Čerepanov.\n\n20. února 1955 – Praha \nBranky Československa: 7. Vladimír Zábrodský, 36. Vlastimil Hajšman, 53. Vladimír Zábrodský \nBranky Kanady: 17. a 31. Grant Warwick, 58. Bill Warwick.\nRozhodčí: Dvorský, Vojtěch (TCH)\n\nČSR: Jiří Hanzl – Karel Gut, Stanislav Bacílek, Václav Bubník (Miroslav Nový), Jan Lidral – Vlastimil Bubník, Slavomír Bartoň, Bronislav Danda – Vlastimil Hajšman, Vladimír Zábrodský, Václav Pantůček – Miroslav Rejman, Oldřich Sedlák, Jiří Sekyra (Milan Vidlák).\n\nKanada: Ivan McLelland – John McIntyre, George McAvoy, Harold Tarala, Dino Mascotto - Grant Warwick, Bernard Bathgate, Bill Warwick – John McDonald, James Fairburn, Kassian – Rucks, Mike Shabaga, Douglas Kilburn – Dick Warwick, Donald Berry.\n\n\n"}
{"id": "667516", "url": "https://cs.wikipedia.org/wiki?curid=667516", "title": "Isotta Fraschini V.4", "text": "Isotta Fraschini V.4\n\nIsotta Fraschini V.4 byl italský šestiválcový vodou chlazený řadový pístový letecký motor vyráběný od roku 1916, který byl používán ve vojenských letadlech v 1. světové válce. Jeho konstrukce byla typická pro soudobé letecké motory. Motor měl šest litinových válců, přičemž vždy dva válce měly společnou hlavu. Tento motor vyráběla i společnost Alfa Romeo.\n\nŠestiválcový vodou chlazený řadový (stojatý) čtyřdobý zážehový pístový motor, s přímým náhonem vrtule\n\n\n"}
{"id": "667518", "url": "https://cs.wikipedia.org/wiki?curid=667518", "title": "Gymnázium Ústavní", "text": "Gymnázium Ústavní\n\nGymnázium Ústavní je víceleté gymnázium se všeobecným zaměřením. Nachází se v Bohnicích v Praze 8 poblíž bohnické psychiatrické nemocnice. Gymnázium sdílí areál společně se Základní školou Ústavní a školní jídelnou.\n\nV současné době nabízí dva obory studia – standardní osmileté studium a šestileté bilingvní studium, kde jsou některé z předmětů vyučovány v italském jazyce. Dříve se zde nacházel i čtyřletý obor.\n\nŠkola pro studenty pořádá výměnné programy, poznávací zájezdy do zahraničí a technické exkurze.\n\n\n\nGymnázium poskytuje svým studentům možnost stravování ve školní jídelně. Ta tvoří samostatnou budovu a nachází se v ní oddělené prostory pro žáky základní školy a studenty gymnázia. V roce 2015 prošla školní jídelna rekonstrukcí, v rámci níž byla celá budova zateplena, zakoupeno nové moderní kuchyňské vybavení, vyměněny stoly, implementován systém strava.cz a instalován elektrický pojízdný pás pro odkládání táců.\n\nStudenti si mohou prostřednictvím dotykového terminálu nebo přes internet zvolit z nabídky dvou jídel. Ke každému obědu si strávníci mohou nabrat polévku a mnohdy i kus ovoce či zákusek.\n\nV letech 2013 až 2014 budova gymnázia prošla společně s budovou základní školy rozsáhlou rekonstrukcí, při níž byla opravena střecha, vyměněna okna a všechny budovy byly zatepleny a natřeny na růžovo. Rekonstrukce byla dotována Evropskou unií.\n\n\n\n"}
{"id": "667526", "url": "https://cs.wikipedia.org/wiki?curid=667526", "title": "Lala Deen Dayal", "text": "Lala Deen Dayal\n\nLala Deen Dayal (1844 Sardhana, Uttarpradéš – 1910, Bombay) (známý jako Raja Deen Dayal) byl indický fotograf. Jeho kariéra fotografa začala v polovině 70. let 19. století, kdy jako pověřený fotograf založil studia v Indore, Bombaji a Hajdarábádu, stal se dvorním fotografem šestého Nizamu státu Hajdarábád, Mahbub Ali Khan, Asif Jah VI, který mu udělil titul \"Musawwir Jung Raja Bahadur\" a později v roce 1885 byl jmenován fotografem místokrále Indie.\n\nV roce 1887 nebo 1897 ??? získal královské oprávnění od královny Viktorie.\n\nNarodil se v městě Sardhana, státu Uttarpradéš, v blízkosti Meerut v rodině šperkařů. Vzdělání získal na technické vysoké škole Thompson College of Civil Engineering na Roorkee, (později IIT Roorkee).\n\nV roce 1866 vstoupil do státní služby jako vedoucí a kreslíř v oddělení sekretariátu Úřadu práce v Indore. Mezitím začal fotografovat a založil vlastní studio v Indore. Byl pověřen fotografovat generálního guvernéra na turné po střední Indii. V roce 1868 založil studio Lala Deen Dayal & Sons, a byl následně pověřen fotografovat různé chrámy a paláce v Indii. Založil studia v Secunderabad, Bombay a Indore.\n\nV letech 1875-1876 fotografoval královskou cestu prince a princezny z Walesu. Na počátku 80. let cestoval se sirem Lepelem Griffinem a fotografoval antickou architekturu v regionu. Griffin jej pověřil dělat archeologické fotografie, výsledkem bylo portfolio 86 fotografií, známý jako \"Slavné Památky Střední Indie\" (\"Famous Monuments of Central India\").\n\nPříští rok odešel z vládních služeb a soustředil se na svou kariéru profesionálního fotografa. Stal se dvorním fotografem šestého Nizamu v roce 1885, brzy poté se přestěhoval z Indore do Hajdarábádu, ve stejném roce byl jmenován fotografem místokrále Indie.\n\nDeen Dayal byl jmenován fotografem královny Viktorie v roce 1887 nebo 1897 ???.\n\nV letech 1905-1906 doprovázel prince a princeznu z Walesu.\n\nDayal zemřel v Bombaji v roce 1905.\n\nPo jeho smrti pokračovala jeho rodina ve vedení studia se sedmým Nizamem v Hajdarábádu, kde jeho pokračuje ve vedení ateliéru již čtvrtá generace potomků.\n\nJeho sbírka čítá na 2 857 negativů na skleněných deskách, kterou v roce 1989 zakoupilo národní centrum umění Indira Gandhi National Centre for the Arts (IGNCA), Nové Dillí, které je dnes největším úložištěm jeho práce. Velká sbírka snímků, včetně hladomoru v 70. letech jsou v americkém muzeu Peabody Essex Museum a ve sbírce Ebrahima Alkaziho v Dillí. V roce 2010 se konala retrospektivní výstava jeho děl v IGNCA, kurátorem byl Jyotindra Jain.\n\nV roce 2006 bylo kurátorem výstavy ze sbírky jeho fotografií muzeum Salar Jung Museum během festivalu \"Times Hyderabad Festival\"; následně v listopadu ministerstvo komunikací vydalo na jeho počest pamětní známku.\n\n\n\n"}
{"id": "667533", "url": "https://cs.wikipedia.org/wiki?curid=667533", "title": "Petr Berounský", "text": "Petr Berounský\n\nPetr Berounský (* 17. září 1956, Ústí nad Labem) je český fotograf.\n\nNarodil se v rodině výtvarníka a zdravotní sestry. Jedny z prvních fotografií, které pořídil, byly z okupace republiky v srpnu roku 1968. Vyučil se v oboru fotograf, po problémech s komunistickým režimem mu nebylo dovoleno studovat vytouženou grafickou školu a nastoupil vojenskou základní službu. Po ní pracoval jako laborant v \"Krajské laboratoři pro barevnou fotografii\" (1977), kde se používaly způsoby klasického ručního zpracování barevné fotografie. Po několika letech se stal vedoucím této laboratoře.\n\nV roce 1983 dostal nabídku vybudovat v Ústí nad Labem studio reklamní a technické fotografie. V té době začal spolupracovat s celou řadou umělců jako byli například Michal Tučný, Jiří Korn, Lucie Bílá, Petr Kotvald, Richard Hess – studio UNO, Hanka Křížková a další. Pracoval na plakátech, gramofonových deskách, kalendářích a podobně. Začal fotografovat pro Činoherní studio Ústí nad Labem. V roce 1989 na konkurzu objevil Pavlínu Babůrkovou, se kterou navázal přátelství a spolupráci. Později se Pavlína Babůrková stala Miss ČSFR 1992.\n\nPo pádu komunistického režimu s kolegou založili reklamní agenturu. V roce 1995 ze společnosti odešel a vrátil se k prezentaci pod svým jménem. V roce 1991 byl osloven tehdejším ředitelem Ústeckého divadla Petrem Jonášem, zda by nechtěl fotografovat balet a operu, čímž vznikla jeho velká láska k divadlu. V roce 2000 na to navázala nabídka pražského divadla \"Ta Fantastika\" na fotografování \"Černého divadla\" a následné všech muzikálů od EXCALUBru až do roku 2010, kdy divadlo pozastavilo všechny představení.\n\nPři povodních v roce 2002 začal spontánně fotografovat již od prvních dnů. Vznikla ucelená kolekce fotografií, kterou pak vydal knižně. Publikace vyšla v limitované edici a veškerý výtěžek věnoval Činohernímu studiu v Ústí nad Labem.\n\nV roce 1998 začal spolupracovat s modelkou Vlaďkou Erbovou.\n\nJe jedním z mála českých profesionálních fotografů, kteří uceleně fotografují archeologii a navazuje tak svou prací např. na fotografy Wernera a Bedřicha Formanovi z 2. poloviny 20. století. Od roku 2005 fotografoval jako dvorní fotograf pro časopis \"Archeologie\". Nafotografoval jedinečnou kolekci artefaktů a pokladů z doby bronzové ze severních a středních Čech a ucelenou kolekci archeologických nálezů z období zvoncovitých pohárů, zachytil unikátní loutku z hrobu šamana z Brna, Francouzské ulice starou 25 tisíc let nebo nejznámější a nejcennější českou národní kulturní movitou památku - Věstonickou venuši. Spolupracuje také s českými egyptology - stal se například součástí týmu projektu rekonstrukce podoby objeveného kněze faraonů z období Staré říše - Neferinpa a jeho ženy.\n\nPetr Berounský má manželku Danu, která s ním spolupracuje na všech projektech v atelieru jako stylistka a vizážistka, má dvě dcery, Martinu a Kláru.\n\n"}
{"id": "667536", "url": "https://cs.wikipedia.org/wiki?curid=667536", "title": "LG Optimus 2X", "text": "LG Optimus 2X\n\nLG Optimus 2X je smartphone od korejského výrobce LG. Jedná se o první mobilní telefon na světě s dvoujádrovým procesorem (Nvidia Tegra 2, takt 1 GHz). Operačním systémem je standardně Android 2.2 Froyo, který bude brzy možné zdarma aktualizovat na novější verzi Android 2.3 Gingerbread. LG Optimus 2X je na českém trhu dostupný ve dvou barvách - černá a hnědá.\n\nLG Optimus 2X byl oficiálně představen 16. prosince 2010. Prodej telefonu začal 29.3. 2011. Jako první jej na český trh uvedla společnost Sunnysoft s.r.o. Ostatní prodejci se přidali o týden déle. V České republice se telefon začal prodávat za doporučenou cenu 12 790 Kč s DPH.\n\nMobilní telefon LG Optimus 2X je vybaven operačním systémem Android 2.2 Froyo (s možností aktualizace na novější Android 2.3 Gingerbread), 1 GHz dvoujádrovým procesorem (na rozdíl od LG Optimus Black, který má jednojádrový procesor) Nvidia Tegra 2 s 40 nm technologií a operační pamětí 512 MB RAM. Na přední straně smartphonu se rozprostírá dotykový kapacitní displej s rozlišením WVGA (480×800 px), 16 miliony barev a úhlopříčkou 4\". Displej zvládá multitouch ovládání (gesta pro přibližování a oddalování např. fotek, webových stránek, mapových podkladů, atd.) a je krytý odolným sklíčkem Gorilla Glass. Díky akcelerometru se automaticky otáčí obsah displeje na šířku a na výšku.\n\nVe výbavě Optimusus 2X najdeme hudební a video přehrávač, HDMI konektor pro sledování multimediálního obsahu z telefonu na televizi či monitoru, GPS s mapami Googlu, rychlá data HSPA, Wi-Fi pro připojení na internet, přední 1,3 Mpx kamerku pro videohovory, 8 Mpx fotoaparát s autofocusem a bleskem či kameru s možností nahrávání FullHD videí 1088p (tedy rozlišení 1920×1088 px).\n\n\n"}
{"id": "667539", "url": "https://cs.wikipedia.org/wiki?curid=667539", "title": "Balduin II. Flanderský", "text": "Balduin II. Flanderský\n\nBalduin II. Flanderský (\"fr. Baudouin le Chauve \"; 863/867 – 10. září 918) byl hrabě z Flander a z Boulogne.\n\nByl starším synem flanderského hraběte Balduina I. a Judity, dcery západofranského krále Karla Holého. Z matčiny strany tak byl potomkem Karla Velikého. První léta jeho samostatné vlády byla poznamenána ničivými nájezdy Vikingů. Balduinovi se podařilo vybudovat nová opevnění a přivlastnit si dalších území.\n\nVyužil konfliktu mezi Karlem Prosťáčkem a Odem Pařížským, kteří soupeřili o západofranský trůn a zmocnil se hrabství Ternois a Boulogne. Roku 884 se oženil s dcerou Alfréda Velikého. O šest let později byl pro vraždu remešského arcibiskupa Fulka, s nímž měl dlouhodobé spory o klášter Saint-Bertin, papežem Benediktem IV. exkomunikován.\n\nZemřel v září 918 a byl pohřben v opatství Saint-Bertin a roku 929 byly jeho ostatky převezeny do kláštera svatého Petra v Gentu, kde byl pohřben společně se svou téhož roku zesnulou chotí. Syn Arnulf převzal flanderské hrabství a Adelolf se stal hrabětem z Boulogne.\n\n"}
{"id": "667546", "url": "https://cs.wikipedia.org/wiki?curid=667546", "title": "Středoamerický pohár", "text": "Středoamerický pohár\n\nStředoamerický pohár ( \"Copa Centroamericana\") byl fotbalový mezinárodní pohár pořádaný mezi roky 1991 a 2017 Středoamerickou fotbalovou unií (UNCAF, Unión centroamericana de fútbol). Poháru se účastnily reprezentace 7 států - Belize, Guatemaly, Salvadoru, Hondurasu, Nikaragui, Kostariky a Panamy. Hrál se jednou za 2 roky a sloužil jako kvalifikace do Zlatého poháru CONCACAF, do kterého postupovalo 5 nejlepších družstev. Až do sezony 2009 nesl název \"Pohár národů UNCAF\" (Copa de Naciones de la UNCAF). Poseldní turnaj se hrál v roce 2017, následně byl pohár absorbován do Ligy národů CONCACAF.\n\n"}
{"id": "667548", "url": "https://cs.wikipedia.org/wiki?curid=667548", "title": "Miroslav Gajdůšek", "text": "Miroslav Gajdůšek\n\nMiroslav Gajdůšek (* 20. září 1951) je bývalý československý fotbalový reprezentant, útočník a záložník. Jeho starší bratr Josef byl rovněž prvoligovým fotbalistou.\n\nPodílel se na zisku bronzové medaile na mistrovství Evropy hraném v roce 1980. Na klubové úrovni získal s Duklou Praha dvakrát titul mistra ligy. Reprezentoval Československo ve 48 utkáních (1971-1980) a vstřelil 4 góly. Mistr Evropy do 23 let 1972. V Poháru mistrů evropských zemí nastoupil v 6 utkáních a dal 1 gól a v Poháru UEFA nastoupil v 11 utkáních a dal 5 gólů.\n\n\n"}
{"id": "667550", "url": "https://cs.wikipedia.org/wiki?curid=667550", "title": "Básne napísané pred skokom z 8. poschodia", "text": "Básne napísané pred skokom z 8. poschodia\n\nBásne napísané pred skokom z 8. poschodia (česky \"Básně napsané před skokem z 8. poschodí\") je sbírka básní (ve slovenštině) amerického prozaika a básníka Charlese Bukowského, kterou uspořádal Daniel Hevier. Vyšla v nakladatelství Slovenský spisovateľ v roce 1989 a 2001.\n\nDaniel Hevier v ediční poznámce a tiráži vysvětluje, že tuto sbírku sestavil z následujících anglických originálů:\n\nCyklus je sestaven do 4 částí:\n\nSbírka obsahuje i všelijaké úryvky z prózy, stručnou biografii autora a několik jeho citátů.\nV angličtině existuje odlišná autorova sbírka s názvem \"Poems Written before Jumping out of an 8-Storey Window\".\n\nNiektorí ľudia sa nikdy nezbláznia: ak si myslíte, že som sa zbláznil skúste odtrhnúť kvet zo záhrady vášho súseda\nLáska je pes z pekla: milenci sa všade vinú k sebe ako vetvičky asparágu\nBukowski, ten spisovateľ ?: bol nádherný jarní deň a vonku sme mohli počuť vtáky ktoré zatiaľ nezabil smog\nĽad pre orly: & veľké biele kone prichádzajú & olizujú mráz sna\n\n\n"}
{"id": "667552", "url": "https://cs.wikipedia.org/wiki?curid=667552", "title": "Navíječka cívek", "text": "Navíječka cívek\n\nNavíječka cívek je přístroj, který se používá, jak již sám název napoví, k navinutí drátu na kostru cívky. Kostra cívky se upevní k otočné hlavě navíječky, ke které je přes systém napínacích kladek přiveden požadovaný drát, silonové vlákno nebo provaz. Navíječka často mívá pedál (nožní spínač) fungující jako spínač rotoru a hloubka stlačení tohoto pedálu určuje rychlost navíjení. Navíječka pro elektrotechniku je vybavena počítadlem závitů cívky. Dále se může vybavit např. mikro posunem nebo počítadlem navinuté délky.\n\nJosef Šavel; Elektrotechnologie; BEN - technická literatura 2006; ISBN 978-80-7300-190-2\n"}
{"id": "667553", "url": "https://cs.wikipedia.org/wiki?curid=667553", "title": "Klášter Saint-Bertin", "text": "Klášter Saint-Bertin\n\nKlášter Saint-Bertin je benediktinské opatství v Saint-Omer pocházející ze 7. století. Je pojmenováno po svém druhém opatovi Bertinovi a svého času patřilo společně s klášterem sv. Vaasta a klášterem Elnon mezi nejvlivnější opatství v severní Evropě. Fungovalo také jako pohřebiště flanderských hrabat a byl zde pohřben kentský král Edwin, syn anglického krále Eduarda Staršího.\n\nZkázou pro něj byla Francouzská revoluce, kdy bylo zásadně poškozeno. Během druhé světové války došlo k bombardování zbytků budov a do dnešní doby se zachovaly pouze působivé ruiny.\n"}
{"id": "667554", "url": "https://cs.wikipedia.org/wiki?curid=667554", "title": "Okres Proszowice", "text": "Okres Proszowice\n\nOkres Proszowice (polsky \"Powiat proszowicki\") je okres v polském Malopolském vojvodství. Rozlohu má 414,57 km² a v roce 2005 zde žilo 43 561 obyvatel. Sídlem správy okresu je město Proszowice.\n\nMěstsko-vesnické:\n\n\nVesnické:\n\n\n"}
{"id": "667558", "url": "https://cs.wikipedia.org/wiki?curid=667558", "title": "Březen 2011", "text": "Březen 2011\n\n\n\n\n\n"}
{"id": "667559", "url": "https://cs.wikipedia.org/wiki?curid=667559", "title": "Jiří Holý (literární teoretik)", "text": "Jiří Holý (literární teoretik)\n\nProf. PhDr. Jiří Holý, DrSc., (* 28. dubna 1953 Nový Jičín) je český literární historik a teoretik. Zaměřuje se na českou literaturu 20. století, česko-německé kulturní vztahy a téma holokaustu.\n\nV letech 1972–1977 vystudoval na FF UK v Praze (obory čeština a němčina). Pracoval v nakladatelství Československý spisovatel, v letech 1982–1998 v Ústavu pro českou literaturu Akademie věd ČR postupně jako odborný pracovník, vědecký pracovník, vedoucí oddělení teorie literatury. V roce 1998 přešel do Ústavu české literatury a literární vědy FF UK. V roce 2001 pak byl jmenován profesorem. Po roce 1990 působil jako hostující docent na univerzitách v Lipsku, Saarbrückenu, Řezně, Vídni a Berlíně. 1989–2002 byl redaktorem časopisu Česká literatura. Podílí se na vydávání reprezentativní edice Česká knižnice od jejího počátku v roce 1997 (dosud 58 svazků), je předsedou její správní rady. V roce 2008 byl vyznamenán cenou Humboldt Research Award, kterou udílí Alexander von Humboldt-Stiftung.\n\n\n"}
{"id": "667564", "url": "https://cs.wikipedia.org/wiki?curid=667564", "title": "Claudia Heillová", "text": "Claudia Heillová\n\nClaudia Heill, (24. ledna 1982 – 31. března 2011, Vídeň, Rakousko) byla reprezentantka Rakouska v judu. V roce 2004 získala stříbrnou olympijskou medaili.\n\nS judem začala v 8 letech a vrcholově se mu věnovala pod vedením Huberta Rohrauera.\n\nPřechod mezi juniorskou a seniorskou kategorií zvládla na výbornou. Účast na olympijských hrách v Sydney v roce 2000 jí ještě o několik bodů unikla, ale v roce 2004 si účast bez větších potíží pohlídala. Byla pouze otázka v jaké bude startovat formě, protože na mistrovství Evropy pohořela. Na olympijských hrách v Athénách se však ukázala ve velmi dobrém světle. Dostala se až do finále, kde nestačila na ten den suverénní Japonku Tanimotó. Získala stříbrnou olympijskou medaili.\n\nNečekaná stříbrná olympijská medaile z ní udělala v rodném Rakousku hvězdu, ale od nové sezóny 2005 jí začaly pronásledovat různá zranění a to především zranění obou kolen. Vrátila se až v polovině sezony 2006 a v roce 2008 se dokázala připravit na obhajobu olympijské medaile. Na olympijských hrách v Pekingu nezvládla ve druhém kole hru nervů s Kubánkou González, ale z oprav se dokázala probojovat do boje o 3. místo. Se Severokorejkou Won Ok-im držela dlouho vedení, ale v polovině jí soupeřka poslala na zem za wazari a náskok nepustila.\n\nPo 5. místě v Pekingu se rozhodla předčasně ukončit sportovní kariéru. Důvodem byly staré jizvy po operacích kolen a především rozchod s trenérem Rohrauererem, kterého zlákali do svých řad Izraelci. Zaměřila na dokončení studia na vysoké škole a v roce 2010 byla tváří vídeňského mistrovství Evropy v judu.\n\nV roce 2011 ještě spolukomentovala světový pohár v Oberwartu, ale na konci měsíce března přišla nečekaná zpráva, že vypadla z okna svého bytu ve Vídni a těžkých zraněním podlehla. Bulvární média pracovala s myšlenkou, že spáchala sebevraždu, ale vyšetřování nic podobného nedokázalo. Nenechala dopis na rozloučenou a podle výpovědi lidí z jejího okolí nejevila známky, že by se podobný čin chystala spáchat.\n\n"}
{"id": "667566", "url": "https://cs.wikipedia.org/wiki?curid=667566", "title": "Balduin IV. (rozcestník)", "text": "Balduin IV. (rozcestník)\n\nJméno Balduin IV. (francouzsky Baudouin) nosilo v historii více vládců:\n\n"}
{"id": "667572", "url": "https://cs.wikipedia.org/wiki?curid=667572", "title": "Dude Ranch", "text": "Dude Ranch\n\nDude Ranch je druhé studiové album americké hudební skupiny Blink-182. Album vyšlo v roce 1997 a bylo nahrávané ve studiích Big Fish poblíž San Diega. Album obsahuje celkem čtyři singlové nahrávky, \"Dammit\", \"Josie\", \"Apple Shampoo\" a „Dick Lips“, z nichž první dvě jsou obsaženy také v albu Greatest Hits z roku 2005. Album Dude Ranch získalo v roce 1999 platinovou desku.\n\n\nBlink-182\n\n"}
{"id": "667587", "url": "https://cs.wikipedia.org/wiki?curid=667587", "title": "Zadeček", "text": "Zadeček\n\nZadeček čili abdomen je jedním z tagmat (větší tělní celek) těla členovců, jejichž tělo je členěno na hlavu (\"cephalon\"), hruď (\"thorax\") a zadeček (\"abdomen\"), příp. na hlavohruď a zadeček.<br>\n\nTrojí dělení těla členovců:\n\nV zadečku je uloženo hlavní pohlavní ústrojí a koncová část trávicí trubice. Zadeček bývá složen z více méně stejných článků (neplatí u pavoukovců).\nAbdomen: V anatomii obratlovců je \"abdomen\" latinsky břicho, tzn. část trupu pod hrudníkem. V břišní dutině jsou zejm. orgány trávicího, močového a pohlavního systému s příslušnými cévami a nervy. V horní části je břišní dutina oddělena bránicí od dutiny hrudní, dolů přechází plynule do pánve. K přesnějšímu popisu určitého nálezu (k jeho lokalizaci) se v medicíně břicho dělí na břišní krajiny (jednotlivé oblasti břicha): jednak na čtyři kvadranty (čtvrtiny), jednak na tradiční krajiny \"hypochondrium\", \"epigastrium\", \"mezogastrium\", \"hypogastrium\", oblast \"umbilikální\" a \"suprapubickou\". Akutní abdomen je klinický syndrom charakterizovaný rychlým nástupem břišní bolestivosti.\n"}
{"id": "667588", "url": "https://cs.wikipedia.org/wiki?curid=667588", "title": "Olověné kodexy", "text": "Olověné kodexy\n\n(Jordánské) olověné kodexy jsou soubor asi 70 knih či kodexů vyrobených z olova a mědi, které se roku 2011 objevily na území Izraele v majetku jednoho tamního Araba. Majitel tvrdil, že památky jsou vlastnictvím jeho rodiny již asi 100 let, jiná verze říkala, že pocházejí z Jordánska. Většinou sestávají z 5 až 15 kovových listů velikosti asi platební karty spojených kovovými kroužky na hřbetě a někdy i na ostatních stranách kodexu. Podle expertů se jedná o archeologické podvrhy údajně starého židovského nebo raně křesťanského původu, ve skutečnosti však pocházející ze současné doby. \n\n"}
{"id": "667591", "url": "https://cs.wikipedia.org/wiki?curid=667591", "title": "Brunnerova žláza", "text": "Brunnerova žláza\n\nBrunnerova žláza (též duodenální žláza) je systém drobných exokrinních žláz v podslizniční vrstvě dvanáctníku, jež produkují zásaditý sekret (pH 8,1–9,3). Ten chrání sliznici před kyselou žaludeční šťávou a neutralizuje ji tak, aby mohlo správně probíhat trávení pomocí pankreatických enzymů. Žlázy tohoto typu jsou plně vyvinuty pouze ve dvanáctníku savců, ačkoliv někteří autoři popisují podobné struktury (na pomezí žaludku a střeva) i u ptáků. K masivnímu rozvoji těchto žláz dochází zejména u býložravců, méně patrné jsou u všežravců a masožravců. Brunnerova žláza je pojmenována po Johannovi Conradovi Brunnerovi, švýcarském anatomovi, který je v roce 1687 popsal (jiné zdroje uvádí, že je již v roce 1679 popsal Johann Jakob Wepfer).\n\nSvou stavbou jsou to složené, tubulární (podle jiných zdrojů spíše tuboalveolární) žlázy tvořené buňkami mukózního typu. Znamená to, že trubičkovitý vývod se větví na menší a menší tubuly, přičemž každý z nich je zakončen víceméně samostatnými jednotkami schopnými vytvářet sekret. Mukózní buňka je zase typická tím, že vylučuje látky hlenovité konzistence. Mimo to však byl v této žláze popsán i výskyt serózních buněk. Vývody obvykle prochází skrz hladkou svalovinu (\"lamina muscularis mucosae\") ve stěně dvanáctníku a vyúsťují v Lieberkühnových kryptách, u některých savců přímo do lumen dvanáctníku.\n\nStudie na potkanech, využívající světelnou mikroskopii popisují značně variabilní vzhled exokrinních buněk Brunnerovy žlázy, což zřejmě souvisí s existencí několika fází v dozrávání těchto buněk a ve vývoji jejich exokrinní funkce. Zatímco některé se jeví jako bazofilní buňky téměř bez jakýchkoliv granul, s bazálně umístěným jádrem a nad ním uloženým Golgiho aparátem, jiné buňky mají svou apikální část zcela přecpanou váčky. Elektronmikroskopické studie ukazují, že buňky jsou usazeny na bazální lamině, pod níž je kolagenní vrstva pojiva. Bazální a laterální části membrány jsou vždy rovné, zatímco apikální část se jeví jako zvlněná do několika klkovitých výběžků. V laterální membráně jsou přítomny buněčné spoje charakteristické pro většinu podobných žláz, nicméně mezi buňkami se do jisté míry udržují intercelulární štěrbiny. Je uváděn značný rozvoj Golgiho aparátu, lysozomů, sekrečních granulí, drsného endoplazmatického retikula a početné mitochondrie. Jádro je vejčitého tvaru, obsahuje někdy značně velká jadérka.\n\nHlenovitý sekret Brunnerových žláz je bohatý na glykoproteiny a obsahuje především oligosacharidy O-vázané na proteinové jádro. U člověka se označují jako glykoproteiny III. třídy, zřejmě se jedná o produkt genu MUC6. Mimo mucin jsou v sekretu obsaženy hydrogenuhličitanové ionty a různé další látky (epidermální růstový faktor, trefoil peptidy, baktericidní látky, inhibitory proteináz a některé lipidy). Hlavní funkcí sekretu je evidentně ochrana citlivé sliznice, nicméně celá řada látek v něm obsažených hraje roli i v imunitní obraně, buněčné proliferaci a diferenciaci.\n"}
{"id": "667598", "url": "https://cs.wikipedia.org/wiki?curid=667598", "title": "Četa v akci", "text": "Četa v akci\n\nČeta v akci (v anglickém originále Tour of Duty) je americký válečný televizní seriál z vietnamské války, natáčel se v letech 1987–1990. Má celkem 3 série a 58 epizod. \n\nV první sérii jsou v týmu na základně Beruška seržant Zek Anderson, poručík Goldman, vojíni Percell, Ruiz, Taylor, Johnson, Baker, Horn, zdravotník Matsuda a kapitán Wallace. Uprostřed zemřou Kapitán Wallace a později zdravotník Matsuda a na konci série je Horn vážně zraněn a převezen do USA a Baker odešel studovat (Baker je pak k vidění v jedné epizodě ve třetí sérii kde dělá řidiče generálovi). Epizod je celkem 21.\n\n\nV druhé sérii je tým na základně Tan Son Hnut. Mimo ostatních přibude pilot vrtulníku poručík McKay, reportérka Devlinová, Major Darling a Doktorka Seymoorová. Uprostřed série odchází doktorka Seymoorová do USA pracovat na psychiatrii (Seymoorová se pak objeví v jedné epizodě ve třetí sérii, když jede seržant Anderson na dovolenou). A na konci série odejde i Major Darling. Epizod je celkem 16.\n\n\nVe třetí sérii jsou převeleni na základnu Burnett ke specialání jednotce MACVSOG. Mimo ostatních přibude plukovník Brewster a nový zdravotník Hockenburry. Ve druhém díle umírá po Atentátu reportérka Devlinová, později odcházi tehdy už seržant Johnson a nakonec odchází uprostřed série plukovník Brewster, který se ještě objevil v posledních třech epizodách. Nahradil ho major Duncan. Epizod je celkem 21.\n\n"}
{"id": "667600", "url": "https://cs.wikipedia.org/wiki?curid=667600", "title": "Angolatitan", "text": "Angolatitan\n\nAngolatitan („angolský titán“) byl rodem sauropodního dinosaura ze skupiny Titanosauria, který žil v období rané svrchní křídy (geologický věk turon, před 94 až 90 miliony let) na území dnešního jihoafrického státu Angoly (souvrství Itombe, provincie Bengo). Je vůbec prvním dinosaurem, oficiálně popsaným z tohoto státu.\n\nFosilie angolatitana představují pouze fragmentární kosterní pozůstatky pravé přední končetiny. Kost pažní měří na délku 110 cm, jednalo se tedy o poměrně velkého dinosaura zhruba o hmotnosti dvou slonů afrických. Angolatitana popsal na počátku roku 2011 paleontolog Octávio Mateus a jeho kolegové. Typový druh je \"A. adamastor\".\n\n"}
{"id": "667605", "url": "https://cs.wikipedia.org/wiki?curid=667605", "title": "Titanosauria", "text": "Titanosauria\n\nTitanosauři, neboli zástupci kladu Titanosauria (či nadčeledi Titanosauroidea) byli skupinou vývojově pokročilých sauropodních dinosaurů. Do této skupiny patří také největší dnes známí suchozemští živočichové všech dob, jako byl \"Argentinosaurus\", \"Paralititan\", \"Futalognkosaurus\" nebo dosud nepojmenovaný obří titanosaur z Patagonie. Tito zejména křídoví sauropodi žili na všech dnešních kontinentech, a to prokazatelně i na Antarktidě (která byla v druhohorách klimaticky mnohem příznivější než dnes). Jejich fosilie byly objeveny i na území dnešního Tuniska.\n\nTitanosauři byli velmi rozšířenou a úspěšnou skupinou sauropodů, jejíž evoluční rozmach paleontologové odkrývají teprve v posledních dvou desetiletích. K únoru roku 2018 bylo známo asi 101 druhů titanosaurů. První zástupci se objevují již v období pozdní jury, asi před 156 miliony let, poslední (např. \"Alamosaurus\") se dožili až úplného konce druhohor před 66 miliony let a patřili tedy k posledním žijícím neptačím dinosaurům. Byla objevena také hnízda a hnízdiště se zkamenělými vejci a zachovanými embryi titanosaurů. Stejně jako ostatní sauropodi byli tito býložravci zavalitými čtvernožci s dlouhým krkem a ocasem a čtyřmi sloupovitými končetinami. Charakteristická je pro tuto skupinu také přítomnost osteodermů, tedy kostěných destiček v kůži, které poskytovaly jistou úroveň ochrany před útokem predátorů. Mnozí z těchto sauropodů měli tělo chráněno kostěnými štítky, zvanými osteodermy. Jejich rozmístění na tělech jednotlivých druhů se lišilo. Funkcí těchto pevných kožních útvarů mohlo být více - od pasivní a aktivní obrany až po termoregulaci nebo zásobárnu minerálů pro organismus.\n\nNejstarší dosud známé fosilie kladu Titanosauriformes představují izolované zkamenělé zuby, objevené v sedimentech souvrství Sahakara na Madagaskaru. Pocházejí z období střední jury (geologický stupeň bath), jsou tedy staré asi 168 až 166 milionů let.\n\nVědecká studie z roku 2017 ukazuje, že na kvalitě a tloušťce skořápky vajec titanosaurů měl významný vliv také stres, kterým před jejich nakladením procházely samice těchto dinosaurů.\n\nTitanosauři rostli relativně velmi rychle a na jejich kostech doložil histologický výzkum cyklický růst a opakování fází růstového spurtu.\n\nFosilie titanosaurních sauropodů z brazilského souvrství Marília (geologický věk maastricht, před 72 až 66 miliony let) dokládají, že těla těchto obřích dinosaurů byla po smrti využívána jako úkryt a potrava nejen obratlovci, ale také velkým počtem různých druhů bezobratlých, například saprofágního hmyzu.\n\n\n"}
{"id": "667607", "url": "https://cs.wikipedia.org/wiki?curid=667607", "title": "Seax", "text": "Seax\n\nSeax (sax, scramasax) je středověká zbraň. Jedná se o dlouhý nůž, ostřený na jedné straně, o délce 7 až 75 cm. Obyčejně se rozlišují dva typy, krátký (do 35 cm) a dlouhý (50 až 75 cm). Krátké nože sloužily jako předmět každodenního používání; dlouhé se nosily hlavně do boje a byly používány i pro práce na způsob mačety.\n\nČepele byly rovné, pádné a masivní. Čepel se ke konci zužovala a byla naostřena tak, aby umožňovala bodání. Seax mohl být zdobený, ale záleželo na majetkových poměrech vlastníka zbraně. Nosil se v kožené pochvě.\n\nPůvod nože je spojován se Sasy (od toho i jeho název). Společně se sekerou šlo o jednu z nejdostupnějších a nejpoužívanějších zbraní v raném středověku. \n"}
{"id": "667613", "url": "https://cs.wikipedia.org/wiki?curid=667613", "title": "Merlion", "text": "Merlion\n\nMerlion ( Mořský lev) je národní ikonou a symbolem městského státu Singapur, ležícího v Asii.\n\nTento symbol představuje mýtické imaginární zvíře s hlavou lva a tělem ryby. Označení vzniklo spojením slov \"mer\" znamenající moře a \"lion\" neboli lev. Rybí tělo představuje rybářskou vesnici z níž Singapore vznikl, tehdy se ještě jmenovala \"Temasek\" (původně z jávanštiny) a hlava lva reprezentuje originální název Singapuru – Singapura znamenající \"Město lvů\". Podobu symbolu vytvořil \"Fraser Brunner\".\n\nKromě toho, že je symbol Singapuru, se také nachází na mnoha suvenýrech a na ostrově několik jeho soch. Nejznámější sochou je \"The Merlion Statue\" nacházející se v \"parku Merlion\", poblíž Marina Bay, která je 8,6 m vysoká a její hmotnost dosahuje přes 40 tun, z této sochy lva tryská voda, čímž se toto místo stává turistickou atrakcí. Postavena je převážné z betonu a na povrchu je pokryta porcelánovými destičkami. Autor sochy je místní sochař \"Lim Nang Seng\". Socha byla odhalena 15. září 1972.\n\nV sobotu 28. února 2009, zasáhl blesk, který poničil hlavu sochy. Oprava proběhla rychle, již v březnu byla socha opravena. Po průzkumu se ukázalo, že nehoda vznikla kvůli nedostatečné bleskové ochraně sochy.\n\nV Singapuru se nacházejí další podobné sochy, které jsou na Mount Fabe, nebo na ostrově Sentosa. Sochy se nachází i mimo město a stát, zejména v zemích, kde žijí singapurští občané žijících v zahraničí, například v Japonsku, Číně či Spojených státech amerických.\n\n"}
{"id": "667615", "url": "https://cs.wikipedia.org/wiki?curid=667615", "title": "Hana Horecká", "text": "Hana Horecká\n\nHana Horecká, rodným jménem Hana Juklová, provdaná Hana Svobodová (* 22. prosince 1954 Jablonec nad Nisou) je česká country zpěvačka, kytaristka, textařka, skladatelka a moderátorka.\n\nPo svých amatérských začátcích ve skupině Volupsije, Tanečním orchestru Jiřího Pecháčka a liberecké dechovce Celestýnka se stala členkou Divadla Semafor (skupina Miloslava Šimka), odkud přešla do skupiny Fešáci, v roce 1988 se stala členkou dívčí country kapely Schovanky. Po rozpadu kapely zpívala se skupinou Sally Rose Band (v České republice známa jako Nové Schovanky), kde působila až do zániku kapely v roce 2002. Poté se věnovala své vlastní podnikatelské činnosti, vystupovala nadále pohostinsky s Josefem Lauferem, Zuzanou Stirskou a country skupinou Netto.\n\n\n\n\n"}
{"id": "667616", "url": "https://cs.wikipedia.org/wiki?curid=667616", "title": "Claudio Pollio", "text": "Claudio Pollio\n\nClaudio Pollio (* 27. května 1958 Neapol, Itálie) je bývalý italský zápasník. V roce 1980 vybojoval na olympijských hrách v Moskvě zlatou medaili ve volném stylu v kategorii do 48 kg. Startoval i o čtyři roky dříve na olympiádě v Montrealu, kde vypadl ve druhém kole. V roce 1979 vybojoval 5. místo na mistrovství světa a v roce 1980 4. místo na mistrovství Evropy.\n\n"}
{"id": "667630", "url": "https://cs.wikipedia.org/wiki?curid=667630", "title": "Zuzana Stirská", "text": "Zuzana Stirská\n\nZuzana Stirská, provdaná Hädler (* 26. října 1954), je česká zpěvačka a herečka, členka Divadla Semafor, kde vystupovala po boku Jiřího Suchého ve hrách \"Ten pes je váš?\", \"Čarodějky\", \"Kytice\", \"Zuzana se vrací\".\n\nPochází z umělecky zaměřené rodiny. Absolvovala pražské Gymnázium Na Zatlance. V roce 1981 emigrovala z Československa do tehdejšího Západního Německa, kde posléze na vysoké škole studovala hudební vědu a nadále úspěšně vystupovala jako zpěvačka (mimo jiné třeba i s orchestrem Jamese Lasta a pohostinsky i s Mikem Oldfieldem). Po Sametové revoluci v roce 1989 se v roce 1995 vrátila zpět do České republiky. Od konce 60. let pohostinsky vystupovala v Divadle Semafor. V současnosti působí jako umělecká vedoucí hudebního souboru Gospel Time, kde působí i její děti Viktorie Stirská, Roxana Stirská, Leonard Stirský a Raphael Stirský.\n\n\n\n\n\n"}
{"id": "667639", "url": "https://cs.wikipedia.org/wiki?curid=667639", "title": "Egyptská revoluce", "text": "Egyptská revoluce\n\nEgyptská revoluce může odkazovat k: \n"}
{"id": "667641", "url": "https://cs.wikipedia.org/wiki?curid=667641", "title": "James Last", "text": "James Last\n\nJames Last, rodným jménem Hans Last zvaný též Hansi (17. dubna 1929, Brémy, Německo – 9. června 2015, Palm Beach, USA) byl německý hudební skladatel, aranžér a lkapelník, vedoucí Orchestru Jamese Lasta.\n\n\n\n"}
{"id": "667643", "url": "https://cs.wikipedia.org/wiki?curid=667643", "title": "Cyklistický ráfek", "text": "Cyklistický ráfek\n\nCyklistický ráfek je nedílnou součástí jízdního kola. Slouží pro usazení pneumatiky s duší a je nosným prvkem celého kola a umožňuje přenos energie mezi jezdcem a zemí.\n\nPrvní ráfky byly tvořeny dřevěnou obručí zpevněnou kovovým páskem. Jízda byla velice nepohodlná a těžkopádná. Přelom nastal v roce 1887, kdy John Boyd Dunlop vytvořil první pneumatiku pro tříkolku svého syna. Ráfky se začaly upravovat pro možnost použít pneumatiku. \n\nOd prvních ráfků ze dřeva se rychle přešlo ke konstrukci z kovu. První kovové ráfky byly ocelové a tedy velice těžké. Pro lepší vlastnosti cyklistických ráfků se začalo využívat slitin a později hliníku. V současné době jsou trendem uhlíková vlákna pro svou pevnost a lehkost.\n\nZákladní dělení cyklistických ráfků je do dvou kategorií:\n\n\n\nU silničních ráfků je požadavek na minimální hmotnost a vysokou míru aerodynamiky pro maximální setrvačnost. Moderní ráfky určerné pro silniční kola jsou z lehkých slitin hliníku, případně uhlíkových vláken. Usazení pneumatiky je formou galusky či pláště.\n\n\nU ráfků pro horská kola je požadavek na tuhost a odolnost. Trendem je však minimalizace hmotnosti a použití uhlíkových vláken. Horská kola jsou však určena do náročných podmínek a nejdelší životnost mají stále ráfky ze slitiny hliníku. Usazení pneumatiky je formou pláště, bezdušového pláště, či galusky (závodní použití).\n\nRáfek tradičně má část pro brzdnou plochu, která je cca 1 - 1,5 cm vysoký pruh po obvodu nebo zřídka zespodu ráfku. Využívá se při použití cyklistických brzd, které využívají tření plochy ráfku a brzdové gumičky. Povrch brzdné plochy je často frézován, případně pokryt keramickou vrstvou pro vyšší účinek. V případě použití kotoučových, nebo bubnových brzd může být brzdná plocha zakryta lakem nebo se na ráfku vůbec nenachází.\n\nNejznámějším výrobcem cyklistických ráfků je firma MAVIC (vynalezla technologii ráfků pro bezdušové pneumatiy UST), DT Swiss, český výrobce Remerx, Shimano, ...\n\n"}
{"id": "667646", "url": "https://cs.wikipedia.org/wiki?curid=667646", "title": "František Jiroudek", "text": "František Jiroudek\n\nFrantišek Jiroudek (17. února 1914 Lhota u Semil – 15. června 1991 Praha) byl český malíř, grafik, scénický výtvarník a pedagog.\n\nV letech 1935–1939 studoval Akademii výtvarných umění u Williho Nowaka, debutoval se skupinou Sedm v říjnu. V letech 1961–1970 byl rektor AVU, 1982–1987 místopředseda SČSVU a SČVU.\n\nZ počátku své kariéry v době války se věnoval scénické tvorbě a vytvořil též několik obrazů z divadelního života, po válce do jeho díla výrazné pronikl vliv Pierra Bonnarda a Jiroudek se začal více zajímat o krajinomalbu, u které zůstal v podstatě po zbytek tvůrčího života, v 60. letech ještě vytvořil několik podstatných monumentálních maleb. Roku 1976 mu byl udělen titul národní umělec.\n\nŽil a tvořil také v Malém Liběchově na Mělnicku. \n\n\n\n"}
{"id": "667648", "url": "https://cs.wikipedia.org/wiki?curid=667648", "title": "Volby 2012", "text": "Volby 2012\n\nV roce 2012 se konaly tyto volby:\n\n\n"}
{"id": "667655", "url": "https://cs.wikipedia.org/wiki?curid=667655", "title": "Chris Mason", "text": "Chris Mason\n\nChristopher Robert Mason (* 20. dubna 1976, Red Deer, Alberta, Kanada) je bývalý kanadský hokejový brankář.\n\nMason byl vybrán v 5. kole na celkově 122. místě vstupního draftu NHL 1995 týmem New Jersey Devils. V NHL debutoval v sezóně 1998-99 třemi zápasy v dresu Nashvillu Predators, když pokaždé vystřídal Mika Dunhama nebo Tomáše Vokouna. Většinu času v dalších čtyřech sezónách strávil v nižší severoamerické lize AHL v týmu Milwaukee Admirals. Svůj první celý zápas NHL odchytal v sezóně 2000-01.\n\nV sezóně 2003-04 se Mason připojil k Predators jako stálý člen soupisky a zastával pozici náhradního brankáře za Vokounem. Během výluky NHL v sezóně 2004-05 hrál společně se spoluhráčem z Nashvillu Scottem Hartnellem v norském klubu Vålerenga Ishockey a pomohli týmu vyhrát ligu GET-ligaen. 15. dubna 2006 byl Masonovi přidělen vstřelený gól, který si do vlastní sítě sklepl útočník Phoenixu Coyotes Geoff Sanderson, protože byl Mason posledním hráčem Predators, který se dotkl puku a stal se tak 11. brankářem NHL, kterému se to podařilo. Současně se stal druhým brankářem po Damianu Rhodesovi, který si připsal vstřelení branky jak v NHL, tak v AHL. Mezi sezónami v roce 2007 byl Vokoun vyměněn do Floridy Panthers a Mason se díky tomu stal prvním brankářem Predators. Náhradníka mu dělal Dan Ellis. Mason vstoupil do sezóny dvěma vítěznými zápasy po sobě, ale následných sedm zápasů byl s týmem poražen. Po této sérii vychytal Dan Ellis čtyři vítězné zápasy po sobě.\n\n20. června 2008 byl Mason vyměněn do St. Louis Blues výměnou za výběr ve 4. kole draftu NHL 2008, ve kterém si New York Rangers, kteří nakonec výběr od Nashvillu získali, vybrali Dalea Weiseho. Po prvním zápasu za Blues musel být Mason operován kvůli problémům se slepým střevem. Velký počet zápasů byl v roli náhradníka Mannyho Legacého, ale postupem času jej Mason na pozici prvního brankáře nahradil a pomohl týmu do playoff, ve kterém vypadli v prvním kole s Vancouverem Canucks.\n\nKdyž se stal po sezóně 2009-10 volným hráčem, tak 1. července 2010 podepsal dvouletou smlouvu s Atlantou Thrashers.\n\n\n\n"}
{"id": "667664", "url": "https://cs.wikipedia.org/wiki?curid=667664", "title": "Zuzana Šavrdová", "text": "Zuzana Šavrdová\n\nZuzana Šavrdová (6. června 1945 Praha – 31. března 2011 Praha) byla česká herečka, družka herce Josefa Somra.\n\nPocházela z divadelnické rodiny, její otec Zdeněk Šavrda byl dlouholetý člen činohry Národního divadla a její maminka byla loutkoherečka Jana Mikulová.\n\nOna sama se původně chtěla stát tanečnicí, proto docházela na baletní přípravku do Národního divadla.\nV roce 1954 si zde ještě jako malé děvčátko poprvé i zahrála v dramatizaci známé české pohádky \"Sůl nad zlato\".\n\nPo maturitě na gymnáziu v roce 1962 pak začala studovat tanec na hudebně-dramatickém oddělení Pražské konzervatoře, toto studium však nedokončila.\n\nPo krátkém angažmá v činoherní skupině Uměleckého souboru Ministerstva vnitra (1964–1966) vystupovala jako sólistka v Hudebním divadle v Karlíně, kde působila až do roku 1972. Hostovala i v Národním divadle v představeních \"Naši furianti\" nebo \"Hadrián z Římsů\".\n\nOd srpna roku 1972 se stala členkou činohry Národního divadla, kde pak působila prakticky až do své smrti.\n\nVe filmu debutovala ještě jako studentka Pražské konzervatoře ve známém českém filmovém muzikálu \"Starci na chmelu\", kde si zahrála jednu ze studentek. Poté přišly další menší filmové role.\n\nSvoji vůbec největší filmovou roli pak ztvárnila v roce 1969 ve snímku režiséra Ladislava Rychmana \"Šest černých dívek aneb Proč zmizel Zajíc?\". Od roku 1969 až do roku 2006, tedy více než 25 let, se v československém či českém filmu neobjevila.\n\nV Československé televizi se zprvu objevovala jen velmi zřídka, pokud ano, tak se jednalo spíše o menší role nebo o televizní záznamy vybraných divadelních her Národního divadla. Výraznější roli ztvárnila ve známém televizním filmu \"Nezralé maliny\" z roku 1980.\n\nPo sametové revoluci se v závěru svého života například objevila v komedi \"Ro(c)k podvarťáků\" nebo \"Sněženky a machři po 25 letech\" z roku 2008. V roce 2006 si zahrála i v českém filmovém dramatu \"Hlídač č. 47\". Úplně poslední roli ztvárnila v Hřebejkově snímku \"Kawasakiho růže\" z roku 2009.\n\n\n\n"}
{"id": "667667", "url": "https://cs.wikipedia.org/wiki?curid=667667", "title": "Earth Omen", "text": "Earth Omen\n\nEarth Omen je třetí album americké rockové skupiny Frijid Pink, vydané roku 1972. Na tomto albu skupina hrála, mimo psychedelického a progresivního rocku (jako tomu bylo na předchozích albech), také hard rock.\n\n\n\n\n"}
{"id": "667671", "url": "https://cs.wikipedia.org/wiki?curid=667671", "title": "Rainer Ptacek", "text": "Rainer Ptacek\n\nRainer Ptacek (7. června 1951 – 12. listopadu 1997) byl německo-americký kytarista a zpěvák.\n\nNarodil se ve Východním Berlíně českým rodičům jako Jaromír Ptáček. Když mu bylo pět let, odešel s rodinou do Spojených států amerických. Rodina se usadila v Chicagu, kde se Rainer Ptacek začal zajímat o bluesovou hudbu. V sedmdesátých letech se usadil v Tucsonu v Arizoně, kde začal aktivně vystupovat. Zpočátku působil v několika skupinách, později zahájil sólovou kariéru. První sólové album neslo název ' a vyšlo roku 1992. V roce 1993 vydal album ', které bylo zčásti vydané ve studiu kytaristy Billyho Gibbonse. V té době rovněž Ptacek spolupracoval se zpěvákem Robertem Plantem – nahrával s ním písně na B-strany singlů z alba \"Fate of Nations\". Téhož roku vystupoval v pořadu \"Later… with Jools Holland\". V únoru 1996 mu byl diagnostikován nádor na mozku a lymfom. Jelikož nebyl pojištěn a sám neměl dostatek financí na zajištění potřebné léčby, Robert Plant a Howe Gelb zorganizovali vydání tribute alba s názvem \"\", které mělo zajistit finance na léčbu. Na album kromě Planta přispěli také Jimmy Page, PJ Harvey, Emmylou Harris, Jonathan Richman a další. Nahrávání se účastnil i sám Ptacek. Zemřel v listopadu 1997 ve věku 46 let.\n\n\n"}
{"id": "667675", "url": "https://cs.wikipedia.org/wiki?curid=667675", "title": "Time (rozcestník)", "text": "Time (rozcestník)\n\nSlovo Time (anglicky: čas) může znamenat:\n"}
{"id": "667682", "url": "https://cs.wikipedia.org/wiki?curid=667682", "title": "Nahrávací studia DOA", "text": "Nahrávací studia DOA\n\nNahrávací studia DOA je fiktivní místo z knih o Percym Jacksonovi od R. Riordana. Na toto místo spisovatel umístil podsvětí.\n\nBudova nahrávacích studií je postavena z černého mramoru. Uvnitř najdete velkou místnost s jedním výtahem a spoustou křesel. To je recepce. Tam vládne Charón. V podsvětí se již neplatí drachmami, ale pokud je člověk má, je to výhoda. Berou tam také karty. Na recepci zůstávají ti, co nemůžou zaplatit za převoz a pokud je Charón nechce do podsvětí pustit pravděpodobně tam zůstanou navěky. Ve spodním patře kam jede výtah se nachází kostlivý člun který převáží mrtvé přes řeku styx. Na druhém břehu se nachází tři chodby. Dvě jsou nadepsány STANOVIŠTĚ S OBSLUHOU a třetí RYCHLÁ SMRT. Kdo se vydá na stanoviště s obsluhou musí čelit porotě stávající se z různých známých lidí. Nejčastěji tam jsou Shakespeare, Mínos nebo Jefferson. Kdo se vydá rychlou smrtí jde rovnou na Asfodelová pole. Ty jsou obrovské ale zároveň přeplněné těmi miliardami mrtvých. Dále se tam nachází Tartar. Ten není pouze v podsvětí, některé vchody se nachází např i v Labyrintu. Pak je Persefonina zahrada a nakonec Hádův palác. Ten je postaven z černého kamene a má částečně připomínat Olymp aby se Hádovi nestýskalo.\n\nHádes je nejstarší z Kronových synů. Byl vyhnán z Olympu a smí se tam ukázat jen při zimním slunovratu. Percy mu omylem v prvním díle donesl Mistrovský blesk i když ho chtěl ve skutečnosti získat. Hádes ho pak obvinil ještě z toho že ukradl přilbici temnoty (Dokáže člověka proměnit na tmu). Když s bratry porazil Krona losoval o to co mu připadne. Později obvinil Dia že podváděl a žádal aby mohl vládnou alespoň slunci. Hádes se pak odebral do podsvětí kam odnesl i Persefonu. Hádes dokonce nemůže ani mít své místo v táboře.\n\nCharón je už po dlouhou dobu převozníkem do podsvětí. Od té doby co tato funkce existuje je také recepčním. Nenávidí jméno Cheírón protože si ho lidé s jeho jménem pletou. Rád by si nechal zvýšit plat ale Hádes tvrdí že ho s tím Charón štve a dokud se nezbaví svých italských obleků odmítá mu platit víc.\nLítice jsou oblíbenými nestvůrami Háda. Jedna z nich, Tísifoné, napadla Percyho protože si myslela že je zlodějem. Pak se Percy utkal i s jejími sestrami. Na konci prvního dílu zjistí že to Arés ukradl Přilbici temnoty a Hádovi to dosvědčí. Ten na oplátku pustí Sally. \n\nKerberos je strážcem podsvětí. Je to čistokrevný Rotvajler. Rozezná od sebe mrtvé a živé. Živé do podsvětí nepustí. Annabeth se kolem něj dostala tím že mu hodila míček. Na konci Zloděje blesku Percy apeluje na Háda aby si s Kerberem hrál. Jestli ho Hádes poslechl o tom už není zmínka.\nPekelní psi jsou nejvyužívanější nestvůry proti hrdinům. Jsou to obrovští černí mastifové kteří můžou být velcí až 8 metrů dlouzí. V prvním díle Percyho napadl Pekelný pes velikosti nosorožce a málem ho zabil, ale byl zastřelen Cheírónem. Ve čtvrtém díle obrovský pes, který se jmenoval paní O´Learyová, mu zachránil život a zúčastnil se bitvy o tábor. Paní O´Learyová prý zabírala celý jídelní pavilon tábora, takže byla jedním z největších pekelných psů (pro představu - asi jako tank nebo popelářské auto).\n\n"}
{"id": "667688", "url": "https://cs.wikipedia.org/wiki?curid=667688", "title": "Dickinsonia", "text": "Dickinsonia\n\nDickinsonia je jeden z nejproblematičtějších zástupců ediakarské fauny. Na první pohled vypadá jako článkovaný organismus s rozlišeným hlavovým a ocasním koncem. Dickinsonia by mohla být vločkovcem, případně podle některých indicií přechodným článkem mezi živočišnými houbami a „pravými“ živočichy nebo dokonce jinou, dnes již neexistující, říši organismů.\n\nRoku 2012 Gregory J. Retallack publikoval, že Dickinsonia byla pravděpodobně suchozemským organismem, možné zařazení se rozšířilo – mohlo by jít o houbu či lišejník, hlenku, primitivního členovce či panarthropoda. Tuto teorii prosazuje již od 90. let. Tato teorie ale není všeobecně přijímaná. Bude to ale nepochybně živočich. To potvrzuje i další studie, která dokládá přítomnost tuků ve fosilii dikinsonie staré 558 milionů let. Fosilizace může být zkreslená.\n\n"}
{"id": "667693", "url": "https://cs.wikipedia.org/wiki?curid=667693", "title": "Žranice", "text": "Žranice\n\nŽranice ( ) je americký film z roku 1996 režisérů Campbella Scotta a Stanleyho Tucciho. Hlavní role v něm hrají Minnie Driverová, Ian Holm, Isabella Rosselliniová a Tony Shalhoub.\n\nMezi oceněními, které film získal, patří nominace na \"Velkou cenu poroty\" na filmovém festivalu Sundance.\n"}
{"id": "667695", "url": "https://cs.wikipedia.org/wiki?curid=667695", "title": "Seznam lokomotiv ČKD", "text": "Seznam lokomotiv ČKD\n\n\n\n\nVe sloupci Charakteristika je použito označení výrobce složené ze zkratky typu motoru a přenosu, rozchodu, uspořádání dvojkolí a výkonu v koních, resp. kW.\n\n\n\n"}
{"id": "667697", "url": "https://cs.wikipedia.org/wiki?curid=667697", "title": "200 Public Square", "text": "200 Public Square\n\n200 Public Square (nebo také BP Tower, Standard Oil of Ohio Building, SOHIO Building či BP America Building) je kancelářský mrakodrap v Clevelandu. Má 45 podlaží a výšku 200,6 metrů, je tak 3. nejvyšší mrakodrap ve městě. Výstavba probíhala v letech 1982 – 1985 podle projektu firmy HOK. Budova disponuje prostory o celkové výměře 115 385 m, které obsluhuje celkem 36 výtahů.\n"}
{"id": "667703", "url": "https://cs.wikipedia.org/wiki?curid=667703", "title": "Kód Navajo (film)", "text": "Kód Navajo (film)\n\nKód Navajo, anglicky Windtalkers, je americký válečný film z roku 2002 režiséra Johna Woo s Nicolasem Cagem a Adamem Beachem v hlavní roli.\n\nJde o válečné drama, které pojednává o těžkých bojích Americké námořní pěchoty v době druhé světové války v Tichém oceánu při dobývání tichomořských ostrovů, zde konkrétně ostrova Saipan, při níž Armáda Spojených států amerických aktivně využívala speciálně vycvičené indiánské spojaře pocházející z indiánského kmene Navajů. Tito spojaři byli pečlivě vycvičeni, tak aby mohli ve svém rodném jazyce rádiem předávat navažsky kódované vojenské informace, kterým Japonci nebyli schopni nijak porozumět a jejich kód nebyli schopni do konce 2. světové války rozluštit (mimo jiné tomu bylo také proto, že jazyk Navahů má k dispozici jen minimum písemných památek a nelze se jej fakticky naučit bez rodilých mluvčích).\n\n"}
{"id": "667704", "url": "https://cs.wikipedia.org/wiki?curid=667704", "title": "Bella Thorne", "text": "Bella Thorne\n\nAnnabella Avery Thorne (* 8. října 1997, Pembroke Pines, Florida, USA) je americká herečka, zpěvačka a modelka. Nejvíce se proslavila rolemi jako Ruthy Spivey v seriálu \"My Own Worst Enemy\", Tacky Henrickson ve čtvrté sérii \"\"Velká láska\"\", Cece Jones v seriálu stanice Disney Channel \"Na parket!\". Také se objevila jako Hilary ve filmu \"Dovolená za trest\", jako Celia v \"Alexandr a jeho opravdu hodně špatný a příšerně blbý den\". V roce 2015 si zahrála Madison ve filmu \"The Duff\" a Amandu ve filmu \"Perfect High\". V roce 2016 získala hlavní roli v seriálu stanice Freeform \"Vzhůru ke hvězdám\".\n\nNarodila se v Pembroke Pines na Floridě. Je dcerou Tamary a Delancey Reinaldo Thorne. Má tři sourozence (sestry Kali a Dani a bratra Remyho). Její otec má kubánské kořeny a Bella prozradila, že má také italské a irské předky. Kariéru zahájila jako dětská modelka. Její otec zemřel v roce 2007 při nehodě na motorce.\n\nPrvní filmová role přišla v roce 2003 ve filmu \"Bratři jak se patří\", kde si zahrála fanynku\".\" Dále se objevila v projektech jako \"Vincentův svět\" nebo \"The O.C.\".V roce 2007 získala vedlejší roli v druhé řadě seriálu \"Dirty Sexy Money\", která se stala její první velkou rolí v televizi. V roce 2008 se objevila po boku Taylora Lautnera v dramatickém seriálu \"My Own Worst Enemy,\" za roli získala cenu Young Artist Award. Jako Wendy se objevila o rok později v internetovém seriálu \"Little Mon\"k\".\" V roce 2009 si také zahrála v hororovém filmu \"Forget Me Not\", vedlejší roli v rodinném dramatu \"Kouzelné maliny.\"\n\nV roce 2010 nahradila Jolean Wejbe v roli Tancy Henrickson v seriálu stanice HBO \"Velká láska\". Zlom v kariéře nastal se získáním hlavní role v seriálu stanice Disney Channel \"Na parket!\". Bella hraje CeCe Jones, tanečnici s velkými ambicemi, která touží po kariéře v záři reflektorů, přesto že má dyslexii. Po jejím boku hraje Zendaya. Produkce seriálu začala v červenci 2010 a premiérová epizoda se vysílala 7. listopadu 2010. Před tím, než byla do role obsazena neměla žádné zkušenosti s tancem, až poté co byla obsazena do role v říjnu 2009 začala docházet každý večer na taneční lekce.\n\nJejí první singl „Watch Me“ byl vydán 21. června 2011 a umístil se na 86. místě žebříčku Billboard Hot 100. V roce 2012 se objevila v originálním filmu stanice Disney Channel \"Ne/přátelé\" jako Avalon Greene. Další singl „TTYLXOX“ byl vydán 6. března 2012 a umístil se 97. místě žebříčku Billboard Hot 100. K květnu 2013 Bella potvrdila, že podepsala nahrávací smlouvu s Hollywood Records. V červenci stanice Disney oznámila zrušení seriálu \"Na parket!\" po třech řadách.\nV roce 2014 si zahrála v komediálním filmu \"Dovolená za trest\", po boku Adama Sandlera a Drew Barrymore. Také si zahrála ve filmu \"Alexandr a jeho opravdu hodně špatný a příšerně blbý den\". O rok později se objevila ve filmu \"The Duff\".\n\n30. července byla obsazena do patnácté řady seriálu Kriminálka Las Vegas. Díl „The Book of Shadows“, ve které si zahrála měla premiéru 19. října 2014. Objevila se v sequelu filmu \"Mostly Ghostly 2: Have You Met My Ghoulfriend\" jako Cammy Cahill. Film byl vysílaný jako Halloweenský speciál v říjnu 2014. 17. listopadu vydala EP \"Jersey\".\n\nBylo oznámeno, že získala smlouvu na napsání série knih, začínající s první novelou \"Autumn Falls\". S Kyrou Sedgwick podepsala smlouvu na hlavní role thrilleru \"Big Sky\". V prosinci 2014 byla obsazena do seriálu stanice MTV \"Scream\". V roce 2015 propůjčila hlas pro film \"The Frog Kingdom\". 1. června byla oznámeno, že si zahraje roli Kate ve filmu \"Showel Buddies\". Bella podepsala smlouvu, že se objeví v americké adaptaci filmu \"Midnight Sun,\" inspirováném japonským filmem Midnight Sun z roku 2006. Roli Ashley si zahrála ve filmu \"\". V roce 2016 získala hlavní roli v seriálu stanice Freeform \"Vzhůru ke hvězdám\". V roce 2017 si zahrála v netflixovém filmu \"You Get Me\".\n\nBěhem let 2015–2016 chodila s hercem Greggem Sulkinem. 23. srpna 2016 na svém twitterovém účtu zveřejnila, že je bisexuálka. Později ovšem pro média uvedla, že její sexualita se spíše blíží k pansexualitě.\n\n\n"}
{"id": "667705", "url": "https://cs.wikipedia.org/wiki?curid=667705", "title": "Obecní dům (Semily)", "text": "Obecní dům (Semily)\n\nObecní dům je výstavná neorenesanční budova postavená v letech 1907–1908 v Semilech v Husově ulici podle návrhu architekta Jana Vejrycha. Čtyřpodlažní budova hotelu čp. 70 s věžičkou je spolu s kostelem sv. Petra a Pavla městskou dominantou.\n\nSemilský obecní dům byl postaven podle plánů z let 1906–1908 architekta Jana Vejrycha (navrhl do detailů také interiér; navrhoval např. Hotel Paříž, prohlášený r. 1958 za kulturní památku). Mozaika z benátského skla s městským znakem zdobící štít byla provedena podle návrhu Jano Köhlera. Dům byl postaven na místě uvolněném po požáru, který v roce 1904 vyrazil z pivovarských spilek a zničil několik domů na tehdejší hlavní semilské třídě. Stavbou obecního domu řešilo zastupitelstvo města více problémů najednou – městu chyběly kanceláře, městskému pivovaru sklepy a lednice atd.\n\nReprezentativní dům měl dle požadavku zadavatele ve sklepení pivovarské sklepy s lednicí, propojené s pivovarem tunelem pod ulicí. V přízemí byla velká a malá restaurace a prostory pronajaté úřadovně městské spořitelny (od r. 1919 okresní hospodářské záložny), v prvním patře byty úředníků, kanceláře a zasedací síň, ve druhém patře hostinské pokoje, v podkroví studentská noclehárna, byt nájemce hotelu a pokoje pro personál. Budova měla elektrické osvětlení a v přízemí bylo zavedeno ústřední topení. Stavební práce provedli stavitelé Josef Kosař a Josef Brodský ze Semil. Na stavbu dohlížel pověřený stavitel Karel Andrejsek (mj. jeden ze signatářů petice proti stavbě). Stavba měla stát 76 226 K, ale konečná cena byla 259 792 K. Kolaudace byla uskutečněna až v roce 1913.\n\nMěsto se stavbou obecního domu zadlužilo a v roce 1910 dlužilo městské spořitelně více než milion korun. Semily začaly rozprodávat majetek a dne 1. dubna 1914 přešel obecní dům za 170 000 korun do vlastnictví okresního výboru, voleného orgánu, který dohlížel na hospodaření obcí a hospodařil s okresním majetkem. Obecné označení „obecní dům“ bylo změněno na „okresní dům“ a hotel přejmenován na Okresní dům. Protože byl ztrátový, prodal ho okresní výbor manželům Milošovi a Vlastě Kvapilovým za 700 000 K. Miloš Kvapil (*1901) byl synovcem prvního nájemce hotelu, hoteliéra Aloise Kvapila (*1865), rodáka z Rovnska pod Troskami. Novým majitelům se postupně podařilo splatit veškeré dluhy, ovšem o hotel je po dvaceti letech práce připravil únor 1948.\n\nDne 12. 12. 1960 Okresní národní výbor v Semilech rozhodl (podle vládního nařízení č. 15/1959), že hotel přechází do vlastnictví státu a do správy RaJ čili Restaurací a jídelen v Turnově. Rodina pana Kvapila byla vystěhována do nouzového bytu bez příslušenství, určeného k demolici. Po roce 1989 připadl hotel do vlastnictví Miloši Kvapilovi mladšímu (*1937), který požádal o restituci majetku. Hotel, který mu byl ve zchátralém stavu vydán v roce 1991, po dvou letech prodal firmě ŠIMI, s. r. o., ta jej zastavila bance Bohemia a poté byl převeden Simonu Stergiou. Rozhodnutím soudu se vlastníkem stalo město Semily.\n\nDne 24. listopadu 1998 byl Okresní dům prohlášen ministerstvem kultury za kulturní památku a následujícího roku se ho ujala firma TOPEX 99, spol. s r. o. Ta ho zrekonstruovala a vrátila mu původní označení, resp. název Obecní dům. Otevřen byl 18. prosince 2000.\n\n\n"}
{"id": "667707", "url": "https://cs.wikipedia.org/wiki?curid=667707", "title": "Beach", "text": "Beach\n\nBeach znamená anglicky pláž, může se jednat ale i o:\n\n\n\n\n\n"}
{"id": "667711", "url": "https://cs.wikipedia.org/wiki?curid=667711", "title": "Obecní dům (rozcestník)", "text": "Obecní dům (rozcestník)\n\nObecní dům může být:\n\n"}
{"id": "667713", "url": "https://cs.wikipedia.org/wiki?curid=667713", "title": "Georges Gilles de la Tourette", "text": "Georges Gilles de la Tourette\n\nGeorges Albert Édouard Brutus Gilles de la Tourette (30. října 1857 Saint-Gervais-les-Trois-Clochers – 26. května 1904 Lausanne) byl francouzský neurolog. Na výzvu svého učitele Charcota v roce 1884 vědecky popsal u devíti pacientů chorobu později pojmenovanou Tourettův syndrom. \n\n"}
{"id": "667716", "url": "https://cs.wikipedia.org/wiki?curid=667716", "title": "Brent Johnson", "text": "Brent Johnson\n\nBrent Johnson (* 12. března 1977, Farmington, Michigan, USA) je americký hokejový brankář hrající v týmu Pittsburgh Penguins v severoamerické lize NHL.\n\nJohnson byl draftován Coloradem Avalanche, ale kariéru NHL začal v klubu St. Louis Blues, kde hrál před tím, než byl během sezóny 2003-04 vyměněn do Phoenixu Coyotes za Mika Sillingera. Před začátkem sezóny 2005-06 podepsal smlouvu s Vancouverem Canucks, ale následně byl stažen z waiver listu týmem Washington Capitals, kde dělal náhradníka Olafu Kölzigovi a Josému Théodorovi. 9. listopadu 2008 byl jmenován jednou ze tří hvězd týdne NHL. V únoru 2009 byl na operaci kyčelního kloubu a musel kvůli tomu vynechat dva měsíce. Johnsonovi nebyl ve Washingtonu jako nadbytečnému po příchodu Semjona Varlamovova prodloužen kontrakt a tak 21. července 2009 podepsal jednoletou smlouvu s Pittsburghem Penguins, kde působí jako náhradník Marca-Andrého Fleuryho. Poté co pomohl Penguins k 10 vítězstvím ve 23 odchytaných zápasech s ním Pittsburgh prodloužil smlouvu o další dva roky.\n\n"}
{"id": "667717", "url": "https://cs.wikipedia.org/wiki?curid=667717", "title": "Papa John Creach", "text": "Papa John Creach\n\nPapa John Creach (narozen jako John Henry Creach; 28. května 1917, Beaver Falls, Pensylvánie – 22. února 1994, Los Angeles, Kalifornie) byl americký houslista. Hrál ve skupinách Jefferson Airplane, Hot Tuna, Jefferson Starship, The Dinosaurs a dalších.\n\n"}
{"id": "667719", "url": "https://cs.wikipedia.org/wiki?curid=667719", "title": "Bark (album)", "text": "Bark (album)\n\nBark je studiové album rockové skupiny Jefferson Airplane, vydané v roce 1971.\n\n\n"}
{"id": "667723", "url": "https://cs.wikipedia.org/wiki?curid=667723", "title": "Ajša Kaddáfíová", "text": "Ajša Kaddáfíová\n\nAjša Kaddáfíová, v nepřechýlené formě \"Kaddáfí\", arabsky عائشة القذافي‎ (* 25. prosince 1976 Tripolis) je libyjská právnička a dcera Muammara Kadáffího.\n\nVystudovala práva a stala se advokátkou. Pracovala v týmu obhájců iráckého diktátora Saddáma Husajna. V roce 2008 hájila i iráckého novináře Muntadara Zajdího, jenž s výkřikem „Pse!“ mrštil botou po tehdejším americkém prezidentovi Georgovi Bushovi. V posledních letech se věnuje především charitě − předsedá Wa’tassimu, největší charitativní organizaci v Libyi, a stala se i emisarkou pro týrané a zneužívané Libyjky. Ajša od roku 2009 působila při OSN jako velvyslankyně dobré vůle. V únoru 2011 byla z této funkce odvolána, protože neodsoudila krvavé zásahy libyjského režimu proti demonstrujícím povstalcům.\n\nV roce 2006 se provdala za bratrance svého otce. Je matkou tří dětí. Pro její atraktivní vzhled a oblibu módního oblečení od světových návrhářů se jí přezdívá „Claudia Schiffer severní Afriky“.\n"}
{"id": "667724", "url": "https://cs.wikipedia.org/wiki?curid=667724", "title": "Lesk na rty", "text": "Lesk na rty\n\nLesk na rty je kosmetický doplněk, který se používá pro dosažení lesklého vzhledu rtů. Na rty se nanáší pomocí jemného štětečku, který se namáčí do směsi lesku v malé lahvičce či flakónku. Lesk může být buď zcela průsvitný, ale taktéž v různých odstínech či se třpytkami. Konzistence lesku je buď kapalná či snadno roztíratelná pevnější substance.\n\nPoprvé se lesk na rty objevil v roce 1930, kdy se dostal na trh. Za jeho objevitele je považován Max Factor, který chtěl vyrobit doplněk pro zlepšení lesku rtů. První komerčně prodáváný výrobek se jmenoval X-Rated od Max Factor a s jeho distribucí se započalo v roce 1932. Až do roku 2003 se prodával lesk na rty pouze v pevném, ale snadno roztíratelné formě.\n"}
{"id": "667725", "url": "https://cs.wikipedia.org/wiki?curid=667725", "title": "Stříbrný topol", "text": "Stříbrný topol\n\nOznačení Stříbrný topol může mít více významů:\n\n\npřeneseně se používá pro významné a památné stromy:\n\n"}
{"id": "667726", "url": "https://cs.wikipedia.org/wiki?curid=667726", "title": "Seznam vrcholů ve Vysokých Tatrách", "text": "Seznam vrcholů ve Vysokých Tatrách\n\nSeznam vrcholů ve Vysokých Tatrách obsahuje hlavní vrcholy Vysokých Tater.\n\nVe Vysokých Tatrách bylo popsáno celkem asi 1000 štítů, věží a věžiček. Pro sestavení seznamu je nutné zvolit dodatečná kritéria pro zařazení vrcholů, tak jako v podobných seznamech nejvyšších hor. Například pro himálajské osmitisícovky je kromě nadmořské výšky 8000 m n. m. určující i prominence (tj. převýšení od nejvyššího sedla spojující daný vrchol s jiným vyšším vrcholem) alespoň 500 metrů. Pro české tisícovky je to výška 1000 m n. m. a prominence 15 metrů. Autoři seznamů tatranských vrcholů na webech \"Peaklist.org\" a \"Goat.cz\" použili jako kritérium prominenci nad 100 metrů a výšku nad 2000 m n. m.\n\nTakových vrcholů je ve Vysokých Tatrách 29, z toho 25 ve slovenské části, 2 na slovensko-polské hranici a 2 v Polsku. Všechny přesahují 2200 m n. m.\n\nMezi vrcholy nesplňující uvedená kritéria (buď výšku nebo prominenci) patří i některé turisticky přístupné hory – ve slovenské části Východná Vysoká (2429 m), Hrubý štít (2172 m), Predné Solisko (2093 m) a Velká Svišťovka (2038 m) a v polské části Zadni Granat (2240 m), Kościelec (2155 m) a Kasprov vrch (1987 m).\n\n"}
{"id": "667727", "url": "https://cs.wikipedia.org/wiki?curid=667727", "title": "Irské korunovační klenoty", "text": "Irské korunovační klenoty\n\nIrské korunovační klenoty, (anglicky Crown Jewels of Ireland) byly bohatě zdobené insignie Nejslavnějšího řádu sv. Patrika. Ty byly používány panovníkem při jeho inauguraci rytířů řádu, jakéhosi irského ekvivalentu anglického podvazkového řádu a skotského řádu bodláku. Dodnes zůstala neobjasněna jejich krádež z Dublinského hradu v roce 1907.\n\nKrál Jiří III. založil Řád svatého Patrika (Order of St Patrick) roku 1783. Mezi insigniemi rytířů byly také hvězdice a odznak. V královském setu korunovačních klenotů skládaly se tyto z rubínů, smaragdů a brazilských diamantů.\n\n\n\n"}
{"id": "667734", "url": "https://cs.wikipedia.org/wiki?curid=667734", "title": "Stříbrný topol (Vesec u Sobotky)", "text": "Stříbrný topol (Vesec u Sobotky)\n\nStříbrný topol ve Vesci je významný strom, který symbolizuje zdejší staletou tradici vysadit topol bílý vždy, když předešlý zanikne. Podle místní kroniky se tak stalo přinejmenším třikrát. Strom roste před stavením č. 15 a aktuálnímu je přes 30 let.\n\n\n\nZe skáceného topolu bylo nařezáno 37 sáhů (asi 11 metrů) dřeva, mimo otýpek.\n\n\nDva roky po zániku předešlého topolu vysadil pan Václav Macoun z č. 15 nový strom.\n\n\nPoslední v řadě vysadil pan Jan Šimůnek ml. z č. 15. V průběhu roku 2006, konkrétně 21. července večer a 5. října v 15:20, do stromu uhodil blesk. Při prvním zásahu odletěla z kmene kůra a poškodila špejchar u domu č. 1.\n\n"}
{"id": "667735", "url": "https://cs.wikipedia.org/wiki?curid=667735", "title": "Re-play", "text": "Re-play\n\nRe-play je herní pořad televize Prima Cool, zaměřený především na novinky ze světa počítačových her. Původně (od roku 2009) byl pořad vysílán na televizi Public a od 5. února 2011 se vysílá na stanici Prima Cool. Postupně se stal v současnosti (2012) nejsledovanějším herním pořadem v České republice. Šéfredaktor a producent je Vojtěch Novák. O kameru, střih, grafiku a postprodukci se nyní stará Nikolai Lazarev na internetu vystupující pod pseudonymem Mazarini nebo Kolja.\n\n\n\n"}
{"id": "667744", "url": "https://cs.wikipedia.org/wiki?curid=667744", "title": "Atacamatitan", "text": "Atacamatitan\n\nAtacamatitan („Titán z pouště Atacama“) byl rod poměrně velkého sauropodního dinosaura ze skupiny Titanosauria, který žil v období svrchní křídy na území dnešního jihoamerického státu Chile (souvrství Tolar, oblast Antofagasta). \n\nPřesné rozměry tohoto sauropoda nelze podle dostupného fosilního materiálu určit.\n\nFosilie atakamatitana představují pouze fragmentární část kostry. Holotyp nese označení \"SGO-PV-961\". Atakamatitana formálně popsal na počátku roku 2011 paleontolog Alexander Kellner a jeho kolegové. Typový druh je \"A. chilensis\".\n\n\n"}
{"id": "667748", "url": "https://cs.wikipedia.org/wiki?curid=667748", "title": "Sony Ericsson Open 2011 – ženy", "text": "Sony Ericsson Open 2011 – ženy\n\nTenisový turnaj WTA Sony Ericsson Open 2011, známý také jako Miami Masters 2011, se konal ve dnech 21. března - 3. dubna v Miami ve Spojených státech amerických venku na kurtech s tvrdým povrchem. Turnaj patřil do kategorie Premier Mandatory a byl součástí WTA Tour 2011. Odměny činily 4 500 000 USD.\n\nV závorce je kolo, ve kterém hráčka vypadla. Všechny nasazené hráčky měly v 1. kole volný los.\n\nV závorce je kolo, ve kterém páry vypadly.\n\n"}
{"id": "667749", "url": "https://cs.wikipedia.org/wiki?curid=667749", "title": "Rolls-Royce Silver Seraph", "text": "Rolls-Royce Silver Seraph\n\nRolls-Royce Silver Seraph je automobil vyráběný firmou Rolls-Royce. Vůz byl vyráběn v letech 1998–2002, celkem bylo vyrobeno 1570 kusů. V březnu 2000 byla představena verze s o 25 cm delším rozvorem nazvaná Park Ward. Těchto vozů bylo vyrobeno 127.\n\nRolls-Royce Silver Seraph byl sesterským modelem vozu Bentley Arnage, který byl vyráběn až do roku 2009.\n\n"}
{"id": "667752", "url": "https://cs.wikipedia.org/wiki?curid=667752", "title": "Ondřej z Holštejna", "text": "Ondřej z Holštejna\n\nJiří z Holštejna a Jedovnic byl moravský pán z rodu pánů z Holštejna.\n\nJeho otcem byl Vok III. z Holštejna. V písemných pramenech se uvádí v letech 1402–1414. Dne 6. dubna 1404 vydal Ondřej se svým otcem listinu, ve které se přiznali ke dluhu 50 hřiven grošů klášteru sv. Kateřiny v Olomouci. Z listiny vyplývá, že Ondřej držel část holštejnského panství se svým otcem, zatímco jeho bratr Vok IV. z Holštejna byl majetkově oddělen. V roce 1406 žaloval Zikmunda z Křižanova, že mu ukradl v Boskovicích čtyři koně a výzbroj. Roku 1408 pohnal k zemskému soudu Jana Pušku z Kunštátu a Otaslavic, že mu kradl krávy, koně, vepře a ovce. \n\nOndřej pravděpodobně musel vyřizovat i ustanovení otcovy vůle, protože ho žalovaly jeho sestry Markéta a Anna. Zdá se, že se neoženil, i když existuje možnost, že jeho synem byl tajemný člen rodu Mikuláš Ruda z Holštejna, který se uvádí v letech 1436–1441.\n\n"}
{"id": "667760", "url": "https://cs.wikipedia.org/wiki?curid=667760", "title": "Sušené houby", "text": "Sušené houby\n\nSušené houby se používají při přípravě jídla a to převážně k dochucení a propůjčení houbového aroma připravovaným pokrmům. Vyrábí se postupným sušením jedlých hub, které jsou nařezány pro snadnější sušení na drobné plátky. Pro samotné sušení se používají speciální sušičky, či jiný zdroj tepla a nebo se houby nechají sušit tzv. „na slunci“, kdy se pro odstranění vody využívá teplo slunce. V takovém případě se ale nedoporučuje sušit houby přímo na slunci, ale dát houby do stínu, aby se nezapařily. Na sušení se používá celá řada druhů hub.\nV případě, že jsou houby dobře usušeny, mohou vydržet ve sklenici bez přístupu vlhkosti až několik let, doporučuje se ale jejich konzumace do tří let od jejich usušení. Dobře usušené houby se poznají tak, že při manipulaci chrastí a že jsou tvrdé. V případě, že jsou houby špatně ve sklenici či igelitovém pytlíku utěsněny, může se do nich pustit mol obilný. Jeho přítomnost se pozná dle drobných pavučinek mezi sušenými houbami.\n\nSušené houby lze najemno namlít nebo roztlouct např. v hmoždíři a vytvořit tak sypké koření, které se skladuje stejně jako nenamleté sušené houby, a ovoní a ochutí jídlo jejich chutí. To lze doplnit například o sůl nebo pepř a vytvořit tak jednoduchou houbovou kořenící směs.\n\nPřed samotnou konzumací sušených hub se doporučuje jejich namočení do vody, kterou do sebe opět nasáknou a stanou se měkčími. Použití sušených hub je v kuchyni široké, dají se přidávat do polévek (např. jihočeská kulajda, bramboračka), do rizota, do houbové omáčky, pod dušené maso atd.\n\n"}
{"id": "667762", "url": "https://cs.wikipedia.org/wiki?curid=667762", "title": "Kuřecí maso", "text": "Kuřecí maso\n\nKuřecí maso je druh masa, který pochází z kuřat, mláďat kura domácího hovorově označovaného jako slepice. Jedná se celosvětově o nejvíce rozšířený druh masa, který je konzumován. Kuřecí maso se dá připravovat mnoha způsoby (vařit, grilovat, péct, smažit), může se servírovat teplé či studené. Často se konzumují prsa kuřete, ze kterých se mohou dělat například řízky, dále pak stehna a křídla. \n\nKuřecí maso obsahuje velké množství estrogenu, ženského pohlavního hormonu, proto se nedoporučuje ve zvýšené míře konzumovat mužskému pohlaví. \n\n"}
{"id": "667763", "url": "https://cs.wikipedia.org/wiki?curid=667763", "title": "Universita 17. listopadu", "text": "Universita 17. listopadu\n\nUniversita 17. listopadu (zkratka USL) byla československá vysoká škola zřízená původně pro zahraniční studenty ze států Afriky, Asie a Latinské Ameriky, které byly dříve evropskými koloniemi. \n\nByla zřízena vládním nařízením ze dne 15. září 1961 (108/1961) a začala fungovat v září téhož roku jako (vedle \"Univerzity družby národů Patrice Lubumby\" v Moskvě a \"Herderova institutu\" při Univerzitě Karla Marxe v Lipsku) v pořadí třetí vysoká škola ve východním bloku, která měla za cíl pomocí stipendií získávat studenty ze zemí Třetího světa a promarxisticky na ně působit. \nNa univerzitě studovali především palestinští Arabové, školení pro \"boj proti světovému sionismu\".\n\nK univerzitě náležela mj. menza a kolej Kajetánka, kterou po zrušení USL roku 1974 do správy převzala Univerzita Karlova. USL bývá někdy označována jako „teroristická přípravka“. \n\nPozději zde byl zřízen i obor překladatelství a tlumočnictví pro české studenty, kteří měli na zahraniční studenty „výchovně působit“. USL měla nejprve tři, později jen dvě fakulty; disponovala množstvím školicích středisek (od roku 1967 Zahrádky u České Lípy (v budově nového zámku; zde se podle svědectví pamětníka česky skutečně učil Mireček z filmové série \"Básníci\"), dále Dobruška, Holešov, Poděbrady, Mariánské Lázně aj., na Slovensku Senec u Bratislavy a Herľany). \n\nVzhledem k vysokým nákladům na provoz a jejich nejisté a zpochybňované návratnosti byla škola roku 1974 zrušena, přičemž některá její pracoviště byla převedena na FF UK (translatologie) nebo VŠE.\nRektorem byl prof. JUDr. Otakar Taufer, CSc., (1909–81, bratr Jiřího Taufera, básníka a ideologa).\n\nNaprostá většina studentů byli stipendisté – jejich studium bylo placeno univerzitou. Pregraduálním studentům bylo vypláceno stipendium ve výši 800 Kčs měsíčně, postgraduálním studentům 1200 Kčs měsíčně.\n\nAbsolventi studia v anglickém nebo francouzském jazyce získávali „též diplomy v těchto jazycích (s označením M. A., resp. Licencié ès Lettres, Diplôme d'études supérieures)“ v oboru společenské vědy. Absolventi postgraduálního studia získávali titul PhDr. Toto postgraduální studium trvalo zpravidla 1–2 roky.\n\n\n\n"}
{"id": "667765", "url": "https://cs.wikipedia.org/wiki?curid=667765", "title": "Till the World Ends", "text": "Till the World Ends\n\nTill the World Ends druhý singl z alba Femme Fatale americké zpěvačky Britney Spears. Song byl vydán 4. březen 2011. Produkce se ujali producenti Dr. Luke, Max Martin a Billboard. Měl by znázorňovat konec světa.\n\nApokalyptické taneční video z městského undergroundu režíroval Ray Kay. Britney a Ray Kay natočili dvě verze tohoto klipu. Jedná se o normální verzi a o prodlouženou taneční. \n\n\n\n"}
{"id": "667767", "url": "https://cs.wikipedia.org/wiki?curid=667767", "title": "Cosima Wagnerová", "text": "Cosima Wagnerová\n\nCosima Wagnerová (Wagner), rozená Francesca Gaetana Cosima de Flavigny, od roku 1844 Cosima Liszt(ová), později Cosima von Bülow (24. prosince 1837, Bellagio – 1. dubna 1930 Bayreuth) byla nemanželská dcera proslulého klavírního virtuóza a hudebního skladatele Franze Liszta a francouzské šlechtičny Marie d'Agoult. Nejprve byla provdána za klavíristu a dirigenta Hanse von Bülowa, ale později se stala slavnou jako druhá žena německého skladatele Richarda Wagnera, po jehož smrti vedla 32 let (do roku 1906) Hudební slavnosti v Bayreuthu.\n\nNarodila se v hotelu dell'Angelo v obci Bellagio na břehu Komského jezera (\"Lago di Como\") v dnešní Itálii, a to jako druhá nemanželská dcera francouzské hraběnky Marie d'Agoult a Franze Liszta. Narodila se 24. prosince (jak prokazuje křestní záznam v archivech Comské katedrály), ale narozeniny zpravidla oslavovala 25. prosince, což vedlo k mnoha omylům u jejích životopisců. Pojmenována byla po patronovi města sv. Kosmovi, na jehož svátek (26. září) slavívala i jmeniny.\n\nCosimini rodiče spolu nežili již od roku roku 1839 a definitivně se rozešli v květnu 1844. Cosima se sestrou Blandine a bratrem Danielem byli ponecháni v Paříži v péči Lisztovy matky Anny. Když však Liszt začal roku 1847 žít s kněžnou Carolyne zu Sayn-Wittgenstein, předala kněžna děti do péče své vlastní 72leté guvernantky, Madame Patersi de Fossombroni. Cosima pak svou matku Marii d'Agoult, která zahájila literární kariéru pod pseudonymem Daniel Stern, vídala jen zřídka, zatímco Liszt neustále cestoval po Evropě jako uctívaný klavírní virtuóz. Cosima a její sourozenci tak byli vychováni téměř jako sirotci: jednu dobu Liszt neviděl své děti po celých devět let. Uvažuje se o tom, že kněžna zu Sayn-Wittgenstein a Madame de Fossombroni značně ovlivnily vývoj Cosiminy osobnosti a vtiskly jí kázeň, poddajnost, zdrženlivost a představu života jako oběti. V říjnu 1853 – tehdy jí bylo necelých 16 let – se Cosima při jedné z Lisztových zastávek v Paříži poprvé setkala s Richardem Wagnerem. Marie von Hohenlohe, dcera kněžny Sayn-Wittgensteinové v Cosimině věku, ji tehdy popsala takto: \"„Nebohá Cosima [...] byla v nejhorším stadiu dospívání - vysoká a hranatá, bledá, se širokými ústy a dlouhým nosem, věrný obraz svého otce. Jen její dlouhé zlaté vlasy měly vzácný lesk a neobyčejnou krásu. A její ubohé dětské srdce překypovalo vší zuřivostí sopky. Temná vášeň a bezmezná marnivost jí proudily žilami.“\"\n\nV roce 1855 Liszt rozhodl o povolání Cosimy z Paříže do Berlína, kde Cosima bydlela u rodiny von Bülow a začala mít hodiny hry na klavír s klavírním virtuózem, učitelem a dirigentem Hansem von Bülow, který byl jedním z Lisztových žáků od roku 1851. Když von Bülow omdlel po dirigování předehry k opeře \"Tannhäuser\" před nepřátelsky naladěným publikem v říjnu 1855, byla to Cosima, která jej ošetřovala. Po tomto zážitku oznámili své zasnoubení. Dne 18. srpna 1857 se Cosima vdala za Hanse Bülowa: jí bylo 20 let, jemu 27. Během svatební cesty po Evropě se zastavili v Curychu u Wagnera, který právě pracoval na \"Tristanovi a Isoldě\". Wagner byl o 24 starší než Cosima a v té době dosud ženat s Minnou Planerovou. Tehdy se stali von Bülowovi svědky zhoršujících se vztahů Wagnera s jeho první ženou v důsledku skladatelova poměru s Mathildou Wesendonckovou.\n\nV začátcích svého manželství s Hansem, v letech 1858 až 1862, si Cosima doma zřídila písárnu a přispívala do pařížské \"Revue germanique\", což dokládá její literární ctižádost a poukazuje na její pozdější úlohu Wagnerovy písařky. Stala se také součástí berlínské vyšší společnosti, když organizovala večírky pro novináře, umělce a politiky, zatímco Hans byl po většinu roku na turné po Evropě.\n\nCosimino manželství nebylo šťastné. Hans byl uzavřená osobnost, oddanější jejímu otci Lisztovi než manželce samotné. Navíc musela Cosima řešit Hansovy deprese, úzkosti a chabé zdraví. V srpnu 1858 požádala syna jednoho z Wagnerových mecenášů, Karla Rittera (který byl sám uvězněn v manželství bez lásky), aby jí pomohl spáchat sebevraždu. Vyjeli na loďce na Ženevské jezero, kde Cosima prohlásila úmysl utopit se a ustoupila od něho, až když Ritter pohrozil, že ji bude následovat. Cosima byla také velmi zdrcena, když její mladší bratr Daniel zemřel na tuberkulózu v roce 1859 ve věku dvaceti let: ošetřovala ho během poslední fáze jeho nemoci, když se Cosimě brzy poté narodilo první dítě, pojmenovala je na jeho památku Daniela. Podobně i své druhé dítě, narozené roku 1863, pojmenovala po své nedlouho předtím zemřelé sestře Blandine.\n\nV listopadu 1863 navštívil Wagner Bülowa a Cosimu v Berlíně, kde měl Hans koncert. Zatímco byl von Bülow na zkoušce, Wagner a Cosima se vydali na projížďku Berlínem. Podle Wagnerovy autobiografie \"Mein Leben\" (kterou později nadiktoval Cosimě) si přitom vyznali lásku: \"„Ztichli jsme a žerty ustaly. Hleděli jsme si mlčky do očí a naléhavá touha po plném doznání pravdy nás donutila k vyznání, jež si nežádalo slov, nezměrného neštětí, jež nás drtilo. Slzami a vzdechy jsem zpečetili slib patřit pouze jeden druhému.“\"\n\nZnovu se však setkali až v červnu 1864, kdy král Ludvík II. urovnal všechny Wagnerovy dluhy a přislíbil mu sponzorovat jeho další díla. Wagner vymohl pro von Bülowa angažmá v Mnichově a pozval jej i s rodinou k sobě (tehdy bydlel v Pelletově vile poblíž Starnberského jezera). Nejprve přijela Cosima s dětmi. Když o týden později přijel Hans, byli Wagner s Cosimou milenci. Cosima téměř okamžitě otěhotněla a její první dítě s Wagnerem, dcera Isolde, se narodila 10. dubna 1865 (pojmenována byla po hrdince Wagnerovy opery \"Tristan a Isolda\", které měla premiéru téhož roku). Když se Wagner v říjnu 1864 odstěhoval do Mnichova, stala se Cosima jeho „sekretářkou“. Von Bülow a děti se ubytovali v blízkém domě, ale ona trávila většinu času u Wagnera. To vyvolalo skandál, který spolu s Wagnerovými neobratnými pokusy o zásahy do bavorské politiky vedly k Wagnerovu nedobrovolnému odjezdu z Mnichova.\n\nV roce 1866 se Wagner usídlil ve vile v osadě Tribschen ve Švýcarsku na pobřeží Lucernského jezera, financované králem Ludvíkem. Wagnerova první žena Minna, se kterou skladatel již roky nežil, zemřela na srdeční nemoc v lednu 1866. Cosima následovala Wagnera do Tribschenu v dubnu téhož roku, což vyvolalo v mnichovském tisku obnovené spekulace o povaze jejich vztahu, zvláště když Cosima v létě znovu otěhotněla. Wagner a Cosima dokonce přiměli Ludvíka, aby v tisku uveřejnil prohlášení vyvracející pověsti o jejich vztahu jako pomluvy. Cosimina další dcera Eva (podle postavy z tehdy dokončených \"Mistrů pěvců norimberských\") se narodila v únoru 1867 a v dubnu téhož roku se Cosima vrátila do Mnichova k von Bülowovi. Po premiéře \"Mistrů pěvců norimberských\" v červnu 1868, dirigovaných von Bülowem, odjeli Wagner a Cosima v září z Mnichova na dovolenou do Itálie. Během italského pobytu požádala Cosima von Bülowa o rozvod. Byla nyní znovu těhotná a Wagnerovým třetím dítětem a jediným synem, Siegfriedem Wagnerem. (Jeho jméno je i jménem hrdiny z \"Prstenu Nibelungova\", na kterém tehdy Wagner pracoval.) Siegfried byl jediné dítě, které Wagner úředně uznal za své; Isolde a Eva zůstaly oficiálně dětmi Hanse von Bülow. V listopadu 1868 se Cosima s Wagnerem trvale přestěhovali do Tribschenu i se svými dětmi, Isoldou a Evou. Ačkoli měla často výčitky svědomí kvůli tomu, co Hansi Bülowovi učinila, nikdy se k němu nevrátila a zůstala Wagnerovou družkou až do jeho smrti roku 1883.\n\nV červnu 1869 Cosima porodila Siegfrieda a von Bülow už nemohl předstírat, že jeho manželství může být zachráněno. Napsal Wagnerovi \"„Tak tomu musí být.“\" Avšak Cosimino příslušenství k římskokatolické církvi bylo závažnou překážkou rozvodu a nového manželství. Její otec Franz Liszt, který v této době přijal nižší kněžské svěcení, byl nyní v církvi velmi angažován. Teprve poté, co Cosima konvertovala k protestantismu, mohlo být její manželství s Bülowem rozvedeno dne 18. července 1870. Cosima a Wagner byly konečně oddáni 25. srpna 1870 v Lucernu.\n\nDne 25. prosince 1870, kdy slavila své narozeniny, Cosimu probudila hudba. Zapsala si tuto událost do deníku: \"„Když jsem procitla, slyšela jsem zvuk, čím dále hlasitější, už jsem se nemohla domnívat, že sním, hrála hudba, a jaká hudba! Poté, co utichla, přišel ke mně Richard se všemi pěti dětmi a položil mi do rukou partituru své „symfonické narozeninové zdravice“.\" Tonula jsem v slzách, ale nejen já, ale celá domácnost; Richard rozestavil orchestr na schodech a tím vysvětili náš Tribschen navždy! \"Tribschenská idyla\" - tak se ta skladba jmenuje!“ To bylo památné první provedení komorní skladby později nazvané \"Siegfried-Idyll\".\n\nV letech 1869 až 1883 vedla Cosima podrobný deník každodenního života s Wagnerem. Nebyl určen k tisku, ale nebyl ani ryze osobní; měl sloužit jako památka a také jako výchovný vzor Cosiminým dětem. Zveřejněn byl až v letech 1976-77. Vedle toho pomáhala Cosima Wagnerovi napsat jeho vlastní životopis \"Mein Leben\" (Můj život), který jí skladatel nadiktoval. Cosimin deník často odhaluje míru oddanosti, kterou pociťovala k Wagnerovi, a odstup, se kterým se dívala na své rodiče. Také ale ukazují, že sdílela, a to v koncentrované podobě, antisemitismus svého manžela.\n\nPo Wagnerově boku zažila výstavbu Festivalového divadla v Bayreuthu i jejich společného domova, vily Wahnfried, založení Hudebních slavností v Bayreuthu, první představení celého \"Prstenu Nibelungova\" a nakonec slavnosti roku 1882 s premiérou \"Parsifala\". Během tohoto období se Wagnerovo zdraví postupně zhoršovalo, zejména se množily jeho srdeční problémy, a Cosima jej musela často ošetřovat. Měli spolu ovšem často spory. Ze zdravotních důvodů trávili většinu doby mimo Bayreuth, zejména v Itálii. Dne 13. února 1883 Wagner podlehl infarktu myokardu v době pobytu v Benátkách. Jsou zprávy, že se tak stalo po manželské hádce. Jejich syn Siegfried později vzpomínal na okolnosti Wagnerovy smrti a Cosiminu reakci: „Komorní přinesla zprávu, že se otci udělalo nevolno. Nikdy nezapomenu pohled na matku, jak se vyřítila dveřmi. Vyjadřoval sílu nejvášnivější úzkosti, a ona vrazila do pootevřených dveří tak prudce, že je téměř rozlomila.“ Poslední záznam v Cosimině deníku je datován večer před Wagnerovou smrtí, poté v záznamech nepokračovala. Cosima seděla u Wagnerova mrtvého těla po 25 hodin, poté odmítala jíst po čtyři dny. Vzmužil ji teprve telegram Hanse Bülowa: \"„Soeur, il faut vivre.“\" („Sestro, je třeba žíti.“) Cosima se nechala ostříhat a své vlasy vložila do polštáře, který položila na Wagnerovo tělo. Po pohřbu se Cosima vrhla na rakev do otevřeného hrobu a zůstala na ní ležet, dokud ji Siegfried nevyzvedl.\n\nI přes Wagnerovu smrt pokračovaly Hudební slavnosti v Bayreuthu v létě roku 1883 dvanácti představeními \"Parsifala\" se stejným obsazením a připravenými stejnými spolupracovníky jako o rok dříve; ale bez jediné autoritativní osobnosti nastaly brzy obtíže. V roce 1884 se Cosima vynořila ze svého dobrovolného odloučení a začala řídit zkoušky, nejprve prostě pomocí písemných poznámek, které zasílala umělcům, od další sezóny pak již přímo. Přes mnoho nedůvěry a námitek proti její údajné nezpůsobilosti k tomuto úkolu řídila festival pevnou rukou po dalších 23 let a nepochybně zachránila Wagnerovu festivalovou vizi před nebezpečím, že upadne v zapomnění.\n\nCosima řídila Hudební slavnosti v Bayreuthu do sezóny 1906; v prosinci uvedeného roku po sérii srdečních záchvatů (Adamsův-Stokesův záchvat) a na doporučení lékaře odešla na odpočinek. Během jejího vedení se konalo celkově 15 hudebních slavností. Vedle dalšího provádění \"Parsifala\" postupně uvedla na jeviště ostatních devět Wagnerových zralých oper, které nyní tvoří tzv. bayreuthský kánon (\"Bludný Holanďan\", \"Tannhäuser\", \"Lohengrin\", \"Tristan a Isolda\", \"Mistři pěvci norimberští\" a \"Prsten Nibelungův\") a zvýšila počet představení v průběhu každé sezóny na 20. Po dobu své činnosti trvala na zachování inscenací \"Prstenu Nibelungova\" a \"Parsifala\" do podrobností tak, jak byly provedeny o své bayreuthské premiéře, a i u ostatních oper se snažila pokud možno rekonstruovat ideální představu samotného Wagnera. Její syn Siegfried, který v roce 1907 vedení festivalu převzal, v tomto tuhém „bayreuthském stylu“ pokračoval až do začátku první světové války, kdy byly slavnosti pozastaveny. Po znovuotevření roku 1924 pokračovaly pod vedením Siegfrieda v mírně modernizujícím duchu do jeho a Cosiminy smrti roku 1930.\n\nCosima zemřela 1. dubna 1930 ve věku 92 let v Bayreuthu ve vile Wahnfried. Její tělo bylo pohřbeno vedle těla Richarda Wagnera na zahradě vily.\n\nCosiminy inscenace pokračovaly v naturalistickém duchu poloviny 19. století, ale výsledkem doslovného dodržování všech skladatelových jevištních pokynů, používání plochých malovaných kulis a jen malého počtu rekvizit byl jevištní realismus, který v důsledku pomíjel vnitřní smysl a univerzalismus dramat. V roce 1889 ji Bernard Shaw nazval „hlavním upomínatelem“ („chief remembrancer“). Symboličtější nebo abstraktnější výpravu navrhovanou Adolphem Appiou Cosima odmítala v přesvědčení, že Wagnerovy vlastní produkce neponechávaly prostor k nalézání nového ve výpravě a režii, jen je třeba zdokonalit detaily. Mylnost tohoto pohledu se stala patrnější se zavedením plného elektrického osvětlení před slavnostmi v roce 1888. (Elektřina byla využívána i dříve, ale jen jako bodové světlo, například u jízdy valkýr a pro Grál.) Dříve byla scéna osvětlena tisíci malými plynovými lampami, jejichž mihotání mohlo kulisám dodat zdání pohybu a života. Nové elektrické osvětlení sice umožňovalo dosud nevídané světelné efekty, bezprostřední účinek však mělo jiný: odhalilo opotřebovanost a umělost ploché scénické výpravy. Je však třeba uznat, že v prvních letech po Wagnerově smrti, kdy prodej vstupenek vázl a divadlo bývalo poloprázdné, by avantgardní výprava pravděpodobně ohrozila finanční životaschopnost festivalu. Teprve od roku 1891 byla místa pravidelně vyprodána a slavnosti získaly pevné místo v evropském kulturním kalendáři.\n\nKladnou stránkou Cosiminy režie bylo, že díla byla inscenována bez škrtů a po důkladné přípravě a dosud převládající histriónství vlastní operním pěvcům bylo nahrazeno skutečným herectvím a úsporností gest. Zpěváci už nesměli zpívat své árie z rampy k publiku; naopak měli se chovat vždy tak, jak by se na daném místě chovala reálná postava, např. zpívat ke svým partnerům v dialogu. Cosima rovněž (ve Wagnerově duchu) trvala na zřetelné výslovnosti a co největším dramatickém výrazu zpívaného slova, dokonce po zpěvácích požadovala, aby při přípravných zkouškách text namísto zpěvu recitovali. Partiturou předepsané délky not a dynamika byly důsledně dodržovány, ale přirozené vibrato, portamento a legato se při zpěvu staly vedlejší věcí, což vedlo k tzv. „bayreuthskému štěkotu“; melodie byla podřízena dramatu, spontánnost metodě. Tvrdě vyslovované samohlásky, výrazné v němčině (a zvláště v aliterovaném libretu \"Prstenu Nibelungova\"), byly zdůrazňovány na úkor samohlásek nesoucích melodii. Dobré i špatné příklady pěveckého stylu za Cosiminy éry si lze poslechnout na dobových nahrávkách.\n\nŘada známých osobností hudebního světa zavítala za Cosiminy éry do Bayreuthu, hlavně aby viděly \"Parsifala\", na nějž tehdy mělo Festivalové divadlo výhradní právo (alespoň v Evropě), a nasály zdejší kvazináboženské ovzduší: Bartók, Bruckner, Busoni, Chabrier, Cortot, Debussy, Delius, Dukas, Elgar, Fauré, Humperdinck, Mahler, Massenet, Puccini, Rachmaninov, Reger, Rimskij-Korsakov, Sibelius, Richard Strauss, Sullivan, Vaughan Williams, Webern a Wolf.\n\n"}
{"id": "667773", "url": "https://cs.wikipedia.org/wiki?curid=667773", "title": "Koňské maso", "text": "Koňské maso\n\nKoňské maso neboli konina je druh masa, který pochází z domácího koně. V České republice není jeho konzumace příliš rozšířena. Důvod je ten, že kůň je mnoha lidmi pokládán za ušlechtilé zvíře a jeho zabíjení pro maso je tak vnímáno negativně. Dříve navíc specializovaní, tzv. koňští řezníci, jejichž práce byla nezřídka aspociovaná s činností pohodného, zpracovávali maso z přestárlých, poraněných, nemocných nebo dokonce uhynulých koní, z něhož se vyráběly levné uzeniny (koňský salám). Proto je koňské maso dodnes v Česku ale také např. v USA vnímáno jako podřadné.\nVe 20. a 21. století je toto maso nejvíce konzumováno v několika zemích centrální Asie, jako je Mongolsko a Kazachstán, dále některé oblasti Číny (Sin-ťiang) a Ruska (Tatarstán, Sibiř). V menší míře je součástí kulinářských tradic dalších zemí v Evropě, např. v italské, francouzské, belgické a španělské kuchyni, Latinské Americe a v Asii (např. na severu Japonska, na Sibiři atd.). V anglofonních zemích je ale konzumace koňského masa společenské tabu a vyrábí se z něj nanejvýš konzervy a granule pro psy. Během 19. a první poloviny 20. století se koňské maso spolu s masem z nucených porážek, používalo v zoologických zahradách ke krmení šelem a jiných masozravců.\n\nV rané historii lidstva byl divoký kůň hojně loven pro maso jako cenný zdroj proteinů.\n\nNavzdory obecným představám nejedí nikdy koňské maso Romové, pro něž je tabu, ani Židé, protože není košer.\nK jeho výraznější konzumaci docházelo během válek, kdy byl nedostatek potravin a kůň sloužil jako dopravní prostředek pro vojsko a materiál, tudíž v případě neplánovaného úmrtí či zabití, se jednalo o snadno dostupný zdroj potravy. V Česku se místy dosud prodávají uzeniny s podílem koňského masa, které pochází vesměs z dovozu, koně, zraněné nebo usmrcené např. v důsledku nehody při závodu, nelze k produkci masa použít. Naproti tomu v Japonsku se upravuje syrové koňské maso formou sašimi zvané basaši.\n\nMaso ze zdravých a nepříliš starých zvířat se vzhledem i chutí velmi podobá hovězímu. Má tmavě červenou, někdy až téměř fialovou barvu a hrubší svalová vlákna, chuť je díky vyššímu obsahu glykogenu často mírně nasládlá. Nutriční hodnotou se téměř shoduje s hovězím, průměrně však má nižší obsah tuku. Právě tuk představuje hlavní rozdíl oproti hovězímu masu, protože tuk koní je mnohem řidší než hovězí lůj a podobá se spíš sádlu. Typická je jeho žlutá někdy až oranžová barva.\n\nV některých literárních dílech se objevuje konzumace koniny jako symbol chudoby, nedostatku lepšího jídla nebo lakoty a šetření. Např. známý klukovský posměšek z knížky Bylo nás pět od Karla Poláčka: \"Pan Fajst vepřovou zblajz a pak koupil koninu pro celou rodinu.\" V době nedostatku masa za vlády prezidenta Novotného se zas objevoval slogan \"Půl kila koniny do každé rodiny.\" V podobném duchu veršuje v následující ukázce Karel Kryl:\n"}
{"id": "667775", "url": "https://cs.wikipedia.org/wiki?curid=667775", "title": "Kin-Ball", "text": "Kin-Ball\n\nKin-Ball, známý také jako \"Omnikin\", je týmový sport vytvořený v roce 1986 v Québecu (Kanada) profesorem tělesné výchovy Mariem Demersem. \n\nJe to sport, ve kterém proti sobě hrají současně tři barevně odlišené týmy. Těmito barvami jsou černá, modrá a bílá. Každý z týmů má v poli 4 hráče. Míč má průměr 122 cm a je odehráván s hláškou \"omnikin\" (barva), podle toho, na kterou barvu tým míří. Balon při podání musí letět minimálně 180 cm, jinak je podání chybné. Dotyk míče země (podlahy) znamená bod pro družstva, která nechybovala. \n\nMezinárodní Kin-Ballová federace má zhruba 3,8 milionu účastníků, především z USA, Kanady, Japonska, Belgie, Francie, Švýcarska, Španělska, Německa, Dánska, Česka, Slovenska a Malajsie.\n\n"}
{"id": "667779", "url": "https://cs.wikipedia.org/wiki?curid=667779", "title": "CADASIL", "text": "CADASIL\n\nCerebral Autosomal Dominant Arteriopathy with Subcortical Infarcts and Leukoencephalopathy (CADASIL), neboli Autozomálně dominantní cerebrální arteriopatie se subkortikálními infarkty a leukoencefalopatií, je dědičné cerebrovaskulární onemocnění, při kterém dochází k postížení bílé hmoty mozkové následkem četných infarktů drobných tepen, obvykle v oblasti capsula externa, thalamu, bazálních gangliích, mozkovém kmeni, rovněž temporopolárně v mozkových hemisférách. Postihuje jedince starší 30 let, během průměrných 12 let doby přežití se rozvíjejí poruchy chůze a rovnováhy, bradykinéze a subkortikální demence. \n\nPoprvé bylo toto onemocnění popsáno, jako familiární multiinfarktová demence v roce 1977, gen zodpovědný za patogenezi CADASIL byl poté objeven v roce 1996. Anamnesticky je velmi často popisována migréna s aurou a časným počátkem. Podkladem pro neuropsychiatrické příznaky jsou recidivující subkortikální infarkty lakunárního typu. Zprvu jsou přítomny intenzivní migrenózní záchvaty, poruchy nálady, epileptiformní paroxysmy, případně psychóza. Stav posléze plíživě progreduje v rozvoj ataxie, pseudobulbárního syndromu, inkontinence, poruchám sluchu, zraku a řeči. Zpravidla je přítomna bradyfrenie, apatie a zpomalené psychomotorické tempo.\n\nRozlišují se celkem tři subtypy onemocnění, odlišující se svými příznaky i hereditou:\n\nPatofyziologických činitelem zodpovědným za rozvoj syndromu CADASIL je mutace na 19. chromozomu, NOTCH 3, 19p13.13-19p13.12\n"}
{"id": "667780", "url": "https://cs.wikipedia.org/wiki?curid=667780", "title": "Avaya", "text": "Avaya\n\nAvaya je globální společnost specializující se na firemní komunikaci. Její sídlo je v Basking Ridge, NJ, Spojené státy americké.\n\n"}
{"id": "667784", "url": "https://cs.wikipedia.org/wiki?curid=667784", "title": "Arthur Lee (hudebník)", "text": "Arthur Lee (hudebník)\n\nArthur Lee (7. březen 1945, Memphis, Tennessee, USA – 3. srpen 2006, tamtéž) byl americký hudebník, producent, skladatel a multiinstrumentalista, nejvíce známý jako frontman skupiny Love.\n"}
{"id": "667788", "url": "https://cs.wikipedia.org/wiki?curid=667788", "title": "Tvrdej chleba", "text": "Tvrdej chleba\n\nTvrdej chleba (v anglickém originále \"The Continual Condition\") je sbírka básní amerického spisovatele a básníka Charlese Bukowského z roku 2009, kterou sestavil autorův dlouholetý vydavatel John Martin.\n\nBukowski, pověstný literární rebel, jehož přímý nespoutaný styl obdivovali už beatnici, píše ve své poezii o zoufalství, ubíjejících zaměstnáních, alkoholu, zhýralých ženách a o životě, o němž se sice dobře čte s čokoládou v posteli, ale prožít jej na vlastní kůži by bez ztráty rozumu nezvládl zřejmě nikdo. \nStěžejní část knihy tvoří básně napsané nedlouho před autorovou smrtí v roce 1994.\n\nČesky vydalo knihu v roce 2011 nakladatelství Argo.\n\n\nchronický stav\n\nBolest je všudypřítomná.\n\npráce na prd\n\nProč by slova básníka měla být jiná? Je mi trapně za sebe i za ostatní, nemám nás rád a nikdy jsem neměl.\n\nzvláštní dopoledne\n\nVyšel jsem z baru nadýchat se čerstvého vzduchu. Přidal se ke mě Danny a pak Harry. Přišli další. Za chvíli postávala před barem spousta chlapů a všichni se uvolnili. Radost byla cítit ve vzduchu.\n\ntvrdej chleba\n\nVelký talent bývá nepochopen, protože je o mnoho let napřed. Ti co dosáhnou uznání za života, zpravidla ničím nevynikají, jen podlehnou iluzi jako spousta ostatních.\n\nnávrat\n\nJsi sražen k zemi a stejně se vždy zvedneš, jsi obdařen výjimečnou odolností a sílou. Co ti chybí?\n\ntahle vlajka nevlaje s láskou\n\nVšude jsou počítače, zanedlouho bude mít každý svůj vlastní a všichni budou o všech všechno vědět, dřív než se potkají, tak nač někam chodit? Nikdo se nebude s nikým chtít vidět a ze všech budou samotáři tak jako já.\n\nmá odpověď\n\nNa dotaz tchyně, proč musí Bukowski používat vulgarismy a stýkat se podivnými lidmi. Protože kdyby se měl stýkat s lidmi jako je ona, nebylo by o čem psát.\n\npod slizkým sluncem\n\nSvět je horor a dokonce zadarmo. Nevědomost je ctnost. Není co zapomenout a není co si pamatovat.\n\nsázka na jistotu\n\nna dostizích zařval hlasatel: \"Nastupuje Bolest!\" Tenkrát nevyhrála, ale můžeš si být jistý, že zanedlouho se jí to podaří. A můžeš na to vsadit majlant.\n\ntragédie?\n\nPočítač se zhroutil, když jej pochcal kocour. Psací stroj přežije chcanky, rozlité víno a pivo i popel z cigaret. Je to stará páka.\n\nněkdo si postěžoval v dopise:\n\n\"Ve vašich básních se píše pořád o smrti.\" Nebudu odepisovat, mrtví to nedělají.\n\n"}
{"id": "667789", "url": "https://cs.wikipedia.org/wiki?curid=667789", "title": "Včela sabašská", "text": "Včela sabašská\n\nVčela sabašská \"Apis nuluensis\" Tingek, Koeniger & Koeniger, 1996, je asijský druh včely někdy pokládaný za pouhý poddruh včely východní.\n\nJako samostatný druh byla včela sabašská popsána teprve nedávno. Morfologicky je téměř shodná se včelou východní indickou \"Apis cerana indica\". Rozdíly lze odhalit pouze podrobným morfometrickým měřením. Mezi oběma druhy lze pozorovat rozdíly také v chování při páření. Trubci včely sabašské navštěvují shromaždiště v dopoledních hodinách, kdežto trubci včely východní indické až odpoledne. Také výzkum mitochondriální DNA ukazuje na možnou druhovou rozdílnost. V odborné veřejnosti je však stále přítomen i názor, že včela sabašská je pouhým poddruhem včely východní tedy včela východní sabašská.\n\nDruh se vyskytuje na Borneu (Kalimantanu) v severní hornaté části Sabahu v nadmořské výšce nad 1700 m.\n"}
{"id": "667796", "url": "https://cs.wikipedia.org/wiki?curid=667796", "title": "Palohlavy", "text": "Palohlavy\n\nPalohlavy (správněji \"Polohlavy\", \"Halbehaupt\" či \"Polohlawi\") je zaniklá obec v okrese Česká Lípa ve východní části bývalého vojenského prostoru Ralsko, kvůli jehož založení zanikla. Ležela asi 8 km severovýchodně od Kuřívod a asi 6,5 km jihozápadně od Osečné. Původní zabrané katastrální území bylo \"Palohlavy\", současné je \"Náhlov\" v novodobém městě Ralsko.\n\nZaniklá obec leží asi 300 metrů od silnice ze zaniklé obce Olšina ke křižovatce cest do taktéž zaniklých Svébořic a Holiček. K Palohlavům, z této kdysi prašné cesty, odbočovala polní cesta. Bývalá obec je nyní uvnitř rozsáhlé obory Židlov.\n\nPůvod názvu obce je sporný a není jasné zda byl německý název počeštěn či tomu bylo naopak. Podle jedné teorie vznikl název z německého Halbe Hube (polovina zisku), z čehož vzniklo Halbehaupt, což přeloženo do češtiny znamená polovina hlavy (čela) čili české Polohlavy. To se patrně zkomolilo na Palohlavy. Podle druhé teorie jsou Palohlavy prý odvozeny od nepodařeného stětí hlavy, kdy kat uťal odsouzenci pouze polovinu hlavy.\n\nVšechny stavby v obci byly zničeny a jsou patrné jen základy zdí, sklepy, vybetonované nádrže na srážkovou vodu, žumpy a několik studní. Náves lze poznat jen těžko, nachází se asi 50 metrů vlevo od příjezdové cesty do vsi. Zde stávala škola, kaple, hostinec a památník padlým z první světové války. Zbyly po nich jen trosky porostlé nálety. V obci byl vybudovaný systém sedmi rybníčků typu nebesář pro zadržování srážkové vody. Což je největší počet v Ralsku a dodnes se v nich drží voda. Díky tomu jsou Palohlavy významnou lokalitou bledulí. Rostou zde také staleté lípy a duby.\n\nObec měla ve své blízkosti hřbitov, nacházel se asi 500 m dále po silnici směrem k Dolní Novině. Do dnešních dnů se zachovaly zbytky náhrobků ležící povalené v trávě, ale většina jich je pod zeminou. Rostou zde staré akáty, zem je porostlá břečťanem a i dnes toto místo působí pietním dojmem. Součástí hřbitova je alej starých lip, kterou se přicházelo z obce. Cesta, jež kdysi vedla alejí, je jen těžko patrná a ztrácí se ve vysoké trávě.\n\nStejně jako v okolních obcích měli problémy s vodou. V roce 1914 byl zřízen vodovod. Do té doby se voda získávala ze 2 veřejných a 11 soukromých studní.\n\nV roce 1887 měly Palohlavy ještě 399 obyvatel. Toto číslo v důsledku útěků ze země dále klesalo. V roce 1921 zde bylo 59 domů, 263 obyvatel, z toho 30 Čechů a 233 Němců. Farou náleželi do Svébořic. Zdravotním obvodem náleží ke Kuřívodům. V obci Olšina (4,5 km) byla příslušná četnická stanice a pošta s telegrafem. Pokud chtěli obyvatelé Palohlav cestovat vlakem, museli jít 11,5 km do Mimoně.\n\nDo správního obvodu Palohlav patřila i osada Zábělce (Sabelce) a několik samot, např. Krby (Kirbe).\n\nPo odsunu německého obyvatelstva obec začala chátrat a nepodařilo se ji osídlit obyvateli z vnitrozemí. Definitivní zánik obce způsobilo založení vojenského prostoru Ralsko a jeho pozdější devastace sovětskou armádou. V roce 1990 byl vojenský prostor Ralsko zrušen, ale po armádě zůstalo značné zničené území s množstvím skládek a demolic. \n\nU silnice v místě zvaném \"Dědkův odpočinek\" nedaleko zničeného palohlavského hřbitova byl v roce 2015 postaven pomník jako vzpomínka na všechny obyvatele ze zaniklých obcí a hřbitovů Ralska. Vedle pomníku byla též současně vysazena lípa.\n"}
{"id": "667797", "url": "https://cs.wikipedia.org/wiki?curid=667797", "title": "Pancir-S1", "text": "Pancir-S1\n\nPancir-S1 ( , v kódu NATO \"SA-22 Greyhound\") je ruský hybridní samohybný protiletadlový systém krátkého a středního dosahu, který je určen k obraně civilních a vojenských objektů proti současným a perspektivním prostředkům vzdušného napadení. Byl zaznamenán v řádách proruských separatistů během války na východní Ukrajině\n\nProtiletadlový systém Pancir-S1 byl vyvinut v 90. letech 20. století jako perspektivní nástupce protiletadlového systému 9K22 Tunguska. První prototyp byl dokončen v roce 1994 a představen na výstavě vojenské techniky MAKS 1995. Posléze byl však další vývoj tohoto systému zastaven z důvodu nedostatku finančních prostředků.\n\nV roce 2000 byl projekt znovu obnoven díky finanční pomoci ze Spojených arabských emirátů.\n\nProtiletadlový systém Pancir-S1 je vybaven 8 nebo 12 raketami 57E6 nebo 57E6-E. 57E6 je dvoustupňová raketa skládající se z letového a urychlovacího stupně s motory na tuhá paliva.\n\nRaketa nese výbušnou tyčovou hlavici se střepinovým účinkem a má dálkové povelové navádění. Pro protiletadlový systém Pancir-S1 je charakteristická možnost navádět palbu jak kanónů, tak raket pomocí střeleckého radaru i optoelektronických přístrojů. Raketa nese rádiový i laserový transpondér, takže ji mohou sledovat obě složky systému navádění palby. Maximální nasazení prostředku Pancir-S1 tak zahrnuje navádění čtyř střel na dva cíle pomocí radaru a řízení palby kanónů na třetí cíl prostřednictvím optoelektroniky.\n\nProtiletadlový systém Pancir-S1 je vybaven dvojicí kanónů ráže 30 mm s celkovou rychlostí palby až 5000 ran za minutu. Kanóny mohou používat tříštivo-trhavou, zápalnou nebo kumulativní munici. Typ munice je možné volit podle povahy cíle. Každý kanón je vybaven 700 náboji.\n\n\n"}
{"id": "667798", "url": "https://cs.wikipedia.org/wiki?curid=667798", "title": "Mistrovství světa v šachu žen 1956", "text": "Mistrovství světa v šachu žen 1956\n\nTurnaj třech mistrovství světa v šachu žen proběhl od 21. srpna do 25. září 1956 v Moskvě v Sovětském svazu. Mimořádně byl souboj o titul mistryně světa pořádán jako turnaj třech šachistek, které všechny reprezentovaly Sovětský svaz. Hlavním rozhodčím byl F. Andersson ze Švédska. Právo účasti získaly aktuální mistryně světa Jelizaveta Bykovová, předchozí mistryně světa Ljudmila Ruděnková a vítězka turnaje kandidátek Olga Rubcovová. Hrálo se 8 partií každá s každou. Boj o titul vedli Bykovová a Rubcovová a rozhodovalo se až v poslední 24. partii. Před ní vedla o půl bodu Bykovová, ale měla volno. Rubcovová pak v této poslední partii porazila Ruděnkovou a stala se třetí mistryní světa v šachu.\n\n\n"}
{"id": "667803", "url": "https://cs.wikipedia.org/wiki?curid=667803", "title": "Včela trpasličí", "text": "Včela trpasličí\n\nVčela trpasličí \"Apis andreniformis\" Smith, 1858 je asijský druh včely zařazený do podrodu drobných včel \"Micrapis\".\n\nAreál výskytu včely trpasličí není dosud (2008) dostatečně prozkoumán. Výskyt byl zjištěn v jihovýchodní části čínské provincie Jün-nan, ve Vietnamu, v severovýchodních oblastech Indie, podél východní hranice Nepálu, na jihu až po Malajský poloostrov včetně.\n\nVčela trpasličí velikostí i vzhledem připomíná včelu květnou. Zásadní rozdíl je však patrný ve stavbě plástu. Zatímco včela květná staví buňky paprsčitě kolem větve a teprve na visuté části plástu buňky horizontální, včela trpasličí vytváří buňky horizontální po celé ploše plástu včetně prostoru kolem větve.\n\nVčela\n"}
{"id": "667805", "url": "https://cs.wikipedia.org/wiki?curid=667805", "title": "Křepelovití", "text": "Křepelovití\n\nKřepelovití (Odontophoridae) je čeleď menších zavalitých hrabavých ptáků pocházejících z Nového světa. Čeleď tvoří 9 rodů, všechny mají stejné české jméno křepel.\n\nČeleď křepelovitých byla ještě donedávna součásti čeledě bažantovitých, kde byla považována za pouhou podčeleď. Morfologická a molekulární analýzy však objasnily vzájemné vztahy a potvrdily platnost osamostatnění této čeledě.\n\nKřepelovití jsou ptáci pocházející z Ameriky, kde se vyskytují na svých původních místech od jižních oblastí Kanady přes USA, Mexiko, Střední Ameriku, Andy a Amazonii po jižní oblasti Bolívie, Brazílie a Uruguaye. Severoamerické druh byly introdukovány i do nejjižnějších částí Jižní Ameriky, do Argentiny a Chile. Lidskými zásahy se také rozšířili do jiných oblastí světa, jako místně do Evropy, do Austrálie, na Nový Zéland i Havajské ostrovy.\n\nZabírají širokou škálu stanovišť. Některé druhy preferují tropické nebo subtropické lesy, jiní žijí v horských lesích, mnozí se vyskytují nejvíce na rozhraní savan a lesních okrajů. Jsou i tací, kterým nejlépe vyhovují okraje pouští.\n\nKřepelové jsou středně velcí, poněkud zavalití ptáci s krátkými křídly i ocasem. Mnohým, u obou pohlaví, narůstá na temeni hlavy nápadná, dopředu ohnutá chocholka která může být vytvořena malých chomáčkem i dlouhými péry. Samci jsou všeobecně větší a mívají u některých druhů více vybarvené peří. Mají silné nohy uzpůsobené pro hrabání na kterých nemají ostruhy, jsou většinou dobři běžci. Jejich specifickým znakem je silný, mírně zahnutý zobák se zoubkovaným okrajem. Bývají velcí 17 až 37 cm a těžcí 125 až 465 gramů.\n\nJsou to denní, nemigrující ptáci kteří tráví většinu času na zemi, hřadování na stromech bylo pozorováno jen u lesních druhů. Nejsou dobří letci, těžkopádně létají jen na krátké vzdálenosti. Zdržují se v malých skupinách ve kterých je většinou dospělý pár a mláďata z předchozího líhnutí. Ve svých zvukových projevech jsou jeden druh od druhého odlišný, většinou se tyto zvuky nazývají pískáním.\nPodle potravy se řadí do kategorie všežravců, vylíhnutá kuřata se živí převážně drobnou živočišnou potravou (hlavně bezobratlovci), dospělí ptáci pak hlavně semeny trav i dalších bylin, keřů i stromů. Semena sbírají na zemi nebo i přímo vyzobávají, např. z klasů. Hodně druhů se zdržuje v oblastech kde je obdělávaná zemědělská půda a tam žerou téměř vše co se pěstuje pro semena, např. kukuřici, pšenici, čirok, arašídy i fazole. Druhy žijící na okrajích savan a polopouští nacházejí hlavní obživu v semenech planě rostoucích rostlin. Křepelové obývající lesy často vyhrabují hlízy, cibulky a dužnaté kořínky. Žádný druh ani v dospělosti nepohrdne nalezenou živočišnou potravou, kterou přece jen více sbírají slepice pro podporu snůšky vajec.\n\nU křepelů je způsob soužití při rozmnožování velice pestrý. Páry některých druhů jsou monogamní, u jiných je zjištěna polygamie, polyandrie i promiskuita. Hnízda si většinou staví na zemi, mohou to být jen ploché misky nebo jsou i svrchu překryté vegetaci s jediným vstupním otvorem, do kterých slepice žijící spíše ve stepích snášejí až 17 vajec, kdežto slepice obývající lesy jen okolo 3 až 5 vajec. Inkubace trvá 16 až 30 dnů. Kuřata jsou po vylíhnutí schopna sama si najít vhodnou potravu, rychle rostou a mohou již za 14 dnů létat. Křepelové hnízdí jen jednou ročně, při neúspěšném zahnízdění (např. ztráta vajec) mohou to zkoušet ještě i dvakrát, ale s menším počtem vajec. Přestože kvočna ještě po několik týdnů o kuřata pečuje (klasické simulování zlomeneho křídla pro odlákání pozornosti), dosahuje mortalita vlivem přirozených predátorů od snesení vajec do dospělosti asi 50 %, průměrný dožitý věk je do 5 let.\n\nMimo přirozených nepřátel, jako jsou jestřábi, lišky, skunci a hadi jsou křepelové v mnoha státech považování za běžnou lovnou zvěř. Nejvíce jsou ohrožovány druhy žijící v lesních prostředí, která jsou jim průběžně ničena intenzivní těžbou dřeva. Podle Červeného seznamu IUCN jsou křepel černočelý, křepel dariénský, křepel hnědohřbetý, křepel perličkový i křepel vousatý považování za zranitelné druhy a křepel límcový dokonce za ohrožený druh.\n\nČeleď křepelovitíých se dělí do 9 rodů a ty dále do zhruba 30 druhů:\n"}
{"id": "667811", "url": "https://cs.wikipedia.org/wiki?curid=667811", "title": "Bitva u Kodaně", "text": "Bitva u Kodaně\n\nBitva u Kodaně ( , ) byla námořní bitva v rámci napoleonských válek, která se odehrála 2. dubna 1801 poblíž Kodaně. Utkala se v ní britská flotila vedená admirálem Hydem Parkerem, která zaútočila na zakotvenou dánsko-norskou flotilu pod vedením Olferta Fischera.\n\nSmyslem britské expedice bylo přesvědčit Dány (po dobrém či po zlém), aby Britům nebránili v námořní blokádě Francie. Dánsko-norské království totiž vstoupilo spolu s Pruskem a Švédskem do Ruskem iniciované Ligy ozbrojené neutrality, která si kladla za cíl volný obchod s Francií.\n\nHlavní útok vedl viceadmirál Horatio Nelson a bitva jako celek je brána jako britské strategické vítězství, neboť Nelson přešel v pravý okamžik k úspěšnému vyjednávání. \n\nNelsonova úloha byla o to těžší, že uprostřed bitvy dostal od Parkera rozkaz k ústupu, který neposlechl – s tím ovšem Parker, který se nacházel mimo hlavní bitvu a neměl dostatečně dobrý přehled o situaci, počítal. Příkazem zamýšlel dát Nelsonovi čestný důvod k ústupu, kdyby to bylo zapotřebí. Nelson ovšem v bitvě pokračoval a když se mu podařilo potopit a zajmout několik lodí a uvolnit si přístup k bombardování města, nabídl nepříteli vyjednávání. V tu chvíli sice nebyla žádná z jeho lodí potopena, ale řada z nich byla vážně poškozena, některé uvízly v neznámých vodách na mělčině, některé nebyly bojeschopné a některé nebyly ani ovladatelné a proud je zvolna unášel směrem k oblasti dostřelu dánských pobřežních baterií. Do bitvy se navíc ještě stále nezapojily rezervy, které měli Dánové větší.\n\nVyjednávání, které z dánské strany vedl korunní princ Frederik VI. coby dánský regent, bylo pro Brity úspěšné. K tomu přispělo, že během vyjednávacího příměří Britové dále přeskupili své síly, takže mohli snadno začít bombardovat město. \n\nNavíc se Dánové ke konci vyjednávání dozvěděli, že ruský car Pavel I. byl zavražděn, což výrazně oslabovalo šance, že by byly ze strany Ruska nějak vymáhány dánské závazky vzhledem k Lize ozbrojené neutrality, naopak se dal očekávat rozpad Ligy, která byla Pavlovým dílem. Změna politické situace způsobená carovou smrtí tak zároveň snížila význam této bitvy z hlediska dějin.\n"}
{"id": "667817", "url": "https://cs.wikipedia.org/wiki?curid=667817", "title": "Imaginaerum", "text": "Imaginaerum\n\nImaginaerium je sedmé studiové album finské symphonic metalové skupiny Nightwish. Album vyšlo 30. listopadu 2011 ve Finsku (ve zbytku Evropy 2. prosince). Album vypráví příběh o starém umírajícím hudebním skladateli, který vzpomíná na své mládí. Současně vznikl stejnojmenný film režírovaný Finem Stobem Harju známého v souvislosti s natáčením klipu The Islander.\n\n\n"}
{"id": "667821", "url": "https://cs.wikipedia.org/wiki?curid=667821", "title": "Goliat", "text": "Goliat\n\nGoliat je ropné pole v norské části Barentsova moře. Leží přibližně 85 kilometrů na severozápad od Hammerfestu.\n\nZásoby jsou odhadovány na 174 milionů barelů. Těžba by měla začít v roce 2013 a pokračovat deset až patnáct let.\n"}
{"id": "667830", "url": "https://cs.wikipedia.org/wiki?curid=667830", "title": "Pašek", "text": "Pašek\n\nPříjmení Pašek je středověkou zdrobnělinou křestního jména Pavel a nosí jej více osob:\n\n"}
{"id": "667834", "url": "https://cs.wikipedia.org/wiki?curid=667834", "title": "Krabovci", "text": "Krabovci\n\nKrabovci, \"Amblypygi\" (též bičovci) je řád pavoukovců. Je známo přes 150 druhů, řazených do 5 čeledí. Žijí v tropech i subtropech Afriky, Asie i Ameriky.\n\nKrabovci dosahují s roztaženými končetinami velikosti od 5 do 70 cm. Vyznačují se širokým plochým tělem a segmentovaným zadečkem. První pár kráčivých nohou je přeměněn v tenké smyslové orgány. Pedipalpy, druhý pár končetin, jsou nápadně velké a uzpůsobené k lapání kořisti. Loví hmyz a pohybují se podobně jako krabi, bokem.\n\nNěkteré druhy (např. \"Phrynus marginemaculatus\" a \"Damon diadema\") jsou známy tím, že se jako jedni z mála pavoukovců vyznačují sociálním chováním.\n"}
{"id": "667835", "url": "https://cs.wikipedia.org/wiki?curid=667835", "title": "Bristol Type 603", "text": "Bristol Type 603\n\nBristol Type 603 je automobil, který v letech 1976–2011 vyráběla britská automobilka Bristol Cars. Nahradil předchozí model Bristol 411.\n\nBristol Blenheim je model od roku 1994.\n\n"}
{"id": "667837", "url": "https://cs.wikipedia.org/wiki?curid=667837", "title": "Bentley T-series", "text": "Bentley T-series\n\nBentley T-series byla verze vozu Rolls-Royce Silver Shadow vyráběná v letech 1965–1980 pod značkou Bentley. Nabízela se jako čtyřdveřový sedan nebo jako dvoudveřový sedan s karoserií od společností James Young a Mulliner Park Ward. V září 1967 se objevil dvoudveřový kabriolet s elektricky ovládanou stahovací střechou karosovaný firmou Mulliner Park Ward.\n\nBentley se od svého slavnějšího sourozence lišil jednodušší a výrobně levnější maskou chladiče.\n\n"}
{"id": "667838", "url": "https://cs.wikipedia.org/wiki?curid=667838", "title": "Bentley Turbo R", "text": "Bentley Turbo R\n\nBentley Turbo R byla postavena 1985–1998. Bentley Turbo R byl jako Rolls-Royce Silver Spirit.\n\n\n"}
{"id": "667839", "url": "https://cs.wikipedia.org/wiki?curid=667839", "title": "Bentley Arnage", "text": "Bentley Arnage\n\nBentley Arnage je luxusní sedan vyráběný firmou Bentley v letech 1998 až 2009. Bentley Arnage byl vyráběn současně s koncernovým dvojčetem Rolls-Royce Silver Seraph. Na základě modelu Arnage byl v roce 2002 vytvořen oficiální automobil pro britskou královnu Alžbětu II.\n\nArnage T\n\nArnage R a Arnage RL\n\n"}
{"id": "667843", "url": "https://cs.wikipedia.org/wiki?curid=667843", "title": "Bristol Brigand", "text": "Bristol Brigand\n\nBristol Brigand byl britský bombardovací letoun, určený pro boj proti lodím a pozemním cílům. Letoun sloužil i jako střemhlavý bombardér. Letoun byl vyvinut společností Bristol Aeroplane Company jako náhrada za starší letouny Bristol Beaufighter. Bylo postaveno celkem 147 letounů, které sloužily u Royal Air Force v Malajsii během tzv. Malajské krize (Operace FIREDOG), v Iráku a v Adenu až do doby, kdy byly nahrazeny letouny de Havilland Hornet a English Electric Canberra.\n\nLetoun Bristol Type 164 má svůj počátek v roce 1942, kdy britské ministerstvo letectví vydalo specifikace H.7/42, které požadovaly rychlejší verzi letounu Bristol Beaufighter pro účely torpédování lodí při letech na dlouhé vzdálenosti. Specifikace ministerstva letectví požadovaly raději letoun s jednoduchou ocasní plochou, ale nakonec bylo od tohoto požadavku ustoupeno. V dubnu 1943 byly objednány první 4 prototypy.\n\nKonstrukční tým společnosti Bristol, který vedl Leslie J. Frise, použil křídlo, ocasní část a podvozek z letounu Bristol Buckingham. Trup letounu byl zcela nový s oválným průřezem. Posádku tvořili tři muži – pilot, navigátor/bombometčík a radiooperátor/střelec – kteří seděli spolu v jednom kokpitu v přední části letounu. První prototyp vzlétl 4. prosince 1944 poháněný motory Centaurus VII o výkonu 2 400 k. Sériové letouny byly vybaveny motory Centaurus 57, které při vstřikování vody a metanolu do válců dosahovaly výkonu 2 500 k.\n\nV době zalétávání prvních prototypů však bylo jasné, že válka v Evropě se chýlí ke konci. Proto britské ministerstvo letectví rozhodlo o začlenění těchto letounů do sil, které se budou podílet na invazi do Japonska. Po kapitulaci Japonska v roce 1945 ztratilo o letoun pro torpédové bombardování zájem a změnilo jeho určení na bombardér.\n\nNavzdory oficiální změně určení letounu na bombardér, bylo prvních 11 strojů postaveno jako torpédové bombardéry pod označením Brigand TF.1. Letouny TF.1 mohly nést až 16 neřízených raket pod křídlem a jedno torpédo pod trupem. Místo torpéda mohl letoun nést pod trupem bomby nebo miny. Tyto první letouny poté sloužily u pobřežního velitelství RAF v letech 1946–47. Poté byly přestavěny na bombardéry.\n\nDalší vyráběnou verzí byla již zmíněná bombardovací verze Brigand B.1. Od svého předchůdce se lišila jiným tvarem krytu kokpitu s neprůstřelným čelním sklem. Letoun měl také odstraněn zadní kulomet ráže 12,7 mm, který byl umístěn u verze TF.1 vzadu v kokpitu, přičemž střílel směrem dozadu.\n\nOd této verze byla odvozena verze Brigand Met.3, což byla neozbrojená verze pro meteorologický průzkum s možností fotografování. Tyto letouny působily na Indickým oceánem ze základny Negombo na Cejlonu. Poslední nově vyráběnou verzí byl Brigant T.4. Devět nových letounů a několik přestavěných z verze B.1 bylo vybaveno leteckým radarem a sloužilo při výcviku navigátorů pro noční operace. Instalací jiného radaru byly tyto letouny přejmenovány na Brigant T.5. Tyto letouny sloužily až do roku 1958.\n\nPrvní jednotkou, která přezbrojila z letounů Beaufighter na letouny Brigand, byla 45. peruť RAF na letecké základně RAF Station Tengah v Singapuru. Tato jednotka se zapojila do bojů proti komunistickým povstalcům při jejich povstání v Malajsii. První Brigand se vydal na cestu na základnu Tengah v listopadu 1949. Po letových zkouškách se tento letoun zúčastnil první bojové mise 19. prosince 1949. Letoun společně se čtveřicí letounů Beaufighter z 45. perutě zaútočil proti cílům v džungli v Malajsii. Během tohoto letu letoun nesl tři rakety, jednu leteckou pumu 230 kg (500 liber) a dvě letecké pumy 450 kg (1 000 liber). Operace byla úspěšná a 45. peruť brzo přezbrojila na tento typ letounů, jak přicházely další stroje.\n\nPoté byly letouny Brigand 45. a brzy poté i 84. perutě RAF běžně nasazovány k úderům proti komunistickým povstalcům v celém Malajsku. Letouny byly nasazovány k přímým útokům, k provádění blízké letecké podpory pozemních jednotek a k leteckému krytí pozemních zásobovacích konvojů proti případným přepadům.\n\nBěhem tohoto nasazení se projevily určité technické problémy. Prvním byl problém s podvozkem letounu. Bylo zjištěno, že problém je s těsněním hydrauliky podvozku, které se vlivem horkého a vlhkého podnebí postupně rozpadalo a prokázalo se v těchto podmínkách jako nevhodné. Když byl tento problém vyřešen objevil se další, vážnější problém, protože vedl k těžkým nehodám. Letouny totiž měly sklon k poškození nebo dokonce zničení od čtveřice zabudovaných kanónů ráže 20 mm. Bylo zjištěno, že nahromadění plynů v dlouhých hlavních kanónů, které byly vedeny pod pilotní kabinou, způsobuje exploze vysoce výbušných granátů v zbraních. Tyto exploze přerušily a zapálily hydraulické okruhy a letoun se tak vlastně sestřelil sám. Tento problém byl vyřešen drastickým omezením nesené munice a použitím klasických nevýbušných projektilů. Letouny Brigand také měly sklon přijít o list vrtule, což vedlo k destrukci celé vrtule. Destrukcí vrtule vznikalo vážné ohrožení celistvosti křídla, nebylo vyloučeno jeho úplné odlomení, což nevyhnutelně vedlo k havárii letounu. Bylo zjištěno, že tento problém je způsoben větší náchylností ke korozi kritických částí vrtule. Tento problém pomohla vyřešit jen lepší údržba zaměřená na tento problém.\nKdyž všechno pracovalo tak jak má, byl letoun Brigand považován za dobré letadlo, se kterým se dobře létalo. Group Captain (v té době Squadron Leader) A. C. Blythe, velitel 45. perutě RAF o tomto letounu řekl:\n\nJak však narůstaly technické problémy s Brigandy, velitelé obou jednotek začali mít vážné pochybnosti o jejich dalším nasazování do akcí. Bylo rozhodnuto udržet je pomocí důkladné údržby v provozu tak dlouho jak to bude možné a bezpečné.\n\nBohužel se projevila další konstrukční závada na aerodynamických brzdách, které byly vyrobeny z kůže, a které se používaly při střemhlavém bombardování. V tropických klimatických podmínkách Malajsie kůže hnila a to způsobovalo selhání brzd. Toto selhání vedlo ke ztrátě křídel letounu vlivem vysoké rychlosti při střemhlavém letu nebo k rotaci letounu, když působila jen jedna brzda. Jakmile byl tento problém objeven, byly aerodynamické brzdy všech letounů Brigand vyřazeny z činnosti, což snížilo bombardovací schopnosti letounu.\n45. peruť poté přezbrojila na letouny de Havilland Hornet v lednu 1952, zatímco 84. peruť byla rozpuštěna v únoru 1953. Brzy poté byly letouny Brigand odstaveny na zemi a vyřazeny ze služby.\n\nBrigandy také sloužily v Adenu u 8. perutě RAF od roku 1950 do roku 1952. Poté, co byly zjištěny závady na jejich nosné konstrukci, byly letouny nahrazeny stroji de Havilland Vampire.\n\nType 164 Brigand\nBrigand TF.1\nBrigand B.1\n\nType 165 Brigand II\nBrigand Met.3\nBrigand T.4\nBrigand T.5\n\n\"Technické údaje pocházejí z publikace „Beaufighter in action“\".\n\n\n\n\n Pákistán\n Spojené království\n\n\n\n"}
{"id": "667846", "url": "https://cs.wikipedia.org/wiki?curid=667846", "title": "Hot Tuna", "text": "Hot Tuna\n\nHot Tuna je kalifornská bluesová a rocková skupina, kterou založili baskytarista Jack Casady a kytarista Jorma Kaukonen.\n\n\n\n"}
{"id": "667848", "url": "https://cs.wikipedia.org/wiki?curid=667848", "title": "Komenského náměstí (Semily)", "text": "Komenského náměstí (Semily)\n\nKomenského náměstí je veřejné prostranství v Semilech. Jinak zvané \"Hoření náměstí\" je starší než hlavní, Riegrovo náměstí. Má půdorysný tvar písmene „L“ a kolem jeho obvodu leží školy (základní umělecká škola a základní škola), kostel sv. Petra a Pavla, fara, radnice a další budovy. Na náměstí se nachází i Mariánský sloup.\n\nProchází jím hlavní silnice na Vysoké nad Jizerou (ulice Vysocká a Husova ulice). Na náměstí vyúsťuje i silnice do Benešova u Semil Koštofranckou ulicí.\n\nVe 14. století bylo náměstí pouhou ublácenou návsí. Tou zůstalo až do roku 1870, kdy bylo rozhodnuto o vydláždění náměstí říčními kameny. Práci provedl Josef Vejvar. Komenským náměstím se stalo až roku 1910, dříve se používalo označení „na náměstí“ a po vytvoření náměstí na Bělidlech „Hoření náměstí“.\n\n"}
{"id": "667849", "url": "https://cs.wikipedia.org/wiki?curid=667849", "title": "First Pull Up, Then Pull Down", "text": "First Pull Up, Then Pull Down\n\nFirst Pull Up, Then Pull Down je druhé album kalifornské blues rockové skupiny Hot Tuna, nahrané živě za použití elektrických hudebních nástrojů v dubnu roku 1971 v Los Gatos v Kalifornii a vydané bylo tentýž rok v červnu.\n\n\n"}
{"id": "667854", "url": "https://cs.wikipedia.org/wiki?curid=667854", "title": "Máma mezi Marťany", "text": "Máma mezi Marťany\n\nMáma mezi Marťany je americká animovaná pohádka z roku 2011 režírovaná Simonem Wellsem natočená podle knihy Berkeleyho Breatheda.\n\nNa Marsu jsou děti (v terminologii Marťanů \"klíčkové\") vychovávány robomatkami. Vždy, když se noví klíčkové vylíhnou, Marťanky unesou některou z pozemských matek, aby podle ní byly naprogramovány robomatky. Jako vhodná matka je vybrána matka kluka jménem Milo. Když Milo zjistí, že jeho maminka je unášena, běží za únosci a doběhne až k raketě. Raketa ho při vzletu zachytí a Milo se tak dostane až na Mars.\n\nNa Marsu Marťanky Milovu maminku odnesou do věže a Mila zavřou do vězení. Marťanskému vězení se najednou otevře a Milo je instruován, aby skočil do odpadové šachty, což Milo udělá, až když na něj začnou Marťanky střílet. Když Milo dopadne na hromadu odpadu, seskupí se kolem něho chlupatí Marťané, kterým se snaží vysvětlit, že hledá maminku. Marťané mu ale nerozumí. Poté je Milo odnesen robotickým balónem do vzdušného sídla, kde žije Gribble. Gribble Milovi řekne, že je na Marsu tajným agentem. Milo po něm chce, aby mu Gribble pomohl osvobodit maminku, což Gribble nejprve odmítá, ale pak souhlasí a půjčí Milovi Marťanský oblek. Vysvětlí mu, že má čas do svítání, protože programovací zařízení robomatek využívá slunečního světla. Když Milo odejde ze vzdušného sídla, ukáže se, že Gribble Milovi pomoct nechce, že chce Mila pouze dostat do nebezpečí a pak ho zachránit, aby mu poté uvěřil, že jeho mamince pomoct nejde.\n\nMilo se dostane mezi Marťanky a zjistí, že důležitá je dozorkyně. Také si všimne někoho, kdo po zdech kreslí graffiti a od Gribbla se dozví, že to se dozorkyni nelíbí. Když se Milo chce dostat do věže, musí projít kontrolou, kde Marťanky zjistí, že je pozemšťan. Gribble ho chce podle jeho plánu zachránit, ale omylem otevře jiné propadlo. Milo ale alespoň může utéct. Mezitím Marťanky najdou a chytí Gribbla. Milo se Schová v místnosti, která je vysoko ve věži. Přestože se bojí, vyleze oknem ven, takže ho Marťanky nenajdou. V té chvíli ale po věži jiná Marťanka kreslí graffiti. Povede se jí Mila shodit a tak ho letí zachránit. Když se ho snaží očistit, zjistí že je pozemšťan a začne mluvit pozemskou řečí. Marťanka se mu představí jménem Key.\n\nMilo Marťance uteče na skládku, ale zjistí, že Gribblovo sídlo bylo zničeno, Gribblova robotická kočka mu ukáže, že Gribbla chtějí popravit. Milo najde Gribblovu osobní schránku, ve které najde boty a Gribblovo tričko s fotografií, na které je jako malý chlapec s tatínkem. Z trička také Milo zjistí, že Gribble se ve skutečnosti jmenuje George Ribble. S pomocí robotické kočky se Milo snaží Gribbla zachránit před popravu, což se mu ale moc nepovede, pouze povalí Marťanky, které mají vykonat popravu. Marťankám vypadnou zbraně a jedna z nich se dostane do rukou přihlížející Marťance Key. Ta zbraň hodí Milovi a Gribblovi. Milo udělá několik děr do podlahy a díky tomu se oba dva propadnou až do podmarsí. Tam Gribble vypráví Milovi skutečný příběh, jak se dostal na Mars a co Marťanky udělali s jeho maminkou a rozhodne se Milovi pomoct. S pomocí robotické kočky Mila a Gribbla najde Marťanka Key. Milo Gribblovi vysvětlí, že Key je nechce zastřelit. Gribble se opře o stěnu jeskyně, ze které opadají nánosy a objeví se kresba marťanské rodiny (táta, máma a dítě) a Key zjistí, že Marťanky nebyly odjakživa vychovávány robomatkami a že jim dozorkyně lhala. Kresbu si vyfotí.\n\nKey pomůže Milovi a Gribblovi dostat se do věže. V řídicím centru odklidí obsluhu. Tam zjistí, že aby Milovu maminku mohli zachránit, musí se dostat k raketě, odkud je možné se dostat na povrch k Milově mamince. Také zjistí, že Marťané ze skládky byli zajati, a že se rodí noví klíčkové a chlapci jsou odneseni na skládku. Když Gribble zjistí, že Marťané jsou ve vězení, vězení otevře.\n\nKdyž se dostanou k raketě, Milo s druhou dýchací helmou jde ke kopuli, kde leží jeho maminka. Cestou ale zakopne a propadne do prohlubně. Odtamtud se neúspěšně snaží dostat, v poslední chvíli ho zachrání Gribble na létacím zařízení a odnese ho ke kopuli. Tam se Milo snaží maminku odpoutat, zatímco Gribble rozbije hlavní vstup do obytného komplexu na Marsu. Dozorkyně ale už ven vyšla. Milo mamince vysvětlují, že jsou na Marsu a že mají dvě minuty na to, aby se dostali k raketě, protože Key spustila odpočítávání. Když oba běží k raketě, dozorkyně se je snaží zabít, ale Gribble jí zneškodní. Milo zakopne a rozbije si dýchací helmu. Jeho maminka mu dá svojí a sama se začne dusit. Gribble neví, co dělat, protože další dýchací helma je v zavřeném komplexu. Po chvíli se rozběhne, proběhne kolem Mila a jeho maminky, doběhne až ke kameni a začne hrabat v písku, odkud vyhrabe dýchací helmu a nasadí ji Milově mamince. Mezitím se Key naučí létat s raketou. Když už to vypadá, že všichni mohou odletět, objeví se dozorkyně a přikáže strážným, aby všechny odvedli do vězení, Key ale promítne vyfocený obrázek z hlubin Marsu a vysvětlí ostatním, že se o ně odjakživa robomatky nestaraly, že měli žít jako rodiny a že jim dozorkyně lhala. Strážkyně pak odvedou dozorkyni do vězení.\n\nGribble s Key odvezou Mila a jeho maminku zpět na zem a vrátí se zpět na Mars. Chvíli poté, co Milo a jeho maminka vejdou do domu, objeví se i jehi tatínek. Milo jde odnést odpad a venku ho zničí laserovou zbraní z Marsu.\n\nNa Marsu začínají Marťané a Marťanky žít jako rodiny a Key učí ostatní o barvách.\n"}
{"id": "667856", "url": "https://cs.wikipedia.org/wiki?curid=667856", "title": "Uzebox", "text": "Uzebox\n\nUzebox je herní konzole. Je založena na procesoru Atmel ATmega644. Jako ovladače používá ovladače herní konzole SNES.\n\nHerní konzoli je možné postavit i v domácích podmínkách, včetně možnosti jejího sestavení na nepájivém kontaktním poli.\n\nExistuje také emulátor této herní konzole, Uzem.\n\n\n\n\n\n\n\n\n\n\n\n\n"}
{"id": "667857", "url": "https://cs.wikipedia.org/wiki?curid=667857", "title": "Lidská výživa", "text": "Lidská výživa\n\nJiž v roce 475 př. n. l. prohlásil řecký předsokratovský filozof Anaxagorás, že lidské tělo tráví stravu a dá se tedy předpokládat existence živin. Kolem roku 400 př. n. l. řekl Hippokratés: \"„Ať potraviny léčí a léky vyživují“\". a v 16. století to byl přírodovědec a umělec Leonardo da Vinci, který přirovnal metabolismus k hořící svíčce. V roce 1747 provedl James Lind, lékař námořnictva Britské říše, první vědecký léčebný experiment tím, že podával citronovou šťávu námořníkovi, jenž trpěl kurdějemi. Přestože kurděje vyléčil, byl tento experiment 40 let ignorován a teprve v roce 1930, když objevili vědci vitamín C, se zjistilo, že jeho nedostatek byl příčinou kurdějí. Zakladatel kalorimetrie a termochemie, Antoine Lavoisier, zformuloval v roce 1744 zákon o zachování hmoty a definitivně vyvrátil teorii flogistonu a objasnil roli kyslíku při spalování a dýchání. V roce 1790 rozpoznal George Fordyce důležitost vápníku pro životaschopnost organismu, když experimentoval s výživou slepic. Začátkem 19. století byly rozpoznány základní stavební prvky všech organických sloučenin – uhlík, dusík, vodík a kyslík – jako primární komponenty potravin a v roce 1816 ukázal François Magendie na experimentu se psy, že bílkoviny je nepostradatelnou výživovou složkou všech heterotrofních organismů. Význam nitrotělního prostředí a homeostáze prokázal v roce 1860 Claude Bernard, když objevil, že lidský organismus může ukládat glukózu v podobě tuku nebo glykogenu a v roce 1897 objevil Christiaan Eijkman, že vitamíny stimulují růst a jsou schopny léčit choroby. Začátkem 20. století vysvětlili Carl Von Voit a Max Rubner principy kalorické energie u různých živočichů na základě fyzikálních zákonů a v roce 1906 objevil Frederick Hopkins při experimentálních pokusech s krysami proteinogenní aminokyselinu tryptofan, která patří mezi esenciální aminokyseliny nezbytné pro přežití heterotrofních organismů. V první polovině 20. století bylo objeveno několik vitamínů a provitamínů nezbytných pro výživu člověka, především k prevenci nemocí, jako jsou kurděje, beri beri, pellagra a křivice. V roce 1927 objevil Adolf Windaus způsob přeměny cholesterolu na vitamín D a v roce 1928 získal Nobelovu cenu za výzkum struktury sterolů a jejich vztahu k vitamínům.\n\nBílkoviny jsou základem všech známých organismů, a plní v nich různé funkce:\n\nSacharidy jsou jedny ze základních přírodních látek v rostlinných i živočišných organismech. Člověk a ostatní heterotrofní organismy jsou závislé na jejich příjmu v potravě a při krátkodobém nedostatku je mohou syntetizovat z aminokyselin a glycerolu.\nV organismech plní sacharidy několik důležitých funkcí:\n\nPodle skupenství rozlišujeme pevné tuky, u nichž převažují zejména nasycené mastné kyseliny, a oleje, jejichž skupenství je kapalné a které obsahují větší množství nenasycených mastných kyselin. Dalším základním dělením je dělení na tuky rostlinné a tuky živočišné. Jako esenciální mastné kyseliny jsou přítomny ve větším či menším množství v každé rostlině. Slouží jako zásobní látky, a proto se ve vyšších koncentracích nacházejí v určitých rostlinných orgánech, především v semenech či plodech. V lidském těle se tuky podílí na stavbě mnoha struktur, ale hromadí se zejména v tukové tkáni. Tukové buňky se označují jako adipocyty.\n\nTuky jsou především potravinami. Ve farmacii se využívají zejména jako krycí a dráždicí prostředky pro kůži, tvoří základ mastí, svým hydrofobním charakterem podporují vstřebávání některých látek. Často také tuky samy o sobě obsahují některé příměsi, jako jsou steroly, lecitiny, vitamíny rozpustné v tucích a jiné látky. Nenasycené mastné kyseliny, zejména kyselina linolová, která je nepostradatelnou součástí potravy, neboť je jich třeba k syntéze glycerolfosfolipidů a prostaglandinů.\n\nV lidském organismu mají vitamíny funkci katalyzátorů biochemických reakcí. Podílejí se na metabolismu bílkovin, tuků a sacharidů. Existuje 13 základních typů vitamínů. Lidský organismus si, až na některé výjimky, nedokáže vitamíny sám vyrobit, a proto je musí získávat prostřednictvím stravy.\n\nMinerály, především stopové prvky potřebuje ke správnému vývoji v malém množství každý organismus. Pro živočichy jsou nejdůležitější: železo, fluor, jod, kobalt, měď, hořčík, mangan a zinek a pro rostliny: hliník, bor, molybden, křemík a chlor. Jsou nutné pro účinek enzymů a jejich nedostatek může způsobit různá onemocnění. Například nedostatek jodu způsobuje strumu (vole) štítné žlázy a nedostatek železa způsobuje poruchy tvorby krve.\n\nVláknina je nestravitelná část rostlinné potravy, která pomáhá pohybu potravy trávicí soustavou, vstřebává vodu a váže na sebe některé látky z potravy, jako například cholesterol. Chemicky se stává vláknina z neškrobových polysacharidů a několika dalších složek rostlin jako je celulóza, lignin, vosky, chitiny, pektiny, beta-glukany a oligosacharidy. Podle Linus Pauling Institutu> jsou nejbohatší na vlákninu luštěniny, pšeničné otruby, sušené švestky, asijská hruška a merlík čilský.\n\n\n\nVoda je základní podmínkou života. Je to rozpouštědlo, ve kterém probíhají veškeré chemické děje v organismu. Lidské tělo obsahuje 70 % a rostliny až 90 % vody. Už ztráta 20 % tělesné vody je smrtelná. Na dehydrataci člověk umírá během 3-4 dnů.\n\nZdravá výživa je taková, která udržuje organismus ve stabilní homeostázi. Aby se zabránilo chronickým nemocem, jako jsou například obezita, srdeční choroby, diabetes mellitus nebo rakovina, je podle dat uvedených ve sborníku Světové zdravotnické organizace nutné, aby konzumované potraviny obsahovaly vyvážené množství živin, dostatečné množství vody, ale především ovoce a zeleninu. Taková strava vyžaduje vyvážený příjem základních živin (bílkoviny, sacharidy a tuky), doplňkových živin (vitamíny, stopové prvky a vlákniny) a dostatečné množství vody, aby nenastala intoxikace organismu nadměrnou spotřebou určité látky. Množství však záleží na individuálních předpokladech. Nízkovýživová strava je pak spojena s vyšší pravděpodobností rakoviny.\n\nPři onemocnění je správná výživa základním předpokladem účinku léčby a pomáhá léčebně ovlivnit stav organismu a jeho tělesné procesy. Podobně jako může být nedostatečná výživa důvodem progrese nemoci, může být cílená nutriční intervence významným preventivním i léčebným faktorem.\n\nPerorální (potrava přijímaná ústy) strava někdy není možná. Pak se zajišťuje enterální nebo parenterální výživa. Enterální výživa je podávání farmaceutických přípravků, které obsahují důležité složky potravy. Parenterální výživa je podávána intravenózně (do žíly) buď do periferní (např. v. cubita, v. radialis), nebo centrální žíly (v. jugularis). Užívá se u pacientů, kteří nemohou přijímat stravu ústy (per os) nebo mají dysfunkci zažívacího traktu. \n\nVětšina náboženství přikazuje omezení příjmu v určité době (půst, ramadán), někdy i trvalé vyloučení určitých druhů potravin.\n\nŽivotní styl a východní filosofické učení, založené na udržování rovnováhy mezi jin en jang zkoumají nejen potřebu živin organismu, ale i vliv stravy na duchovní stránku člověka.\n\nNěkteří lidé, skupiny lidí nejí maso, at již zcela nebo částečně. Nejrozšířenějšími typy u nás jsou vegetariáni a vegani. Stoupenci nejen odmítají živočišné produkty, ale snaží se žít zdravě i v jiných oblastech, než je stravování.\n\nDoplňky stravy mají dodat organismu živiny, které potřebuje, ale nezískává je v dostatečné míře v běžné stravě. Vypadají podobně jako léčivé přípravky a prodávají se často i v lékárnách. Jako účinné složky obsahují vitamíny, minerály a další látky, dříve označované jako potravní doplňky.\n\nJako minerální doplněk stravy se používá prvků jako např. fosfor (nedostatek vede k lomivosti kostí a zubů, nadbytek k vápenatění měkkých tkání), hořčík (nedostatek vede ke křečím a k zavápnění srdečního aparátu a ledvin, nadbytek magnézia k závratím), chrom (nedostatek způsobuje zvýšení cholesterolu a cukru v krvi), jód (nedostatek způsobuje poruchu štítné žlázy, nadbytek vyrážky a měknutí dásní), vápník (nedostatek způsobuje osteoporózu, nadbytek zavápnění organismu), zinek (nedostatek snižuje imunitu organismu, nadbytek chudokrevnost a poruchy trávení), železo (nedostatek způsobuje anémii, nadbytek způsobuje poškození orgánu a trávení).\n\nDopingen se ve sportu označuje používání zakázaných látek a metod uvedených v seznamu Světové antidopingové agentury (WADA). Zamýšleným efektem dopingu je zejména bezprostřední zvýšení výkonu nebo urychlení regenerace organismu.\n\nAntioxidant je látka, jejíž molekuly omezují aktivitu kyslíkových radikálů a zároveň omezují proces oxidace v organismu. Z hlediska konzumenta lze hodnotit přítomnost přirozených antioxidantů v potravinách kladně. Odborníci se shodují na tom, že účinnost přirozených antioxidantů přijímaných například v čaji nebo ovoci je výrazně vyšší než u stejné dávky podané v čisté podobě jako potravinový doplněk.\n\nPodvýživa je stav, který nastává v době, kdy organismus nedostává dostatečný přísun potravy. Projevuje se oslabováním tělesné stavby, větší náchylností k onemocněním a v extrémním případě k úmrtí jedince. Podvýživa je extrémním a dlouhodobým projevem organismu na hlad.\n\n\n"}
{"id": "667864", "url": "https://cs.wikipedia.org/wiki?curid=667864", "title": "Bergüzar Korel", "text": "Bergüzar Korel\n\nBergüzar Korel (27. srpna 1982, Istanbul) je turecká divadelní a filmová herečka. Jejím otcem byl turecký herec Tanju Korel (1943-2005), herečkou je též její matka Hülya Darcan (* 1951). Starší sestra Zeynep je vdaná, žila několik let v USA. Pochází původem z řeckojazyčné islámské rodiny z ostrova Kréta, sama však už řecky neumí.\n\nBergüzar strávila dětství v tureckém Ulusu. Navštěvovala střední školu Yıldız College, poté studovala herectví na Státní univerzitní konzervatoři Mimar Sinan. Coby herečka prorazila díky roli nevěsty Leyly, jejíž ženich zemře při svatbě rukou amerických vojáků ve filmu \"Údolí vlků – Irák\". Její nejvýznamnější rolí je postava architektky Šeherezády Evliyaoglu v seriálu \"Tisíc a jedna noc\", díky které se stala v Turecku celebritou. Vedle herectví se věnuje dobročinnosti, například pomáhá dětem ulice.\nOd roku 2009 je vdaná za herce Halita Ergence, který v seriálu Tisíc a jedna noc ztvárnil hlavní mužskou postavu ředitele Onura Aksala. Společně vychovávají syna Aliho, narozeného v únoru 2010.\n\n\n\n"}
{"id": "667867", "url": "https://cs.wikipedia.org/wiki?curid=667867", "title": "Václav Kubásek", "text": "Václav Kubásek\n\nVáclav Kubásek, pseudonym Václav Smetana (3. června 1897, Smíchov (dnes Praha) – 9. června 1964, Praha) byl český filmař, herec, scenárista a režisér, jeden z průkopníků a zakladatelů moderní československé kinematografie.\n\nPocházel z rodiny smíchovského obchodníka s papírem Alberta Kubáska a matky Anny, rozené Černé. Již od dětství toužil hrát divadlo. Jako herec začínal nejprve u kočovných divadelních společností. V roce 1919, ještě hluboko v éře němého filmu, se uchytil u filmu jako herec ve filmu \"Evin hřích\" a asistent režie ve společnosti Wetebfilm.\n\nS hraním přestal na počátku 30. let s příchodem zvukového filmu. Jako režisér samostatně debutoval již v roce 1923 snímkem \"Čarovné oči\", kde byl i autorem scénáře. Natáčel většinou snímky, které si často braly náměty z českých literárních děl, někdy i méně významných. Mezi nejvýznačnější snímky z předválečného období patřily filmy \"Svítání\" z roku 1933 a náměty, na kterých spolupracoval se spisovatelem Vladislavem Vančurou, zde zejména dramatický snímek \"Láska a lidé\" z roku 1937 a komedie natočená podle klasického námětu pocházejícího ze Stroupežnického divadelní hry \"Naši furianti\" z roku 1937. V období nacistické okupace Československa v letech 1939 až 1945 v kinematografii nepůsobil vůbec a věnoval se zemědělské činnosti. Těsně po druhé světové válce natočil ještě několik snímků, dva valečné filmy ve spolupráci s Josefem Machem (\"V horách duní\" a \"Velký případ\"), dále známou železničářskou komedii \"Železný dědek\", dvě dramata (\"Dva ohně\" a \"Žízeň\") a historický snímek \"Zvony z rákosu\". Jeho vůbec posledními režijními počiny se na počátku 50. let staly filmy \"Milujeme\" (ve spolupráci s Jaroslavem Novotným) a slovenský snímek \"Mladé srdcia\" z roku 1952.\n\nPo válce měly jeho filmy často i zjevně agitační a schematický děj byl poplatný době nástupu socialistického realizmu do české kinematografie.\n\nV závěru svého života se v letech 1954–1960 podílel na vzniku československé dabingové školy, působil jako významný dabingový režisér a pedagog ve Studiu pro úpravu zahraničních filmů.\n\n\n\n"}
{"id": "667868", "url": "https://cs.wikipedia.org/wiki?curid=667868", "title": "11. ročník udílení Zlatých glóbů", "text": "11. ročník udílení Zlatých glóbů\n\n11. ročník udílení Zlatých glóbů se konal 22. ledna 1954 v Los Angeles. Asociace zahraničních novinářů v Hollywoodu nedochovala seznam nominací a proto existuje pouze seznam vítězů. Předešlé dva ročníky se uděloval film ve dvou kategoriích; \"drama\" a \"komedie / muzikál\", avšak na tomto ročníku byl vyhlášen pouze jeden snímek. Herečka Audrey Hepburnová získala první (z celkově devíti) nominací, kterou proměnila ve svou jedinou výhru. Poprvé se udělila cena v kategorii \"Nejlepší dokument\". Glóbus si odnesl dokumentární film o korunovaci britské královny Alžběty II., který později získal i nominaci na Oscara.\n\nNejlepší film\nNejlepší režie\nNejlepší herečka (drama)\nNejlepší herečka (komedie / muzikál)\nNejlepší herec (drama)\nNejlepší herec (komedie / muzikál)\nNejlepší herečka ve vedlejší roli\nNejlepší herec ve vedlejší roli\nNejlepší scénář\nObjev roku - herečka\nObjev roku - herec\nNejlepší film podporující porozumění mezi národy\nNejlepší dokument\nZvláštní cena\nHenrietta Award (Oblíbenci světového filmu)\nCena Cecila B. DeMilla\n\nPokud má film distribuční název, je uveden pod ním.\n\n"}
{"id": "667870", "url": "https://cs.wikipedia.org/wiki?curid=667870", "title": "Papa John Creach (album)", "text": "Papa John Creach (album)\n\nPapa John Creach je debutové a eponymní studiové album Papa John Creache, vydané na konci roku 1971. Na albu se také objevují členové skupin Jefferson Airplane, Grateful Dead, Quicksilver Messenger Service, Santana Blues Band a Tower of Power.\n\n\n"}
{"id": "667877", "url": "https://cs.wikipedia.org/wiki?curid=667877", "title": "Pakt proti Kominterně", "text": "Pakt proti Kominterně\n\nPakt proti Kominterně (Komunistické internacionále) byl pakt uzavřený 25. listopadu 1936 v Berlíně mezi\nZa Německo podepsal ministr zahraničí Joachim von Ribbentrop, za Japonsko vyslanec Mušanokoji Kintomo.\n\nNa dobu pěti let se obě země zavázaly společně bojovat proti komunistické propagandě (z důvodu zachování vztahů se SSSR ne přímo proti socialistickému státu). V tajném dodatku se pak dohodly, že v případě útoku jednoho ze signatářů na SSSR zachovají neutralitu a neuzavřou se Sovětským svazem žádné smlouvy, které by odporovaly duchu paktu.\n\nV roce 1941 byl pakt prodloužen o dalších šest let a připojilo se k němu dalších třináct signatářů:\n\n\n\n\n"}
{"id": "667879", "url": "https://cs.wikipedia.org/wiki?curid=667879", "title": "Zvukový film", "text": "Zvukový film\n\nZvukový film je filmové nebo jiné audiovizuální dílo, které kromě obrazového obsahuje i zvukový záznam (ať už starší optický či magnetický nebo novější digitální), který je náležitě synchronizován s obrazem. Zvukový film obsahuje tedy vždy dvě základní složky – složku obrazovou (obraz) a složku zvukovou (doprovodný zvuk). \n\nVůbec první zvukový film byl natočen v roce 1927 (snímek \"Jazzový zpěvák\"); do té doby byl film pouze němý, tedy tichý, a doprovodnou hudbu při projekci filmů zajišťoval obvykle buďto živý klavírista v kině, nebo záznam pouštěný z gramofonu. Do běžného komerčního užívání se zvukový film dostal fakticky počátkem 30. let 20. století. Nástup zvukového filmu znamenal mezník v dějinách kinematografie, vyžádal si nové tvůrčí postupy a otevřel celou škálu nových vyjadřovacích možností filmového média. Herci se museli naučit specifickému filmovému přednesu (značně odlišnému od divadelního) a pro mnohé hvězdy němého filmu znamenal nástup zvukové éry ústup ze slávy. Velká změna nastala i pro diváky, kteří měli poprvé možnost slyšet hercův hlas, aniž by proto museli navštívit jeho živé představení.\n\nZvukový film dal vzniknout mnoha novým technickým profesím a také novému specifickému hudebnímu žánru filmové hudby, která různými cestami zesilovala nebo jinak upravovala dojem z filmu. Kromě mluveného (či zpívaného) slova a filmové hudby jsou třetí důležitou složkou filmového zvuku také ruchy, tedy všechny ostatní zvuky související se zobrazovaným dějem (klepání, bouchání, šustění, kroky, chod motoru, svist větru apod.). Ty mohou být přirozené (naturalistické), potlačené (např. pro vyniknutí dialogu nebo hudby), nebo zveličené či trikově upravené (např. rány pěstí při bitce, pád do hlubiny).\n\nHlavním problémem řešeným při výrobě zvukového filmu se stala nutnost synchronizace (časového sladění) zvuku s obrazem, aby slyšený zvuk přesně odpovídal dění na plátně – pokud tomu tak není, zvuk působí spíše rušivě. Tento požadavek kladl zvýšené nároky na technické vybavení jak při výrobě filmů, tak i při jejich projekci. Vznikly zde zcela nové filmařské (technické i umělecké) filmové profese, které tuto činnost zajišťovaly. Takovou inovací byla například filmová klapka, která umožňuje nalézt shodný okamžik na obrazovém i zvukovém záznamu jednotlivých záběrů.\n\nProtože původní filmové kamery vydávaly při chodu značný hluk, nebývalo možné nahrávat obraz i zvuk najednou. Zvuková stopa se snímala odděleně (mikrofony dostatečně vzdálenými od kamer) nebo dotáčela dodatečně metodou postsynchronu (typicky dialogy). Teprve novější tiché videokamery umožnily zaznamenávat na filmový pás přímo s obrazem i použitelný zvuk. Přesto se oddělený záznam zvuku nebo postsynchrony stále používají, neboť takto získaný zvuk je kvalitnější.\n\nVůbec prvním československým zvukovým hraným filmem se stal snímek \"Tonka Šibenice\" režiséra Karla Antona z roku 1930.\n\nNicméně první zvukový film byl v někdejším Československu promítán již v roce 1929Stalo se tak prý 26. dubna 1929 v ústeckém kině Alhambra na Střekově, další projekce pak proběhla v srpnu téhož roku v kině Lucerna (pražský Palác Lucerna).\n\nMezi vůbec první zvukové hrané filmy patří i stejnojmenná filmová adaptace Tylovy divadelní hry \"Fidlovačka aneb Žádný hněv a žádná rvačka\" , kde ve filmu zazněla i píseň \"Kde domov můj\".\n\n"}
{"id": "667880", "url": "https://cs.wikipedia.org/wiki?curid=667880", "title": "Kostel svatého Ambrože (Paříž)", "text": "Kostel svatého Ambrože (Paříž)\n\nKostel svatého Ambrože (francouzsky \"Église Saint-Ambroise\") je katolický farní kostel v 11. obvodu v Paříži, na \"Boulevardu Voltaire\" postavený v letech 1863–1868.\n\nKostel byl postaven v letech 1863–1868 podle plánů architekta Théodora Ballu krátce po výstavbě \"Boulevardu du Prince-Eugène\" (dnešní \"Boulevard Voltaire\"). Nahradil jiný kostel Notre-Dame de la Procession, který se nacházel mírně vepředu, asi v prostoru square před dnešním kostelem, a který byl zbořen. Kostel Saint-Ambroise byl vysvěcen až 7. prosince 1910. Světitelem byl kardinál Léon-Adolphe Amette.\n\nBěhem Pařížské komuny ukrývali povstalci v kostele zbraně se souhlasem tehdejšího kněze.\n\nStavba je od roku 1978 chráněná jako historická památka.\nDne 18. března 1996 kostel obsadilo asi tři sta nelegálních přistěhovalců z Afriky, kteří žádali o azyl. Kvůli zdravotnímu riziku požádal kněz o evakuaci kostela, kterou policie provedla 22. března ráno. Cizinci poté obsadili kostel Saint-Bernard de la Chapelle.\n\nCelkový styl stavby odpovídá estetickým měřítkům druhého císařství, tj. bohaté zdobení a monumentální vzhled. Kostel je postaven v eklektickém slohu s převahou novogotických a novorománských prvků, obsažené jsou i byzantské prvky a moderní prvky jako kovové sloupky. Západní fasáda má dvě věže s několika řadami polokruhových oken. Průčelí mezi věžemi obsahuje rozetu s vitrážemi na téma svaté Trojice, dvě věžičky (v renesančním slohu) a sochy svatých. Vchod do kostela představují jednoduché portály. Kostelní věže jsou vysoké 68 metrů a kapacita kostela je 2500 osob.\n\n"}
{"id": "667882", "url": "https://cs.wikipedia.org/wiki?curid=667882", "title": "Carré Suffren", "text": "Carré Suffren\n\nCarré Suffren je výšková budova v Paříži. Nachází se na ulici \"Rue de la Fédération\" č. 31–35 v 15. obvodu. Název je odvozen od slova \"čtvercový\" (carré) vzhledem k půdorysu budovy a podle nedaleké \"Avenue Suffren\".\n\nJedná se o kancelářskou budovu s celkovou plochou 25 000 m, rozdělenou do tří křídel. Střední budova má 8 pater a na střeše rozsáhlou terasu. Obě boční křídla mají 13 podlaží. Stavba vytváří ze tří stran uzavřené nádvoří, kde se nachází soukromá zahrada o rozloze 2000 m.\n\nV letech 1963–2003 zde sídlil \"Commissariat à l'énergie atomique\" (Komisariát pro atomovou energii). Od roku 2004 je vlastníkem budovy společnost \"Foncière des Régions\" zabývající se správou a pronájmem nemovitostí.\n\n"}
{"id": "667883", "url": "https://cs.wikipedia.org/wiki?curid=667883", "title": "Brouzdaliště", "text": "Brouzdaliště\n\nBrouzdaliště je malý mělký bazén, určený pro nejmenší děti, které neumějí ještě plavat. Bývá zřizováno jako součást akvaparků, větších koupališť a plaveckých a rekreačních areálů. V domácím prostředí se obvykle používají i různá přenosná a snadno skladná brouzdaliště ve formě různých nafukovacích bazénků, která lze v případě potřeby umístit prakticky kamkoliv nejčastěji na zahradu, na terasu nebo na balkón.\n\n"}
{"id": "667884", "url": "https://cs.wikipedia.org/wiki?curid=667884", "title": "Pašijové hry velikonoční", "text": "Pašijové hry velikonoční\n\nPašijové hry velikonoční je album a rocková opera české undergroundové skupiny The Plastic People of the Universe, nahrané na Hrádečku, v domě Václava Havla v květnu roku 1978. Poprvé album vyšlo v roce 1980 u Boží Mlýn Productions v Kanadě. V Česku vyšlo až v roce 1997.\n\n\n\nAlbum na plasticpeople.eu\n"}
{"id": "667885", "url": "https://cs.wikipedia.org/wiki?curid=667885", "title": "Narozeni v 68", "text": "Narozeni v 68\n\nNés en 68 (tj. \"Narozeni v roce 1968\") je francouzský film z roku 2008, který natočili režiséři Olivier Ducastel a Jacques Martineau. Bezmála tříhodinový film zachycuje na osudech skupiny lidí významné momenty francouzských dějin od květnových událostí 1968 do prezidentských voleb v květnu 2007. Dotýká se též vztahů mezi generací hippies a jejich dětí. Do filmu jsou integrovány dobové společenské změny a události během třiceti let jako studentská revolta (1968), zvolení Mitterranda prezidentem (1981), pád Berlínské zdi (1989), aféra s krví kontaminovanou virem HIV (1994), deportace nelegálních přistěhovalců z kostela Saint-Bernard de la Chapelle (1996), přijetí registrovaného partnerství (1999) apod. V ČR byl film uveden v roce 2011 na filmovém festivalu Febiofest.\n\nPříběh začíná v Paříži během květnových nepokojů v roce 1968. Catherine, Yves a Hervé studují společně na Sorbonně, je jim 20 let a tvoří milostný trojúhelník. Během obsazení univerzity se radikálně změní jejich život. Catherine jde na nelegální potrat a téměř zemře. Při druhém těhotenství si dceru, jejíž otcem je Yves, ponechá a pojmenuje ji Ludmilla. Všichni se společně s dalšími přáteli ovlivněnými hnutím hippies rozhodnou přestěhovat na opuštěnou farmu na venkově a vytvořit svobodnou komunitu. Usídlí se nedaleko Figeacu v departementu Lot. Zde se seznámí se sousedy Marysou a Sergem, kteří mají syna Christopha. Zpočátku žije komunita v harmonickém vztahu volné lásky. Do komunity přibude i Catherinin bratr Michel, avšak rychle dojde k narušení vztahů vzhledem k nedostatku peněz a tvrdé práci na statku. Obživu poskytuje prodej vypěstované zeleniny a kozího sýra. Jednotliví členové postupně odcházejí, jako první Michel. Odejde Hervé, aby pokračoval v revoluci proti kapitalismu a nakonec se vrátí do Paříže i Yves, takže zůstane na statku jen samotná Catherine se dvěma dětmi, Ludmillou a mladším Borisem. Udržuje statek za pomoci sousedů a svého bratra, který se oženil a přestěhoval se též do blízkosti. Po dlouhé době se objeví Hervé, který je na útěku před policií, neboť zastřelil četníka. Michel ho ukrývá. Když je Hervé objeven, Michel spáchá sebevraždu. Jeho manželka Dalila a syn Joseph zůstanou vypomáhat na statku. V roce 1989 obě děti opouštějí statek. Ludmilla se provdá do Londýna za Íránce Farivara. Boris a Christophe jsou homosexuálové a žijí spolu v Paříži. Oba se nakazí virem HIV a pracují jako dobrovolníci LGBT organizace Act-Up. U Christopha propukne nemoc AIDS dříve a umírá. Boris se dál angažuje v pomoci a pomáhá žadatelům o azyl v kostele Saint-Bernard de la Chapelle a potká Vincenta, který pracuje také jako dobrovolník. U Borise se díky lékům nemoc nerozvine. Catherine navštěvuje pravidelně Hervého ve vězení, který byl odsouzen na doživotí. Po 20 letech je propuštěn, ale s ostatními se odmítne setkat. Catherine se ani po letech nevzdává svých ideálů svobody a volnosti, takže se myšlenkově rozejde s dcerou, která se vdala, i se synem, který obviňuje Mitteranda, že mlčí k problematice AIDS. Když lékaři zjistí Catherine rakovinový nádor, s dětmi se usmíří a umírá. Boris a Vincent uvažují o uzavření registrovaného partnerství. Yves žije s partnerkou v Paříži. Film končí na jaře 2007, kdy jsou prezidentské volby, při nichž postoupí do druhého kola kandidáti pravice Nicolas Sarkozy a Jean-Marie Le Pen. Pro Yvese to znamená zhroucení jeho snů, za které celý život bojoval. Když večer před volbami projíždí po Place de la Bastille, vidí pod Červencovým sloupem mladé demonstranty, kteří představují další generaci Francouzů usilujících o změny ve společnosti.\nNěkteré scény z filmu se natáčely ve Vincennes u Paříže, včetně manifestace odehrávající se na konci 80. let. Další scény se točily ve Figeacu.\n\n"}
{"id": "667887", "url": "https://cs.wikipedia.org/wiki?curid=667887", "title": "Státní duma", "text": "Státní duma\n\nStátní duma Federálního shromáždění Ruské federace (rusky: Госуда́рственная ду́ма Федерального собрания Российской Федерации, zkráceně Ду́ма, česky Duma či Státní duma) je dolní komora Federálního shromáždění Ruské federace.\n\nStátní duma se skládá z 450 poslanců, kteří jsou voleni na pětileté období (do roku 2011 voleni na čtyřleté). Dosavadní volby do komory proběhly v letech 1993, 1995, 1999, 2003, 2007 a naposledy 4. prosince 2011. Volební práh pro vstup do komory je po volební reformě stanoven na 7 %, do roku 2005 to bylo 5 %.\n\nV současnosti jsou v Dumě zastoupeny strany Jednotné Rusko (49,29 %), Komunistická strana Ruské federace (19,20 %), Spravedlivé Rusko (13,25 %) a Liberální demokratická strana Ruska (LDPR) (11,68 %).\n\nPoslanec Státní dumy nemůže být zároveň členem Rady federace nebo jiných zastupitelských orgánů subjektů federace. Poslanci pracují na profesionálním základě a nemohou se zabývat výdělečnou činností kromě pedagogické, vědecké či jiné teoretické práci.\n\nÚstava poslancům dumy zaručuje imunitu pro zadržení, věznění a prohlídku. Zbaveni imunity mohou být jen na návrh generálního prokurátora rozhodnutím příslušné komory.\n\nNávrhy zákonů mohou dumě předkládat: prezident Ruské federace, členové Rady federace, poslanci Státní dumy, vláda Ruské federace, zákonodárné orgány subjektů Ruské federace a také Ústavní soud, Vyšší arbitrážní soud a Nejvyšší soud Ruské federace. Jmenované soudy mohou podávat návrhy zákonů jen v oblasti své působnosti. Jen se souhlasem vlády mohou být navrženy zákony o zavedení nebo zrušení daní, osvobození od jejich placení, o vydávání státních půjček, o změně finančních pravidel státu a jiné návrhy, které předpokládají stanovení výdajů z federálního rozpočtu.\n\nStatus Dumy je stanoven v hlavě 5 Ústavy Ruské federace.\n\n1) udělení souhlasu ke jmenování předsedy vlády\n\n2) rozhodnutí otázky důvěry vládě\n\n3)  jmenování a odvolání předsedy Centrální banky Ruské federace\n\n4) jmenování a odvolání předsedy Účetní komory  a poloviny jejích auditorů\n\n5)  jmenování a odvolání Mluvčího pro lidská práva\n\n6) vyhlášení amnestie (tuto pravomoc má i prezident)\n\n7) podání obžaloby proti prezidentovi Ruské federace na jeho zproštění funkce\n\n"}
{"id": "667889", "url": "https://cs.wikipedia.org/wiki?curid=667889", "title": "Zápletka", "text": "Zápletka\n\nZápletka je důležitá část literárního, literárně-dramatického či filmového díla, která jeho děj výrazně komplikuje - zamotává, zaplétá a zesložiťuje jej. Používá se zde obvykle proto, aby se příběh díla stal pro čtenáře či diváka zajímavý, napínavý respektive atraktivní a aby tak byla upoutána jeho pozornost. Jejím opakem je pak rozuzlení (dějová katarze), které se obvykle vyskytuje v závěru uměleckého díla s tím, že k žádnému rozuzlení nemusí vždy nutně dojít a dílo má tak otevřený konec (není zde tedy zcela jasné jak bude děj dále pokračovat).\n\n"}
{"id": "667890", "url": "https://cs.wikipedia.org/wiki?curid=667890", "title": "Caserne des Mousquetaires noirs", "text": "Caserne des Mousquetaires noirs\n\nCaserne des Mousquetaires noirs (česky \"Kasárna černých mušketýrů\") jsou bývalá kasárna v Paříži. Nacházejí se v ulici \"Rue de Charenton\" č. 26 ve 12. obvodu a sídlí v nich dnešní Hôpital des Quinze-Vingts.\n\nKasárna byla postavena v letech 1699–1701 a jejich architekty byli Robert de Cotte a Jean Beausire. Sloužila druhé rotě mušketýrů, jejichž přezdívka \"\"černí\"\" byla odvozena od černé pokrývky koní, jež je odlišovala od první roty, která používala šedou barvu (šedí mušketýři).\n\nOd roku 1976 jsou části stavby (správní budova, kaple, kněžiště a apsida) chráněny jako historická památka.\n\n"}
{"id": "667891", "url": "https://cs.wikipedia.org/wiki?curid=667891", "title": "Jan Ignác Libertin", "text": "Jan Ignác Libertin\n\nJan Ignác Libertin (11. července 1689 Rakovník – 12. srpna 1756 Mýto) byl český katolický kněz, proslavený kazatel. Ještě jako student semináře přeložil z němčiny (v originále francouzský) spis, v němž byla shrnuta pravidla slušného chování \"O výchově mládeže\". Byl také autorem řady náboženských knih a zřejmě i barokní básně \"Rakovnické vánoční hry\". V Rakovníku založil nadaci pro chudé a svůj dům (v současnosti děkanství) věnoval městu.\n\nJeho bratrem byl Jiří Jan Libertin, rakovnický děkan a kanovník Svatovítské kapituly v Praze. \n"}
{"id": "667893", "url": "https://cs.wikipedia.org/wiki?curid=667893", "title": "Vladimír Hauptvogel", "text": "Vladimír Hauptvogel\n\nVladimír Hauptvogel (8. února 1914 Lhota pod Džbánem - 13. května 1944 Zbenice) byl československý voják a příslušník výsadku Chalk.\n\nNarodil se 8. února 1914 ve Lhotě pod Džbánem. Otec Antonín byl zemědělec, matka Božena, rozená Škutchanová byla v domácnosti. Měl dva sourozence, bratra a sestru. Obecnou školu dokončil v Domoušicích, měšťanskou v Rakovníku. Poté studoval dvouletou zemědělskou školu.\n\n1. října 1936 nastoupil na základní vojenskou službu k 38. pěšímu pluku v Berouně. 1. června se stal velitelem družstva Stráže obrany státu. Z armády odešel 1. března 1939 v hodnosti četaře. \n\n23. listopadu 1939, po konfliktu s Němci v Lužné společně s přítelem Arnoštem Mikšem opustil protektorát a přes Slovensko, Maďarsko a Jugoslávii se dostali do Francie. Zde byl prezentován v Agde a zařazen do československé zahraniční armády k 1. pěšímu praporu. Účastnil se bojů na frontě a po pádu Francie byl 13. července 1940 evakuován do Anglie. Tam byl zařazen k 1. pěšímu praporu. 28. října byl povýšen na rotného a vybrán k výcviku pro plnění zvláštních úkolů. Od 21. února do 27. března absolvoval základní sabotážní kurz a parakurz. Dále od 27. srpna 1942 do 6. července 1943 prošel kurzy průmyslové sabotáže, výcvikem v konspiračním zaměstnání, dokončovacím kurzem a konspiračním cvičením. Od 4. září do 17. září 1943 prodělal spojovací cvičení a pokračovací kurz. 8. října 1943 odletěl s ostatními příslušníky desantu Chalk do Itálie.\n\nSpolečně s dalšími příslušníky desantu byl vysazen 9. dubna 1944 u Větrova poblíž Kamýku nad Vltavou. Činnost skupiny byla silně omezena. Přestože se dostali do kontaktu s odbojem a pokoušeli se plnit zadané úkoly, byla celá skupina 13. května za účasti zrádce A. Horáka pozatýkána gestapem. Při převozu se Hauptvogelovi podařilo uniknout. Při následné přestřelce při pronásledování zabil jednoho z německých vojáků, sám byl ale postřelen do nohy a následně spáchal sebevraždu střelou do hlavy. \n\nDne 1. prosince 1945 byl jmenován podporučíkem pěchoty v záloze a zároveň poručíkem pěchoty v záloze in memoriam. 2. července 1947 byl povýšen do hodnosti nadporučíka pěchoty v záloze in memoriam.\n\nV roce 1964 byla na jeho rodném domě odhalena pamětní deska, na místě jeho smrti byl odhalen památník. Hrob s jeho tělem se nikdy nepodařilo nalézt.\n\n\n"}
{"id": "667894", "url": "https://cs.wikipedia.org/wiki?curid=667894", "title": "Josef Künzl", "text": "Josef Künzl\n\nJosef Künzl (19. ledna 1919, Podmokly – 17. února 2007) byl československý voják a příslušník výsadku Chalk.\n\nNarodil se 19. ledna 1919 v Podmoklech v okrese Děčín. Otec Josef byl číšník a poté i provozovatel restaurace, matka Julie, rozená Knapová, byla kuchařka. Měl jediného sourozence, sestru Věru. Obecnou školu započal v Podmoklech a dokončil v Praze, kam se rodina přestěhovala. V Praze také absolvoval měšťanskou školu. Poté se vyučil v roce 1933 číšníkem a po krátké praxi v otcově restauraci odešel za prací číšníka nejprve do Paříže, poté Casablanky a konečně v červnu 1938 do Londýna.\n\nPo okupaci Čech a Moravy byl v Anglii 24. září 1940 odveden do československé zahraniční armády. Po základním výcviku byl zařazen k 2. pěšímu praporu. 7. března 1942 byl povýšen na svobodníka a 27. srpna 1942 odeslán k výcviku pro plnění úkolů zvláštního určení. Do 19. prosince 1942 absolvoval kurzy průmyslové sabotáže, parakurz a dokončovací kurz. Již v hodnosti desátníka byl odeslán do konspirativního výcviku v zaměstnání. Po návratu byl zařazen do vznikající skupiny Chalk. Společně s ostatními v období od 5. června do 12. září 1943 prodělal další tři konspirační cvičení. Již v hodnosti četaře byl společně s ostatními 8. října 1943 přesunut do Itálie na čs. vyčkávací stanici.\n\nTřicet minut po půlnoci 9. dubna 1944 byl spolu s ostatními vysazen u obce Větrov poblíž Kamýka nad Vltavou. Skupině se podařilo navázat spojení s Londýnem, ale již 13. května byli zatčeni. Využil zmatku při Hauptvogelově útěku a s velitelem Bednaříkem poškodili radiomaják Eureka. Po řadě výslechů se gestapo pokoušelo s jejich pomocí vylákat z Londýna shozy materiálu. Internováni byli ve vile na Jenerálce. 4. května 1945 vybaven německými falešnými doklady a měl být vyslán proti Rudé armádě s cílem provádět proti ní sabotáže. 7. května po propuštění odešel s ostatními ke svým rodičům do Holešovic.\n\n12. května se ohlásil na ministerstvu obrany škpt. Nechanskému. 15. května byl zatčen NKVD, převezen do Nového Bydžova a vyslýchán. Poté byl převezen do Pardubic, kde stanul před polním soudem 4. ukrajinského frontu. Následoval transport do Moravské Ostravy a 12. července zpět do Prahy. V Praze na něj byla uvalena vazba a po výsleších orgány OBZ byl obžalován ze zločinu vojenské zrady. 12. února 1946 byl z vazby propuštěn a 14. února bylo stíhání zastaveno. \n\nPo propuštění z vazby odešel na vlastní žádost z vojenské činné služby. Pracoval jako číšník, později jako nájemce kiosku. V dubnu 1948 emigroval přes americkou okupační zónu do Kolumbie. V Bogotě si otevřel restauraci a založil cateringovou firmu. V Kolumbii se také oženil. Z manželství vzešly dvě děti.\n\n\n\n \n"}
{"id": "667895", "url": "https://cs.wikipedia.org/wiki?curid=667895", "title": "František Nedělka", "text": "František Nedělka\n\nFrantišek Nedělka (23. září 1913, Vídeň – 70. léta 20. století, Anglie) byl československý voják a příslušník výsadku Chalk.\n\nNarodil se 29. září 1913 ve Vídni. Otec František pracoval na berní správě, matka Božena, rozená Vrbická byla v domácnosti, později se narodila sestra Božena. Rodina se záhy přestěhovala do Moravské Ostravy, kde otec krátce nato zemřel. Matka se znovu provdala.\n\nV Moravské Ostravě absolvoval pět tříd obecné školy a nedokončil reálné gymnázium. V letech 1932–1935 se vyučil se knihařem. Základní vojenskou službu nevykonával.\n\nPo okupaci Čech a Moravy přešel v červnu 1939 hranice do Polska, kde byl prezentován na čs. konzulátu v Krakowě. Odtud se v červenci přesunul do Francie, kde vstoupil do Cizinecké legie. 19. října 1939 byl po prezentaci v Agde zařazen nejprve k 1. pěšímu pluku čs. armády a později k 3. pěš. pluku. Bojů o Francii se zúčastnil již v hodnosti svobodníka v řadách 2. pěšího pluku. Po pádu Francie byl evakuován do Anglie.\n\nV Anglii byl znovu zařazen k 2. pěšímu pluku a 28. října 1940 povýšen na desátníka. V létě 1941 byl vybrán pro výcvik k plnění zvláštních úkolů. od 25. října 1941 do 4. června 1943 absolvoval základní sabotážní kurz, parakurz, kurz průmyslové sabotáže, dále pak konspirační kurz s následným výcvikem v civilním zaměstnání. Již v rámci skupiny Chalk a v hodnosti rotného absolvoval od 5. června do 27. září 1943 konspirační cvičení, spojovací cvičení s následným spojovacím výcvikem a speciálním spojovacím výcvikem. Od 28. září 1943 byl umístěn na vyčkávací stanici STS 19. Odtud se 8. října přesunul na vyčkávací stanici v Itálii.\n\nSpolečně s ostatními příslušníky desantu byl 9. dubna 1944 po půlnoci vysazen u obce Větrov u Kamýku nad Vltavou. Jako radistovi se mu podařilo navázat spojení s Londýnem, ale již 13. května byl v Chraštičkách zatčen gestapem. Po výslechu a konfrontaci s npor. Horákem, který již s gestapem spolupracoval vyzradil místo, kde byla ukryta radiostanice. Z donucení se účastnil německé radiové protihry Seni. Vězněn byl nejprve na Pankráci, později na Jenerálce. 4. května 1945 byl německými bezpečnostními orgány pověřen sabotážními úkoly proti Rudé armádě. 7. května byl propuštěn a odešel ke svým rodičům.\n\n12. května 1945 se přihlásil na MNO u plk. Karla Palečka. Den nato byl zatčen NKVD a postupně odvezen do Nového Bydžova a poté do Moravské Ostravy. 12. července 1945 byl již opět v Praze vyslýchán orgány OBZ a umístěn do vazby. Žaloba jej vinila ze spáchání zločinu vojenské zrady. Propuštěn byl 12. února 1946, trestní stíhání bylo zastaveno 14. února. 14. června 1946 odešel ze služebního poměru na vlastní žádost. \n\nV srpnu 1946 nastoupil u ministerstva zahraničí jako radiotelegrafista a byl odeslán do Hamburku. Odsud v dubnu 1948 odešel do Anglie. Poslední známé místo pobytu je Manchester.\n\n25. dubna 1947 byl povýšen do hodnosti nadporučíka pěchoty v záloze.\n\n\n"}
{"id": "667896", "url": "https://cs.wikipedia.org/wiki?curid=667896", "title": "Cela", "text": "Cela\n\nCela může být:\n\n\n\n\n\n\n"}
{"id": "667898", "url": "https://cs.wikipedia.org/wiki?curid=667898", "title": "František Kobzík", "text": "František Kobzík\n\nFrantišek Kobzík (22. března 1914, Břeclav – 7. května 1944, Rudice) byl československý reprezentant ve veslování, voják a příslušník výsadku Carbon.\n\nNarodil se 22. března 1914 v Břeclavi, otec Tomáš byl zámečníkem u státní dráhy, matka Františka, rozená Florusová byla v domácnosti, zároveň měl tři bratry a tři sestry. Po absolvování obecné a měšťanské školy v Břeclavi se vyučil zámečníkem a absolvoval tři ročníky odborné školy. \n\n1. října 1936 nastoupil ve Valašském Meziříčí základní vojenskou službu. Od 15. listopadu do 8. ledna 1937 absolvoval poddůstojnickou školu. Z důvodu plnění reprezentačních povinností ve veslování byl následně převelen k 10. pěšímu pluku do Břeclavi; v kategorii osmiveslic byl v roce 1936 mistrem republiky, v témže roce se účastnil Letní olympiády v Berlíně. 1. října 1938 měl, již v hodnosti četaře odejít do zálohy., což se však vzhledem k probíhající mobilizaci stalo až 9. října 1938. Po odchodu z armády začal pracovat v původním zaměstnání u firmy F. Vaculíka v Břeclavi.\n\nPo okupaci Čech a Moravy opustil 1. června 1939 Protektorát Čechy a Morava a přešel do Polska. Prezentován byl v Krakowě. Zde vstoupil do Cizinecké legie a odplul do Francie. Výcvik v legii prodělal v Sidi bel Abbes. Do československé zahraniční armády byl prezentován 26. září 1939. V hodnosti rotného byl po porážce Francie 13. července 1940 evakuován do Anglie.\n\nPo prezentaci v Anglii byl zařazen k 2. pěšímu praporu. Do výcviku pro plnění zvláštních úkolů byl vybrán na jaře 1942. Od 21. února do 5. září 1942 prodělal na výcvikových stanicích kurz v sabotáži a paravýcvik. Po ukončení těchto kurzů byl zařazen do výsadku Carbon. Od 6. září 1942 až do 15. března 1943 prodělal s ostatními příslušníky desantu dokončovací výcvik a taktické cvičení s nočním seskokem. Pohotovost k nasazení do akce byla velením SOE zrušena a operace byly přeloženy až na podzim 1943. Od 3. května do 4. června byl školen jako strojní zámečník a se skupinou poté od 5. června do 30. září 1943 prodělal konspirační cvičení, kurz střelby a sabotáže, dále potom kurz přijímání skupin, dvě dokončovací cvičení a spojovací cvičení. 24. října 1943 s desantem opustil Londýn a 12. ledna 1944 dorazili do Itálie do vyčkávací stanice.\n\nVysazeni byli 13. dubna 1944 ve 3 hodiny ráno v prostoru obcí Ratíškovice a Vacenovice. Sešel se pouze s Josefem Vancem. Postupně se dostali do Rudic, kde byli 7. května nalezeni na seníku majitelkou nemovitosti. Její manžel jejich přítomnost ohlásil starostovi a ten podal oznámení na četnické stanici. Četníci seník obklíčili a po krátké přestřelce Kobzík s Vancem spáchali střelnými zbraněmi sebevraždu. Těla odvezlo gestapo k pitvě a již se je nepodařilo objevit.\n\n1. prosince 1945 byl in memoriam povýšen do hodnosti podporučíka pěchoty a zároveň na poručíka pěchoty (s účinností od 28. října 1945). 18. července 1948 byl povýšen na nadporučíka pěchoty. Jeho jméno je uvedeno na pamětní desce padlých občanů města na břeclavské radnici. Jeho sestra se později provdala za Josefa Černotu.\n\n\n"}
{"id": "667902", "url": "https://cs.wikipedia.org/wiki?curid=667902", "title": "Cædmon", "text": "Cædmon\n\nCædmon ( nebo , 2. polovina 7. století) byl první známý staroanglický (anglosaský) básník.\n\nO Cædmonově životě je známo jen málo, veškeré zprávy o něm pocházejí pouze z latinsky napsaného díla Historia ecclesiastica gentis Anglorum (Církevní dějiny národa Anglů), jehož autorem je učenec a historik Beda Ctihodný (Beda Venerabilis).\n\nPodle Bedy Ctihodného byl Cædmon Kelt pracující jako pastevec poblíž významného northumbrijského kláštera Streonæshalch (dnes Whitby Abbey, Severní Yorkshire), který tehdy vedla abatyše Hilda z Whitby. Ve snu byl díky božímu vnuknutí obdařen výjimečnými básnickými schopnostmi, stal se mnichem v tomto klášteře, působil zde jako básník a roku 680 zde zemřel.\n\nZ dochovaných skladeb, které podle Bedy Ctihodného Cædmon vytvořil, je mu dnes přisuzován jen \"Hymnus o Stvoření\" (Cædmon's Hymn), složený prý ve snu na pokyn anděla. Jde o prostou náboženskou báseň o pouhých devíti verších, která velebí Boha Stvořitele a ve které je tradiční aliterující formou vyjádřena vroucí síla křesťanské myšlenky. Hymnus je nejstarší dochovanou staroanglickou básní vůbec a byl ve své době velmi oblíben. Dochoval se nejen v Bedově latinské podobě, ale i v původních anglosaských verších, a to ve dvaceti jedna rukopisech vzniklých mezi 8. až 15. stoletím. Podle Bedy Ctihodného má hymnus tento obsah (uvedeno v překladu Jaromíra Kyncla):\n\nCædmonovi byly přisuzovány také některé delší epické skladby na biblické náměty (\"Genesis\", \"Exodus\", \"Daniel\" a \"Kristus a Satan\"), které je však nutno pokládat za díla neznámých autorů ze 7. – 9. století (v této souvislosti se také někdy hovoří o dílech z tzv. Cædmonovy školy). Jsou obsažena v tzv. \"Cædmonově manuskriptu\" vzniklém kolem roku 1000, označovaném také podle nizozemského filologa Francisca Junia (asi 1591–1677), který jej roku 1665 zveřejnil, jako \"Juniův manuskript\":\n\nCædmonovi bylo rovněž neprávem přičítáno autorství básně \"Sen o kříži\" (The Dream of the Rood) z 8. století, za jehož autora jde dnes považován některý z básníků tzv. Cynewulfovy školy.\n\n\n"}
{"id": "667903", "url": "https://cs.wikipedia.org/wiki?curid=667903", "title": "Kapka Krve", "text": "Kapka Krve\n\nKapka Krve je kniha pojednávající o životě kněze Václava Petra, zakladatele kongregace bratří Nejsvětější Svátosti (petrinů). Napsal ji v 80. letech 20. století kněz Josef Koláček a poprvé vyšla v roce 1991 v nakladatelství Petrov pod záštitou kongregace bratří Nejsvětější Svátosti.\n\nHlavní postavou je mladík Václav Petr ze Sušice v jižních Čechách. Studuje na gymnáziu v Klatovech, kde se mu však nedaří, protože se přestává učit, a tak má špatné známky. Jeho matka mu již nedává šanci na úspěch ve škole. Jednoho dne se Václav dozví, že jeho matka onemocněla. Spěchá domů, ale přijde pozdě. Jeho matka mezitím zemřela na černé neštovice. Václav dostuduje a je vysvěcen na kněze. Dostane církevní jméno Klement. Je přiřazen na farnost v Blovicích, v jižních Čechách. Tam se stane jedním ze tří kněží.\n\nJednoho dne dostane zprávu o tom, že se stal vicerektorem na českobudějovickém kněžském semináři. Zde má svůj byt a učí. Pak ale přijde zvrat: založí vlastní kongregaci bratří Nejsvětější Svátosti. Má 15 členů, ale je kritizována obyvateli Českých Budějovic za špatné podmínky (ubytování, doba odpočinku, hygiena, ...). Jeden rok poté Václav Klement Petr umírá na zápal plic a tuberkulózu. Jeho kongregace pak pořádá misionářské výpravy do jižní Ameriky a Afriky.\n"}
{"id": "667906", "url": "https://cs.wikipedia.org/wiki?curid=667906", "title": "Vid Pečjak", "text": "Vid Pečjak\n\nProfesor Vid Pečjak, pseudonym Div Kajčep, (7. ledna 1929, Lublaň, Slovinsko – 27. února 2016, Bled) byl slovinský spisovatel, psycholog a vysokoškolský pedagog.\n\nBěhem svého života napsal zhruba 90 různých knih, šlo o psychologické novely, dva cestopisy a zejména o literaturu v žánru sci-fi. Mezi jeho nejznámější knihy patří dětská sci-fi kniha \"Ondra a tři Marťánkové\", která byla v roce 1963 vydána poprvé i češtině.\n\nDebutoval pod pseudonymem Huerto Lopez knihou \"V objemu zelenega pekla\" (česky: \"V objetí zeleného pekla\", 1956), z této doby pak pochází i jeho básnická prvotina \"Živali v ukrivljenem zrcalu\" (\"Žili v pokřiveném zrcadle\").\n\n"}
{"id": "667907", "url": "https://cs.wikipedia.org/wiki?curid=667907", "title": "Únosnost", "text": "Únosnost\n\nÚnosnost resp. nosnost je obecná charakteristika, která vyjadřuje vzdor (kapacitu) daného objektu nebo předmětu (např. stavební konstrukce, základové půdy, dopravního prostředku, apod.) vůči působení nějakých vnějších účinků (např. sil, objemu přepravovaného nákladu, počtu přepravovaných osob, apod.). \nDostatečná (postačující) únosnost udává, že vnější účinky jsou nižší než únosnost. Opakem je nedostatečná únosnost, kterou lze označit zároveň i jako přetížení. Únosnost se určuje exaktně na základě např. fyzikálně-mechanických přístupů s uvážením použitých tvarů, materiálů, apod. \n\nS pojmem únosnost se pracuje mj. při statických a dynamických výpočtech stavebních a strojních konstrukcí a jejich částí, kdy únosnost vstupuje do posouzení – zhodnocení – metodami mezních stavů, dovolených namáhání nebo stupněm bezpečnosti.\n\nS uvedením hodnoty únosnosti resp. nosnosti se lze setkat např. u výtahů, vozidel, jeřábů, stropů, mostů (jako zatížitelnost či přechodnost) apod.\n\n"}
{"id": "667915", "url": "https://cs.wikipedia.org/wiki?curid=667915", "title": "Charnia", "text": "Charnia\n\nCharnia je rod vyhynulých mnohobuněčných organismů z období ediakara, patřící do řádu Rangeomorpha. Jde o jediný druh čeledi Charniidae (do které se ale dříve zařazoval i rod Paracharnia). \n\nJde o živočichy s tvarem plochého vějířovitého listu a se segmentovanými větvemi. Žili zřejmě pevně ukotveni na mořském dně ve větší hloubce. Pojmenováni byli podle svého naleziště Charnwood Forest v anglickém hrabství Leicestershire. Jde o fosilie jednoho z prvních živočichů a také o nejstarší zachované makrofosilie. Někteří jedinci dorůstali i velikosti jednoho metru, avšak kompletní fosílie jsou vzácné.\n\nCharnia byla poprvé popsána jako řasa, později ale začala být považována za živočicha podobného pérovníkům. Jiné interpretace řadí Charnii do samostatné skupiny organismů z mladšího prekambria, které svým vzhledem připomínají nafukovací matraci. Tato skupina se označuje jako Vendobionta.\nCharnia je perovitá, dvoustranně symetrická a připomíná zpevněný list, jehož jednotlivé lupeny se navzájem dotýkají po celé své délce. „Lupeny“ nasedají na středovou svislou osu pod úhlem zhruba 45° a jsou členěny do pravidelných drobných oddílů. V případě, že by šlo o organismus blízký pérovníkům, byly by tyto komůrky nejspíše osídleny polypy.\n\nTři známé druhy, \"C. masoni\" Ford 1958 \"C. wardi\" Narbonne & amp; Gehling 2003 a \"C. antecedens\" Laflamme et al. 2007 se mohou lišit na základě délky/šířky a stupně připevnění přilehlých větví. \n\nDruhy \"Charnia masoni\" (synonymum \"Charny siberica\" (Sokolov, 1972), \"Charnia grandis\" (Glaessner a Wade, 1966)) upoutaly pozornost vědců v roce 1957 díky tehdy chlapci Rogeru Masonovi, který se později stal geologem a profesorem petrologie. Dnes je území nálezu chráněno a pojmenováno po místním geologovi Trevoru Fordovi. Tina Negus, v té době 15letá školačka, viděla fosilii o rok dříve. Její učitel geografie, kterému o nálezu řekla, však možnost existence prekambrických fosilií popřel. Holotyp tohoto druhu je dnes umístěn, spolu se sesterským taxonem \"Charniodiscus\", v New Walk Museum v Leicesteru.\n\n\"Charnia wardii\", objevená v roce 1978 v jihovýchodním Newfoundlandu, byla popsána až v roce 2003. Je to nejdelší známá ediakarská fosilie, někteří jedinci dosahují délky až dvou metrů. Holotypem je zlomkový vzorek se strukturou podobnou jako \"C. masoni\". Byla uznána za nový druh a to na základě dlouhého a úzkého tvaru.\n\n\"Charnia antecedens\" má více nepravidelných větví a větší úhel větvení než \"C. Masoni\".\n\nEdiakarské formy taxonů reprezentují \"Charnia\" (nebo \"Charniodiscus\") v různém stádiu rozkladu; \"Ivesheadia\", \"Blackbrookia\", \"Pseudovendia\" a \"Shepshedia\".\n\n\"Charnia\" je velmi významná fosilie a to z několika důvodů. Prvním důvodem je, že jde o první popsanou fosilii, která nesporně pochází z prekambrických hornin. Před tímto objevem bylo období prekambria považováno za období kompletně bez fosilií a tím pádem bez komplexního života. Přesto byly podobné fosilie objeveny v 30. letech 20. století v Namibii a ve 40. letech v Austrálii. Byla však považovány za fosilie kambrické a v té době považovány za nevýznamné. \n\nDruhým důvodem je, že \"Charnia\" se stala trvalým obrazem prekambrických živočichů. Původně byla považována za řasu (\"Algae\", Ford 1958). Od roku 1966 až dodnes (Glaessner) byla velkolepě překlasifikována do řádu pérovníci (\"Pennatulacea\" či \"Pennatularida\", sesterský taxon dnešních moderních korálů – řádu laločníci, \"Alcyonacea\"). \n\nS takovým chápáním prekambrických pérovníků se vytvořil prostor pro rozlišení dalších hlavních prekambrických živočichů. Přesto byla interpretace pérovníků zpochybněna, a současný stav není „stav vědecký“ ale cosi jako „stav nevědomosti/ignorance“.\n\nStále populárnější teorie vznikla v polovině 80. let 20. století. Vychází z práce profesora Adolfa Seilachera, který předpokládal, že \"Charnia\" patří do vyhynulé skupiny neznámého stupně, který byl omezen na období ediakara. Tato teorie předpokládá, že skoro všechny formy, které byly pokládány za členy několika moderních živočišných skupin, jsou vlastně více úzce příbuzné sami sobě než všem ostatním. Nová skupina byla označena termínem Vendobiota, různorodá skupina živočichů, jejíž systematické zařazení je nejisté, všechny však zřejmě spojuje vznik jednopolárním opakováním buněk jednoho typu.\n\n\"Charnia\" je časově i geograficky nejrozšířenější ediakarská fosilie. Nejhojnější vzorky, které jsou zároveň nejstaršími hodnověrně datovanými ediakarskými fosiliemi, pocházejí z jihovýchodního pobřeží ostrova Newfoundland.\n\nO způsobu života těchto druhů je známo jen málo informací a jsou dnes proto předmětem výzkumu. Šlo o bentické živočichy, ukotvené na mořském dně, kde vláli podobně jako chaluhy. Podle současné populární hypotézy, žili pravděpodobně ve větších hloubkách, mimo působení vln (možná velmi hluboko od jejich působení). To znamená, že by pravděpodobně nemohli využívat fotosyntézu. Jiným předpokladem je, že tvar živočicha by mohl být přizpůsoben k zachycování slunečního záření pro symbiotické fotosyntezující řasy nebo bakterie, které pravděpodobně zabarvovaly organismus do zelena. Nemají žádný trávicí orgán (ústa, střevo apod.) Některé zdroje předpokládají, že se živili filtrováním nebo přímým absorbováním živin, výzkum jejich způsobu života však není ukončen.\n\nRůst a vývoj ediakarské fauny je předmětem intenzivního výzkumu a právě ten zdiskreditoval hypotézu o pérovnících. V kontrastu s pérovníky (kteří rostou přidáváním nové tkáně odspodu), totiž \"Charnia\" roste přidáváním nových větví na jejich konečcích.\n\n"}
{"id": "667916", "url": "https://cs.wikipedia.org/wiki?curid=667916", "title": "Jan Kříž (historik umění)", "text": "Jan Kříž (historik umění)\n\nJan Kříž (* 15. června 1935) je český historik a teoretik umění, kritik, kurátor výstav a vysokoškolský pedagog.\nV letech 1953–1958 vystudoval dějiny umění na filozofické fakultě Univerzity Karlovy v Praze u prof. Jana Květa a Jaromíra Neumanna. Pracoval jako kurátor sbírek moderního umění ve Středočeské galerii v Praze. Uspořádal na pět desítek výstav moderního umění pro různé galerie. \n\nPřednášel dějiny moderního umění na Akademii výtvarných umění v Praze kde dosáhl hodnosti profesora. Jeho manželka Květa Křížová (* 1950) je rovněž historička umění, na jejích publikacích o starém umění a uměleckých památkách se Kříž podílel jako fotograf.\n\n\n\n\n"}
{"id": "667917", "url": "https://cs.wikipedia.org/wiki?curid=667917", "title": "Pyrenejský mír", "text": "Pyrenejský mír\n\nPyrenejským mírem byla uzavřena válka mezi Francií a Španělskem probíhající v letech 1635 – 1659, která byla původně součástí širšího konfliktu, třicetileté války . Byl podepsán na Bažantím ostrově, říčním ostrově rozkládajícím se na hraničním toku, řece Bidasoa. Králové Ludvík XIV. a Filip IV. byli zastoupení svými prvními ministry, kardinálem Mazarinem a Donem Luisem de Haro.\n\nFrancie vstoupila do třicetileté války po španělských úspěších ve 20. letech 17. století během osmdesátileté války v Nizozemí a hlavně v bitvě u Nördlingenu proti Švédům a Sasům v roce 1634. Ve 40. letech Francie začala zasahovat do španělské politiky přispěním pomoci povstání v Katalánsku. Portugalské povstání (od roku 1640), vedené vévodou Braganza bylo finančně podporováno kardinálem Richelieu. Po katalánském povstání Francie ovládala Katalánsko od ledna 1641, když kombinované katalánské a francouzské síly porazily španělskou armádu v bitvě u Montjuïc, až do roku 1652. Naproti tomu Španělsko odpovědělo napomáháním Frondě ve Francii v roce 1648. Během jednání o vestfálském míru v tomtéž roce Francie získala Alsasko a biskupství Méty, Toul a Verdun a odřízla Španělům přístup do Nizozemí z Itálie a rakouských zemí, což vedlo k otevřené válce mezi Francií a Španělskem.\n\nPo deseti letech konfliktu zvítězily spojené anglo-francouzské síly v roce 1658 v rozhodné Bitvě v Dunách, v jejímž důsledku byl uzavřen pyrenejský mír.\n\nNa severovýchodní hranici Francie získala Montmédy a další části Lucemburska, Artois a několik měst ve Flandrech, včetně Arrasu, Béthune, Gravelines a Thionville. V Pyrenejích byla ustanovena nová hranice se Španělskem. Francie zde získala Roussillon a Perpignan. Přesněji to byly tyto oblasti: Roussillon, Conflent, Vallespir, Capcir a severní Cerdaňa (v Katalánsku zvaná „severní Katalánsko“).\n\nMír však stanovil pouze to, že všechny vesnice severně od Pyrenejí se stanou součástí Francie. Z tohoto důvodu zůstala v této části Francie španělská exkláva, město Llívia, považovaná tehdy za město a nikoliv za vesnici, tudíž zůstala pod španělskou kontrolou. Hranice nebyla úplně jasná až do uzavření bayonnských dohod roku 1856.\n\nŠpanělsko bylo přinuceno uznat a stvrdit všechny zisky náležející Francii podle vestfálského míru.\n\nVýměnou za španělské teritoriální ztráty se Francie zaručila, že ukončí podporu Portugalska a odvolá svůj nárok na Barcelonské hrabství, které si francouzská koruna nárokovala již od dob katalánského povstání.\n\nMír také připravil sňatek mezi Ludvíkem XIV. a Marií Terezou, dcerou Filipa IV.. Marie Tereza byla přinucena vzdát se španělského trůnu výměnou za finanční kompenzaci v rámci jejího věna. Ujednaná částka však nikdy nebyla vyplacena, což vedlo v letech 1667–68 k devoluční válce.\n\nAngličané obdrželi Dunkerque.\n\nPyrenejský mír byl posledním velkým diplomatickým počinem kardinála Mazarina. Společně s vestfálským mírem umožnil Ludvíku XIV. dosáhnout mimořádné stability (oslabení nejvýznamnějšího protivníka na vnitřním poli, Ludvíka II. Bourbona, Prince de Condé) a strategických výhod (odsouhlasené věno se stalo jedním z klíčových diplomatických prvků Ludvíkovy strategie nátlaku na významně oslabené Španělsko).\n\nCelkově vzato, v roce 1660, když skončila švédská okupace Polska, se celý evropský kontinent ocitl v mírovém stavu a moc Bourbonů převážila poprvé nad mocí Habsburků.\n"}
{"id": "667919", "url": "https://cs.wikipedia.org/wiki?curid=667919", "title": "Arundel", "text": "Arundel\n\nArundel je město nacházející se v Západním Sussexu v Jižní Anglii. Leží 79 km jihozápadně od Londýna. Jižní částí města protéká řeka Arun. V Arundelu najdeme také katedrálu, kriketový klub a hřiště. V Arundelu také vznikl jeden z nejstarších skautských oddílů. Ve východní části města Arundelu najdeme také stejnojmenný hrad. \n\nDomov dnešního vévody a vévodkyně z Norfolku. Hrad byl založen na Boží hod vánoční roku 1067, kdy Vilém Dobyvatel, který úspěšně napadl Anglii a získal její trůn, udělil třetinu sussexského hrabství svému příbuznému, Rogeru de Montgomery. Arundel byl jedním z řetězce obranných hradů podél jižního pobřeží, který měl odradit invaze ze zahraničí. Roger de Montgomery vytvořil ambiciozní opevnění z hlíny a dřeva s půdorysem čísla 8 a centrálním opevněným pahorkem obklopeným dvěma nádvořími. Původní palisádové opevnění bylo záhy nahrazováno kamennou zdí, počínaje věží s bránou, která pochází z roku 1070.\n\nPo povstání Rogerova syna připadl hrad anglické koruně a pak byl předán rodině d'Albini, která nahradila původní dřevěnou tvrz kamennou stavbou z caenského kamene. Král Henry II postavil nové obytné budovy na jižním nádvoří, z nichž část tvoří základy dnešního domu, a potom předal hrad zpět d'Albiniům. Když se stal majitelem rod Fitzalanů, dále budoval a rozšiřoval obytné prostory na jižním nádvoří, přistavěl barbakán nebo také vnější strážnici u brány a Bevisovu věž. Poslední Fitzalan zemřel mladý, a tak vlastnictví hradu přešlo přiženěním na vévody Howardy z Norfolku. \n\nHrad byl obléhán během občanské války v roce 1644 a dobyt vojsky parlamentu, která je z části zbourala, aby jej royalisté nemohli dále využívat. \nKe konci 18. století jedenáctý vévoda Norfolku z hradu udělal své hlavní sídlo a začal s rozsáhlou přestavbou. jeho úsilí se však nedostalo ocenění, a 15. vévoda provedl novou masivní rekonstrukci v letech 1875 až 1900, kdy zavedl nový přívod vody a elektrické světlo. \n\nSoučasný 18. vévoda z Norfolku hrad využívá jako rodinné sídlo. Spolu s vévodkyní zrestaurovali interiér do jeho viktoriánské slávy. Vévoda také obnovil park a vyhlásil ekologický plán na zachování přírody v okolním panství. \n\nVstupní strážnice je nejstarší část hradu z roku 1070 postavená z místního kamene. Mechanismus padací mříže je přesnou rekonstrukcí originálu.\n\nTvrz. Zde původně stály nejlepší obytné budovy. Byla postavena v roce 1138, je v ní zásobárna, kde se skladovaly potraviny pro případ obležení. Kdykoli je vévoda z Nofolku doma, na vrcholu věže Studniční věže /Well Tower/ vždy visí standarta.\n\nKamenná síň. Původní vstupní hala do hradu. Obsahuje řadu židlí, úmyslně nepohodlných, aby zde lidé nečekali příliš dlouho.\n\nKaple. Kaple je zasvěcena Panně Marii a je to nejkrásnější místnost ve viktoriánském stylu na hradě. Je postavena z křídy a painswického vápence. Na oknech a stropních reliéfech jsou výjevy ze života Panny Marie.\n\nBaronská síň. Síň je 40 metrů dlouhá a 15 metrů vysoká. Střecha s Ardantovou vazbou je zhotovena z dubu pocházejícího z místního panství a okna zobrazují historii rodu formou erbů na východní straně a formou historických výjevů na západě.\n\nJídelna. Původně středověká kaple, změněna na jídelnu v roce 1795. každý rok je zdejší stůl prostírán k snídani, večeři nebo podávání moučníku, s využitím různého stolního náčiní z rodového majetku. Jsou zde vystaveny památky na skotskou královnu Marii Stuartovnu, včetně růžence, který si sebou nesla na popraviště.\n\nMalý salonek. V roce 1997 byl znovu vybaven, s využitím nábytku z Norfolk House v Londýně. Tři obrazy jsou rozmarné krajiny od italského malíře Canaletta.\n\nSalon. U krbu půlené erby, obsahující znak 15. vévody z Norfolku a jeho první ženy. Kolem stropu jsou erby dam, které se v průběhu staletí do rodu přivdaly. Meziokenní zrcadla byla největší v zemi, když je 9. vévodkyně z Norfolku kolem roku 1750 objednala.\n\nPokoje královny Viktorie. Královna Viktorie navštívila Arundel v roce 1846 a 13. vévoda pro tuto návštěvu dal zhotovit kompletní sadu bílého a zlatého nábytku do ložnice. U příležitosti návštěvy byl také zhotoven portrét královny, který namaloval William Fowler.\n\nKnihovna. Knihovna je nejvýznamnějším prvkem, který přežil z odkazu 11. vévody, a je jednou z nejvýznamnějších gotických místností v zemi. obsahuje deset tisíc knih a stříbrnou ikonu zhotovenou ruským klenotníkem Fabergém.\n\nVelké schodiště. Zábradlí je vyrobeno z mramoru obsahujícího fosílie. Tapisérie pocházejí z francouzské manufaktury Gobelin a zachycují život v Karibiku, na portrétech jsou děti 13. vévody.\n\nChodba-obrazárna. Byla přistavěna v roce 1708 osmým vévodou k usnadnění pohybu mezi místnostmi. Obsahuje portréty vévodů a vévodkyň v chronologickém pořadí.\n\nZbrojnice. Obsahuje sbírku zbraní a zbroje 15. vévody y Norfolku. Brnění pochází ze 16. století, z Německa. Největší meč se jmenuje Mongley, a je to anglický dlouhý meč ze 14. století. Stůl ve středu místnosti má desku zhotovenou ve Florencii v 16. století, vykládanou slonovinou.\n"}
{"id": "667923", "url": "https://cs.wikipedia.org/wiki?curid=667923", "title": "Město ER", "text": "Město ER\n\nMěsto ER je druhé studiové a první české art-rockové album Michala Prokopa a skupiny Framus Five. Po nahrání na přelomu let 1970 a 1971 se skupina rozpadla a Prokop následně zahájil popovou kariéru. Album bylo vydáno v roce 1972 u Supraphonu, reedice se dočkalo v roce 1990 u stejné firmy. \n\nRoku 1999 vydal titul Sony Music / Bonton v digitálním remasteringu a se dvěma bonusy. Roku 2008 vyšlo \"Město ER\" znovu u labelu Supraphonu v rámci albového boxu Michala Prokopa s názvem \"Pořád to platí\". V srpnu 2016 se deska dočkala svého čtvrtého vydání, tentokrát v luxusním digipacku a dokonce i v podobě vinylu. První verze obalu fotografa Alana Pajera byla zakázána a objevila se až ve vydání 1999. Text k titulní skladbě napsal básník Josef Kainar. Komunistický režim následně stáhl album z distribuce.\n\nReedice obsahuje bonusové skladby „Modrá ryba“ (M. Prokop/V. Poštulka) a baladu „Co zbude z lásky“ (I. Trnka/V. Poštulka). Sestava Framus Five, která natočila „Město ER“ (M. Prokop, L. Andršt, L. Eliáš, I. Trnka, K. Jahn) vystoupila 3. ledna 1992 na akci COMEBACK II. v pražské Lucerně, aneb legendy Československého rocku se vracejí. Česká televize z tohoto vystoupení zaznamenala skladby „I've Got My Mojo Working“ a „Noc je můj den“.\nK názvu titulní skladby „Město ER“ podle Kainarova textu Michal Prokop uvedl: „\"Když Josef přišel s texty, ptal jsem se, co to je. Vysvětlil mi, že kdysi bývalo sumerské město, které se jmenovalo Ur. Tohle na něj měl být odkaz. Město ER, to je civilizace povstalá z ruin.\"“ Kainar otextoval melodie určené ke dvěma písním a spojil je do jedné. \n\nObsazení skupiny:\n\n\n\n"}
{"id": "667927", "url": "https://cs.wikipedia.org/wiki?curid=667927", "title": "Žízeň (rozcestník)", "text": "Žízeň (rozcestník)\n\nŽízeň může být:\n\n\n"}
{"id": "667935", "url": "https://cs.wikipedia.org/wiki?curid=667935", "title": "Stefan Della Rovere", "text": "Stefan Della Rovere\n\nStefan Della Rovere (* 25. února 1990 v Richmond Hill, Ontario) je kanadský hokejový útočník.\n\nStefan Della Rovere vyrůstal v Maple, Ontario severozápadně od Toronta. Do St. Joan odešel do střední katolické školy v Maple, kde hrával amatérskou ligu za týmy Vaughan Rangers, Toronto Marlboro a Toronto Jr. Kanaďanů. Sezónu 2005/06 hrával v týmu Toronto Junior Canadiens Midget v lize GTHL kde odehrál celou sezónu se 47 odehranými zápasy ve kterém nasbíral 56 bodů. Byl draftován v OHL v roce 2006 v 1.kole (celkově 16.) týmem Barrie Colts.\n\nNa další ročník odešel do vyšší ligy OHL do týmu Barrie Colts kde si ho vybrali v draftu. V týmu odehrál 4 sezóny (2006/10) ve kterých odehrál 230 zápasů ve kterých nasbíral 138 bodů a 479 trestných minut a v sezónách 2007/10 se stal nejtrestanějším hráčem týmu a v posledních dvou sezónách 2008/10 byl jmenován kapitánem týmu. 4. ledna 2009 podepsal smlouvu s týmem Washington Capitals aby mohl vypomoct druhému záložnímu týmu South Carolina Stingrays (ECHL) kde odehrál 2 zápasy a v sezóně 2009/10 vypomohl záložnímu týmu Hershey Bears (AHL) v playoff kde taktéž odehrál dva zápasy.\n\nByl draftován v NHL v roce 2008 v 7.kole (celkově 204.) týmem Washington Capitals. 28. července 2010 byl vyměněn do týmu St. Louis Blues za D. J. King. Sezónu 2010/11 začal na farmě Blues v týmu Peoria Rivermen (AHL) kde hrával až do 1. prosince 2010 kdy ho tým Blues povolal do týmu kde debutoval v lize NHL proti týmu Washington Capitals kde odehrál 6:47. Poté odehrál dalších 4 zápasy než byl poslán zpět na farmu Peoria Rivermen kde hrával do 24. ledna 2011 kdy byl opět povolán do týmu Blues, kdy odehrál dva zápasy, poté byl opět poslán na farmu kde hraje dodnes.\n\n\n\n"}
{"id": "667936", "url": "https://cs.wikipedia.org/wiki?curid=667936", "title": "Bogusław Linda", "text": "Bogusław Linda\n\nBogusław Linda (* 27. června 1952 Toruň) je polský herec a režisér.\n\nVystudoval čtvrtou vysokou školu v Toruni. V Krakově studoval na akademii múzických umění, poté se stal zakladatelem varšavské filmové školy, na níž přednášel.\n\nPrvní velkou roli získal ve filmu Horečka od Agnieszky Holland. Později hrál ve filmech Samotná žena, Člověk ze železa nebo Matka králů. Často hraje jedince poznamenané existenciální úzkostí, kteří jsou nuceni zoufale bojovat s realitou.\nV Česku je znám jako Ivan Sekal z filmu Je třeba zabít Sekala, jako Petronius z historického Quo Vadis nebo jako Honza Doležal z thrilleru Kajínek.\n\nVe svém rodném městě Toruń byl roku 2004 v tamní aleji hvězd poctěn svým podpisem ve tvaru perníku. Je ženat s fotografkou Lidií Popiel. Má dva syny a dceru.\n\n\n"}
{"id": "667937", "url": "https://cs.wikipedia.org/wiki?curid=667937", "title": "Mistrovství Evropy ve fotbale 1988 (soupisky)", "text": "Mistrovství Evropy ve fotbale 1988 (soupisky)\n\nToto jsou soupisky jednotlivých států z Mistrovství Evropy ve fotbale 1988.\n\nHlavní trenér: Sepp Piontek\n\nHlavní trenér: Bobby Robson\nHlavní trenér: Azeglio Vicini\n\nHlavní trenér: Jack Charlton\n\nHlavní trenér: Rinus Michels\n\nHlavní trenér: Valerij Lobanovskyj\n\nHlavní trenér: Miguel Muñoz\n\nHlavní trenér: Franz Beckenbauer\n"}
{"id": "667938", "url": "https://cs.wikipedia.org/wiki?curid=667938", "title": "Fort Astoria", "text": "Fort Astoria\n\nFort Astoria (nebo také Fort George) bylo hlavní obchodní středisko s kožešinou společnosti Pacific Fur Company na Severozápadě USA a prvním Američany vlastněným osídlením na pobřeží Tichého oceánu. Po krátkém, dvouletém provozu Američany byla provozována 33 let Brity a byla jejich prvním přístavem na západním pobřeží obou Amerik. Britská kontrola pevnosti hrála velkou roli při rozdělování okolního území, ze kterého se nakonec stala země Oregon.\n\nFort Astoria byla přidána mezi národní historické památky v listopadu 1961. Značí ji zrekonstruovaný válečný srub, který je domovem pivovaru Fort George Brewery.\n\nStředisko bylo založeno v březnu 1811, kdy se úředníci a zaměstnanci Astorovy společnosti Pacific Fur Company, kterou kontrolovali Američané, přijeli na lodi Jonathana Thorna zvané \"Tonquin\". Ke konci května téhož roku už dostavili středisko, které bylo oplocené kládami s připravenými zbraněmi pro obranu. \"Tonquin\" měl na palubě také 12 dělníků z Havaje, mezi nimiž byl také John Coxe. O rok později přijelo do Astorie z Havaje dalších 26 dělníků. V únoru 1812 se k nim připojila skupina dělníků, kteří přijeli po souši. Ti zde postavili obchod, kovárnu, dům a sklad na kožešinu, kterou získávali také obchody s původními obyvateli. K plotu byla přistavena děla. Středisko mělo sloužit jako správní centrum pro další odlehlá obchodní střediska, jako např. Fort Okanogan.\n\nV roce 1811 se po plavbě po řece Columbii dostal k rozestavěnému středisku britský průzkumník David Thompson, který přijel dva měsíce po \"Tonquinu\".\n\nDva z nejdůležitějších zakladatelů byli Kanaďané Alexander MacKay a Alexander Ross, kteří předtím působili pro Severozápadní společnost. MacKay zemřel v roce 1812 při bitvě s Indiány, která zničila \"Tonquin\" blízko pobřeží Vancouverova ostrova. V roce 1813 se Ross vrátil k Severozápadní společnosti, která koupila Fort Astorii.\n\nObyvatelé střediska se lišili pozadím i pozicí a tvořili hierarchii. Nejvýše postavení byli partneři společnosti, následovali úředníci, řemeslníci, lovci a dělníci. Národnostně se středisko skládalo ze Skotů, Francouzů, Kanaďanů, Američanů, Havajanů a Indiánů z různých kmenů, především Irokézů a dalších kmenů z východní Kanady, kteří hledali nějaké dobrodružství. Velkým problémem zde byly pohlavní choroby.\n\nMezi zvířata, která se pro kožešinu lovila, patřili bobr kanadský, vydra mořská, liška obecná a veverkovití.\n\nV polovině června dorazili ke středisku dvě neobvyklé osoby a to Kaúxuma Núpika, žena se změněným pohlavím, a její manželka, které pocházely z kmene Ktunaxů. Vůdci společnosti Pacific Fur Company podezírali dvě ženy z toho, že jsou špiónky pro Severozápadní společnost, ale uvítali jejich geografické znalosti. O měsíc později přijel k pevnosti David Thompson ze Severozápadní společnosti, který obě ženy znal a řekl obyvatelům Fort Astorie o jejich příběhu a neobvyklém životě. Kaúxuma Núpika později předpověděla blížící se neštovicovou epidemii, kvůli čemuž mohla ztratit život, a tak ji jak Astorovi stoupenci, tak Thompson, ochraňovali.\n\nThompson, který chvíli neměl zprávy o situaci mezi společnostmi, věřil v to, že mezi Severozápadní společností a Pacific Fur Company existuje třetinové partnerství. Astorovci věděli, že smlouva ale už neplatí, ale s Thompsonem obchodovali, jakoby stále platila. Deníky jak Thompsona, tak Astorovců, se o tomto nezmiňují, protože obě strany chtěly uvézt v omyl tu druhou. V tomto odlehlém regionu je také dost možné, že ani jedna strana nevěděla přesně, jaký je mezi společnostmi vztah.\n\nJonathan Thorn a jeho \"Tonquin\" odpluli k ruské Aljašce v červnu 1812, ale jak loď, tak posádka byly zničeny u Clayoquotského zálivu u pobřeží Vancouverova ostrova indiánským kmenem Tla-o-qui-jachtů. Astor tedy poslal loď \"Beaver\", která měla zásobit středisko a přepravit kožešinu na Aljašku a pak plout do Kantonu pro velmi cenné čínské zboží.\n\nBritsko-americká válka přinesla do střediska napětí, ale ne kvůli nepřátelským vztahům dvou důležitých společností obchodujících s kožešinou. V roce 1813 ho zástupci Pacific Fur Company, kteří chtěli středisko uzavřít, prodali britské Severozápadní společnosti. Britové přišli k pobřeží poté, co jim začalo docházet jídlo a zásoby. I přes obchod Britové středisko dobyli lodí \"Racoon\" (mýval), jejíž kapitán William Black ho pojmenoval Fort George. Brzy se středisko stalo oblastní základnou Severozápadní společnosti, která zde neměla žádnou konkurenci. Stalo se také významným přístavem pro obchod s kožešinou na pobřeží Tichého oceánu.\n\nV roce 1818 přinesla Gentská dohoda, uzavírající Britsko-americkou válku, do střediska divnou situaci - přestože nebyla za války dobyta, byla vrácena Američanům jako válečná kořist. To přineslo do oblast velké komplikace a nakonec vyústilo ve vznik země Oregon, která byla společným územím Velké Británie i Spojených států.\n\nSeverozápadní společnost nadále vlastnila středisko a v okolí se nevyskytovalo žádné americké obyvatelstvo požadující jeho navrácení.\n\nV roce 1821 se Severozápadní společnost připojila ke Společnosti Hudsonova zálivu, která tak přejala vlastnictví střediska. Její guvernér, George Simpson, se vydal do střediska na zimu 1824/25. Středisko se mu nelíbilo a přišlo mu nevhodné jak pro obchod s kožešinou, tak jako oblastní skladiště. Nechal tedy blíže k hornímu toku Columbie postavit Fort Vancouver, která měla lepší podmínky pro zemědělství a stala se hlavním střediskem Columbijské oblasti.\n\nFort George tedy byla hlavním střediskem společnosti od roku 1821 až po duben 1825, kdy vznikla Fort Vancouver. Pak byla až do roku 1829 opuštěná, než se do ní Společnost Hudsonova zálivu v menším měřítku vrátila. Mezi lety 1830 a 1848 tedy byla pro společnost důležitá díky lovu lososů. Společnost pak využívala lososy ke stravování jejích zaměstnanců a pro export na Havajské ostrovy.\n\nStředisko se konečně stalo americkým územím v roce 1846, kdy Oregonská smlouva zbavila Británii všech území jižně od 49. rovnoběžky. Společnost Hudsonova zálivu se vzdala střediska i přesto, že smlouva zaručovala možnost pokračování provozu.\n"}
{"id": "667943", "url": "https://cs.wikipedia.org/wiki?curid=667943", "title": "Andrea Barzagli", "text": "Andrea Barzagli\n\nAndrea Barzagli (* 8. května 1981, Fiesole, Itálie) je bývalý italský reprezentační fotbalový obránce. Velkou část klubové kariéry strávil v italském Palermu, německém Wolfsburgu a italském Juventusu. S italskou reprezentací vyhrál Mistrovství světa 2006 v Německu. V roce 2019 ukončil aktivní kariéru, následně se stal funkcionářem právě v turínském Juventusu.\n\nBěhem svého působení v Juventusu byl považován za jednoho z nejlepších obránců na světě,\nkterý za necelých devět sezón pomohl k zisku osmi titulů v Serii A v řadě. Barzagli a jeho spoluhráči Bonucci a Chiellini z Juventusu a reprezentace Itálie utvořili obávanou defenzivní trojici přezdívanou „BBC“.\nMezi jeho přednosti se řadila hra hlavou a schopnost obranných zákroků bez faulů\na s minimem nasbíraných žlutých karet.\n\nV roce 2004 se upsal Palermu, tu dobu nováčkovi nejvyšší italské soutěže. V první sezóně pomohl k šesté ligové příčce, přičemž odehrál 37 ligových utkání (zameškal jediné 30. kolo proti Messině). Oporou zadních řad Palerma byl též v následujících sezónách 2005/06 a 2006/07, kdy se tým umístil na pátém místě. Když v létě 2007 odešel dosavadní kapitán Eugenio Corini, stal se novým kapitánem Barzagli. Sezóna 2007/08 se stala Barzagliho čtvrtou a zároveň poslední v sicilském celku. Palermu se dařilo méně – hned v úvodním kole Poháru UEFA padl s Mladou Boleslaví a v lize skončil až jedenáctý. Barzagli se stal terčem zájmu věhlasnějších klubů včetně italských velikánů jako jsou Juventus, AC Milán nebo Fiorentina.\n\nPřes zájem italských klubů zamířil do německého Wolfsburgu, kde strávil následující necelé 3 roky. V ročníku 2008/09 byl stavebním kamenem obrany VfL a v lize odehrál všechny zápasy a plný počet minut. Ve stoperské dvojici vedle něho nastupoval buď Alexander Madlung nebo Jan Šimůnek. Wolfsburg získal překvapivý titul, první a jediný v klubové historii. V další sezóně se tým propadl na osmou příčku, zatímco při premiérové účasti v Lize mistrů uhrál třetí příčku. Barzagli si zahrál v prvním a posledním zápase skupiny, na jaře pak 3 zápasy Evropské ligy. Kvůli zranění nezasáhl do osmifinále s ruským týmem Rubin Kazaň. Ve čtvrtfinálovém souboji s Fulhamem odehrál oba celé zápasy, Wolfsburg ale po prohrách 1:2 a 0:1 vypadl. Třetí sezónu ve Wolfsburgu již nedokončil a v lednu zamířil nazpět do Itálie, do Juventusu.\n\nPočátkem února se dokázal probojovat do základní jedenáctky, přičemž ve stoperské dvojici stál buď po boku Leonarda Bonucciho či Giorgia Chielliniho. Juventus zakončil ročník 2010/11 na 7. místě. Juventus angažoval trenéra Antonia Conteho, který Barzagliho učinil pilířem obrany. Ten odehrál během ročníku 2011/12 35 ligových utkání a výraznou měrou dopomohl k titulu v Serii A, Juventus v lize dokonce ani jednou neprohrál. V posledním 38. kole doma proti Atalantě Bergamo přišel na hřiště až v 86. minutě. V nastaveném čase proměnil pokutový kop, pojistil vedení na 3:1 a vstřelil svoji první branku v dresu Turína.\n\nV další sezóně získal Juventus další titul, Barzagli zasáhl do 34 ze 38 ligových klání. Ve 33. kole doma proti AC Milán zasáhl do svého stého zápasu ve dresu Juventusu.\nSpolu s dalšími Italy Bonuccim a Chiellinim utvořili zadní trojice Conteho formace 3–5–2. Přesto Barzagli nedokázal zabránit vypadnutí v semifinálovém dvojzápase s Laziem v rámci italského poháru. Juventus se po letech představil též ve skupině Ligy mistrů, Barzagli odehrál kompletní pětici zápasů vyjma jednoho klání s FC Nordsjaelland, Juventus nakonec postoupil aniž by byl poražen. Trenér Antonio Conte se spoléhal na Barzagliho také ve vyřazovacích bojích, a to v osmifinále proti Celticu (dvě výhry) a proti Bayernu Mnichov (dvě porážky).\nBarzagliho výkony dopomohly k titulu také v další sezóně 2013/14.\n\nProblémy s kotníkem a poté achillovkou jej vyřadily ze hry pro valnou část sezóny 2014/15, návrat k fotbalu se konal až v březnu 2015 v lize proti Sassuolu,\nJuventus však přesto obhájil titul. Zahrál si ve finále italského poháru proti Laziu, které Juventus zdolal po prodloužení 2:1. Po zranění se podílel – většinou jako střídající hráč – na postupu do finále LM, kde ale Juventus ani s Barzaglim v základě nestačil na Barcelonu.\n\nBarzagli byl oporou zadních řad též během sezóny 2015/16 a i tentokrát slavil titul Juventus. Během 31 zápasů v lize si přišel na jeden gól a znovu tomu bylo proti Atalantě Bergamo. Po centru do vápna otevřel ve 24. minutě skóre, které později navýšil spoluhráč Mario Lemina.\nKoncem sezóny prodloužil končící smlouvu do léta 2018.\n\nBianconeri se mohlo spoléhat na Barzagliho i v ročníku 2016/17, ačkoli jej znovu sužovala menší zranění. Jeho výkony podepíraly jízdu za triumfem v Lize mistrů, kde Italové ve finále podlehli „Bílému baletu“ 1:4.\n\nV ročníku 2017/18 odehrál v lize 25 zápasů, ne vždy v základu. Podobně jako v předchozím ročníku už nenastupoval pravidelně. Koncem sezóny podepsal končící smlouvu na dalších 12 měsíců.\nJeho poslední sezóna aktivní kariéry byla sezóna 2018/19, v lize se objevil v 7 zápasech a ve 3 zápasech Ligy mistrů. Dne 19. května 2019 se v domácím zápase proti Atalantě Bergamo (1:1) rozloučil s kariérou a příznivci Juventusu a sklidil aplaus.\n\nV A-mužstvu Itálie debutoval 17. 11. 2004 v přátelském utkání v Messině proti reprezentaci Finska (výhra 1:0).\n\nBarzagli se zúčastnil Mistrovství Evropy ve fotbale 2012 v Polsku a na Ukrajině, kde se Itálie probila až do finále. V základní skupině C první dva zápasy nehrál (remízy 1:1 se Španělskem a Chorvatskem). Nastoupil v základní sestavě až proti Irsku (výhra Itálie 2:0). Ve čtvrtfinále odehrál celý zápas s Anglií, který se musel rozhodnout až v penaltovém rozstřelu. Italové postoupili po výsledku 4:2 v rozstřelu do semifinále. V semifinále Itálie porazila mírně favorizované Německo 2:1, Barzagli podal solidní výkon. Ve finále proti Španělsku to bylo složitější, obrana s Barzaglim celkem čtyřikrát inkasovala a po prohře 0:4 zbylo na italské hráče stříbro.\n\n\n\nItálie\n\n"}
{"id": "667944", "url": "https://cs.wikipedia.org/wiki?curid=667944", "title": "Saga (hudební skupina)", "text": "Saga (hudební skupina)\n\nSaga je kanadská progresivně rocková skupina-quintet, založený v Oakville v Ontariu V Kanadě v roce 1977.\n"}
{"id": "667945", "url": "https://cs.wikipedia.org/wiki?curid=667945", "title": "Gönc", "text": "Gönc\n\nGönc je město na severovýchodě Maďarska v župě Borsod-Abaúj-Zemplén. Je správním centrem okresu Gönc.\n\nRozkládá se na ploše 37,30 km² a v roce 2009 zde žilo 2 060 obyvatel. Leží 5 km od hranic se Slovenskem.\n\n"}
{"id": "667951", "url": "https://cs.wikipedia.org/wiki?curid=667951", "title": "Framus Five + Michal Prokop", "text": "Framus Five + Michal Prokop\n\nFramus Five + Michal Prokop je debutové studiové album Michala Prokopa a skupiny Framus Five. Vydáno bylo v roce 1969 u Supraphonu. Roku 1971 byla v Artii vydána exportní verze pod názvem \"Blues in Soul\", která byla kromě přebalu zcela identická s původním albem. V reedici vyšlo album roku 1995 u labelu Sony music / Bonton. Na desce je převzatý repertoár soulové hudby a progresivního rocku.\n\nReedice z roku 1995 obsahuje devět bonusových skladeb.\nObsazení skupiny:\n\n\n"}
{"id": "667954", "url": "https://cs.wikipedia.org/wiki?curid=667954", "title": "Peter Desaga", "text": "Peter Desaga\n\nPeter Desaga (14. března 1812 - po 1879) byl mechanikem, výrobcem nástrojů na Univerzitě v Heidelbergu. Robert Bunsen vylepšil hořák používaný Michaelem Faradayem a podle jeho návrhu Desaga vyrobil v roce 1854 hořák nazývaný Bunsenův kahan. \n"}
{"id": "667955", "url": "https://cs.wikipedia.org/wiki?curid=667955", "title": "Tepaná krajka", "text": "Tepaná krajka\n\nTepaná krajka je rukodělná technika výroby tepaných šperků. Touto technikou je možno vyrobit šperky, které jsou tepané a zároveň trojrozměrné. Prostorovosti výrobku se dociluje postupným tepáním a ohýbáním drátu kleštěmi za studena. Tepaná krajka je technika, která není založena na řemeslné zručnosti, nýbrž na základní vlastnosti kovových drátů - vytvářet harmonické tvary sám o sobě jednoduchým vedením drátu bez předchozí vlastní představy o tvaru. Tímto způsobem vznikají šperky neobvyklých a těžko napodobitelných tvarů. \nTepaná krajka je technika intuitivní, klíčem k jejímu ovládnutí je nechat drát vytvářet vlastní tvar beze snahy o napodobení nějakého konkrétního návrhu. V tepané krajce se zhusta využívá chyby, která při výrobě vznikne, coby nové myšlenky ve vedení drátu. Jádrem práce nováčka v tepané krajce je tedy hlavně osvobození se od diktátu superega a jeho hodnocení právě vznikajícího výrobku. \n\nVýchozím materiálem jsou v tepané krajce dráty z chirurgické oceli, techniku je možno ale použít i na jiné tepatelné druhy kovů, např. měď nebo mosaz.\n\nTechnika tepané krajky byla vyvinuta \"omylem\", na základě neustále vznikajících chyb při výrobě předem definovaných tvarů z drátu a nezáživných pokusů o jejich napravování. Vedením osudu došlo k pochopení vlastností kovových drátů a odtud už byl jenom krok k uchopení výroby za druhý konec tak, že se vzniklých \"chyb\" začalo místo opravování ve výrobě využívat.\nDuchovní matkou a propagátorkou této techniky je Bohdana Goliášová.\n\n"}
{"id": "667958", "url": "https://cs.wikipedia.org/wiki?curid=667958", "title": "Cyril Chramosta", "text": "Cyril Chramosta\n\nCyril Chramosta (6. března 1908 Husinec – 3. prosince 1990 Praha) byl český malíř, grafik a stavitel.\n\nAbsolvoval střední průmyslovou školu stavební v Praze a poté se učil soukromě u malíře Oldřicha Blažíčka. Stavební zkoušku složil v roce 1937. Žil a působil především v Praze, nicméně se často vracel do rodného Husince a posléze si zřídil ateliér v Obříství.\n\nV jeho plenérově tvorbě se nachází zejména náměty rybníků, rybníkářství apod. Spolupracoval také s časopisy a ilustroval knihy. Od roku 1937 byl člen Sdružení jihočeských výtvarníků. Za své celoživotní dílo byl v roce 1988 oceněn titulem národní umělec.\n\n\n"}
{"id": "667962", "url": "https://cs.wikipedia.org/wiki?curid=667962", "title": "Sunny Leone", "text": "Sunny Leone\n\nSunny Leone, vlastním jménem Karen Malhotrová (* 13. května 1981, Sarnia, Kanada) je kanadská herečka, modelka a pornohvězda indického původu. V červnu 2010 ji časopis \"Maxim\" zařadil mezi dvanáct nejvýraznějších osobností současného pornoprůmyslu.\n\nNarodila se 13. května 1981 ve městě Sarnia (provincie Ontario) v rodině věřících sikhů. Navštěvovala katolickou základní školu, vynikala ve sportu, zpěvu a tanci, chtěla být požárnicí nebo kosmonautkou. V roce 1996 se rodina přestěhovala za příbuznými do Kalifornie (vzpomíná na kulturní šok z amerického způsobu života a stesk po rodné Kanadě). Tady po ukončení střední školy Karen pracovala v pekařství a u benzinové pumpy, navštěvovala kursy pro dětské zdravotní sestry, kde ji spolužačka přemluvila, aby zkusila štěstí v modelingu. Od roku 2001 pózovala pod jménem Sunny Leone pro časopisy \"Penthouse\", \"Hustler\" a \"High Society\", v roce 2003 byla vyhlášena dívkou roku časopisu Penthouse (jako vůbec první Indka). V roce 2005 podepsala smlouvu se společností Vivid Entertainment produkující filmy pro dospělé, zprvu natáčela jen lesbické scény, od roku 2007 se v jejích filmech objevuje také pohlavní styk s muži (například \"The Other Side of Sunny\"). Obdržela řadu ocenění, například Cenu AVN (tzv. pornooskar) pro rok 2010 za nejlepší internetovou prezentaci nebo fanouškovskou cenu F.A.M.E. 2010 za nejkrásnější ňadra. Od roku 2009 také produkuje a režíruje vlastní filmy (například \"Gia\"), podniká i v dalších oblastech: spolupracuje s časopisy zaměřenými na fitness, uvedla na trh iPhone aplikaci se svými fotografiemi, má vlastní značku erotických pomůcek. Také navrhla sérii diamantových šperků, prodávají se i skateboardy s její podobiznou.\n\nNetají se tím, že by se ráda prosadila také v \"normálním\" showbussinesu. V roce 2005 moderovala udělování indických cen MTV (v Indii je velmi populární, bývá nazývána \"indická Marilyn Monroe\"). Hrála v Bollywoodském dobrodružném filmu režiséra Marka Rateringa \"Pirátská krev\". Menší role měla také v amerických nezávislých filmech \"Middle Men\" a \"Poslední panic\". Vystupovala také v reality show \"My Bare Lady\", zúčastnila se Světové pokerové série, účinkovala ve videoklipu rapera Ja Rule.\n\nV roce 2004 se připojila ke kampani \"No More Bush Girls\", když si na protest proti politice amerického prezidenta George W. Bushe vyholila pubické ochlupení (slovní hříčka se jménem Bush=křoví).\n\nBydlí v Sacramentu, má kanadské i americké občanství. Byla zasnoubená s manažerem společnosti Playboy Mattem Eriksonem, s nímž také natočila většinu svých hardcore scén. Po rozchodu s ním měla krátké vztahy s hudebníkem Danielem Weberem, komikem Russelem Petersem a pornohercem Arielem Kingem. Jejími zálibami jsou sport (jezdí na koni, hraje fotbal a lední hokej), literatura a abstraktní malířství, chov koček, pletení a cestování, má ráda italskou kuchyni, počítačové hry a sledování seriálu \"Simpsonovi\".\n\n"}
{"id": "667964", "url": "https://cs.wikipedia.org/wiki?curid=667964", "title": "Michael Tamasfi", "text": "Michael Tamasfi\n\nMichael Tamasfi (Thamsfi, Thomasti), SJ (1600, Budmerice – 19. března 1662, Olomouc) byl jezuitský teolog a představený v 17. století, který byl rektorem olomoucké univerzity v letech 1649 – 1652 a 1662, kdy po dvou měsících ve funkci, do níž byl instalován 22. ledna 1662, zemřel.\n"}
{"id": "667965", "url": "https://cs.wikipedia.org/wiki?curid=667965", "title": "Hymn for My Soul", "text": "Hymn for My Soul\n\nHymn for My Soul je studiové album rockového zpěváka Joe Cockera z roku 2007. Album produkoval Ethan Johns.\n\n\n"}
{"id": "667966", "url": "https://cs.wikipedia.org/wiki?curid=667966", "title": "Strach (30 případů majora Zemana)", "text": "Strach (30 případů majora Zemana)\n\nStrach je název 8. epizody československého propagandistického televizního seriálu \"30 případů majora Zemana\". Inspirací pro tvůrce seriálu se stali bratři Mašínové.\n\nDěj se odehrává v roce 1951. U Zemanů jsou v očekávání narození dítěte. Lída už má porodní bolesti a Honza to pochopitelně všechno dramaticky prožívá, kdežto jeho matka už má připraveny věci pro Lídu s sebou do porodnice. Volají sanitku a ta Lídu odváží do porodnice. Zeman je ze všeho hrozně nervózní a saniťák mu pro uklidnění dává malou hračku, oboustranný malý kulatý fotbálek s míčkem. Po návratu na základnu je sanitka vyslána do Hloubětína k fraktuře nohy. Na místě nehody už je mladík jménem Ríša, sděluje, že kamaráda porazilo auto. Druhý mladík, Eda, je však v pořádku, zranění pouze předstírá a míří na ně pistolí. Třetí se objeví šéf skupiny Jula. S autem a dvěma saniťáky ujíždějí na místo, kde je přivazují ke stromu. Sami pak v bílých pláštích a sanitce odjíždějí pryč, předtím však ještě jednoho z nich Jula omámí chloroformem, a když se druhý slovně brání, Jula ho umlátí samopalem; jedná velmi energicky a rozhodně, oba dva mladíci se ho začínají bát. Jejich další akcí je – opět falešné – oznámení o havárii na stanici VB, které zde podává opět Ríša. Příslušník si vše zapisuje a vyjíždí na místo motocyklem, kde ho pak přepadávají Eda s Julou, a vracejí se s ním na stanici VB. Tam si nabírají zásoby zbraní a střeliva a Jula opět předvádí svůj energický výstup a svázaného esenbáka chce také omámit. Ten se však brání, a tak Jula vytahuje z kapsy nůž a smrtícími údery jej chladnokrevně zavraždí. Mezitím doma čeká Jan Zeman na volání z porodnice, telefon skutečně zvoní, ale ohlašuje mu události, ke kterým došlo. Na stanici VB už je Zeman i s Pavláskem a ohledávají místo činu. Pod postelí nachází Zeman láhev od chloroformu, jež putuje do laborky. Stejskal zatím přichází s tím, že hlídka objevila dva saniťáky přivázané ke stromu. Na místě dr. Veselý zjišťuje, že jeden z nich je mrtvý a druhý těžce omámený.\n\nZeman si uvědomuje, že to jsou ti dva, kteří ho vezli do porodnice. Druhý den je nalezena i sanitka, která je prázdná, je v ní pouze provaz, kterým byli ti saniťáci přivázáni ke stromu. Celou situaci pozoruje z mostu Jula, který obývá na řece hausbót. V něm se všichni tři kumpáni sejdou a Ríša s Edou dostávají strach a vyčítají Julovi, že zabil dva lidi. Ten si však svou autoritou sjednává pořádek a říká jim, že všichni tři co nejdříve zmizí z republiky. Kriminálka chce vyslechnout jednoho z přeživších saniťáků, ale ten kvůli strachu mlčí. Zeman doma o divné době rozmlouvá s matkou a uklidňuje se hrou s malou hračkou od zavražděného řidiče sanitky. Z expertizy láhve od chloroformu vyplyne, že pochází ze střediska, kde pracuje laborantka Jiřina, která je přítelkyní Edy, to ale zatím Zeman neví. Jiřina popírá znalost lahvičky a jde varovat Edu na hausbót. Stejskal ji ale sleduje a zatýká ji. Eda navštěvuje Ríšu doma a sděluje mu, že Jiřina musí k výslechu, Ríša opět předvádí hysterický záchvat strachu. Eda je ale ráznější a navrhuje Ríšovi svůj plán. Vypravují se na hausbót za Julou, jsou rozhodnuti se ho zbavit a uloupit mu zbraně a sami pak opustit republiku. Dochází k rvačce a přestřelce, ve které je Jula zastřelen. Do hausbótu už také vniká Zeman s celou skupinou a oba mladíky zatýká. Jan Zeman pak navštěvuje Lídu v porodnici a společně se radují z narození dcery.\n"}
{"id": "667967", "url": "https://cs.wikipedia.org/wiki?curid=667967", "title": "Hračka (film)", "text": "Hračka (film)\n\nHračka, francouzsky Le Jouet, je francouzský film z roku 1976 režiséra Francise Vebera, jde o hořkou komedii s Pierrem Richardem v hlavní roli. Jde o komediálně laděné zamyšlení o moci peněz a bezmocnosti prostých a nemajetných lidí před bezohledností a zlovůlí některých bohatých lidí.\n\nDlouhodobě nezaměstatný redaktor Francois Perrin (Pierre Richard) se uchází o místo redaktora ve významných novinách. Je ale přijat pouze na zkušební dobu. Jako jeden z prvních úkolů dostane napsat reportáž z místního obchodního domu, jehož vlastníkem je i jeho nový zaměstnavatel, majitel a generální ředitel jeho novin. Během přípravy reportáže se v oddělení hraček náhodně setká s malým synem generálního ředitele, který si sem přišel vybrat nějakou dětskou hračku. Namísto hračky si však vybere živého člověka Francoise Perrina, který je pak okolnostmi nedobrovolně donucen dělat synovi generálního ředitele společníka a sloužit mu jako živá hračka. Francois je zabalen do bedny a odeslán do vily pana generálního ředitele.\n\n\n"}
{"id": "667972", "url": "https://cs.wikipedia.org/wiki?curid=667972", "title": "Holubí dante", "text": "Holubí dante\n\nHolubí Dante je čtvrté studiové album Michala Prokopa a skupiny Framus Five. Vydáno bylo v roce 1980 u Pantonu, v reedici vyšlo roku 2002 u labelu Sony music / Bonton. Hudbu vyjma jedné písně složil frontman kapely Michal Prokop, na textech se podíleli Pavel Vrba, Jan Krůta, František Novotný, Vladimír Poštulka a Jiří Oulík.\n\nReedice z roku 2002 obsahuje šest bonusových skladeb.\nObsazení skupiny:\n\n\n"}
{"id": "667973", "url": "https://cs.wikipedia.org/wiki?curid=667973", "title": "Media vita in morte sumus", "text": "Media vita in morte sumus\n\nMedia vita in morte sumus (latinsky Uprostřed života jsme v smrti) je latinský církevní zpěv, připisovaný benediktinu Notkerovi (asi 840-912), pravděpodobně však vznikl v polovině 8. století ve Francii. \n\nPoněkud pochmurný text skladby se zabývá pomíjivostí lidského života, v němž jedinou útěchu poskytuje víra v Boha. Na závěr bývá obvykle připojována modlitba \"Sláva Otci\". \n\nKrom melodie gregoriánského chorálu existují i zhudebnění Jacoba de Kerle, Josepha Rheinbergera, Jana Bůžka, Henryho Purcella, Johna Shepparda, Nicholase Gomberta a dalších skladatelů. Velice volnou a značně rozšířenou parafrázi vytvořil Martin Luther pod názvem \"Mytten wir ym leben synd\". \n"}
{"id": "667977", "url": "https://cs.wikipedia.org/wiki?curid=667977", "title": "Josef Vanc", "text": "Josef Vanc\n\nJosef Vanc (4. února 1915 Žitětín – 7. května 1944 Rudice) byl československý voják a příslušník výsadku Carbon.\n\nNarodil se 4. února 1915 v Žitětíně. Otec František pracoval u státní dráhy, matka Marie, rozená Komárková byla zemědělskou dělnicí. Měl tři bratry a sedm sester. Obecnou školu absolvoval v Žitětíně, měšťanskou v Jičíně. V Jičíně se vyučil strojním zámečníkem a v roce 1935 absolvoval nižší průmyslovou školu. 1. října 1935 nastoupil na základní vojenskou službu; nejprve v Hradci Králové a poté od 15. prosince 1935 u dělostřeleckého pluku v Bratislavě. Tam absolvoval poddůstojnickou školu. Od 1. října 1937 mu byla (v hodnosti četaře) povolena další činná služba jako délesloužícímu poddůstojníkovi. 15. prosince 1938 byl převelen do dělostřeleckého učiliště v Olomouci a po okupaci Čech a Moravy byl z čs. armády propuštěn.\n\nDne 25. května 1939 opustil protektorát a přešel hranici do Polska. Prezentován byl v čs. táboře v Malých Bronovicích, kde v červenci 1939 podepsal závazek k Cizinecké legii. Odplul do Francie a odtamtud do Sidi bel Abbes do výcvikového střediska legie. Po zahájení války vstoupil 26. září 1939 ve Francii do čs. zahraniční armády. Zařazen byl nejprve k pomocné rotě, poté k 1. pěšímu pluku a dále v hodnosti rotného od 15. ledna 1940 k dělostřeleckému pluku. Bojů o Francii se neúčastnil.\n\n7. července 1940 po pádu Francie byl evakuován do Anglie, kde byl postupně zařazen u štábní roty, motoeskadrony a smíšeného předzvědného oddílu. 7. března byl, po absolvování školy pro rotmistry povýšen na rotmistra dělostřelectva. \n\nPo zařazení do výcviku pro zvláštní úkoly absolvoval od 25. října do 22. listopadu 1941 sabotážní kurz a parakurz. Po dovolené pokračoval od 3. srpna do 22. srpna 1942 v sabotážním kurzu. Poté byl zařazen do skupiny Carbon. Od 6. září 1942 až do 15. března 1943 prodělal s ostatními příslušníky desantu dokončovací výcvik a taktické cvičení s nočním seskokem. Pohotovost k nasazení do akce byla velením SOE zrušena a operace byly přeloženy až na podzim 1943. Proto ve dnech 27. dubna až 4. června pracoval jako kreslič. Poté od 5. června do 30. září 1943 prodělal konspirační cvičení, kurz střelby a sabotáže, dále potom kurz přijímání skupin, dvě dokončovací cvičení a spojovací cvičení. 24. října 1943 s desantem opustil Londýn a 12. ledna 1944 dorazili do Itálie do vyčkávací stanice. \nVysazen byl 13. dubna 1944 ve 3 hodiny ráno v prostoru obcí Ratíškovice a Vacenovice. Sešel se pouze s Kobzíkem. Postupně se dostali do Rudic, kde byli 7. května nalezeni na seníku majitelkou nemovitosti. Její manžel jejich přítomnost ohlásil starostovi a ten podal oznámení na četnické stanici. Četníci seník obklíčili a po krátké přestřelce Kobzík s Vancem spáchali střelnými zbraněmi sebevraždu. Těla odvezlo gestapo k pitvě, nikdy se je ale již nepodařilo objevit.\n\n1. prosince 1946 byl jmenován podporučíkem dělostřelectva in memoriam a zároveň povýšen na poručíka dělostřelectva. 18. července 1948 byl povýšen do hodnosti nadporučíka dělostřelectva.\n\nJeho jméno je uvedeno na památníku padlým v Žitětíně.\n\n\n"}
{"id": "667980", "url": "https://cs.wikipedia.org/wiki?curid=667980", "title": "Jaroslav Šperl", "text": "Jaroslav Šperl\n\nJaroslav Šperl (7. listopadu 1919, Praha - 11. dubna 2005 Beloit ve státě Wisconsin) byl československý voják a příslušník výsadku Carbon.\n\nNarodil se 7. listopadu 1919 v Praze, rodina však žila v Litomyšli. Otec Josef byl vrchním veterinárním komisařem a matka Julie, rozená Kozlová byla v domácnosti. Měl čtyři bratry a dvě sestry.\n\nV Litomyšli absolvoval obecnou školu v roce 1931 a započal studium na reálném gymnáziu. Ve studiu pokračoval v Kostelci nad Orlicí a Jičíně. Studium nedokončil, neboť ještě před maturitou opustil 16. února 1940 protektorát. \n\nV Maďarsku byl zadržen policií a a tři měsíce držen ve vězení v Budapešti. Poté byl vrácen zpět na slovenské území. Druhý pokus se podařil a přes Jugoslávii se dostal do Francie. Zde byl 4. června prezentován u československé zahraniční armády a zařazen k předzvědnému oddílu. Bojů o Francii se nezúčastnil a po jejím pádu byl 7. července 1940 evakuován do Anglie.\n\nV Anglii byl přidělen ke kulometné rotě. 23. dubna 1941 zde také dokončil svá středoškolská studia. 19. září, v hodnosti svobodníka zahájil výcvik pro plnění zvláštních úkolů. Absolvoval sabotážní kurz a při paravýcviku se zranil na noze. Po doléčení se vrátil, již v hodnosti desátníka ke svému útvaru. Od 2. ledna do 27. března 1942 absolvoval školu pro důstojníky v záloze. 2. července 1942 byl povýšen na četaře aspiranta a od 27. srpna se (přes svůj nesouhlas) začal školit na pozici radisty. V listopadu téhož roku dokončil parakurz a začal se školit pro civilní zaměstnání elektrikáře.\n\nOd 5. června do 30. září 1943 již v rámci paraskupiny Carbon absolvoval konspirační cvičení, kurzy střelby a sabotáže a kurzem přijímání skupin. Výcvik byl završen dvěma dokončovacími cvičeními. Samostatně prodělal třídenní spojovací výcvik. 24. října 1943 s desantem opustil Londýn a 12. ledna 1944 dorazil do Itálie do vyčkávací stanice. \n\nVysazen byl 13. dubna 1944 ve 3 hodiny ráno v prostoru obcí Ratíškovice a Vacenovice. Sešel se pouze s Bogatajem. Navázat kontakt s Londýnem se jim podařilo až 24. ledna 1945. Společně prováděli sabotáže na železnici a ozbrojené přepady německých transportů. V závěru války se zúčastnili osvobození obce Popovice.\n\nOd 1. června 1945 byl přidělen k 2. oddělení MNO. Postupně byl povýšen do hodnosti poručíka pěchoty. K 5. srpnu 1945 odešel z armády a nastoupil v knihtiskárně v Litomyšli. V roce 1947 se oženil. Z manželství se narodila dvojčata. S rodinou po únorovém převratu opustil 22. května 1948 Československo. Sedm let žil s rodinou v Německu, než se v roce 1955 dostali do USA. Tam pracoval u výroby papírenských strojů. Do své smrti 11. dubna 2005 žil na odpočinku v Beloitu ve státě Wisconsin.\n\nDne 16. října 1990 byl povýšen do hodnosti plukovníka pěchoty.\n\n\n"}
{"id": "667986", "url": "https://cs.wikipedia.org/wiki?curid=667986", "title": "Nic ve zlým, nic v dobrým", "text": "Nic ve zlým, nic v dobrým\n\nNic ve zlým, nic v dobrým je páté studiové album Michala Prokopa a skupiny Framus Five. Vydáno bylo v roce 1987 Pantonem, v reedici vyšlo roku 1998 u labelu Sony music / Bonton. Hudbu, vedle Michala Prokopa, složili Petr Skoumal a Ota Petřina.\n\nReedice z roku 1998 obsahuje čtyři bonusové skladby, z toho dvě od Vladimíra Merty.\n\n\n\n"}
{"id": "667991", "url": "https://cs.wikipedia.org/wiki?curid=667991", "title": "Snad nám naše děti…", "text": "Snad nám naše děti…\n\nSnad nám naše děti… je šesté, studiové album Michala Prokopa a skupiny Framus Five. Vydáno bylo v roce 1989 Pantonem, v reedici vyšlo v letech 2000, 2008 u labelu Sony music / Bonton. Hudbu, vedle Michala Prokopa, složili Vladimír Merta, Luboš Andršt a Jan Hrubý.\n\n\n"}
{"id": "667995", "url": "https://cs.wikipedia.org/wiki?curid=667995", "title": "Karel Lažnovský", "text": "Karel Lažnovský\n\nKarel Lažnovský (8. března 1906 Motyčín, dnes součást Kladna – 10. října 1941 Praha) byl novinářem, redaktorem a politickým publicistou. Na přelomu dvacátých a třicátých let byl aktivním komunistou, psal pro Rudé právo až do roku 1933. Poté psal pro České slovo.\n\nV období Protektorátu patřil do skupiny aktivistických novinářů vytrvale podporujících okupační moc. Byl otráven členy demokratického odboje během tzv. \"chlebíčkové aféry\", podle závěrů pitvy zemřel na břišní tyfus. Atentát byl proveden z popudu tehdejšího premiéra Aloise Eliáše.\n\n"}
{"id": "667996", "url": "https://cs.wikipedia.org/wiki?curid=667996", "title": "Až si pro mě přijdou", "text": "Až si pro mě přijdou\n\nAž si pro mě přijdou je první kompilační album Michala Prokopa a skupiny Framus Five. Vydáno bylo v roce 1990 Pantonem, v reedici vyšlo roku 1996 u labelu Bonton Music. Představuje výběr předchozích tří studiových alb \"Kolej Yesterday\" (1984), \"Nic ve zlým, nic v dobrým\" (1987) a \"Snad nám naše děti…\" (1989).\n\n"}
{"id": "667999", "url": "https://cs.wikipedia.org/wiki?curid=667999", "title": "Riegrovo náměstí (Semily)", "text": "Riegrovo náměstí (Semily)\n\nRiegrovo náměstí je veřejné prostranství v Semilech. Má tvar písmene „L“ a je rozděleno na 2 části: parkovou a parkovištní. Dominantou parkové části je socha Dr. F. L. Riegra, zatímco parkovištní nově zbudované španělské schody.\n\nV horní části náměstí se nachází budova městského úřadu s městskou policií. Dolní část je zakončena kruhovým objezdem, který propojuje ulici Tyršovu, procházející jihozápadním cípem náměstí, s ulicí Husovou, která ústí ze severního rohu náměstí. Jedná se o silnice druhé třídy II/292 a II/289.\n\nNáměstí dříve zvané \"Bělidenské\", později \"Dolení\" měnilo často tvar. V polovině 20. století bylo na náměstí autobusové nádraží, jež se později přesunulo do Podmoklic. Velkými změnami prochází v současných letech: Byla upravena parková část a instalován vodotrysk a parkovištní část byla nově vydlážděna. V parkovištní zóně přibyly i tzv. španělské schody.\n\n"}
{"id": "668001", "url": "https://cs.wikipedia.org/wiki?curid=668001", "title": "Zíb", "text": "Zíb\n\nPříjmení Zíb nosí více různých osobností:\n\n"}
{"id": "668005", "url": "https://cs.wikipedia.org/wiki?curid=668005", "title": "Nikolaj Petrovič Kamanin", "text": "Nikolaj Petrovič Kamanin\n\nNikolaj Petrovič Kamanin ( ; 18. října 1908 Melenki, nyní Vladimirská oblast – 12. března 1982 Moskva) byl sovětský letec a vojevůdce, generálplukovník letectva a hrdina Sovětského svazu.\n\nNikolaj Petrovič Kamanin se narodil v dělnické rodině, byl ruské národnosti. Po dokončení střední školy roku 1927 postoupil do Rudé armády. Roku 1928 absolvoval Leningradskou vojenskou teoretickou školu vojenského letectva, roku 1929 Borisoglebskou vojenskou leteckou školu pilotů. Poté sloužil v letectvu Rudé armády. Roku 1932 vstoupil do komunistické strany.\n\nV únoru 1934 byl nadporučík Nikolaj Kamanin jmenován velitelem smíšeného leteckého oddílu sestaveného pro záchranu posádky parníku Čeljuskin, který se potopil u ostrova Koljučin v Čukotském moři. V obtížných meteorologických podmínkách oddíl provedl přelet do čukotského Vankaremu, ležícímu 140–160 km od Čeljuskinců, kteří si vybudovali tábor na ledu. Letci zachránili všech 104 lidí, Kamanin sám v devíti letech odvezl 34 polárníků. Všichni letci byli vyznamenáni titulem hrdina Sovětského svazu (bylo to první udělení titulu, Kamanin se stal hrdinou č. 2) a Leninovým řádem.\n\nRoku 1937 byl zvolen do nejvyššího sovětu SSSR. Roku 1938 absolvoval Žukovského vojenskou leteckou inženýrskou akademii. Účastnil se Zimní války ve funkci velitele lehké bombardovací brigády. Koncem roku 1940, v hodnocti plukovníka, byl jmenován zástupcem velitele letectva Středoasijského vojenského okruhu, řídil formování a výcvik leteckých útvarů pro frontu.\n\nV sovětsko-německé válce bojoval od července 1942, zprvu velel 292. bitevní letecké divizi Kalininského frontu, od února 1943 8. smíšenému (v červenci 1943 přejmenovaného na 5. bitevní) leteckému sboru v sestavě 1., pak 2. ukrajinského frontu. Zasadil se o zdokonalení taktiky bojového nasazení bitevníků Il-2. Účastnil se Velikolucké, Belgorodsko-Charkovské, Kijevské, Korsuňsko-Ševčenkovské, Lvovsko-Sandoměřské, Budapešťské a Vídeňské operace. Patřil mezi nejlepší sovětské generály, v letech 1942–1945 byl 17× jmenován v příkazech vrchního velitele.\n\nPo válce zprvu nadále velel sboru. Od roku 1947 pracoval v Hlavní správě civilního letectví, v letech 1951–1955 byl zástupcem předsedy DOSAAF pro letectví. Roku 1956 absolvoval Akademii generálního štábu. V letech 1956–1958 velel letecké armádě, pak se stal zástupcem náčelníka hlavního štábu letectva pro bojovou přípravu.\n\nRoku 1960 byl pověřen celkovým dohledem nad výcvikem kosmonautů ve funkci zástupce náčelníka bojové přípravy letectva pro kosmos. Roku 1966 získal větší autoritu po přejmenování jeho funkce na „pomocník Hlavního velitele letectva pro přípravu a zabezpečení kosmických letů“. Roku 1971 byl odvolán z této funkce, předal ji kosmonautu Vladimiru Šatalovovi a vzápětí poté odešel do penze. Žil v Moskvě. Je autorem řady knih, jeho deníky, posmrtně vydané pod názvem „Skrytý kosmos“ (), jsou cenným zdrojem informací o pozadí sovětských pilotovaných kosmických letů v desetiletí 1961–1971.\n\nZemřel 12. března 1982, pochován je na Novoděvičském hřbitově.\n\n\n\n\n"}
{"id": "668008", "url": "https://cs.wikipedia.org/wiki?curid=668008", "title": "Univerzita Paříž 1 Panthéon-Sorbonne", "text": "Univerzita Paříž 1 Panthéon-Sorbonne\n\nUniverzita Paříž 1 Panthéon-Sorbonne, francouzsky plným názvem \"Université Paris I Panthéon-Sorbonne\" je francouzská vysoká škola a jedna z univerzit, které vznikly rozdělením starobylé Pařížské univerzity v roce 1971. Hlavní sídlo školy je v Paříži v 5. obvodu v Latinské čtvrti na náměstí \"Place du Panthéon\". Její název je odvozen od pařížského Pantheonu a Sorbonny. Škola se specializuje na výuku ekonomie a managementu, umění a humanitních věd, práva a politologie.\n\nPo událostech z května 1968 byla Pařížská univerzita z podnětu samotných akademiků rozdělena do sedmi nových vysokých škol. Univerzita Paříž 1 vznikla 1. ledna 1971 z části bývalé fakulty práva a ekonomických věd (Panthéon) a z části filozofické fakulty (Sorbonne). Od svého vzniku se počet zapsaných studentů zvýšil o 50 % a trvale se zvyšuje i počet postgraduálních studentů.\n\nTento nárůst doprovázený vznikem nových oborů (ekonomická a sociální správa, sociální vědy, aplikovaná matematika) si vyžádal navýšení počtu nových prostor, které jsou umístěny různě po Paříži. Vzniklo Centrum Saint-Charles pro vizuální umění (1973), Centrum Tolbiac, dnešní Pierre Mendès-France (1973), Výzkumné historické a právní centrum Malher (1972), Centrum René-Cassin pro bakalářské studium práva (1990), Centrum ekonomických věd (1998) a Centrum Broca, ve kterém sídlí Ústav ekonomické správy (2001).\n\n"}
{"id": "668009", "url": "https://cs.wikipedia.org/wiki?curid=668009", "title": "Europaeum", "text": "Europaeum\n\nEuropaeum je aliance evropských univerzit. Síť Europaeum založili v roce 1990 George Weidenfeld a Ronnie Grierson při Oxfordské univerzitě, aby pomáhala rozvíjet evropská studia v Oxfordu a na univerzitách, které s ní spolupracovaly. Jedním z cílů této aliance je usnadnit mobilitu učitelů a studentů mezi členskými univerzitami.\n\nMezi univerzitami Oxford, Leiden a Paříž I byl založen magisterský program společné historie a evropské civilizace.\n\nSoučasným generálním sekretářem aliance Europaeum je britský akademik Paul Flather.\n\n"}
{"id": "668011", "url": "https://cs.wikipedia.org/wiki?curid=668011", "title": "Pocta České komory architektů", "text": "Pocta České komory architektů\n\nPocta České komory architektů je ocenění pro mimořádné osobnosti na poli architektury, které uděluje Česká komora architektů od roku 2000. Nominace může s příslušným odůvodněním podávat kdokoli z odborné veřejnosti. Laureáta resp. laureáty vybírá odborná komise, schválená předsednictvem ČKA.\n\nSeznam laureátů vychází z oficiálních stránek ČKA.\n\n"}
{"id": "668014", "url": "https://cs.wikipedia.org/wiki?curid=668014", "title": "Antheraea", "text": "Antheraea\n\nAntheraea je rod nočních motýlů z čeledi Saturniidae. Několik druhů tohoto rodu má housenky, které produkují plané hedvábí. Obecně je takové hedvábí nazýváno \"tussahové hedvábí\", motýli pak tussahoví motýli, podle tkaniny z tohoto hedvábí vyráběné.\n\n\n\n"}
{"id": "668018", "url": "https://cs.wikipedia.org/wiki?curid=668018", "title": "Rudolf Svoboda (sochař)", "text": "Rudolf Svoboda (sochař)\n\nRudolf Svoboda (24. listopadu 1924 Veľké Rovné – 11. října 1994 Praha) byl český akademický sochař, restaurátor, medailér a pedagog.\n\nNarodil se ve Veľkém Rovném v okrese Bytča. V letech 1946–1951 studoval v Praze na Akademii výtvarných umění u Karla Pokorného, tam krátce působil i jako asistent.\n\nOd poloviny padesátých let se věnoval samostatné tvorbě. Vytvořil řadu děl včetně monumentálních soch do veřejného prostoru – \"Fénix\", \"Ikaros\", \"Harlekýn\", \"Návrat z kosmu\" pro Ústřední telekomunikační budovu v Praze, pomník \"Osvobození\" v Liberci, \"Květ\" pro nemocnici v Mostě, sousoší \"Práce\" před Vysokou školou báňskou v Ostravě-Porubě (1972), plastiku \"Nová Doba\" ve Frýdku-Místku (1981), hodiny před stanicí metra Sokolovská (dnes Florenc, 1985), \"Pohyb hmoty\" (1985) nebo \"Fontána\" (1989).\n\nV roce 1988 mu byl udělen titul národní umělec.\n\n\n"}
{"id": "668020", "url": "https://cs.wikipedia.org/wiki?curid=668020", "title": "Guatemalská občanská válka", "text": "Guatemalská občanská válka\n\nGuatemalská občanská válka byla ozbrojeným vnitrostátním konfliktem, který s různým stupněm intenzity probíhal v Guatemale mezi roky 1960 a 1996. Konflikt probíhal mezi několika levicově orientovanými guerillovými skupinami na jedné straně a guatemalskými vojenskými diktaturami na straně druhé, přičemž nejvyšší eskalace násilí dosáhl v první polovině 80. let 20. století. Nejvíce zasaženou skupinou bylo domorodé civilní obyvatelstvo (především mayského původu), válka si vyžádala na 200 000 zabitých či nezvěstných osob.\n\nGuatemala jako samostatný stát vznikla v roce 1839 vystoupením z Federativní středoamerické republiky. Od doby nezávislosti jsou dějiny Guatemaly typické politickou nestabilitou a převraty. Nezávislý guatemalský stát pokračoval po celé 19. století v politice vyloučení domorodého obyvatelstva indiánského původu z politického života podobně jako tomu bylo v době španělské koloniální nadvlády. Hluboké společenské nerovnosti a sociální vyloučení jsou považovány za jedny z dlouhodobých příčin vedoucích ke guatemalské občanské válce. Ke konci 19. století začala v Guatemale podnikat společnost United Fruit Company, orientující se především na produkci banánů a popř. dalšího tropického ovoce a z Guatemaly se postupně stávala tzv. banánová republika. Většinu zemědělské půdy v Guatemale vlastnila úzká skupina bohatých rodin, katolické církve a soukromých společností. Sama United Fruit Company vlastnila ve čtyřicátých letech celkem 566 0000 akrů půdy a zaměstnávala kolem 15 000 lidí, což z ní činilo nejen největšího soukromého vlastníka půdy v zemi ale i největšího zaměstnavatele. Společnost dále pomocí subsidií vlastnila International Railways of Central America, čímž bylo v jejím držení celkem 690 mil z celkem 719 mil dlouhé železniční sítě v Guatemale a dávala práci dalším 5 tisíc lidí. Konečně měla také pod kontrolou dva ze tří guatemalských přístavů. Podle P.J. Dosala byla United Fruit Company schopna vybudovat si toto privilegované postavení také díky své schopnosti vytvářet výhodné politické aliance s guatemalskými diktátory jako byli Manuel Estrada Cabrera (1898-1920) a především Jorge Ubico (1931-1944).\nAutoritářský režim J. Ubica skončil v roce 1944 pod tlakem veřejných manifestací a Guatemala směřovala k reformistické politice. Samotný konec režimu a rezignace Ubica ale nepředstavovaly pro United Fruit Company žádnou větší výzvu a ani neznamenaly významnou proměnu státního aparátu. Ve stejné době (července až říjen 1944) se ale začali mobilizoval guatemalští plantážní a železniční dělníci a proměňovat nejprve reformní politické hnutí v revoluční frontu, jejímž cílem byla konečná likvidace monopolu United Fruit Company v Guatemale.. V roce 1951 nastoupil do prezidentského úřadu demokraticky zvolený, levicově orientovaný Jacobo Árbenz Guzmán. Jeho vláda se pokusila o uskutečnění dlouho očekávané pozemkové reformy, která by vedla ke znárodnění půdy největších latifundistů a podniků včetně United Fruit Company a k nové redistribuci půdy ve prospěch širších vrstev obyvatelstva. Reformě oponovaly vedle United Fruit Company také velcí vlastníci půdy a katolická církev. Vedle pozemkové reformy Árbenz Guzmán a jeho vláda podpořili stavbu nové dálnice vedoucí k atlantskému pobřeží a dále výstavbu nového karibského přístavu. V roce 1953 potom guatemalská vláda vyvlastnila celkem 400 000 akrů neobdělávané půdy vlastněné United Fruit Company, přičemž stát nabídl společnosti finanční vyrovnání.\n\nNa pozadí Studené války, mocenského soupeření mezi USA a SSSR a také pod dojmem událostí na Kubě byla taková politika chápána jako pokus o zavedení komunismu v oblasti západní hemisféry. V roce 1954 guatemalské opoziční síly s pomocí CIA a United Fruit Company provedly puč a prezidenta Árbenz Guzmána sesadily. Puč byl realizován v rámci operace CIA s názvem PBSUCCESS a jedním u podnětů k jejímu realizování byla dodávka československých zbraní do Guatemaly. Novým prezidentem se stal představitel vojenské junty Carlos Castillo Armas, který byl po 3 letech vlády v červnu 1957 zavražděn členem své ochranky. Většina následujících vládních kabinetů (až do roku 1986) vznikala v rámci vojenské junty a hlásila se k antikomunismu, za což je podporovaly Spojené státy americké, které si nepřály další komunistický režim (po Kubě, později i Nikaragui) blízko svých hranic.\n\nV roce 1960 proběhlo v Guatemale povstání mladých důstojníků vojenské akademie proti vojenské juntě. Povstání bylo tvrdě potlačeno, přeživší důstojníci následně tvořili jádro povstaleckých skupin působících v horách a založili \"Moviemiento Revolucionario 13 Noviembre\" (MR-13). Někteří z nich odešli na Kubu, odkud se snažili podporovat vznikající guatemalské guerillové jednotky. V 60. a 70. letech největší povstalecká organizace (\"Fuerzas Armadas Rebeldes\" - zkratka FAR), která vznikla sloučením MR-13 a povstaleckých skupin kolem Guatemalské strany práce (Partido Guatemalteco del Trabajo-PGT), uskutečňovala útoky proti vojenské juntě a jejím podporovatelům FAR operovala především ve východních oblastech Guatemaly obývaných \"ladino\" obyvatelstvem..V roce 1968 povstalci zavraždili v Ciudad de Guatemala velvyslance USA Johna Gordona Meina . V průběhu 70. let vzniklo několik dalších povstaleckých skupin, nejvýznamnější z nich byly \"Ejército Guerillero de los Pobres\" (EGP), \"Organización del Pueblo en Armas\" (ORPA) a \"Partido Guatemalteco del Trabajo\" (PGT). Všechny tyto skupiny mezi sebou spolupracovaly.\n\nGuatemalská armáda jako hlavní opora vojenské junty, která v zemi vládla podnikala s podporou USA od začátku proti povstalcům tvrdé kroky a od 70. let zintenzivnila represi také vůči civilnímu obyvatelstvu. Od druhé poloviny 60. let vznikaly tzv. eskadry smrti (polovojenská komanda napojená přímo na politické představitele), které uskutečňovaly početné vraždy, únosy a \"zmizení\" politických odpůrců režimu. I přes tyto události měl konflikt v 60. a 70. letech poměrně nízkou intenzitu oproti dění v 80. letech. Nicméně již od roku 1973 lze sledovat nárůst represí junty vůči civilnímu mayskému obyvatelstvu na venkově. To znamenalo, že mayská populace se stávala stále častěji obětí represe ale aktivním aktérem guerillové války proti juntě. Občanská válka v Guatemale tak začala mít od 70. let také otevřeně etnickou dimenzi.\n\n31. ledna 1980 skupina indiánů z departementu El Quiché chtěla upozornit na mizení a vraždy příslušníků svých kmenů. Uspořádali demonstraci na velvyslanectví Španělska v Ciudad de Guatemala. Armáda i přes nesouhlas španělské vlády uskutečnila proti demonstrantům brutální zákrok, který skončil požárem ambasády a smrtí 39 protestujících . Tento incident vyprovokoval nárůst aktivity jak armády, tak i guerilly.\n\nPrvní polovina 80. let byla vrcholným obdobím bojů. Největší kulminace bojů nastala v letech 1981, 1982 a 1983, kdy armáda vedla cílenou kampaň nejen proti partyzánům, ale i proti indiánským společenstvím, která byla považována za sympatizující se vzbouřenci\n. V letech 1981 a 1982 uprchlo do sousedního Mexika na 200 000 Guatemalců . Dále bylo mezi lety 1980 až 1985 zabito asi 100 000 civilistů, 450 vesnic bylo zničeno, 60 000 domorodých obyvatel Guatemaly bylo nuceně přesídleno a několik tisíc lidí zmizelo. Během občanské války zmizelo z mapy Guatemaly na 400 vesnic, které byly vypáleny a obyvatelé zabiti . \nV důsledku těchto událostí se guerillové hnutí snažilo spojit své síly a 7. února 1982 vznikla Guatemalská revoluční národní jednota (Unidad Revolucionaria Nacional Guatemalteca - UNRG), která byla spojením 4 nejvýznamnějších guerillových skupin (FAR, EGP, ORPA, PGT).\n\nIntenzívní protiguerillová kampaň vojenské junty, která stále zvyšovala nároky na rekruty a důstojníky (generál Benedicto Lucas García požadoval ztrojnásobení počtu vojáků) nakonec vyvolala opoziční reakce v rámci samotné armády. Nuceným odchodem generála Lucase Garcíi a jeho bratra prezidenta Romea Lucase Garcíi (1982) došlo na straně junty ke změně taktiky, která nyní zahrnovala vyjednávání a nabídku amnestie. Několik měsíců relativního klidu potom na počátku roku 1983 vystřídala nová vojenská ofenzíva proti guerillovému hnutí. Junta přitom využívala také nevojenské metody boje jako byla nabídka různých rozvojových programů, dodávky jídla nebo ochrana spojeneckých vesničanů, které by zlepšili pozici armády v regionech ovládaných guerillovou válkou. Režim také posílil počet vojáků v armádě a nechal zřídit polovojenské tzv. \"Patrullas de Autodefensa Civil\" (PAC), do kterých bylo rekrutována na 900 tisíc Guatemalanů. Potravinová a další pomoc státu pak byla často vázána na členství v těchto jednotkách. Tato nová strategie je často označována jako \"Fusilles y Frijoles\" (zbraně a fazole). V důsledku této strategie se ale guerillová strana dostávala stále více do defenzívy a guerillový konflikt se v Guatemale postupně zklidňoval.\n\nVe volbách konaných v roce 1985 zvítězil civilní kandidát Vinicio Cerezo, jehož politickým cílem bylo zahájit jednání s UNRG o uzavření míru. Cerezova vláda byla oficiálně civilní, nicméně skutečnou rozhodující politickou sílu představovala stále armáda. V roce 1987 proběhly první, leč neúspěšné mírové rozhovory. Pod dozorem a za podpory OSN byla v roce 1994 podepsána smlouva o lidských právech mezi vládou a povstalci . V roce 1996 se prezidentem stal Álvaro Arzú Irigoyen, který odvolal mnoho zkorumpovaných důstojníků a začal jednat s povstalci. V březnu 1996 guerilly vyhlásily dočasný klid zbraní, 29. prosince téhož roku byla v norském Oslu podepsána mírová smlouva mezi vládou a UNRG. V první polovině roku 1997 proběhla v zemi mírová operace OSN nazvaná MINUGUA .\n\nPodle analýzy Guatemalské komise pro pravdu a smíření zveřejněné v roce 1999 má 93 % obětí na svědomí armáda, bezpečnostní složky a eskadry smrti, zatímco povstalci usmrtili 3 % z celkem 200 000 obětí konfliktu; 83 % všech obětí bylo mayského původu. Nejpostiženějšími regiony státu byly El Quiché, Huehuetenango a Alta Verapaz.\n\nI přes závažnost guatemalské občanské války jí dlouho byla věnována jen velmi malá mezinárodní pozornost a publicita. Je prokázáno, že na tom měla výraznou zásluhu vláda USA, obzvláště za administrativy prezidenta Ronalda Reagana. Představitelé USA porušování lidských práv v Guatemale marginalizovali, zamlčovali či dokonce přímo popírali, i když z odtajněných zpráv z tohoto období je zřejmé, že o něm byli obšírně informováni. USA totiž vojenskou diktaturu výrazně podporovaly a mnozí vojáci a členové eskader smrti byli v USA přímo vycvičeni. Prezident Bill Clinton po zveřejnění zprávy komise OSN připustil, že „podporování Guatemaly v tom čase bylo nesprávné“.\n\nVýraznou zásluhu na rozšiřování mezinárodního povědomí o konfliktu v Guatemale má indiánská aktivistka Rigoberta Menchú, která byla v roce 1992 za svoji aktivitu oceněna Nobelovou cenou míru.\n"}
{"id": "668022", "url": "https://cs.wikipedia.org/wiki?curid=668022", "title": "Clervaux", "text": "Clervaux\n\nClervaux ( ) je obec na severu Lucemburska v kantonu Clervaux.\n\nZnámá je zejména výstava fotografií nazvaná \"Lidská rodina\" (\"Family Of Man\"), která je vystavena v místním zámku.\n\n\n"}
{"id": "668031", "url": "https://cs.wikipedia.org/wiki?curid=668031", "title": "Rybí tuberkulóza", "text": "Rybí tuberkulóza\n\nRybí tuberkulóza je bakteriální onemocnění ryb. Projeví se pouze v případech, kdy jsou ryby oslabeny stresem anebo špatnými podmínkami chovu. Rybí tuberkulóza se projevuje nafouklým břichem, zježenými šupinkami nebo vypoulenýma očima. Léčit by se mělo léčit streptomycinem = antibiotikum (pouze u veterináře). Jednotlivá zvířata, která jsou napadena tuberkulózou, je třeba okamžitě odlovit do samostatných nádrží a akvárium důkladně vydezinfikovat. Tuberkulóza je přenosná i na člověka.\n"}
{"id": "668033", "url": "https://cs.wikipedia.org/wiki?curid=668033", "title": "Arrondissement Pontivy", "text": "Arrondissement Pontivy\n\nArrondissement Pontivy je francouzský arrondissement ležící v departementu Morbihan v regionu Bretaň. Člení se dále na 10 kantonů a 78 obcí.\n\n"}
{"id": "668042", "url": "https://cs.wikipedia.org/wiki?curid=668042", "title": "Beady Eye", "text": "Beady Eye\n\nBeady Eye byla anglická rocková skupina založená v roce 2009 hlavním zpěvákem Liamem Gallagherem, kytaristy Gemem Archerem a Andym Bellem a bubeníkem Chrisem Sharrockem, kteří byli všichni bývalí členové Oasis. V roce 2013 se k nim připojil Jay Mehler, bývalý kytarista skupiny Kasabian.\n\nHistorie kapely se začala psát po rozpadu Oasis, ze kterých v srpnu 2009 rozhořčeně odešel hlavní skladatel a kytarista Noel Gallagher. Zbylí členové se rozhodli, že budou společně pokračovat, a založili kapelu Beady Eye.\n\nBeady Eye vydali dvě studiová alba - \"Different Gear, Still Speeding\" (2011) a \"BE\" (2013). Obě alba se umístila v Top 5 UK Albums Chart. Kapela obdržela od fanoušků Oasis uznání a časopis \"Q\" prohlásil, že jejich debutové album je nejlepší Liamův výkon od dob \"(What's the Story) Morning Glory?\".\n\n25. října 2014 Liam Gallagher přes Twitter oznámil rozpad kapely.\n"}
{"id": "668048", "url": "https://cs.wikipedia.org/wiki?curid=668048", "title": "Ken Klee", "text": "Ken Klee\n\nKenneth Robert Klee (* 24. dubna 1971 v Indianapolis, Indiana) je bývalý americký hokejový obránce. Momentálně pracuje jako asistent hlavního trenéra v týmu Syracuse Crunch působící v American Hockey League.\n\nS profesionálním hokejem začínal v týmu St. Michael's Buzzers v lize OHA-B kde odehrál jednu sezónu 1988/89. Poté přestoupil do vyšší ligy CCHA do týmu Bowling Green Falcons kde strávil 3 sezóny a za tým odehrál 86 zápasů ve kterých nasbíral 41 bodů.\n\nByl draftován v NHL v roce 1990 v 9.kole (celkově 177.) týmem Washington Capitals.\n\nSezónu 1992/93 začínal na farmě Caps v týmu Baltimore Skipjacks kde strávil jednu sezónu a v následující sezóně 1993/94 kdy se stal před sezónou Portland Pirates novým farmařskym týmem Caps, hrával v týmu Pirates necelé dvě sezóny a v sezóně 1994/95 debutoval v NHL. Netrvalo mu dlouho a zařadil se mezi pravidelnými nastupujícími hráči a za Caps odehrál celkem 9 sezón (1994/2003) a v sezóně 1997/98 s týmem se probojovali až do finále play off o Stanley cup kdy podlehli týmu Detroit Red Wings 0:4 na zápasy. 23. září 2003 podepsal smlouvu s týmem Toronto Maple Leafs jako volný hráč. Za první sezónu v Leafs nasbíral za 66 zápasů 29 bodů a to byl jeho osobní rekord v počtu nasbíraných bodů. Během výluky v NHL 2004/05 nikde nenastupoval a prodloužil smlouvu s Torontem o dva roky s platem 2,5 mil. dolarů . Po výluce v NHL se vrátil zpět do Toronta kde hrával až do 8. března 2006 kdy se blížila uzávěrka přestupů byl vyměněn do týmu New Jersey Devils za útočníka Alexandr Suglobov. V Devils dokončil sezónu kdy s týmem postoupil do play off kdy vypadli v semifinále konferenci proti týmu Carolina Hurricanes kdy prohráli 1:4 na zápasy. 24. července 2006 podepsal jednoletou smlouvu s týmem Colorado Avalanche jako volný hráč . S týmem Avalanche se neprobojoval do play off kdy těsně skončili na postupové příčce kdy jim chybělo 1 bod k postupu. Za tým odehrál 81 zápasů kdy odehrál maximum zápasů za jednu sezónu a stal se nejlepším hráčem v počtu +18 (+/- body za pobyt na ledě). 2. července 2007 podepsal dvouletou smlouvu s týmem Atlanta Thrashers. V Thrashers odehrál celou sezónu 2007/2008 kdy v týmu vstřelil 1 gól dne 1. března 2008 v zápase proti Boston Bruins. Týmu se moc nedařilo a skončil jako 3 nejhorší tým v NHL. 26. září 2008 kdy měl s týmem Thrashers smlouvu na jeden rok, byl společně s Bradem Larsen a Chadem Painchaudem vyměněn do týmu Anaheim Ducks za obránce Mathieu Schneider. Poslední sezónu v NHL začal v Anaheimu kde odehrál 3 zápasy odešel do týmu Phoenix Coyotes kde dohrál sezónu a ukončil kariéru.\n\nV roce 2014 dostal na starost vést Americkou reprezentaci žen. Coby hlavní trenér ženského výběru USA, dosáhli pod jeho vedení zisk zlatých medailí. Tento úspěch dokázali zopakovat i v následujícím roce. Jeho bilance na mistrovství světa žen byla 10 zápasů - 9 vítězství a jedno vítězství po prodloužení. Poté co opustil reprezentační výběr žen, připojil se do klubu Syracuse Crunch jako asistent hlavního trenéra.\n\n\n\n"}
{"id": "668051", "url": "https://cs.wikipedia.org/wiki?curid=668051", "title": "Daniela Písařovicová", "text": "Daniela Písařovicová\n\nDaniela Písařovicová (* 12. prosince 1978 Znojmo) je česká moderátorka a redaktorka, od roku 2013 moderuje na ČT pořad \"Události\" a od roku 2018 také \"Události, komentáře\".\n\nVystudovala Vysokou školu ekonomickou a poté od září roku 2006 pracuje v České televizi, kde reportovala ekonomické zprávy v pořadu \"Ekonomika ČT24\", moderovala \"Interview ČT24\" a s Davidem Borkem moderovala ranní zpravodajské \"Studio 6\". Od 22. června 2013 uvádí pořad \"Události\", hlavní zpravodajskou relaci České televize. Moderovala předávání cen Magnesia Litera 2013. Moderovala předávání cen Sportovec roku 2018. Ztvárnila také televizní reportérku, a to ve dvou televizních filmech – \"Slečna Flintová\" (2013) a \"Případ pro exorcistu\" (2015).\n\nDříve zpívala v různých hudebních skupinách, například v uskupení „Zanthia“.\n\nZa rok 2010 byla oceněna cenou TýTý v kategorii „Objev roku“.\n\n"}
{"id": "668061", "url": "https://cs.wikipedia.org/wiki?curid=668061", "title": "Michael Piller", "text": "Michael Piller\n\nMichael Piller (30. května 1948 Port Chester, New York – 1. listopadu 2005 Los Angeles, Kalifornie) byl americký televizní scenárista a producent známý hlavně svými příspěvky do světa Star Treku.\n\nNarodil se rodičům, kteří se oba věnovali psaní, otec působil jako hollywoodský scenárista, matka byla textařka písní, od útlého věku se sám chtěl stát scenáristou. Navštěvoval University of North Carolina at Chapel Hill, kde byl členem bratrstva \"Pi Lambda Phi\". Ačkoliv se jej učitelé na univerzitě snažili odradit, začal jako vítěz novinářské ceny Emmy prací pro CBS News v New Yorku, WBTV v Charlotte a WBBM-TV v Chicagu. Poté se přestěhoval do Los Angeles, kde v zábavním průmyslu v 70. letech 20. století pracoval jako cenzor a později programový manažer CBS. Začal psát pro televizi a po prodeji scénáře pro seriály \"Cagneyová & Laceyová\" a \"Simon & Simon\" mu byla nabídnuta funkce scenáristy seriálu \"Simon & Simon\", ve které zůstal tři roky, než se stal producentem.\n\nV roce 1989 zavolal Maurici Hurleymu, svému příteli, který vedl scenáristy v druhé sezóně seriálu \"\", což vedlo k jeho spolupráci s Michaelem Wagnerem na epizodě „Evoluce“. Poté, co Wagner vypadl z vedení týmu pro třetí sezónu, byl Piller požádán, aby od páté epizody „Svazek“ tuto funkci převzal. Během prvních dvou let seriálu štáb trápily konflikty, jak se neustále měnil lidé a scenáristé přicházeli a odcházeli; za jeden rok se mu ale po převzetí vedení podařilo vytvořit silný a stabilní tým scenáristů. Přesunul také těžiště příběhů od „mimozemšťan týdne“ nebo „událost týdne“ k rozvoji postav a charakterů, což bylo považováno jako bod obratu v celém seriálu. Zavedl metodu otevřených dveří pro scénáře, ve kterých mohl kdokoli předložit své představy. To vedlo ke vzniku několika velmi populárních epizod včetně „Enterprise včerejška“. \"Nová generace\" běžela celkem sedm let a získala řadu ocenění včetně nominace na Primetime Emmy Award pro nejlepší dramatický seriál. On sám si vybudoval dobrou pověst díky tvorbě množství populárních epizod jako byl dvojdíl „To nejlepší z obou světů“ (který je často označován jako nejlepší epizoda \"Nová generace\") nebo dvoudílná epizoda „Sjednocení“, ve které se znovu objevil Spock.\n\nKdyž byl v roce 1991 výkonný producent \"Nová generace\" Rick Berman požádán studiem Paramount Pictures o vytvoření nového seriálu ze světa Star Treku, obrátil se na právě na Pillera. \"\" debutoval v lednu 1993 pilotem „Poslání“ s jeho scénářem. Epizoda se stala nejlépe hodnoceným premiérovým dílem seriálů všech dob a seriál samotný běžel také sedm let. Situace se znovu opakovala v roce 1994, kdy byl Berman požádán o vytvoření nového seriálu pro stanici Paramountu UPN. Ve spolupráci s Jeri Taylorovou tak vznikl seriál \"\", jehož premiéra proběhla v roce 1995.\n\nV téže době vytvořil pro UPN další seriál s názvem \"Legenda\", nicméně ten byl zrušen po dvanácti epizodách. Mezitím pokračoval jako kreativní konzultant pro \"Deep Space Nine\" a \"Voyager\" odesíláním komentářů ke scénářům, které byly připravovány pro výrobu.\n\nV roce 1993 se spolu se scenáristy \"Nové generace\" Ronaldem D. Moore a Brannonem Bragou přiblížil k napsání scénáře pro první celovečerní film \"Nové generace\" s pozdějším názvem \"\", ale odmítl. V roce 1997 se situace opakovala, pro snímek \"\" společně s Bermanem již příběh vymyslel a sám také napsal scénář.\n\nV roce 1996 prodal svůj první scénář pro celovečerní film nazvaný \"Oversight\". Točí se okolo podvýboru Kongresu a pojednává o „předávání vlády… z jedné generace na druhou“; inspirován byl jeho vztahem se synem Shawnem, který přispěl ke scénářům pro \"Novou generaci\" a \"Voyager\". Film však nebyl realizován.\n\nV roce 1999 společně se svým synem Shawem založil produkční společnost nazvanou prostě Piller². Společně pak rozpracovali v roce 2000 pro televizní kanál WB pilot \"Day One\", nicméně tento seriál nebyl nikdy odvysílán.\n\nV roce 2001 byl osloven producentem Lloydem Seganem, aby vytvořil televizní seriál podle románu Stephena Kinga \"Mrtvá zóna\". Seriál napsal spolu se Shawnem, hlavní roli hrál Anthony Michael Hall, premiéru měl 16. června 2002 na USA Network. Na konci roku 2007 byl zrušen kvůli špatným hodnocením.\n\nV roce 2005 startoval na ABC Family \"Wildfire\", což byl jeho další seriál připravený společně se synem; jednu z hlavních rolí hrála Nana Visitorová známá z \"Deep Space Nine\". Čtvrtá a poslední série skončila 26. května 2008.\n\nDne 1. listopadu 2005 podlehl ve svém domě rakovině hlavy a krku.\n\n"}
{"id": "668062", "url": "https://cs.wikipedia.org/wiki?curid=668062", "title": "Cipressa", "text": "Cipressa\n\nCipressa je italská obec v oblasti Ligurie, provincii Imperia. K 31. prosinci 2009 měla 1370 obyvatel. Leží u pobřeží Ligurského moře.\n\n\"Počet obyvatel\"\n"}
{"id": "668064", "url": "https://cs.wikipedia.org/wiki?curid=668064", "title": "Trativod", "text": "Trativod\n\nTrativod je podzemní stavba, sloužící k odvádění nebo vsakování dešťové nebo znečištěné povrchové vody (např. ze septiku). Používá se např. tam, kde odpadní vodu není možné odvádět do kanalizace vzhledem k její absenci.\n\nTrativod u budov je obvykle proveden jako jáma hluboká méně než 1 metr, která je vyplněna odspodu nejprve pískem a potom štěrkem, popřípadě plastovým drenážním systémem z dren bloků. Staví se v dostatečné vzdálenosti od budovy a pokud je to možné, po svahu pryč od budovy. Voda, která se má „ztratit“, se zavádí do štěrkové vrstvy. Nad tuto se ukládá buď opět písek a pak hlína, nebo rovnou hlína. Plocha nad trativodem se většinou zatravňuje.\n\nTrativod u dopravních staveb se používá především pro odvodnění zemní pláně, nebo pro snížení hladiny podzemní vody. Ke stavbě takového trativodu se obvykle používají perforovaná plastová potrubí.\n\nObdobným řešením je drenáž, která však vodu odvádí do nějakého recipientu (například kanalizace či vodní tok).\n"}
{"id": "668067", "url": "https://cs.wikipedia.org/wiki?curid=668067", "title": "Kostel svaté Hedviky (Opava)", "text": "Kostel svaté Hedviky (Opava)\n\nKostel svaté Hedviky je jednolodní kostel na půdorysu zdvojeného kříže tvořený příčnou lodí a rozšířeným průčelím nacházející se na Náměstí svaté Hedviky v Opavě. Průčelí je tvořeno třemi bloky v pyramidálním uspořádání a zvonicovým patrem zakončeným velkým křížem. Obvod věže obíhá latinsky psaná nápisová páska, která odkazuje na původně zamýšlenou funkci kostela jako památníku padlých. Modernistický kostel je jedním z posledních děl architekta Leopolda Bauera. Je ve správě Římskokatolické farnosti Panny Marie Opava.\n\nS myšlenkou postavit v Opavě kostel zasvěcený patronce Slezska (svaté Hedvice) přišel kněz, katecheta a profesor opavské reálky P. Johann Eichler. V roce 1894 založil nadaci pro výstavbu kostela a v její prospěch složil částku 6000 zlatých. V následujících letech probíhalo hledání vhodného místa k výstavbě. V roce 1916 získala silný ohlas myšlenka, aby se plánovaný kostel stal zároveň památníkem padlých v právě probíhající první světové válce. Přestože stále nebylo nalezeno vhodné místo k výstavbě, vznikly na konci 20. let dva architektonické návrhy kostela. První z nich byl od Adolfa Müllera a druhý od Franze Ludwiga Kurowského. Teprve poté byl nalezen vhodný pozemek na místě starého opavského hřbitova, který nadace koupila a obratem jej převedla na Řád německých rytířů.\n\nDne 3. prosince 1931 byla vyhlášena architektonická soutěž na podobu pietního areálu. Účast v soutěži byla omezena na architekty, kteří pocházeli nebo působili na území českého Slezska. O výsledku měla rozhodnout komise ve složení probošt Paul Heider, starosta města Ernst Franz, ředitel Slezského zemského muzea Edmund Wilhelm Braun, profesor Heinrich Fanta, malíř Adolf Zdrazila, sochař Josef Obeth a architekti Erich Geldner a Jan Rubý. Soutěže se zúčastnilo 38 architektů a stavitelů a vítězem se stal návrh profesora vídeňské akademie výtvarných umění Leopolda Bauera. Stavba kostela se měla stát vizualizací „slezské ideje“ spojující české i německé Slezany.\n\nPo ukončení architektonické soutěže byly 31. července 1933 zahájeny stavební práce a 15. srpna za účasti předních představitelů společenského života tehdejší Opavy probošt Heider posvětil základní kámen kostela. Přestože hlavní stavební práce proběhly do listopadu 1933, dokončovací práce se protáhly a ke kolaudaci došlo až 30. července 1937.\n\nPo okupaci Opavy německou armádou v říjnu 1938 a jejím připojením k Sudetské župě bylo zrušeno Eichlerovo kuratorium a práce na dokončení kostela byly zastaveny. Záměr proměnit novostavbu kostela v pomník slezské píle a kreativity tak nebyl naplněn. Během druhé světové války sloužil nedokončený kostel jako skladiště vojenského materiálu a věž kostela sloužila jako pozorovatelna Luftwaffe. Při osvobozování Opavy v dubnu 1945 byl sestřelen kříž na věži. V letech 1946–1949 se nevyužívaný kostel stal předmětem zájmu Českobratrské církve evangelické, ale převzetí kostela nakonec nebylo realizováno. V následujících letech byl nezajištěný kostel častým terčem vandalů a teprve v roce 1955 byl upraven jako skladiště zdravotnického materiálu. Jako skladiště byl využíván až do roku 1989. V roce 1978 byl kostel svaté Hedviky zaevidován jako nevhodně využívaná památka.\n\nV roce 1990 byl kostel prohlášen za kulturní památku a byl převeden zpět do užívání Římskokatolické farnosti Panny Marie Opava. V následujících letech byl opraven a jeho interiér upraven v duchu zásad pokoncilní liturgické reformy. Celkové náklady na obnovu kostela činily 3 500 000 Kč. Po více než šedesáti letech od položení základního kamene byl kostel 16. října 1993 (v den 750. výročí smrti svaté Hedviky) vysvěcen olomouckým arcibiskupem Janem Graubnerem za spoluúčasti papežského nuncia Giovanniho Coppy. I v dalších letech po vysvěcení pokračovaly práce na vybavení interiéru kostela. V roce 1999 byla na věž slavnostně vrácena replika velkého kříže, který byl zničen na konci druhé světové války. V současnosti kostel příležitostně slouží ke slavení liturgie. Ve spolupráci s Městským informačním centrem probíhají několikrát ročně komentované prohlídky kostela.\n\nV roce 1934 Bauer navrhl pro dekoraci hlavního oltáře deset reliéfů ze života svaté Hedviky. Dílo přislíbil zaplatit mecenáš, který nechtěl být jmenován pod podmínku, že autorem reliéfů bude sochařka Helena Scholz-Železná. Neznámým mecenášem byla spisovatelka Maria Stona a výše jmenovaná sochařka byla její dcera.\n\nVýjev na hlavním oltáři byl inspirován \"Zmrtvýchvstáním\" Isenheimského oltáře (1513–1515) od Mathise Gotharta Neitharta zvaného Grünewald.\n\n"}
{"id": "668072", "url": "https://cs.wikipedia.org/wiki?curid=668072", "title": "Dmitrij Kulikov", "text": "Dmitrij Kulikov\n\nDmitrij Vladimirovič Kulikov (Дми́трий Влади́мирович Кулико́в ;* 29. října 1990 v Lipecku) je ruský hokejový obránce.\n\nS hokejem začínal v rodném městě v týmu HK Lipeck, ale s profesionálním hokejem začal ve třetí nejvyšší ruské lize v týmu Lokomotiv Jaroslavl-2 v sezóně 2007/08. V roce 2008 byl draftován v CHL v 1.kole (celkově 2.) týmem Drummondville Voltigeurs. V listopadu roku 2008 odešel do zámoří do týmu Drummondville Voltigeurs, kde se stal nejproduktivnějším obráncem týmu a stal se v lize QMJHL nejlepším nahrávačem na pozici obránce a nejlepší nahrávač jako nováček s 50 asistencemi a získal tři trofeje.\n\nByl draftován v NHL v roce 2009 v 1.kole (celkově 14.) týmem Florida Panthers. 29. září 2009 podepsal tříletou nováčkovskou smlouvu s týmem Florida Panthers, ve které si vydělá 1,4 mil. dolarů. Sezónu 2009/10 měl debut v NHL v týmu Panthers proti týmu Chicago Blackhawks, kdy v zápase odehrál 16:40. I přes jeho mladý věk odehrál celou sezónu za Floridu Panthers, kde hraje i další sezóny.\n\n\n\n\n"}
{"id": "668073", "url": "https://cs.wikipedia.org/wiki?curid=668073", "title": "Jaroslav Kovář mladší", "text": "Jaroslav Kovář mladší\n\nJaroslav Kovář mladší (21. září 1905 Brno – 16. července 1987) byl český architekt a kreslíř, působící zejména v Olomouci.\n\nNarodil se v Brně jako prvorozený syn architekta Jaroslava Kováře staršího a jeho první manželky Boženy, rozené Otáhalová. V 50. letech 20. století byl pronásledován komunistickým režimem z politických důvodů.\nJe pochován v rodinné hrobce na Ústředním\nhřbitově v Olomouci–Neředíně.\n\nV letech 1932 až 1934 působil u otce jako projektant. Jejich společným dílem byl např. návrh na obchodní dům ASO podnikatele Josefa Andera ml. v peruánské Limě či návrh na hotel Přerov v Olomouci. V roce 1945 se stal autorem vítězného návrhu Památníku Rudé armády v Olomouci, který je považován za první architektonické dílo socialistického realismu v Československu. Jeho další tvorbu narušilo politické pronásledování v 50. letech 20. století.\n\n"}
{"id": "668076", "url": "https://cs.wikipedia.org/wiki?curid=668076", "title": "Range Rover", "text": "Range Rover\n\nRange Rover je řada automobilů vyráběná firmou Land Rover. Vyrábí se od roku 1970.\n\n\n"}
{"id": "668092", "url": "https://cs.wikipedia.org/wiki?curid=668092", "title": "Just Earrings", "text": "Just Earrings\n\nJust Earrings je debutové album nizozemské rockové skupiny The Golden Earrings. Skupina se později přejmenovala na Golden Earring.\n\n\n\n"}
{"id": "668095", "url": "https://cs.wikipedia.org/wiki?curid=668095", "title": "Jo Nesbø", "text": "Jo Nesbø\n\nJo Nesbø (* 29. března 1960, Oslo) je současný norský spisovatel a hudebník.\n\nPůvodně vystudoval ekonomii a finanční analytiku. Zpočátku pracoval jako novinář, makléř a taxikář.\n\nNarodil se v Oslu v rodině knihovnice, otec byl vášnivým čtenářem a vypravěčem. Má dva bratry. Mladého Joa ovšem nejvíce zajímal fotbal – působil v klubu Molde FK a chtěl se stát profesionálním hráčem ve stáji britských Tottenham Hotspur. Po natržení kolenního vaziva se svých plánů musel vzdát a začal intenzivně pracovat na svém vzdělání. Vystudoval ekonomii na Norges Handelshøyskole v Bergenu, stal se z něj burzovní makléř a později i finanční analytik v největší makléřské společnosti v Norsku. To bylo jeho denní zaměstnání, v noci nechával promlouvat divočejší stránku své osobnosti. Jeho další zálibou byla rocková hudba – věnoval se hře na kytaru a skládání písní v několika nepříliš úspěšných formacích. Potom s mladším bratrem Knutem založili vlastní skupinu a \"Di Derre\" se stali idoly norské rockové scény s rekordním počtem prodaných alb a až 180 odehranými koncerty ročně.\n\nKdyž už tenhle rytmus nemohl déle zvládat, odletěl na několik měsíců do Austrálie. Zároveň dostal nabídku napsat zápisky z turné kapely, on si však zvolil úplně jiný žánr. Naplno se začal psaní románů věnovat v roce 1997 po smrti svého otce, kdy si uvědomil, že chce do konce svého života stihnout napsat román.\n\nJeho literární kariéru odstartoval kriminální román \"Flaggermusmannen\" (\"Netopýří muž / Netopýr\") z roku 1997. Jde o první detektivku, v níž vystupuje osobitý kriminalista Harry Hole. Kniha zaznamenala okamžitý úspěch a svému autorovi vynesla cenu Rivertonprisen, kterou uděluje Klub Riverton za nejlepší literární nebo dramatické počiny s kriminální tematikou. Dále obdržel Skleněný klíč, skandinávskou cenu za nejlepší kriminální román.\n\nInspirací pro vytvoření zasmušilého kriminalisty Harryho Holea byla díla amerických autorů tzv. „drsné školy“, Raymonda Chandlera a Dashiella Hammetta.\n\n\"„Našel jsem místo, v kterém je Harry Hole nejvíce zranitelný, a začal jsem vrtat.“\"\n\nDetektiv z Osla je prototypem drsného chlapíka, který se snaží porozumět zlu a vymýtit zločin ve všech jeho podobách. Není schopen respektu vůči žádné autoritě a na vlastní pěst svádí boje se sadisty, kriminálníky i studeným severským počasím. Jeho Achillovou patou je alkohol – i když mu občas poskytne momenty útěchy, většinou kvůli němu klesá ještě hlouběji do propasti zoufalství. Bolest duše a těla je pro Harryho jakousi očistou, která jemu i jeho autorovi pomáhá překonávat své hranice. Hrdinovou oblíbenou kombinací antidepresiv, je bourbon Jim Beam a cigarety značky Camel. Romány s Harrym Holem jsou charakteristické výraznou mírou násilí – prezentují mužský svět, ve kterém se ženy objevují především v roli obětí nebo tajemných hrdinek v ohrožení. Hrdinovou vyvolenou ženou je Ráchel Faukeová, která se objevuje poprvé ve třetím dílu a její vztah s Harrym prochází v jednotlivých dílech mnoha těžkými zkouškami. Ráchel má z předchozího vztahu syna Olega, který považuje Harryho za svého náhradního otce.\n\nPo \"Netopýrovi\" následovaly další knihy s Harrym Holem v hlavní roli: 1998 \"Kakerlakkene\" (\"Švábi\"), 2000 \"Rødstrupe\" (\"Červenka nese smrt\"), 2002 \"Sorgenfri\" (\"Bezstarostná\", česky jako \"Nemesis\"), 2003 \"Marekors\" (\"Pentagram\"), 2005 \"Frelseren\" (\"Spasitel\"), 2007 \"Snømannen\" (\"Sněhulák\"), 2009 \"Panserhjerte\" (\"Pancéřové srdce\", česky jako \"Levhart\"), 2011 \"Gjenferd\" (\"Přízrak\"), 2013 \"Politi\" (\"Policie)\", 2017 \"Tørst\" (\"Žízeň\") a 2019 \"Kniv\" (\"Nůž\").\n\nHarry Hole ožívá také v podobě mluveného slova - audioknihy čte mistrně Hynek Čermák.\n\nV říjnu roku 2017 měl premiéru film podle knihy Sněhulák, Harryho Holea ztvárnil irský herec Michael Fassbender.\n\nPo sedmi románech s Harrym Holem si vzal Nesbø načas volno a v roce 2008 napsal svižný thriller \"Lovci hlav\" (\"Hodejegerne\"). Zužitkoval v něm své zkušenosti z let strávených ve světě finančních analytiků, který vykreslil s mistrnou dávkou černého humoru. Hlavní postavou je Roger Brown – lovec mozků – jenž je nucen přivydělávat si krádežemi uměleckých děl. V Norsku vznikla stejnojmenná filmová adaptace, která měla premiéru v roce 2011. Lovci hlav vyšli také jako audiokniha, kterou načetl Filip Švarc. \n\nVýrazný úspěch zaznamenala také kniha Syn z roku 2012. Kniha pojednává o mladém vězni jménem Sonny Lofthus, který uteče z vězení a vydává se na krvavou pomstu mafii, která přinutila k sebevraždě jeho otce. Další knihy jsou například Krev na Sněhu a její volnější pokračování s názvem Půlnoční Slunce, oba vydané v roce 2015.\n\nPodle jeho předlohy byl natočený norský televizní seriál Okupace o hypotetické okupaci Norska Ruskem. Seriál měl premiéru v norské televizi 5. října 2015. V České televizi byl první díl odvysílán 7. ledna 2017. Druhá série byla v Norsku odvysílána v roce 2017, momentálně probíhá příprava třetího pokračování.\n\nV rámci projektu Hogarth Shakespeare, ve kterém současní spisovatelé adaptují díla Williama Shakespeara, převyprávěl Jo Nesbø Macbetha (vyšlo v nakladatelství Hogart Press (2018), česky v nakladatelství Práh (2018). \n\nJeho metoda psaní zahrnuje několikaměsíční cesty po světě a dlouhý proces plánování. Aby příběh působil autenticky, musí podle něj vzejít z intenzivní přípravy a důsledného sběru materiálu. \"„Dopřeji si tolik přípravy, kolik je možné – tvorbou námětu a synopse strávím více času než psaním samotné knihy. Je velmi důležité probouzet se každé ráno a věřit svému příběhu. Mou jedinou úlohou při psaní knihy je nezničit ho.“\"\n\nKromě detektivek píše i humorné knihy pro děti věnované své dceři. V úspěšné sérii vystupuje dvojice kamarádů a excentrický profesor Doktor Proktor, čekající na svůj velký objev: 2007 \"Doktor Proktors prompepulver\" (\"Doktor Proktor a prdící prášek\"), 2008 \"Doktor Proktors tidsbadekar\" (\"Doktor Proktor a vana času\"), 2010 \"Doktor Proktor og verdens undergang, kanskje\" (\"Doktor Proktor a konec světa. Možná... \") a 2012 \"Doktor Proktor og det store Gullrøveriet\" (\"Doktor Proktor a velká loupež zlata\").\n\nHlasem dětských Nesbøvek je prozatím ve třech vydaných audioknihách David Novotný.\n\nJeho knihy byly přeloženy do 35 jazyků a vyšly ve 140 zemích světa. Jen ve čtyřapůlmilionovém Norsku se jich na začátku roku 2011 prodalo jeden a půl milionu. Do října 2015 bylo prodáno celosvětově 23 milionů výtisků, z toho 3 miliony v Norsku.\n\n\n\n\n\nVelmi časté téma v internetových diskusích se týká nezvyklého, ale „správného“ skloňování norského jména a příjmení (v Česku populárního) spisovatele v českém jazyce:\n\n"}
{"id": "668096", "url": "https://cs.wikipedia.org/wiki?curid=668096", "title": "Štvanec", "text": "Štvanec\n\nŠtvanec může být:\n\n\n\n\n"}
{"id": "668097", "url": "https://cs.wikipedia.org/wiki?curid=668097", "title": "To the Hilt", "text": "To the Hilt\n\nTo the Hilt je studiové album nizozemské rockové skupiny Golden Earring, vydané v lednu roku 1976.\n\nVšechny skladby napsali Barry Hay a George Kooymans, pokud není uvedeno jinak.\n\n\n\n"}
{"id": "668100", "url": "https://cs.wikipedia.org/wiki?curid=668100", "title": "Contraband (album, Golden Earring)", "text": "Contraband (album, Golden Earring)\n\nContraband je studiové album nizozemské skupiny Golden Earring, vydané v roce 1976 v Evropě a v roce 1977 ve Spojených státech pod názvem Mad Love.\n\n\nV USA vyšlo album jako \"Mad Love\"\n\n\"Strana A\"\n\n\"Strana B\"\n\n\n\nHosté\n"}
{"id": "668111", "url": "https://cs.wikipedia.org/wiki?curid=668111", "title": "Abraxas (album)", "text": "Abraxas (album)\n\nAbraxas je druhé album latin rockové skupiny Santana, vydané v září roku 1970. Album obsahuje i velké hity jako jsou \"\"Black Magic Woman\"\", \"\"Samba Pa Ti\"\" a \"\"Oye Como Va\"\".\n\n\n"}
{"id": "668130", "url": "https://cs.wikipedia.org/wiki?curid=668130", "title": "Central Park (budova)", "text": "Central Park (budova)\n\nCentral Park je mrakodrap v australském Perthu. Postaven byl podle návrhu, který vypracovala firma Forbes & Fitzhardinge. Má 52 podlaží a výšku 249 m, je tak nejvyšší mrakodrap ve městě a 8. nejvyšší mrakodrap v celé Austrálii. Výstavba probíhala v letech 1988 – 1992.\n\n"}
{"id": "668140", "url": "https://cs.wikipedia.org/wiki?curid=668140", "title": "Cynewulf", "text": "Cynewulf\n\nCynewulf (druhá polovina 8. století) je po Cædmonovi druhý známý staroanglický (anglosaský) básník.\n\nO Cynewulfově životě nevíme prakticky téměř nic, přestože byl prvním anglickým básníkem, který svá díla signoval, a to runami v závěru čtyř epických skladeb, jejichž autorství je mu proto připisováno. V epilogu k jedné z nich (jde o skladbu \"Helena\") dokonce píše, že dlouho žil jako zámožný šlechtic v anglosaské královské družině (nejspíše v Mercii), až se v již poměrně vysokém věku díky milosti boží odvrátil od světských marností, vstoupil do kláštera a věnoval se rozjímání a nábožnému zpěvu. Svá díla nepodepisoval ze světské marnosti, ale proto, aby se zbožní čtenáři mohli modlit za spásu jeho duše. Někdy bývá ztotožňován s Cynewulfem, biskupem z Lindisfarne, který žil v letech 737 až 780.\n\nCynewulf se považuje za autora čtyř epických děl s náměty z Nového Zákona a ze života svatých, ve kterých je zašifrováno jeho jméno. Jde o skladby \"Kristus\" (v tomto případě jen o prostřední část trojdílného cyklu), \"Juliana\", \"Helena\" a \"Osudy apoštolů\".\n\nZa autory dalších skladeb, připisovaných dříve Cynewulfovi, jsou dnes považování neznámí anglosaští básníci z 8. a 9. století (v této souvislosti se hovoří o tzv. Cynewulfově škole nebo Cynewulfově dílně). Patří sem tato díla:\n\nAntologie nejstarší anglické poezie a prózy \"Jako když dvoranou proletí pták\", Triáda, Praha 2009 obsahuje překlady básní \"Sen o kříži\", \"Judita\", \"Fénix\" a \"Velryba\".\n\n"}
{"id": "668142", "url": "https://cs.wikipedia.org/wiki?curid=668142", "title": "Československá hokejová reprezentace v sezóně 1953/1954", "text": "Československá hokejová reprezentace v sezóně 1953/1954\n\n Československo – Švédsko 2:3 (1:1, 0:2, 1:0)\n\n26. prosince 1953 – Stockholm \nBranky Československa: 13. Bronislav Danda, 41. Milan Vidlák \nBranky Švédska: 17. S. Andersson, 22. Hans Öberg, 30. Gösta Johansson\nRozhodčí: Beránek (TCH), Demnert (SWE)\n\nČSR: Ján Jendek – Václav Bubník, Karel Gut, Stanislav Bacílek, Miloslav Ošmera – Vlastimil Bubník, Bronislav Danda, Miloslav Charouzd – Miroslav Rejman, Václav Pantůček, Jiří Sekyra – Milan Vidlák, Václav Šinágl, Ladislav Horský.\n\nŠvédsko: Hans Isaksson – Åke Andersson, Göte Almqvist, Sven Thunman, Lars Björn – Larson, Gösta Johansson, Erik Johansson – Holger Nurmela, Sven Tumba Johansson, Hans Öberg – Stig Tvilling, Hans Tvilling, Rolf Petersson.\n\n27. prosince 1953 – Stockholm \nBranky Československa: 9. a 13. Miloslav Charouzd, 31. Václav Pantůček, 34. Miroslav Rejman, 45. Bronislav Danda \nBranky Švédska: 41. a 43. Sven Tumba Johansson\nRozhodčí: Beránek (TCH), Demnert (SWE)\n\nČSR: Jan Richter – Václav Bubník, Karel Gut, Stanislav Bacílek, Jan Kasper – Vlastimil Bubník, Bronislav Danda, Miloslav Charouzd – Miroslav Rejman, Václav Pantůček, Jiří Sekyra – Milan Vidlák, Václav Šinágl, Ladislav Horský.\n\nŠvédsko: Hans Isaksson – Åke Andersson, Göte Almqvist, Sven Thunman, Lars Björn – Larsson, Gösta Jahansson, Erik Johansson – Holger Nurmela, Sven Tumba Johansson, Hans Öberg – Stig Tvilling, Hans Tvilling, Rolf Petersson.\n\n30. prosince 1953 – Oslo (Jordal Amfi)\nBranky Československa: 18. Miloslav Charouzd, 19. Václav Bubník, 32. Miloslav Charouzd, 39. Jiří Sekyra, ? Vlastimil Bubník, ? Ladislav Horský, Miroslav Rejman \nBranky Norska: 9. Gundersen, 21. Bjerglund.\nRozhodčí: Paulsberg (NOR), Beránek (TCH)\n\nČSR: Jan Richter – Václav Bubník, Karel Gut, Stanislav Bacílek, Miloslav Ošmera – Vlastimil Bubník, Bronislav Danda, Miloslav Charouzd – Miroslav Rejman, Václav Pantůček, Jiří Sekyra – Milan Vidlák, Václav Šinágl, Ladislav Horský.\n\nNorsko: Wifladt – Bakke, Blomberg, Voigt, Berg – L. Solheim, O. Solheim, Bjerklund – Andersen, Rygel, Gundersen. (střídali Gulbrandsen, Strandem)\n\n1. ledna 1954 – Oslo (Jordal Amfi)\nBranky Československa: 18. a 28. Vlastimil Bubník, 30. Karel Gut, 32. Miroslav Rejman, 39. Karel Gut, 48. Miroslav Rejman \nBranky Norska: 5. a 19. O. Solheim, 52. Blomberg, 55. Gundersen, 60. L. Solheim.\nRozhodčí: Beránek (TCH), C. Christensen (NOR)\n\nČSR: Ján Jendek – Václav Bubník, Karel Gut, Jan Kasper, Stanislav Bacílek – Vlastimil Bubník, Bronislav Danda, Miloslav Charouzd – Miroslav Rejman, Václav Pantůček, Jiří Sekyra – Milan Vidlák, Václav Šinágl, Ladislav Horský.\n\nNorsko: Wifladt – Bakke, Blomberg, Voigt, Berg – L. Solheim, O. Solheim, Bjerklund – Gulbrandsen, Rygel, Gundersen – Strand.\n\n15. ledna 1954 – Lausanne\nBranky Československa: 3. Bronislav Danda, 27. Václav Pantůček \nBranky Švýcarska: ? Hans Ott\nRozhodčí: ?\n\nČSR: Jan Richter – Václav Bubník, Karel Gut, Stanislav Bacílek, Miroslav Nový – Vlastimil Bubník, Bronislav Danda, Miloslav Charouzd – Miroslav Rejman, Václav Pantůček, Jiří Sekyra – Josef Seiler, Ján Starší, Milan Vidlák.\n\nŠvýcarsko: Jean Ayer – Paul Hofer, B. Keller, Golas, Uebersax – Celio, Gebhardt Poltera, Ulrich Poltera – Bazzi, Otto Schläpfer, Walter Keller – Hans Ott, Michael Wehrli, Paul Zimmermann.\n\n17. ledna 1954 – Curych \nBranky Československa: 33. Václav Pantůček, 36. Miroslav Rejman, 38. Václav Pantůček, 60. Karel Gut \nBranky Švýcarska: 2. U. Poltera, 32. Schläpfer, 32. Bazzi.\nRozhodčí: Vůjtěch (TCH), Bernhardt (SUI)\n\nČSR: Jan Richter – Karel Gut, Jan Kasper, Miroslav Nový, Stanislav Bacílek – Vlastimil Bubník, Bronislav Danda, Miloslav Charouzd – Miroslav Rejman, Václav Pantůček, Jiří Sekyra – Josef Seiler, Ján Starší, Milan Vidlák – Ladislav Horský.\n\nŠvýcarsko: Ayer – Handschin, Uebersax, Hofer, B. Keller – Celio, U. Poltera, G. Poltera – Bazzi, Schläpfer, W. Keller – H. Ott, Werhli, Zimmermann.\n\n12. února 1954 – Moskva (Dynamo)\nBranky Československa: 1. Karel Gut, 19. Stanislav Bacílek, 38. Vladimír Zábrodský, 45. Bronislav Danda, 53. Václav Bubník \nBranky SSSR: 15. Jevgenij Babič, 42. Jurij Krylov, 48. Alexandr Uvarov\nRozhodčí: Vůjtěch (TCH), Savin (URS)\n\nČSR: Jiří Kolouch – Václav Bubník, Karel Gut, Miroslav Nový, Stanislav Bacílek – Vlastimil Bubník, Bronislav Danda, Miloslav Charouzd – Miroslav Rejman, Václav Pantůček, Jiří Sekyra – Vlastimil Hajšman, Vladimír Zábrodský, Miloslav Pospíšil.\n\nSSSR: Nikolaj Pučkov – Pavel Žiburtovič, Alexandr Vinogradov, Alfred Kučevskij, Henrich Sidorenko – Vsevolod Bobrov, Viktor Šuvalov, Jevgenij Babič – Jurij Krylov, Alexandr Uvarov, Valentin Kuzin – Michail Byčkov, Alexej Guryšev, Nikolaj Chlystov.\n\n14. února 1954 – Moskva (Dynamo)\nBranky Československa: nikdo\nBranky SSSR: 22. Viktor Šuvalov, 33. Vsevolod Bobrov\nRozhodčí: Narvestad, Paulesberg (NOR)\n\nČSR: Jan Richter (Ján Jendek) – Karel Gut, Miloslav Ošmera, Stanislav Bacílek, Jan Kasper, Miroslav Nový – Vlastimil Hajšman, Vladimír Zábrodský, Miloslav Pospíšil – Miroslav Rejman, Václav Pantůček, Milan Vidlák – Vlastimil Bubník, František Schwach, Miloslav Charouzd – Jiří Sekyra.\n\nSSSR: Grigorij Mkrtyčan – Pavel Žiburtovič, Alexandr Vinogradov, Alfred Kučevskij, Dimitrij Ukolov, Ivan Tregubov, Henrich Sidorenko – Vsevolod Bobrov, Viktor Šuvalov, Jevgenij Babič – Jurij Krylov, Alexandr Uvarov, Valentin Kuzin – Michail Byčkov, Alexej Guryšev, Nikolaj Chlystov.\n\n10. března 1954 – Bratislava\nBranky Československa: 2× Vladimír Zábrodský, 2× Bronislav Danda, 2× Václav Bubník, Stanislav Bacílek, Vlastimil Bubník, Karel Gut, Jiří Sekyra \nBranky Švýcarska: W. Keller, Näf.\n\nČSR: Jiří Kolouch – Václav Bubník, Karel Gut, Miroslav Nový, Miloslav Ošmera – Vlastimil Bubník, Bronislav Danda, Miloslav Charouzd – Miroslav Rejman, Václav Pantůček, Milan Vidlák (Jiří Sekyra) – Vlastimil Hajšman, Vladimír Zábrodský, Stanislav Bacílek.\n\n13. března 1954 – Praha \nBranky Československa: 2× Vlastimil Hajšman, 2× Vladimír Zábrodský, Miloslav Charouzd, Vlastimil Bubník, Jiří Pokorný \nBranky Švýcarska: 2× H. Ott\n\n17. března 1954 – Praha \nBranky Československa: Miroslav Rejman, Karel Gut, Vlastimil Bubník, Stanislav Bacílek, Václav Pantůček \nBranky Švédska: Granath, Stig Carlsson, Rolf Petersson, Erik Johansson, 2× vlastní\nRozhodčí: Demnert (SWE), Dvorský (TCH)\n\nČSR: Jiří Kolouch – Karel Gut, Zdeněk Ujčík, Václav Bubník, Jan Kasper, Ladislav Olejník - Vlastimil Bubník, Bronislav Danda, Miloslav Charouzd – Vlastimil Hajšman, Vladimír Zábrodský, Stanislav Bacílek – Miroslav Rejman, Václav Pantůček, Jiří Sekyra.\n\nŠvédsko: Lars Svensson – Lars Björn, Sven Thunman, Åke Andersson, Lars Petersson – Göte Blomqvist, Stig Carlsson, Erik Johansson – Sigurd Bröms, Djusberg, Lilja – Holger Nurmela, Granath, Rolf Petersson.\n\n19. března 1954 – Brno \nBranky Československa: 2× Vlastimil Bubník, 2× Miroslav Rejman, Miloslav Charouzd, Vladimír Zábrodský, Karel Gut\nBranky Švédska: Stig Carlsson, Granath.\nRozhodčí: Demnert (SWE), Beránek (TCH)\n\nČSR: Ján Jendek – Karel Gut, Václav Bubník, Ladislav Olejník, Jan Kasper - Vlastimil Bubník, Bronislav Danda, Miloslav Charouzd – Miroslav Rejman, Václav Pantůček, Jiří Sekyra – Vlastimil Hajšman, Vladimír Zábrodský, Stanislav Bacílek (střídali Jiří Pokorný a Miloslav Ošmera).\n\nŠvédsko: Lars Svensson (Gudmundson) – Lars Björn, Sven Thunman, Åke Andersson, Lars Petersson – Göte Blomqvist, Stig Carlsson, Erik Johansson – Sigurd Bröms, Djusberg, Larssen – Holger Nurmela, Granath, Rolf Petersson (střídali Lilja a Eklund).\n\n\n"}
{"id": "668148", "url": "https://cs.wikipedia.org/wiki?curid=668148", "title": "Citroën Méhari", "text": "Citroën Méhari\n\nCitroën Méhari je terénní automobil, vyráběný v letech 1968–1988 ve francouzské automobilce Citroën. Jméno vozu pochází z francouzského označení dromedára.\n\nCelkem bylo vyrobeno 144 953 kusů, z toho 1213 vozů mělo pohon všech kol (model AYCE). Karoserie byla vyrobena z plastu ABS. Objem motoru byl stejný jako u vozů Citroën 2CV a Citroën Dyane 6, tedy 602 cm³.\n"}
{"id": "668151", "url": "https://cs.wikipedia.org/wiki?curid=668151", "title": "Peter A. Diamond", "text": "Peter A. Diamond\n\nPeter Arthur Diamond (* 29. dubna 1940, New York) je americký ekonom, který v roce 2010 spolu s Dalem T. Mortensenem a Christopherem A. Pissaridesem získal Cenu Švédské národní banky za rozvoj ekonomické vědy na památku Alfreda Nobela za „analýzu trhů práce zatížených náklady na vyhledávání“. V roce 1960 získal bakalářský titul v matematice na Yaleově univerzitě a v roce 1963 Ph.D. na Massachusettském technologickém institutu. V roce 1966 na MIT začal pracovat a od roku 1997 je zde hlavním profesorem ekonomie.\n"}
{"id": "668154", "url": "https://cs.wikipedia.org/wiki?curid=668154", "title": "Telstra Corporate Centre", "text": "Telstra Corporate Centre\n\nTelstra Corporate Centre je kancelářský mrakodrap v australském Melbourne. Postaven byl podle návrhu, který vypracovala firma Perrot Lyon Matheison Pty Ltd. Má 47 podlaží a výšku 219 m, je tak 7. nejvyšší mrakodrap ve městě. Byl dokončen v roce 1992. Stojí v ulici Exhibition Street a v současnosti má zde sídlo firma Telstra.\n\n"}
{"id": "668158", "url": "https://cs.wikipedia.org/wiki?curid=668158", "title": "Eric Clapton (album)", "text": "Eric Clapton (album)\n\nEric Clapton je sólové debutové a eponymní studiové album anglického rockového kytaristy Erica Claptona, vydané v srpnu roku 1970.\n\nVšechny skladby napsali Delaney Bramlett, Bonnie Bramlett a Eric Clapton, pokud není uvedeno jinak.\n\n\n\n"}
{"id": "668160", "url": "https://cs.wikipedia.org/wiki?curid=668160", "title": "Arrondissement Lorient", "text": "Arrondissement Lorient\n\nArrondissement Lorient je francouzský arrondissement ležící v departementu Morbihan v regionu Bretaň. Člení se dále na 15 kantonů a 60 obcí.\n\n"}
{"id": "668162", "url": "https://cs.wikipedia.org/wiki?curid=668162", "title": "Crypte archéologique", "text": "Crypte archéologique\n\nCrypte archéologique (česky \"Archeologická krypta\") je muzeum v Paříži umístěné pod náměstím \"Parvis Notre-Dame – place Jean-Paul II\" před katedrálou Notre Dame ve 4. obvodu. Představuje archeologické vykopávky od římské doby do 19. století, které byly nalezeny v letech 1965-1972 při výstavbě podzemních garáží. Muzeum bylo otevřeno v roce 1980 a patří mezi městská muzea. Jeho plocha činí 2200 m a v roce 2009 jej navštívilo 150 852 návštěvníků.\n\nV podzemním prostoru se nachází mnoho pozůstatků staveb, které stály v jižní části ostrova Cité. Z období galo-římské Lutetie se dochovalo nábřežní zdivo tehdejšího přístavu, části zařízení veřejných lázní (systém vytápění hypocaust) a část hradeb z počátku 4. století. Ze středověku se dochovalo sklepení bývalé kaple špitálu Hôtel-Dieu a základy domů v ulici \"Rue Neuve Notre-Dame\". Z 18. století pocházejí základy sirotčince. Z 19. století jsou vidět stopy kanalizace při přestavbě Paříže za prefekta Haussmanna.\n\nOd roku 2000 je krypta ve správě městského Muzea Carnavalet.\n\n"}
{"id": "668165", "url": "https://cs.wikipedia.org/wiki?curid=668165", "title": "Marie Potocká", "text": "Marie Potocká\n\nMarie Potocká je opera (zpěvohra) o třech dějstvích českého skladatele Leopolda Eugena Měchury (op. 107) na libreto spisovatele a překladatele Josefa Koláře. Byla napsána v roce 1869 a poprvé provedena až posmrtně v pražském Prozatímním divadle v roce 1871. Je to první česká opera na ruský námět.\n\nČeský skladatel Leopold Měchura (1804-1870), švagr Františka Palackého, pak především instrumentální hudbu, písně a sbory, a to do roku 1865 jen na německé texty. Teprve v roce 1865 začal zhudebňovat i české verše a byl to především úspěch jeho kantát \"První májová noc\" (1866), \"Pohřeb na Kaňku\" (1866) a \"Štědrý den\" (1867), který mu dodal odvahy pokusit se o operu. Dříve kromě nedokončené opery \"Hiorba\" (1831) napsal v době svého působení v Klatovech romantickou operu \"Štít\" na německé libreto, jež byla provedena pouze tamními ochotníky.\n\nPro svou českou operu si Měchura zvolil libreto vydané roku 1865 Josefem Kolářem (1830-1910). Kolář byl od roku 1864 učitelem slovanských jazyků na pražské polytechnice a lektorem polštiny, ruštiny a srbochorvatštiny na Karlově univerzitě, vedle toho z těchto jazyků hojně překládal. V letech 1863-64 podnikl cestu Polskem a Ruskem, při níž mimo jiné navštívil Bachčisaraj. Po návratu pracoval na překladu Puškinovy poémy \"Bachčisarajská fontána\", ale též \"Krymských znělek\" Adama Mickiewicze (překlad vydán 1868). Na základě obou děl sepsal operní libreto \"Marie Potocká\".\n\nMěchuru na toto libreto upozornil v roce 1868 manžel jeho neteře František Ladislav Rieger. Skladatel ji zkomponoval mezi 26. dubnem a 27. červencem 1869 na svém statku ve Votíně, avšak držel svou práci v tajnosti a teprve po dokončení požádal o její posouzení skladatele Karla Bendla. Měchura mu operu přehrál na Votíně 18. 12. 1869 a Benda přislíbil, že se zasadí o její provedení v Prozatímním divadle. Dne 15. ledna 1870 provedli klatovští ochotníci operu v soukromém kruhu skladatele. To byla také jediná příležitost, kdy Měchura mohl svou operu slyšet; již 11. února zemřel.\n\nProzatímní divadlo ji následně uvedlo již z piety k mrtvému skladateli. Pečlivě ji připravil kapelník Bedřich Smetana, který v ní však provedl nemalé škrty, nejrozsáhlejší v árii Zaremby v posledním dějství. Výprava byla pořízena z dosavadního fundusu. Premiéra se konala 13. ledna 1871 a přijetí publikem bylo příznivé, ale jak vyjádřila kritika, spíše „pietní“; Otakar Hostinský hovoří o „succès d'estime“. Inscenace se dočkala jen jediné reprízy.\n\nOpět – a prozatím naposledy – byla uvedena v poloscénické podobě ve Stavovském divadle v roce 2003 (premiéra 3. dubna a jedna repríza 1. června), a to v rámci projektu \"Český triptych 1 - Předsmetanovská opera\".\n\nHlavní slabinou opery, jak se ukázalo již při prvním uvedení, je libreto. Kolář využil svůj překlad Puškinovy poémy, z jejíchž dialogizovaných úryvků se pokusil sestavit příběh. Otakar Hostinský to ve své kritice popisuje takto: \"Co nám Puškin ve své plynulé epické básni vypravuje, jest zde jednoduše docela libovolně rozvrženo na větší nebo menší odstavce, jež střídavě přednášejí osoby pro vlastní \"děj\" opery (smím-li se tak vyjádřiti) úplně lhostejné a zhola zbytečné […]. Že takovou cestou povstati nemůže pravý dramatický dialog, jest zrovna tak jasné, jako že se tím i všechno obstojné charakterisování jednotlivých osob stává takořka nemožným. […] Někdy ale nenechalo se předce Puškinovo vyprávění oktrojovati některému z oněch jmenovaných Tatarů; libretista dal taková místa jednoduše do závorky a připojil k nim poznámku „to v závorkách se nezpívá a hudba to jen líčí a herec koná“. Nastupuje tudíž pouhá němá hra s průvodem hudby docela neorganicky právě v okamžicích dramaticky nejdůležitějších a nejživějších…\". Jen některé ze slabin se podařilo Měchurovi odstranit vlastními zásady do libreta.\n\nZ hudebního hlediska byla \"Marie Potocká\" přijata příznivěji, i když dramatický spád libretu nedodává ani Měchurova hudba. Skladateli ostatně nejlépe vyhovovala místa lyrická a elegická (až sentimentální), kterých libreto nabízí dostatek. V nich mohl i nejlépe uplatnit svůj melodický talent a působivou instrumentaci. Taková je zejména předehra, sbory odalisek nebo líčení noci ve 3. dějství. Titulní úloha Marie, nesená celkově v ušlechtilém elegickém tónu, je považována za hudebně nejpůsobivější. Celkové hodnocení dobové kritiky při premiéře se neslo v tomto duchu, což novodobá inscenace potvrdila.\n(Bohatá komnata tatarského chána Gireje v Bachčisaraji) Chan Girej sedí zasmušile ve své komnatě (árie \"Viděl jsem luzný kraj se stkvíti\"). Zpovzdálí ho pozorují jeho tajemník Syban a správce harému Kizlar, kteří se dohadují o příčině chánovy melancholie; řeč se stočí na popis harému (duet \"Co hrdou duší jeho víří?… Ne, ženy se tam hrůzou chvějí\"). Toto rozjímání přeruší příchod vojáků (tatarská píseň \"Dá dobré nebe člověku\"). Vojevůdce Burin podává chánovi zprávu o výsledku loupežné výpravy do Polska, z níž přivádějí pro jeho harém osiřelou polskou šlechtičnu Marii (árie \"Můj pane, budiž pozdraven!… A my jsme přišli k pokladu!\"). Stráže předvádějí Marii. Girej je uchvácen její krásou, ona jej však nedbá a žádá si rychlou smrt (duet \"Ach jaké slzy, jaké prosby… Ne, na to ještě dosti času\").\n(Harém – bohatá komnata se sloupovím) Odalisky v harému odpočívají, tancují a baví se (sbor \"Tu krásy naše skrývají\"), stráží je eunuch Kizlar (árie \"Když rozpletou své lehké vlasy\"). Jen Marie stranou naříká (\"Tak v dvorec chana tatarského\"). Její smutek komentují Kizlar a otrokyně Aja (\"Vždyť Girej šetří smutné ženy… A zdá se, že v tom odloučení\"). Vracejí se ženy z harému a zpívají si tatarskou píseň. Jen Gruzínku Zaremu, dosavadní chánovu favoritku, sžírá závist, neboť Girej nyní myslí jen na smutnou Polku (árie \"On nevěren! Já opuštěna!\").\n(Nalevo dlouhá sloupová chodba harému, napravo pokoj Marie) Marie hledí oknem do vlahé noci a vzpomíná na rodnou Polsku (\"Zas krásná noc zem ve svém klínu\"), hlídána Kizlarem, který rovněž opěvuje kouzlo večera (\"Už utich dvůr, a harem spí… Jak milé doby soumraka\"). Marii potají navštíví Zarema, vypravuje jí o své lásce ke Girejovi a prosí ji, aby jí chána přenechala (árie \"O smiluj se, má naděje\"). Marie ji pohoršeně vykazuje ze své komnaty a o samotě se opět modlí k Bohu, aby ukončil její utrpení (árie \"Co pravila mi o dnech svých?\"). Zarema se vrátí a Marii zavraždí. Odbíhá, ale je vzápětí zadržena stráží. Na místo přichází Girej a truchlí po Marii (\"Tak zklamala mne naděje\"). Nad jejím hrobem káže vybudovat fontánu, Zaremu přikazuje utopit v Černém moři a vyhlašuje další výpravy na Kavkaz i na Rus. Lid je nadšen a uzavírá operu opakováním tatarské písně.\nNastudování \"Marie Potocké\" z roku 2003 existuje na nahrávce, která však není obchodně dostupná.\n\n"}
{"id": "668172", "url": "https://cs.wikipedia.org/wiki?curid=668172", "title": "Dale T. Mortensen", "text": "Dale T. Mortensen\n\nDale Thomas Mortensen (2. února 1939 Enterprise − 9. ledna 2014 Evanston) byl americký ekonom, který v roce 2010 spolu s Peterem A. Diamondem a Christopherem A. Pissaridesem získal Cenu Švédské národní banky za rozvoj ekonomické vědy na památku Alfreda Nobela za „analýzu trhů práce zatížených náklady na vyhledávání“. Zabýval se trhem práce a makroekonomií.\n\n\n"}
{"id": "668178", "url": "https://cs.wikipedia.org/wiki?curid=668178", "title": "Žampach (zámek)", "text": "Žampach (zámek)\n\nZámek Žampach je původně tvrz doložená před rokem 1600 pod hradem Žampach ve stejnojmenné obci. Z roku 1672 pak pochází přestavba tvrze na raně barokní zámek - letní rezidenci královéhradeckých jezuitů. K výstavbě zámku bylo použito materiálu ze zpustlého hradu. V roce 1701-1713 byla k severnímu zámeckému křídlu přistavěna raně barokní kaple sv. Bartoloměje. Po stavebních úpravách z 18. a 19. stol. získala budova zámku postupně dnešní půdorys ve tvaru písmene E. Po rekonstrukci je zámek v současnosti účelově využit jako domov pro osoby s mentálním postižením.\n\nNejvýznamnějšími majiteli žampašského zámku byli manželé Anna Gustava a František Lützowovi (1884–1932), jejichž erb je umístěn na severní straně zámku. Z této doby pochází poslední větší přestavbu zámku. František Lützow (1849-1916) byl znalcem českých dějin a literatury. Zde na žampašském zámku vznikla většina jeho vědeckých a historických prací, které významně přispěly k propagaci české kultury v Anglii a Americe.\n\nNejhodnotnější částí zámeckého komplexu je barokní kaple svatého Bartoloměje. Celková oprava kaple zahrnující výměnu základních konstrukcí a statické zajištění byla zahájena v roce 1992. Současně byl restaurován mobiliář, který je součástí dnešního interiéru kaple.\n\nKaple slouží pro duchovní a kulturní aktivity obyvatel zdejšího domova a také je prostorem společných veřejných koncertů a akcí.\n\nZámek je chráněn jako kulturní památka České republiky.\n\n"}
{"id": "668188", "url": "https://cs.wikipedia.org/wiki?curid=668188", "title": "Řecké číslice", "text": "Řecké číslice\n\nŘecké číslice jsou způsob zápisu čísel pomocí písmen řecké abecedy. Jedná se o příklad nepoziční číselné soustavy, podobně jako římské číslice. Tj. hodnota čísla se získá prostým součtem hodnot použitých znaků, a proto je potřeba mít znaky nejen pro jednotky, ale i desítky, stovky a další řády.\n\nV dnešním Řecku se používají při podobných příležitostech jako římské číslice v Česku, pro běžné použití se používají arabské číslice.\n\nNa rozdíl od římských číslic, řecké mají znak pro každou jednotku (1-9), desítku (10-90) a stovku (100-900). Jelikož má současná alfabeta jen 24 písmen a pro první tři desítkové řády je třeba 27 různých symbolů, používají se i tři historická písmena: digamma (nebo stigma ) pro 6, koppa pro 90, a sampí pro 900. Pro řád tisíců se používají stejné symboly jako pro řád jednotek, ale před ně se uvede tzv. spodní znak pro řecké číslo, kód Unicode U+0375: . Hodnoty jednotlivých znaků se pak jednoduše sečtou a tím získáme hodnotu celého čísla. Příklady: σμϝʹ = 246 ; ͵βιαʹ = 2011.\n\nAby se odlišila čísla od textu, používaly se různé metody: symbol ʹ (znak pro řecké číslo, kód Unicode U+0374) na konci čísla nebo vodorovná čára („pruh“) nad písmeny tvořící číslo. \n\nDnes se většinou používají velká písmena, např. Filipa II. zapíší Řekové jako \"Φίλιππος Βʹ\".\n"}
{"id": "668198", "url": "https://cs.wikipedia.org/wiki?curid=668198", "title": "Harve Bennett", "text": "Harve Bennett\n\nHarve Bennett (17. srpna 1930 Chicago, Illinois – 25. února 2015 Medford, Oregon), rodným jménem Harve Bennett Fischman, byl americký televizní a filmový producent a scenárista.\n\nVystudoval filmovou školu na University of California, Los Angeles, poté začal pracovat jako vedoucí výroby na stanici CBS. Později přešel do programového oddělení ABC, kde se stal viceprezidentem odpovědným za denní program. Na konci 60. let 20. století se přesunul k produkci, jeho prvním dílem byl seriál \"The Mod Squad\" (1968–1973) výkonného producenta Aarona Spellinga. V 70. letech produkoval v Universal Studios různé seriály a minisérie, jako např. \"The Six Million Dollar Man, The Bionic Woman, Rich Man, Poor Man, The Invisible Man\" a \"Gemini Man\". Následně pracoval u společnosti Screen Gems, kde se na přelomu 70. a 80. let podílel na několika projektech, včetně posledního filmu Ingrid Bergmanové \"A Woman Called Golda\".\n\nBěhem práce pro Screen Gems spolupracoval také s Paramount Pictures na filmech Star Treku (1982–1989). Produkoval snímky \", , \" a \"\", napsal scénář k \"Pátrání po Spockovi\", podílel se na scénáři pro \"Cestu domů\" a podílel se na tvorbě příběhů pro \"Khanův hněv\" a \"Nejzazší hranice\". Zahrál si i cameo role ve třetím (jako hlas letového zapisovače) a pátém filmu (jako admirál, náčelník operačního oddělení Hvězdné flotily). V 90. letech 20. století dále vytvořil sci-fi seriál \"Time Trax\".\n\n"}
{"id": "668203", "url": "https://cs.wikipedia.org/wiki?curid=668203", "title": "Daletice", "text": "Daletice\n\nDaletice jsou obec na Slovensku v okrese Sabinov. Má 93 obyvatel a rozloha katastrálního území je 2,49 km².\n\nPrvní písemná zmínka je z roku 1320. Obec leží v regionu Šariš.\n"}
{"id": "668205", "url": "https://cs.wikipedia.org/wiki?curid=668205", "title": "Christopher A. Pissarides", "text": "Christopher A. Pissarides\n\nChristopher Antoniou Pissarides ( Χριστόφορος Αντωνίου Πισσαρίδης; * 20. února 1948 Nikósie) je britsko–kyperský ekonom, který v roce 2010 spolu s Peterem A. Diamondem a Dalem T. Mortensenem získal Cenu Švédské národní banky za rozvoj ekonomické vědy na památku Alfreda Nobela za „analýzu trhů práce zatížených náklady na vyhledávání“. V současnosti působí jako profesor ekonomie na London School of Economics. Zabývá se převážně makroekonomií, a to zejména trhem práce, hospodářským růstem a hospodářskou politikou. Od roku 2002 je členem Britské akademie.\n\n"}
{"id": "668209", "url": "https://cs.wikipedia.org/wiki?curid=668209", "title": "Patrick Geddes", "text": "Patrick Geddes\n\nPatrick Geddes (2. října 1854 – 17. dubna 1932) byl skotský biolog, sociolog, filantrop a průkopník urbanismu. Mezi jeho počiny patří zavedení konceptu „region“ do architektury a plánování a zavedení termínu „konurbace.“ Jakožto zapálený frankofil se stal zakladatelem Collège des Écossais v Montpellier ve Francii.\n\n\n"}
{"id": "668212", "url": "https://cs.wikipedia.org/wiki?curid=668212", "title": "Michail Tatarinov", "text": "Michail Tatarinov\n\nMichail Vladimirovič Tatarinov (;* 16. července 1966 v Angarsku) je bývalý ruský hokejový obránce.\n\nS ledním hokejem začínal v týmu Jermak Angarsk, ale s profesionálním hokejem začal v sovětské nejvyšší lize v týmu Sokol Kyjev v sezóně 1983/84. Do NHL byl draftován v roce 1984 v 11.kole (celkově 225.) týmem Washington Capitals. V týmu Sokol Kyjev zůstal celkem tři sezóny (1983-1986) a v sezóně 1984/85 se s týmem umístil na 3 místě. Před novou sezónou 1986/87 změnil klub, když odešel do týmu HC Dynamo Moskva, kde strávil necelých 5 sezón a v sezóně 1989/90 pomohl k zisku titulu Mistra sovětské hokejové ligy. Sezónu 1990/91 začal v Dynamu Moskva, kde odehrál 11 zápasů a poté odešel do zámoří, do týmu Washington Capitals, který jej 4 roky před tím draftoval. V Capitals dohrál svou první sezónu v NHL, načež byl 22. června 1991 vyměněn do týmu Quebec Nordiques za 2. kolo draftu v roce 1991 (Eric Lavigne). V první sezóně v Québecu se mu dařilo a stal se nejproduktivnějším obráncem týmu se 38 body, ale týmu se moc nedařilo, když skončili jako druhý nejhorší tým v NHL. Ve druhé sezóně v Québecu odehrál pouze 28 zápasů, poté co jej trápilo zranění. 30. července 1993 podepsal smlouvu s týmem Boston Bruins jako volný hráč. Za Bruins odehrál 2 zápasy a na farmě odehrál za Providence Bruins 3 zápasy ve kterých nasbíral 3 asistence. Víc zápasů už neodehrál, protože byl nucen kvůli zranění ukončit aktivní hráčskou kariéru.\n\n\n\n\n"}
{"id": "668220", "url": "https://cs.wikipedia.org/wiki?curid=668220", "title": "Vaindloo", "text": "Vaindloo\n\nVaindloo (švédsky \"Stenskär\", rusky \"Стеншер\") je jeden z estonských ostrovů ve Finském zálivu. Na jeho pobřeží se nachází nejsevernější bod Estonska.\n\nOstrov leží ve vzdálenosti 27 km od estonské pevniny přibližně severním směrem od města Kunda. Estonské teritoriální vody končí ve vzdálenosti 8 námořních mil od ostrova. Finské pobřeží je vzdáleno 53 km. Ostrov je dlouhý přibližně 600 m a široký 200 m. Tvoří ho převážně štěrkové usazeniny morénového původu. U severního pobřeží se nachází nejvyšší a objemem čtvrtý největší bludný balvan v Estonsku. Jeho šířka dosahuje 10,1 m, obvod 38,6 m a výška 7,7 m.\n\nOdpradávna byl ostrov navštěvován rybáři a lovci tuleňů z obou stran zálivu, kteří zde vybudovali dočasné přístřešky skýtající ochranu před bouřemi. Roku 1718 byl na základě nařízení Petra Velikého na ostrově zřízen dřevěný maják a přistěhovala se sem rodina jeho strážce. Kamenitá půda neposkytovala žádné možnosti k zemědělství a veškeré potraviny se sem museli dovážet. Roku 1871 byl postaven nový maják, tvořený 17 m vysokou litinovou věží. Na věži byl umístěn 328 kg vážící zvon, který sloužil k varování námořníků v případě mlhy. Od roku 1930 se na ostrově nacházelo stanoviště estonské pobřežní stráže, kterou po druhé světové válce nahradili sovětští vojáci. Roku 1994 bylo stanoviště estonské pobřežní stráže obnoveno. Roku 1996 byla na ostrově za účasti prezidenta Lennarta Meriho a britského velvyslance odhalena pamětní deska věnovaná památce britských námořníků, kteří v blízkosti ostrova zahynuli roku 1721 v průběhu severní války\n\nJedinými obyvateli ostrova jsou příslušníci pobřežní stráže. Obývají malou rekonstruovanou budovu vybavenou technikou k sledování hranice. Elektřinu vyrábí větrná turbína a dieselgenerátor. Pobřežní stráži slouží i 50 m vysoká rozhledna.\n\n"}
{"id": "668224", "url": "https://cs.wikipedia.org/wiki?curid=668224", "title": "The Longest Journey", "text": "The Longest Journey\n\nThe Longest Journey ( ) je klasická point&click adventura vyrobená norským Funcomem v roce 1999. Hra vyšla nejprve v norštině, poté byla přeložena do mnoha dalších jazyků, včetně ruštiny, češtiny, němčiny, italštiny a dalších jazyků. Pokračování, nazvané , vyšlo v květnu 2006.\n\nHlavní a jedinou hratelnou postavou je April Ryanová, osmnáctiletá studentka malířství na umělecké škole (VAVA), která se přestěhovala z venkova do \"Venice\" (Benátek), části metropole zvané \"Newport\" v severní Americe. Hra se odehrává ve dvou paralelních světech, nazvaných \"Stark\" a \"Arcadia\": \"Stark\" je Země zhruba v roce 2209, je technologicky vyspělý a řídí se zákony logiky a fyziky. Město \"Newport\" je jeho součástí. Naopak \"Arcadia\" se nachází na úrovni starověku, ale důležitou roli zde hraje magie.\n\nNa začátku hry v \"Newportu\" trpí \"April\" nočními můrami, které se jí začnou zjevovat i v bdělém stavu. S pomocí záhadného cizince \"Corteze\" se dozví, že tyto sny znamenají, že se Strážcem, který dohlíží na Rovnováhu nad oběma světy, není něco v pořádku, a snaží se je ovládnout Chaos. April je \"Shifterem\" (Cestovatelem), který může přeskakovat z jednoho světa do druhého a musí znovu nastolit Rovnováhu.\n\nVětšinu z první třetiny hry stráví April ve \"Starku\", kde se snaží získat co nejvíc informací o svém poslání a o tom, co se okolo ní děje. V druhé třetině se dostáváme do \"Arcadie\", kde musí získat několik speciálních předmětů: čtyři artefakty, které byly rozdány čtyřem různým rasám, dvě dračí oči a hvězdnou mapu, podle které najde strážcovu dimenzi. V poslední třetině nejprve April zastaví Jacoba McAllena, hlavu církve Volteků, která ve Starku reprezentuje Chaos, a získá další dvě dračí oči. Poté odcestuje kolonizační lodí do vesmíru, aby podle hvězdné mapy našla strážcovu dimenzi. Zde musí splnit tři úkoly, než je vpuštěna do strážcovy věže. Spolu s ní se zde sejdou i Adrian, bývalý Strážce a Gordon Halloway, budoucí Strážce, který byl ovládnut Chaosem. April se podaří Hallowaye napravit, ten se ujímá funkce Strážce a Rovnáha je napravena. Epilog nicméně naznačuje, že příběh není u konce a nechává si tak dveře pro pokračování.\nJedná se o klasickou point&click adventuru. Je rozdělena na třináct kapitol, ve kterých čeká hráče okol 120 lokací, přes 60 \"mluvících\" charakterů a několik miniher. Pozadí lokací je ve 2D a neobsahují mnoho aktivních oblastí, takže se nekoná oblíbený i nenáviděný \"pixel hunting\". Všechny postavy jsou polygonové ve 3D, ale jejich pohyby občas působí trhaně a nepřirozeně. Posun děje a důležité momenty v příběhu hry doplňují krátká videa. Hra je proslulá svou \"ukecaností\", některé rozhovory jsou opravdu dlouhé, ale otázky a odpovědi přímý dopad na hru nemají. Některé postavy mluví hodně vulgárně, takže je hra zařazena do kategorie ELSPA 15+. Ovládání je na adventuru standardní, vítaným pomocníkem je rotace předmětů v inventáři pomocí kláves A a Z. Pokud jde předmět použít na jiný, rozbliká se. Menším zádrhelem může být zpočátku fakt, že jeden předmět funguje na druhý, ale obráceně to neplatí. Užitečným nástrojem je Aprilin deník, kam si hlavní postava zapisuje důležité informace a postřehy. Nejtěžším oříškem tak jsou minihry, které jsou celkem tři a jejichž řešení vyžaduje mnoho času, protože k nim není (až na poslední třetí) žádný tip ani nápověda.\n\n\n"}
{"id": "668227", "url": "https://cs.wikipedia.org/wiki?curid=668227", "title": "Pavel Holas", "text": "Pavel Holas\n\nIng. MgA. Pavel Holas (7. září 1968 Turnov – 4. května 2015 Turnov) byl český malíř, varhaník a pedagog.\n\nV letech 1983–1987 studoval gymnázium v Turnově. Poté do roku 1992 studoval ČVUT obor výrobní stroje a zařízení. Záhy na to pokračoval ve svém zájmu o malířství ve studiu na AVU, kde v letech 1995–2001 absolvoval ateliér Zdeňka Berana (začínal jako realistický malíř, nicméně věhlas získal později jako nefigurativní malíř). Na AVU poté pokračoval jako odborný asistent v ateliéru klasických malířských technik do Beranova odchodu v roce 2012. Zároveň se věnoval hře na klavír a varhany (do roku 2000 byl varhaníkem turnovských kostelů).\n\nProdělal jeden těžký úraz, při kterém „prakticky přestal vidět na jedno oko“ a na druhé viděl špatně, což mu ale nezabránilo ve výtvarné, ani hudební činnosti. Druhý vážný úraz prodělal na jaře 2015 a na jeho následky zemřel. Zemřel 4. května 2015 v Turnově. Rozloučení proběhlo v turnovském kostele Narození Panny Marie 9. května.\n\nVýtvarné vzdělání získal u profesora Zdeňka Berana v ateliéru klasických malířských technik na Akademii výtvarných umění v Praze. Patřil k nejzajímavějším malířům české výtvarné scény. Jeho nefigurativní malířský projev byl výjimečný svou schopností zachycovat prostor, který má mnohoznačný až imaginativní charakter přesto, že je jeho základ v prostém reálném světě, který se nachází kolem nás. Pavel Holas se zabýval primárně malbou a závěsným obrazem. Dlouhodobě působil jako asistent na AVU, kde vyučoval talentované posluchače. Mimo to se věnoval hře na varhany a klavír a byl autorem drobných kompozic pro oba tyto nástroje. Od roku 2000 byl varhaníkem v turnovských kostelích.\n\n„Malování je dobré, hudba však skvělá. Abstraktní záležitost plná emocí. Vím, že kdybych se ocitl v roli odsouzeného k pobytu na pustém ostrově a chtěl uplatnit obvyklou výsadu tří přání, pak by mezi nimi zazněl i požadavek na klavír.\nHudbu a malbu odděluji. Nepatřím k vyznavačům multismyslového prožitku, kdy se na mě pokouší útočit umění prostřednictvím všech smyslů. Naopak přeji sobě a doporučuji jiným střídmé a tím hlubší umělecké zážitky na bázi jednosmyslového vnímání. Které probouzí představivost a fantazii, člověka respektuje a nezavírá za ním pomyslnou klec. Buď tedy maluji a nebo hraji na klavír, jdu na výstavu a nebo se těším na koncert.“\n\n\nOd roku 2001 vykonával funkci asistenta v ateliéru klasických malířských technik Zdeňka Berana\n\n\n\nVarhanní koncerty, kaple sv. Jana Nepomuckého na hradě Valdštejn, Turnov\n\n\n"}
{"id": "668228", "url": "https://cs.wikipedia.org/wiki?curid=668228", "title": "Velká odaliska", "text": "Velká odaliska\n\nVelká odaliska (ve francouzském originále \"La Grande Odalisque\") je obraz z roku 1814 od Jeana Augusta Dominiqua Ingrese. Znázorňuje mladou ženu ležící na podušce a je téměř odhalená. Pozadí je tmavé, postavu doplňují orientální šperky drapérie a jiné doplňky. Nejzajímavější je ale vzhled postavy: boky jsou příliš široké, krk vyvrácený a prso trčí přímo pod rukou. Současníci tento obraz špatně pochopili jako anatomicky nevěrohodný. Nicméně Ingres se domníval, že přílišné naznačení svalové hmoty a anatomická věrohodnost by obraz udělaly strohým, suchým a nezajímavým. Moderní malíři, jako Pablo Picasso nebo Henri Matisse toto dílo obdivovali, neboť jim bylo svojí moderností velmi blízké. Obraz je k vidění v Louvru v Paříži.\n"}
{"id": "668229", "url": "https://cs.wikipedia.org/wiki?curid=668229", "title": "Útěk z věznice Akko", "text": "Útěk z věznice Akko\n\nÚtěk z věznice Akko byla operace podniknutá 4. května 1947 v britské mandátní Palestině, při níž členové židovského revizionistického podzemního hnutí Irgun probořili zeď věznice v Akku a osvobodili 27 vězněných členů Irgunu a Lechi.\n\nV době britského mandátu byla citadela ve starém městě v Akku využívána jako věznění. Celkem zde bylo vězněno na 700 Arabů a 90 Židů, z čehož druhá skupina sestávala převážně ze členů podzemních židovských organizací Hagana, Irgun a Lechi, kteří byli zajati Brity. Jedním z vězňů byl taktéž operační důstojník Irgunu Ejtan Livni (otec Cipi Livniové).\n\n19. dubna 1947 byli ve zdejší věznici oběšeni čtyři členové Irgunu (Dov Gruner, Jechiel Dresner, Mordechaj Alkachi a Eliezer Kašani), které zajala britská 6. výsadková divize. Stali se prvními poválečnými „mučedníky“ Irgunu a Dov Gruner po svém procesu označil britskou armádu a správu za „kriminální organizace.“\n\nVěznění členové Irgunu a Lechi přemýšleli o útěku z vězení, avšak nakonec došli k názoru, že útěk by byl bez vnější pomoci neproveditelný. Kontaktovali proto vedení Irgunu, kde bylo vedení operace svěřeno Dovu Kohenovi (Šimšon).\n\nZahájení operace bylo původně naplánováno na duben, avšak nakonec došlo k jeho přesunu na neděli 4. května 1947 v 16.00, tj. na den, kdy Valné shromáždění OSN projednávalo palestinskou otázku.\n\nLogistické přípravy celé operace byly komplikované. Irgun zakoupil nákladní automobil, džíp, dva vojenské nákladní automobily a osobní vozidla, které byly maskovány jako britské. Získány rovněž byly britské uniformy a civilní oděvy, díky nimž mohli uprchlí vězni splynout s místním obyvatelstvem.\n\nPrůzkumné snahy Irgunu objevily slabé místo v rámci budovy citadely, které se nacházelo na jižní stěně, přímo nad tureckými lázněmi. Irgun proto do věznice propašoval trinitrotoluen (TNT), z něhož bylo vyrobeno 30 improvizovaných ručních granátů a 2 bomby, obě vážící po jednom kilogramu, které měly probourat zeď věznice.\n\nV neděli 4. května 1947 se ve 14.00 vypravila jednotka vojenských mechaniků Irgunu pod vedením Dova Salomona a Jehudy Apirjona do nedalekých tureckých lázní, převlečená za telefonní techniky, nesoucí žebříky, TNT, lana a další vybavení nezbytné pro vniknutí do vězení. Mezitím se kolem vězení rozmístily útočné a únikové týmy Irgunu, převlečené za britský vojenský konvoj.\n\nAkce začala v 16.22, kdy vězením otřásla mohutná exploze. Jeden z vězňů, Michael Ešbal, odpálil mříž na chodbě, zatímco jiná skupina vězňů zadržela britské žalářníky ručními granáty a hořícími barikádami.\n\nCelkem na věznici zaútočilo 34 příslušníků Irgunu. Během akce padlo 9 příslušníků Irgunu, tři členové útočných jednotek, včetně Dova Kohena, a šest vězňů. Dalších pět Irgunistů z útočných jednotek bylo zajato, společně s osmi uprchnuvšími vězni. Celkem se podařilo osvobodit 27 příslušníků Lechi (7) a Irgunu (20), se kterými uteklo i 182 arabských vězňů.\n\nAmerický deník \"New York Herald Tribune\" k události napsal, že podzemí provedlo „jednu z jeho nejnáročnějších a ambiciózních misí perfektním stylem,“ zatímco britský poslanec Oliver Stanley se vlády Jeho veličenstva dotázal, co plánuje provést „ve světle událostí ve věznici v Akku, které naprosto srazily britskou prestiž.“\n\nŽidovská agentura nazvala operaci „nezodpovědným sebevražedným aktem,“ zatímco velitel Irgunu, Menachem Begin, jej označil jako akt hrdinství.\n\nTři z pěti zajatých mužů byli odsouzeni k trestu smrti. Irgun v reakci na to zajal dva britské seržanty, Clifforda Martina a Mervyna Paice, a hrozil jejich zabitím v případě, že Britové popraví zajaté příslušníky Irgunu. Když Britové ultimátu nevyhověli a popravu vykonali, Irgun oba zajaté Brity oběsil.\n\nÚtěk z věznice Akko měl spolu s dalšími operacemi velký morální vliv na jišuv a na boj za vznik Izraele. Výrazně poškodil britskou prestiž a urychlil vznik Zvláštní komise OSN pro Palestinu (UNSCOP).\n\nOperaci připomíná pomník na promenádě ve městě Akko. Ze samotného vězení se stalo muzeum, připomínající zde vězněné a oběšené osoby a předstátní boj za nezávislost.\n\n"}
{"id": "668234", "url": "https://cs.wikipedia.org/wiki?curid=668234", "title": "Jungfrau Marathon", "text": "Jungfrau Marathon\n\nJungfrau Marathon je jedním z nejznámějších horským maratonů na světě. Maraton se koná pod majestátními vrcholy Eiger, Mönch a Jungfrau v oblasti Bernese Oberland ve švýcarských alpách.\n\nPrvní maraton byl uspořádán v roce 1993 a zúčastnilo se jej přibližně 3 500 závodníků pětatřiceti států. Jungfrau Marathon je pořádán každoročně v září.\n\nNa 42,195 km dlouhou trať se vydávají závodníci z Interlakenu a stoupá 1823 m až do cíle na Kleine Scheidegg. Prvních 10 km je téměř rovinatých, ale záhy strmě stoupá do nejvyššího bodu 2205 m n. m. na 40. km. Poslední kilometr tratě je příkré klesání k cíli.\n\n"}
{"id": "668236", "url": "https://cs.wikipedia.org/wiki?curid=668236", "title": "Karel Želenský", "text": "Karel Želenský\n\nKarel Želenský, vlastním jménem Karel Drápal (25. ledna 1865 Ostrovačice – 30. listopadu 1935 Zbraslav u Prahy) byl český herec, režisér, dramatik, divadelní pedagog, překladatel a autor memoárové literatury.\n\nV Brně se vyučil typografem, v roce 1884 se připojil k Choděrově divadelní společnosti. Postupně vystřídal i další společnosti, např. E. Pokorného, K. Stockého a E. Zöllnerové, kde strávil tři roky. Později hrál v Pištěkově aréně v Praze na Vinohradech, v Národním divadle v Brně (1892–1894), následně v Budilově Městském divadle v Plzni (1894–1896). Do pražského Národního divadla byl doporučen Otýlií Sklenářovou-Malou. Od 1. května 1896 se stal členem činohry ND, kde setrval až do konce roku 1927. Od roku 1916 vykonával v ND rovněž funkci režiséra činohry. Celou dobu jeho působení v Národním divadle provázelo umělecké soupeření s Eduardem Vojanem, který zaujímal v činohře divadla vedoucí místo. Za dobu své činnosti v Národním divadle režíroval Želenský téměř 40 her českých i světových autorů a nastudoval téměř 430 rolí.\n\nByl také divadelním podnikatelem a mezi lety 1917 až 1919 ředitelem \"Lidového divadla Deklarace\" na pražském Žižkově. Zde uvedl cyklus českých her k 35. výročí otevření ND. Po odchodu z Národního divadla vedl vlastní kočovné divadlo, v roce 1931 založil v Praze ve Vršovicích divadelní scénu, nazvanou \"Jiráskovo divadlo\".\n\nLiterárně působil jako autor operních libret i písňových textů, psal a z němčiny a angličtiny překládal divadelní hry i prozaická díla. Volně zapsal paměti Jindřicha Mošny \"Jak jsem se měl na světě\" (1909), vydal několik memoárových titulů s divadelní tematikou (\"Vrah a jiné črty z hereckého života\", 1903; \"Na křídlech Ikarových\", 1909; \"O herectví a hercích\", 1907; \"Umělci v županu\", 1920; \"Ze zápisníku hercova\", 1925; \"Komedie hrané i prožité\", 1926) a publicisticky přispíval do mnoha časopisů. Vedl soukromou divadelní školu, kam docházeli mimo jiné František Smolík, František Roland a Jiří Steimar. \n\nKarel Želenský\n\n\n\n\n\n\n"}
{"id": "668238", "url": "https://cs.wikipedia.org/wiki?curid=668238", "title": "Divoká Evropa", "text": "Divoká Evropa\n\nDivoká Evropa nebo také Divoká minulost Evropy (anglicky Europe: A Natural History nebo Wild Europe) je čtyřdílný britský dokumentární televizní seriál o vývoji evropského kontinentu a to od prvohor až po současnost. Poprvé byl vysílán na televizi BBC1 v roce 2005. Byly do něj použity některé scény z fiktivně-dokumentární série \"Putování s dinosaury\" a několik scén z \"Putování s pravěkými zvířaty\". Tento titul rovněž vyšel v České republice na DVD v roce 2009. Hudbu k této sérii nahrál Britský národní orchestr a hudba byla velmi ceněná.\n\nNa ČT2 byl dokument vysílán pod názvem \"Mýty a fakta historie: Divoká minulost Evropy\".\n\nSeriál má čtyři díly:\n\nDíl \"Zrození světadílů\" ( \"Genesis\") pojednává o období od doby před 500 miliony lety do doby před 5,5 milionu let. Je zachycen vznik Pangey, odtržení Severní Ameriky a vznik Středozemního moře.\n\nDíl \"V zajetí ledu\" ( \"Ice Ages\") pojednává o období od doby před 2,5 milionu lety do doby před 10 tisíci lety. Zachycuje období doby ledové včetně snížení hladiny oceánů o 100 metrů, období existence neandrtálců a znovuzalesnění Evropy.\n\nDíl \"Zkrocení divočiny\" ( \"Taming the Wild\") pojednává o období od doby před doby před 10 tisíci lety do doby 19. století našeho letopočtu. Zachycuje počátky zemědělství, vzestup a pád Římské říše, ovládnutí částí Evropy Maury, Berbery, Araby a Vikingy, dovezení brambor do Evropy a průmyslovou revoluci.\n\nDíl \"Nové milénium\" ( \"A New Millenium\") zachycuje život ve 21. století. Zmiňuje dovážení škůdců a invazních rostlin. Naznačuje také možnou budoucnost Evropy.\n\n"}
{"id": "668242", "url": "https://cs.wikipedia.org/wiki?curid=668242", "title": "Martin Růžička (1985)", "text": "Martin Růžička (1985)\n\nMartin Růžička (* 15. prosinec 1985, Beroun) je český lední hokejista, hrající na postu útočníka za tým HC Oceláři Třinec . V sezóně 2010/2011 vytvořil rekord play off samostatné české extraligy, když nasbíral 33 bodů za 17 branek a 16 asistencí.\n\nVe 49. kole základní části Extraligy ledního hokeje sezony 2012/13 Martin Růžička vyrovnal v zápase Zlína s Třincem střelecký rekord Davida Moravce ze sezony 1997/98, kdy David Moravec dokázal nastřílet 38 branek. V témže zápase přidal Martin Růžička ještě asistenci a překonal tak extraligový produktivní rekord Richarda Krále ze sezony 1999/2000, kdy nasbíral Richard král 77 bodů za 24 branek a 53 asistencí. Martin Růžička má tedy po 52. kole na svém kontě 83 kanadských bodů za 40 branek a 43 asistencí a stal se tak novým rekordmanem v produktivitě kanadských bodů a překonal střelecký rekord, který činil 38 branek.\n\nNa konci sezóny 2013/2014 podepsal dvouletou smlouvu s ruským účastníkem KHL, Traktorem Čeljabinsk.\n\nStatistiky reprezentace:\n\n\n"}
{"id": "668248", "url": "https://cs.wikipedia.org/wiki?curid=668248", "title": "Soraja", "text": "Soraja\n\nSoraja je italsko-německý životopisný film z roku 2003, který natočil režisér Lodovico Gasparini.\n\nFilm vypráví o osmnáctileté Soraji Esfandiari Bachtiari (Anna Valleová), dceři perského prince Chalíla Bachtiariho z perského šlechtického rodu Bachtiariů a perském šáhu Mohammad Rezá Pahlaví (Erol Sander) z královského dvora.\n\nSorajin otec byl politickým vyhnancem a Soraja vyrostla jako moderní dívka v německém Bonnu. Studovala na německých a švýcarských školách, ovládala čtyři cizí jazyky.\n\n\n"}
{"id": "668249", "url": "https://cs.wikipedia.org/wiki?curid=668249", "title": "Nicholas J. Belkin", "text": "Nicholas J. Belkin\n\nNicholas J. Belkin (* 1942) je americký informační vědec, profesor na Rutgers University, kde vyučuje na School of Communication, Information and Library Studies. \n\nVe svém výzkumu se zabývá především digitálními knihovnami, interakcí mezi člověkem a systémy na vyhledávání informací.\n\nV roce 1968 vystudoval ruský jazyk a literaturu (B.A.) na University of Washington v Seattle, kde v roce 1970 pokračoval ve studiu knihovnictví (M.L.S.). V postgraduálním studiu na Londýnské univerzitě se věnoval informačním studiím, titul PhD získal v roce 1977.\n\nV letech 1995-1999 předsedal Special Interest Group on Information Retrieval a v roce 2005 působil jako prezident American Society for Information Science and Technology.\n\n"}
{"id": "668254", "url": "https://cs.wikipedia.org/wiki?curid=668254", "title": "František Roland", "text": "František Roland\n\nFrantišek Roland (22. ledna 1888, Praha – 16. listopadu 1967, Praha) byl český herec.\n\nStudoval malířství na Uměleckoprůmyslové škole v Praze a herectví v letech 1905–1907 v soukromé dramatické škole Karla Želenského. Vystřídal řadu divadelních společností, např. J. Faltyse, V. Chuděry, B. Jeřábka a další. V letech 1914 až 1918 byl v angažmá ve Švandově divadle. Režisér K. H. Hilar jej odtud pozval do Divadla na Vinohradech, kde pak působil v sezóně 1918/1919. Z Vinohrad odešel na doporučení Eduarda Vojana do Národního divadla, kde byl členem souboru činohry až do roku 1959, kdy odešel do důchodu.\n\nNa scéně Národního divadla nastudoval téměř 500 rolí. Vytvořil rovněž řadu rolí v němém i zvukovém filmu. V listopadu 1914, v Praze u sv. Štěpána se oženil s Albínou Celetkovou (* 1877).\n\n\n\n\n"}
{"id": "668259", "url": "https://cs.wikipedia.org/wiki?curid=668259", "title": "Anna Valleová", "text": "Anna Valleová\n\nAnna Valleová (*19. červen 1975, Řím) je italská herečka a modelka. V roce 1995 získala titul Miss Itálie.\n\n\n"}
{"id": "668260", "url": "https://cs.wikipedia.org/wiki?curid=668260", "title": "Keri", "text": "Keri\n\nKeri (švédsky \"Kockskär\") je jeden z estonských ostrovů ve Finském zálivu. Nachází se nedaleko Tallinnu, přibližně 6 km na sever od ostrova Prangli. Zajímavý je zejména svým majákem.\n\nOstrov je plochý, přibližně oválného tvaru. Povrch je tvořen převážně štěrkovými usazeninami, vyskytuje se zde i několik menších bludných balvanů. Mělká půdní vrstva je porostlá převážně travinami, místy se vyskytují i menší keře. Celkem tu bylo zaznamenáno 120 různých rostlinných druhů. Ostrov leží na významné migrační trase ptactva a řada mořským ptáků na ostrově i hnízdí. Na plážích je možné často vidět tuleně.\nOstrov se nachází blízko důležitých lodních tras a poprvé je v této souvislosti zmiňován roku 1623. První maják zde byl postaven již v roce 1718 a od té doby zde žila rodina jeho strážce. Během sovětské okupace Estonska patřil ostrov do hraničního pásma a byl tudíž uzavřenou vojenskou oblastí. Poslední strážce majáku ostrov opustil roku 2002.\n\nVýnosem Petra Velikého bylo roku 1718 rozhodnuto na ostrově vybudovat maják. Jako první maják sloužila přibližně 30-50 stop vysoká kamenná věž, na jejímž vrcholu bylo možné v případě nepříznivého počasí zapálit hranici. Již za šest let ji však nahradil nový maják dřevěné konstrukce. Roku 1803 byla zahájena stavba kamenného majáku. Protože se sem musel veškerý materiál dovážet malými rybářskými loděmi, postupovala stavba velmi pomalu, a proto bylo rozhodnuto postavit horní část budovy opět ze dřeva. Přibližně o padesát let později, roku 1858, byla již značně prohnilá dřevěná konstrukce nahrazena litinovou věží a maják tak získal dnešní podobu. Jednalo se o první takovou věž v oblasti Baltského moře. Současný maják je 28 m vysoký a organizace \"IALA\" (\"International Association of Marine Aids to Navigation and Lighthouse Authorities\") ho řadí mezi stovku nejvýznamnějších historický majáků světa.\n\nK zajímavostem patří, že v letech 1906-1912 fungoval maják na zemní plyn, který byl na ostrově objeven při vrtání studny. V roce 1912 však v plynovém potrubí náhle vzrostl tlak, zničil pojistné ventily a za silných otřesů unikl zbylý plyn do atmosféry. Po této nehodě se již nepodařilo naleziště obnovit.\n\nPo odchodu strážce majáku se o ostrov stará spolek \"Keri selts\". Kromě majáku se zde nachází automatická meteorologická stanice a několik dalších budov. Elektřinu zajišťuje větrná turbína a fotovoltaické panely, v případě potřeby je možné použít i starý dieselový generátor. Pro návštěvu ostrova je vhodné si vybrat den, kdy panuje bezvětří, protože vzhledem k řadě útesů v okolním moři je přistání poměrně složité a i za klidného počasí.\n\n"}
{"id": "668261", "url": "https://cs.wikipedia.org/wiki?curid=668261", "title": "Josef Hrabal", "text": "Josef Hrabal\n\nJosef Hrabal (17. srpen 1985, Přerov) je český lední hokejista.\n\nStatistiky Josefa Hrabala\n\n"}
{"id": "668266", "url": "https://cs.wikipedia.org/wiki?curid=668266", "title": "Arrondissement Vannes", "text": "Arrondissement Vannes\n\nArrondissement Vannes je francouzský arrondissement ležící v departementu Morbihan v regionu Bretaň. Člení se dále na 17 kantonů a 123 obcí.\n\n"}
{"id": "668269", "url": "https://cs.wikipedia.org/wiki?curid=668269", "title": "Filthy!", "text": "Filthy!\n\nFilthy! je druhé sólové studiové album Papa John Creache, vydané 30. října 1972.\n\nJen skladba \"Walking the Tou Tou\"\nJen skladba \"Walking the Tou Tou\"\n"}
{"id": "668273", "url": "https://cs.wikipedia.org/wiki?curid=668273", "title": "Muzeum a Pojizerská galerie", "text": "Muzeum a Pojizerská galerie\n\nMuzeum a Pojizerská galerie sídlí v Semilech v Husově ulici č. p. 2. Muzeum dokumentuje region horního Pojizeří. V současné době má jednu trvalou expozici a zbylé prostory jsou věnovány aktuálním tématům. V galerii jsou obvykle vystavována díla regionálních umělců. Aktuální nabídku výstav naleznete na webových stránkách muzea. Budova muzea je chráněna jako kulturní památka České republiky.\n\nTrvalou expozici má muzeum pouze v půdních prostorách. Je věnována životu na přelomu 19. a 20. století v oblasti Pojizeří.\n\nBudova v němž leží pochází z roku 1760 a je jedna z nejstarších budov ve městě. Narodil se zdeIvan Olbracht a žil zde i jeho otec Antal Stašek. V této budově roku 1960 vznikly 2 samostatné expozice: Památník Antala Staška a Muzeum dělnického hnutí. V den slavnostního otevření se konala 1. výstava: Výtvarní umělci Podkrkonoší. Prvním ředitelem památníku i muzea se stal Rudolf Hlava.\nV 70. a 80. letech se do muzea začaly instalovat nové vitríny, památník prošel stavebními úpravami, v půdním prostoru se zbudovala etnografická stálá expozice a nově byla zbudována Pojizerská galerie.\nPo revoluci roku 1989 změnilo muzeum své zaměření a stalo se Muzeem a Pojizerskou galerií. Roku 1992 se zrušila expozice dělnického hnutí a v 1. poschodí bylo roku 1994 zbudována trvalá expozice Osobnosti Semilska. Etnografická expozice v půdních prostorách byla v roce 1996 obměněna a nově pojmenována /NE/Zapomenutá minulost.\n\n"}
{"id": "668274", "url": "https://cs.wikipedia.org/wiki?curid=668274", "title": "Klášter svatého Petra v Gentu", "text": "Klášter svatého Petra v Gentu\n\nKlášter svatého Petra v Gentu (, ) je bývalý benediktinský klášter v belgickém Gentu. Nyní slouží jako muzeum a výstavní prostory.\n\nZaložil jej ve druhé polovině 7. století Amandus, misionář vyslaný franskými králi k obrácení zdejších pohanů. V oblasti založil dva kláštery, svatého Bavona a svatého Petra na Blandijnbergu. Během zimy na přelomu let 879–80 klášter napadli a zpustošili Vikingové a pak zůstal poměrně chudý až do 10. století, kdy jej Arnulf I. Flanderský obdařil relikviemi a majetkem. Dalšími dary rozmnožil klášterní majetek Edgar, anglický král, Arnulfův bratranec. Od druhé poloviny století bylo opatství nejbohatším ve Flandrech a význam klášterní školy daleko přesahoval hranice města. Roku 984 Gerbert z Aurillacu (pozdější papež Silvestr II.), představený školy při katedrále v Remeši, požádal o přijetí remešských studentů na zdejší školu. Její význam jako centra svobodných umění pokračoval až do 11. století. Opatství s rozsáhlými pozemkovými držbami hrálo důležitou roli při zúrodnění krajiny během dvanáctého a třináctého století, kdy nechalo přeměnit lesy s močály a bažinami v zemědělskou půdu. Ve století patnáctém byla vybudována velkorysá klášterní knihovna a skriptorium, rozšířen refektář a klášterní kostel a i další budovy byly výrazně zkrášleny.\n\nPrvní úpadek nastal v roce 1539 během povstání v Gentu a další v roce 1560, kdy Nizozemci kořistili během náboženských válek, které vyvrcholily obrazoborectvím (\"Beeldenstorm\") roku 1566, kdy se kostel ocitl v ruinách, knihovna byla rozchvácena a další budovy těžce poškozeny. Mniši našli dočasné útočiště ve špitále a bohoslužby se sloužily v refektáři. Ústrky však pokračovaly a mniši nakonec v roce 1578 prchli do Douai. Klášterní budovy byly prodány ve veřejné dražbě a zčásti zbořeny a materiál posloužil při stavbě městského opevnění. Klášter se v roce 1584 stal církevním majetkem a byl nakonec přebudován. Nový klášterní kostel, jehož stavba započala roku 1629, byl zbudován v barokním slohu stejně jako několik nových budov. Ještě jednou nastal rozmach v 18. století, kdy vznikly další stavby a stávající byly rozšířeny a kdy byl dormitář přeměněn v knihovnu s více než deseti tisíci svazků. Ale úplný konec měl zanedlouho přijít, první ranou byla revoluce v Brabantsku v letech 1789–90, pak francouzský vpád v roce 1793. Nakonec 1. září 1796 Direktorium zrušilo všechny náboženské instituce. V roce 1798 byla vyklizena knihovna, knihy byly posléze předány univerzitě v Gentu. Od roku 1798 sloužil klášterní kostel jako muzeum, ale církvi byl v roce 1801 vrácen a znovuzasvěcen Naší Paní Svatopetrské (). Zbytek opatství přešel v roce 1810 do majetku města a byl zčásti zbořen, aby uvolnil místo pro kasárna, jež zde stála až do roku 1948.\n\nKolem roku 1950 zahájilo město program obnovy, který stále pokračuje. Rekonstrukce začala kapitulní síní, pokračovala v západním křídle starým refektářem a kuchyněmi. Práce na vinných sklepech a v podkroví byly dokončeny v sedmdesátých letech minulého století, v roce 1982 byly dokončeny práce na opatství a v roce 1986 terasa. V devadesátých letech začalo s rekonstrukcí křídla s refektářem.\n\nKlášter slouží jako muzeum a výstavní prostory, ve kterých byla v roce 2000 instalována velká výstava k výročí císaře Karla V.. a v říjnu 2001 hostily 88. zasedání Evropské rady.\n"}
{"id": "668278", "url": "https://cs.wikipedia.org/wiki?curid=668278", "title": "Ženijní skupinové velitelství I Staré Město pod Sněžníkem", "text": "Ženijní skupinové velitelství I Staré Město pod Sněžníkem\n\nŽenijní skupinové velitelství I Staré Město pod Sněžníkem byl vojenským orgánem řídícím výstavbu přiděleného úseku linie československého opevnění, stavěného v letech 1933–1938 proti nacistickému Německu. Přidělená část linie začíná v prostoru Maliníku v pohoří Králický Sněžník a vede po ose Podbělského hřbetu do prostoru vrcholu Sušinaa, dále severně od Starého Města a Branné na vrchol Šeráku (1351 m) a jižně od Jeseníku do k nevystavěné dělostřelecké tvrzi Orlík v severozápadním svahu stejnojmenné hory v pohoří Hrubý Jeseník. Tvrz Orlík přidělený úsek ŽSV I zakončovala. Celkem zde bylo plánováno 83 objektů, do září 1938 jich bylo vybetonováno pouhých osm. Velením ŽSV byl pověřen plk. žen. František Baron.\n\n"}
{"id": "668286", "url": "https://cs.wikipedia.org/wiki?curid=668286", "title": "Louise de Keroual", "text": "Louise de Keroual\n\nLouise Renée de Penancoët de Keroual (září 1649 - 14. listopadu 1734), vévodkyně z Portsmouthu a z Aubigny, původem z Bretagne, byla milenkou anglického krále Karla II. Stuarta asi patnáct let; působila ale také jako tajný agent francouzského krále Ludvíka XIV.\n\nLouise se narodila jako dcera bretaňského šlechtice \"Guillaume de Penancoët, pana de Kérouaille\" a jeho manželky \"Marie de Ploeuc de Timeur\".\n\nJako mladá dívka dlela na dvoře vévodkyně orleánské Henrietty Anny, sestry Karla II. a manželky mladšího bratra Ludvíka XIV., Filipa II. Orleánského. V roce 1670 doprovázela do Anglie vévodkyni, která sem cestovala oficiálně za účelem návštěvy bratra, ve skutečnosti za účelem uzavření tajné smlouvy; zde se v Doveru setkala s Karlem II. Po náhlé smrti vévodkyně Henrietty Anny zůstala \"bezprizorní\", Karel ji však vzápětí jmenoval dvorní dámou své manželky Kateřiny z Braganzy. Proslýchalo se, že francouzský dvůr záměrně Louisu Karlovi podstrčil (měla být francouzskou agentkou v Anglii), ale není pro to důkazů. Když se však ukázalo, že král projevuje Louise svou náklonnost, rozběhly se dvorské intriky na obou stranách; jejich hlavními aktéry byli francouzský vyslanec v Anglii Colbert de Croissy a ministr departamentu jižních zemí lord Arlington.\n\nLouise byla velmi inteligentní a cílevědomá dívka a do svého vztahu s králem se nevrhla po hlavě bez rozmyslu. V roce 1672 porodila Karlovi syna Karla, který dostal příjmení Lennox a v roce 1675 titul paira - vévody z Richmondu. Nemalé finanční částky, jež dostávala od francouzské ambasády, byly příčinou dohadů, že králova favoritka konala ve prospěch Francie, své rodné země. Sympatie Angličanů jí to nezískalo, třebaže Louise odmítla přijmout dary od francouzského krále Ludvíka XIV.\n\n19. srpna roku 1673 získala pairský titul vévodkyně z Portsmouthu, hraběnky z Fareham a baronky z Petersfieldu. V prosinci toho roku Karel pro ni vyjednal francouzský titul vévodkyně d'Aubigny. Vévodkyně zůstala v Anglii do smrti Karla II. v roce 1685. Poté odjela do Francie, kde zůstala do konce svého života, s výjimkou krátké cesty na dvůr nového krále Jakuba II., Karlova mladšího bratra (Karel zemřel bez legitimních potomků, třebaže nemanželských dětí měl se svými milenkami celou řadu). Poslední léta života strávila v Aubigny v tahanicích s věřiteli. Král Ludík XIV. a po jeho smrti regent Filip II. Orleánský jí přiznali stálý důchod a chránili ji před věřiteli.\n\nLouise zemřela v Paříži roku 1734. Jejím potomkem v přímé linii je Charles Gordon-Lennox, 10. vévoda Richmond, Lennox a Gordon. Mezi její potomky náleží i princezna Diana, Camilla, vévodkyně z Cornwallu a Sarah Fergusonová (bývalá manželka Andrewa, vévody z Yorku, druhého syna britské královny Alžběty).\n\n"}
{"id": "668289", "url": "https://cs.wikipedia.org/wiki?curid=668289", "title": "Luminol", "text": "Luminol\n\nLuminol (CHNO) je chemikálie, která má vlastnost chemické luminiscence, když je smíchána se správným oxidačním činidlem (např. peroxid vodíku), vydává při ní nápadné modré světlo. Jeho krystalky jsou rozpustné skoro ve všech polárních rozpouštědlech ale nerozpustné ve vodě.\n\nLuminol je používán vyšetřovateli ve forenzních vědách k vyhledávání krvavých stop na místě činu, kde luminol reaguje s kyslíkem. Ten vzniká rozkladem například peroxidu vodíku a tento rozklad je značně urychlen (katalyzován) železnatými ionty přítomnými v hemoglobinu. Také se používá k testům na přítomnost mědi, železa a kyanidu a při metodě Western blot, ve které slouží luminol jako substrát pro peroxidázu konjugovanou s použitou sekundární protilátkou.\n\nLuminol může být syntetizován z 3-nitroftalové kyseliny. Nejdříve se hydrazin (NH) s 3-nitroftalovou kyselinou zahřívá v rozpouštědle s vysokým bodem varu, jako je triethylenglykol. Poté probíhá kondenzační reakce, při které se ztrácí voda a vzniká 3-nitroftalhydrazid. Dále se redukují nitro na aminoskupiny pomocí dithioničitanu sodného (NaSO), kde produktem je luminol.\n\nLuminol byl poprvé syntetizován v Německu roku 1902, ale nebyl pojmenován „luminol“ až do pozdních 20. let 20. století.\n"}
{"id": "668292", "url": "https://cs.wikipedia.org/wiki?curid=668292", "title": "Chaux (Territoire de Belfort)", "text": "Chaux (Territoire de Belfort)\n\nChaux je obec ležící v departementu Belfort, kantonu Giromagny. Leží asi 10 km severně od Belfortu podél silnice směrem na Giromagny a Ballon d'Alsace.\n\nPrvní písemná zmínka o vesnici pochází z roku 1252. V té době byl kostel v Chaux střediskem pro několik dalších okolních obcí: Auxelles-Bas, Evette-Salbert, Lachapelle-sous-Chaux, Lepuix a Sermamagny.\n\n\"Počet obyvatel\"\n\n\n"}
{"id": "668295", "url": "https://cs.wikipedia.org/wiki?curid=668295", "title": "Klamný průliv", "text": "Klamný průliv\n\nKlamný průliv ( ) je mořská úžina situovaná v severozápadní části státu Washington a zároveň i celých USA. Odděluje od sebe Whidbeyho (na jihu) a Fidalgův ostrov (na severu) a tak spojuje Skagitský záliv, který je částí Pugetova zálivu, s úžinou Juana de Fucy. Náleží do vod Tichého oceánu.\n\nOblast Klamného průlivu byla před příchodem evropských osadníků domovem indiánských kmenů patřících do skupiny Pobřežních Sališů. Prvními Evropany, kteří kdy toto místo navštívili, byli členové španělské expedice Manuela Quimpera na lodi \"Princesa Real\" (1790). Quimper dal úžině jméno Flonovo ústí ( ), po plukovníkovi Manuelovi de Flon y Tejada, intendantovi (hospodářském správci) jedné z nižších správních jednotek v rámci Nového Španělska. \n\nŠpanělské nároky na oblast však dlouho nevydržely. Již v květnu 1792 zakotvil britský mořeplavec George Vancouver s loděmi své expedice nedaleko jižního konce Whidbeyho ostrova. Odtamtud poslal navigátora Josepha Whidbeyho s částí posádky na člunech prozkoumat vody ležící na východ od ostrova (nyní známé jako Saratožský průliv). Whidbey doplul až na severní konec průlivu, odkud pokračoval na východ do vod Skagitského zálivu, který byl mělký a špatně se v něm dalo orientovat. Na jih k Vancouverovi se vrátil, aniž by našel průjezd, jelikož to vypadalo, že Skagitský záliv je uzavřený a že Whidbeyho a Fidalgův ostrov jsou jedním poloostrovem spojeným s pevninou. V červnu téhož roku expedice plula na sever podél západního břehu Whidbeyho ostrova. Tam Vancouver vyslal Whidbeyho k prozkoumání zátočin na východ od expedice, kde Whidbey našel velice úzký a temný průliv se skalami jak na jeho břehu, tak pod hladinou. Průliv vedl do Skagitského zálivu, čímž odděloval Whidbeyho ostrov od Fidalgova. Vancouver dospěl k názoru, že jej a Whidbeyho „ošálila“ klamavá úžina. Vancouver pak v expedičním deníku napsal, že právě nalezení průlivu podalo důkaz, že prozkoumávané pobřeží je skutečně ostrovem, a ten pojmenoval po objeviteli Josephu Whidbeym.\n\nVe vodách průlivu, jen kousek východně od dnešního mostu Deception Pass Bridge, se nachází ostrov Bena Ureho, který je znám pro svůj význam při pašování čínských dělníků do Spojených států. Pro Ureho a jeho partnera Lawrence Kellyho bylo pašování dělníků docela výnosné, což je nutilo schovávat se před americkými celními úřady. Ure v osmdesátých letech devatenáctého století vedl se svou indiánskou manželkou v průlivu vlastní byznys. Jeho žena měla vždy čekat na ostrově Strawberry Island, který je viditelný z otevřeného moře, a ohněm mu dát signál, že je bezpečné připlout s jeho ilegálním nákladem. Při přepravě byli čínští dělníci přivázaní k pytlům tak, že kdyby se k lodi blížili celníci, jen by je převrhl do vody. Přílivové proudy pak odnesly odhozené dělníky k souostroví svatého Jana.\n\nMezi lety 1910 a 1914 byl na pobřeží průlivu na Fidalgově ostrově provozován vězeňský kamenolom. Nedaleké tábořiště ubytovalo zhruba 40 vězňů ze státní věznice ve Walla Walle a někteří z nich byli také odsouzení vrahové. Hlídači pozorovali vězně, kteří lámali kámen do štěrku a nakládali ho do člunů na úpatí útesu, který se vyvyšoval nad průlivem. Kámen byl pak odvezen čluny do přístavu v Seattlu. Tábor byl vyklizen v roce 1924, ale přestože byl kamenolom opuštěn, jeho základy na místě zůstaly. Místo je ale stále nebezpečné a za těch mnoho let se na něm už stalo několik smrtelných nehod těm, kteří se odvážili jít na strmé útesy.\n\nNa konci července 1935 byl dokončen 297 metrů dlouhý most Deception Pass Bridge, který spojuje Whidbeyův ostrov s malým Průlivovým ostrovem a ten zase s Fidalgovým ostrovem. Před postavením mostu používali cestovatelé a obchodníci trajektovou přepravu.\n\nPrůliv je dramatickou mořskou krajinou, kde se přílivové proudy a vodní víry pohybují rychle. Při odlivu může rychlý proud vézt ke stojatým vlnám a velkým vírům. Tento fenomén může být spatřen z pěší stezky na mostě, která vede z parkoviště na Whidbeyho ostrově. Lodě musí obvykle čekat na každé straně, než se proud zastaví, nebo změní směr. Dobrodružství hledající kajakáři sem plují při přílivu, kdy mohou jezdit na velkých stojatých vlnách a čelit tak podmínkám třídy 2 nebo 3.\nKlamný průliv je nyní obklopen stejnojmenným státním parkem, nejnavštěvovanějším parkem ve státě Washington s téměř dvěma miliony návštěvníků ročně. Park byl založen v roce 1922, kdy bylo původních 6,5 km² vojenských prostorů převedeno do správy washingtonských státních parků. Zázemí parku bylo hodně rozšířeno ve 30. letech minulého století, kdy ho Lidové konzervační jednotky vybavily silnicemi, stezkami a budovami. Nyní je státní park také známou destinací pro kajaky a výletní lodě.\n\nV roce 1950 byla zpevněna cesta k West Beach, čímž se zpřístupnily nádherné výhledy na oceánské pláže vozidlům s turisty. Dřívější rybí sádka v Bowmanově zálivu byla v 70. letech také částí parku. V roce 1997 byl zavřen starý vjezd do parku a nový byl vytvořen na křižovatce Washington State Route 20 a Cornet Bay Road, čímž se zlepšil přístup k parku.\n\nPark poskytuje velkou škálu rekreačních možností. Nachází se zde tři tábořiště. To největší se jmenuje Brusinkové, které obsahuje 235 míst na břehu Brusinkového jezera a na severní pláži. Mnoho z ubytovacích míst se nachází v pralese. Kamenolomové tábořiště obsahuje 61 míst východně od State Route 20 a slouží jako zimní tábořiště. Na druhé straně mostu, na pobřeží Bowmanova zálivu, se nachází Bowmanovo tábořiště, které obsahuje 20 míst, z nichž pouze dvě jsou vybavena elektřinou a vodou. Všechna tábořiště se dají zarezervovat, takže se už brzy v létě stává, že jsou až do konce sezony vyprodaná. Doporučuje se rezervovat si místo několik měsíců dopředu.\n\nPěší turistika v parku patří mezi pěkné zážitky, přestože zde není velké množství turistických stezek. Oblíbenou je stezka na Husí skálu, která poskytuje výhled na většinu parku, na Lighthouse Point, odkud je dobře vidět průliv a most, stezka písečnými dunami na West Beach a k Rosariovu mysu. Mezi další, méně známé stezky patří stezka k jezeru Pass Lake nebo komplex stezek u Hoypusova mysu. Kola a koně jsou povoleny pouze na některých trasách, například na stezkách na Husí skálu a k Hoypusovu mysu ne.\n\nOblíbenými místy k turistickému průzkumu jsou zdejší pláže. Nejpopulárnější je West Beach, jejíž parkoviště je často zaplněno až 200 vozidly. North Beach nabízí kilometry divoké pláže s výhledem na most a Bowmanův záliv má tichou pláž, kterou si oblíbily děti pro zdejší hřiště. Nejdivočejší pláží je Rosariova, na které se nacházejí i odlivové louže, které přetíná turistická stezka. Dobrovolníci zde vzdělávají veřejnost o rostlinách a zvířatech žijících v loužích a od té doby, co je život v těchto loužích respektován návštěvníky, se zde opět objevil jejich rozkvět.\n\nÚtulek na Cornetově zálivu má ubytovací místo pro 180 lidí, rekreační halu a jídelnu s kuchyní. Cornetův záliv má vytíženou loděnici s šesti lodními rampami, kotvištěm a velkým parkovištěm. Také je zde populární sbírání krabů a rybolov.\n\nBowmanův záliv obsahuje vzdělávací centrum, které vypráví příběh Lidových konzervačních jednotek ve státě Washington, nedaleko kterého se nachází pomník příslušníků organizace, jediný ve státě Washington.\n\nJezero Pass Lake, jenž se nachází na sever od mostu, je vyhrazeno pro muškaření. Rybářským jezerem je také Brusinkové, které je bohaté na pstruhy. Slaná voda okolo ostrovů je bohatá na lososy, kraby, krevety a další mořské plody, včetně hřebeníků velkých Sezónně se dají lososi chytit přímo z pláže.\n\nNa West Beach je sezónně dostupné občerstvení a půjčovna kanoí a šlapadel. Na pobřeží Bowmanova zálivu je půjčovna kajaků s výletními plavbami. Společnost Deception Pass Tours nabízí výlety lodí do průlivu každou hodinu z Cornetova zálivu, avšak pouze v sezóně.\n\nMost je pravděpodobně největší atrakcí celého parku. Nachází se 55 metrů nad hladinou průlivu a na každé straně má chodník. Parkoviště se nachází na jih i na sever od mostu a rovněž u jezera Pass Lake.\n\nČástí parku je rovněž deset ostrovů, a tedy Severozápadní ostrov, Klamný ostrov, Průlivový ostrov, Jahodový ostrov, ostrov Bena Ureho, Kiketský ostrov, Skagitský ostrov, ostrov Naděje, Malý ostrov mrtvého muže a Velký ostrov mrtvého muže. Na ostrovu Bena Ureho se nachází chata k pronájmu, jediný přístup ale představuje individuální lodní doprava.\n\nPrůliv zanechal malou stopu i v populární kultuře: seattleská grungeová kapela Mudhoney na svém albu \"Five Dollar Bob's Mock Cooter Stew\" (1993) pojmenovala jednu píseň \"Deception Pass\".\n"}
{"id": "668304", "url": "https://cs.wikipedia.org/wiki?curid=668304", "title": "Vorwerk", "text": "Vorwerk\n\nSkupina Vorwerk je mezinárodní koncern s hlavní sídlo holdingové společnosti v německém Wuppertalu. Společnost se zaměřuje hlavně na výrobu a prodej produktů formou přímého prodeje v domácnostech zákazníků a nemá kamenné obchody (kamenné obchody Německu). Prodej zajišťují nezávislí obchodní zástupci.\n\nV České republice společnost působí prostřednictvím dceřiné společnosti VORWERK CS k.s. a prodává zde vysavače „Kobold“ a kuchyňské přístroje „Thermomix“.\n\nVčetně obchodních zástupců zaměstnává společnost celosvětově více než 600.000 lidí (stav 2009). V roce 2009 dosáhla společnost obratu necelých 2,3 miliardy EUR, z toho přímý prodej generoval 1,540 miliardy EUR, čímž je třetí největší společností v přímém prodeji na světě.\n\n130 let firemní historie, obrat ve výši 2,5 miliard eur, více než 623 000 zaměstnanců a prodejců v 75 zemích – to je firma Vorwerk.\n\nKomanditní společnost Vorwerk & Co. KG byla založena roku 1883 ve Wuppertalu. Během 130 let firemní historie se z bývalé továrny na výrobu koberců stala globálně působící podnikatelská skupina se širokou výrobní základnou. A přesto zůstala firma Vorwerk až do dnešních dnů rodinným podnikem.\n\nVe své činnosti se skupina Vorwerk zaměřuje již od roku 1930 na přímý prodej výrobků vysoké kvality. Paleta produktů zahrnuje jak domácí spotřebiče (vysavače značky Kobold a kuchyňský robot Thermomix), tak také kvalitní kosmetické produkty značky JAFRA. k rodinné firmě Vorwerk patří také bankovní skupina akf, továrna na výrobu koberců Vorwerk Carpets a jako sesterský podnik též skupina HECTAS. Špičkové produkty a speciální přístup k zákazníkovi jsou společným znakem všech součástí firmy a dodávají společnosti Vorwerk jeho specifický ráz.\n\nDivize výroby vysavačů Kobold má obrat 810 milionů eur a je tak nejsilnější složkou skupiny Vorwerk. Hlavními trhy jsou Itálie (kde se značka vysavače jmenuje „Folletto“) a Německo. Mimo tyto největší odbytiště má divize Kobold své zastoupení v Rakousku, Španělsku, České republice, Francii, Japonsku, Číně, Švýcarsku, a prodává své vysavače v 17 dalších zemích prostřednictvím distributorů.\n\nVíce než 9 000 samostatně činných obchodních zástupců, kteří pracují povětšinou na plný úvazek, prodává výrobky v domácnosti zákazníka formou prezentace přímo na místě.\n\nDivize Vorwerk Kobold se vyznačuje horizontálním hierarchickým uspořádáním a rodinnou atmosférou, v níž panuje vzájemný respekt a uznání za dobře odvedenou práci. Zaměstnanci divize Kobold Vorwerk nejsou jen „malým kolečkem v soukolí“, nýbrž mají odpovědnost za obchodní úspěch firmy. Proto zde musí být lidé, kteří jsou pilní, mají výdrž a schopnost nadchnout i ostatní.\nDivize Thermomix v posledních letech soustavně rostla. Vykazuje obrat ve výši 684 milionů eur a je tak druhou největší divizí firmy Vorwerk. Více než 27 000 prodejců, kteří pracují většinou na částečný úvazek, prodávají výrobek Thermomix na předváděcích akcích v systému takzvaných párty nebo na základě doporučení u zákazníků přímo v jejich domácnosti. Hlavními trhy jsou Itálie, Francie, Německo a Španělsko. Mimo tyto hlavní trhy je Thermomix zastoupen vlastními společnostmi v Polsku, na Tchaj-wanu, v Mexiku, České republice, Portugalsku a v 52 dalších zemích prostřednictvím distributorů.\n\nDivize Thermomix nabízí různorodé možnosti kariérního postupu. Lidé, kteří pracují s tímto specifickým produktem, mají rádi práci s lidmi, jsou vždy flexibilní a otevření pro novinky. V každodenní spolupráci s mnoha různými kulturami je potřeba, aby prodejci měli dobré komunikační schopnosti. u firmy Thermomix se vždy hledají lidé, kteří jsou kreativní, umějí si vyhrnout rukávy a dovedou efektivně využít svých schopností.\n\nDíky rozsáhlému vlastnímu výzkumu a vývoji výrobků, nejmodernějším technologiím v našich výrobních jednotkách a fundamentálním schopnostem v oblasti výroby elektromotorů, montážních systémů a technologií zpracování umělých hmot vyrábí Vorwerk Engineering inovativní výrobky mimořádné kvality, s nimiž směřuje na trh hlavně formou přímého prodeje. Soustružení, lisování, výroba umělých hmot – to všechno si dělá firma sama. Elektromotory pro spotřebiče si firma Vorwerk také nekupuje od jiných, ale vyrábí je sama ve Wuppertalu.\n\nPro divizi Vorwerk Engineering pracuje téměř 1 100 zaměstnanců, z toho přibližně 400 v našich zahraničních provozech ve Francii, Itálii a Číně.\nJAFRA Cosmetics je jedním z předních světových výrobců kvalitní kosmetiky a od roku 2004 patří ke skupině Vorwerk. Hlavními trhy pro výrobky JAFRA jsou Mexiko a USA. JAFRA je ale aktivně zastoupena i v dalších evropských zemích. V roce 2012 dosáhla obratu ve výši 466 milionů eur. V poslední době byly založeny pobočky také v dalších zemích, a to v Rusku, Brazílii a Indii. V celosvětovém měřítku nabízí tato divize práci pro více než 570 000 samostatných poradců, a tím také příležitost vybudovat si jistou a finančně nezávislou existenci.\n\nJAFRA je mimořádně inovativní podnik, orientovaný na dobrý hospodářský výsledek, jehož vizí je stát se nejlepším partnerem pro ženy a jejich rodiny. V oblasti působení firmy JAFRA se setkává mnoho národností, což je mimořádným obohacením firemní kultury. Spolupráce překračující hranice několika zemí přispívá k dobrým výsledkům a úspěšnosti podniku.\n\nZakoupením firmy Lux Asia Pacific v roce 2001 rozšířila firma Vorwerk svou dosavadní činnost v Číně a vytvořila si další důležitý pilíř ve významném světadíle s velikým potenciálem růstu, jakým je Asie. Hlavními trhy firmy Lux Asia Pacific jsou Indonésie a Thajsko. Nejen tam, ale i v ostatních regionech jihovýchodní Asie prodává Lux kvalitní vodní filtry, čističky vzduchu, vysavače prachu a veškeré příslušenství k těmto výrobkům. Výrobky se prodávají v přímém prodeji prostřednictvím asi 4 000 odborných poradců. Divize Lux Asia Pacific dosáhla v roce 2012 obratu ve výši 35 milionů eur. Struktura prodeje je přizpůsobena asijským potřebám. Podle situace v jednotlivých zemích pracují prodejní týmy systémem domácího prodeje, to znamená, že zvoní přímo u dveří zákazníka, nebo si dohodnou předvádění výrobku u zájemců, kteří jsou jim doporučeni.\n\nTato obchodní oblast se nachází v neustálém pohybu a firma proto také nepřetržitě hledá nové pracovníky. Lux Asia Pacific podporuje své zaměstnance a dává jim prostor k rozvoji, čímž jim nabízí nejen opravdu zajímavé možnosti profesního růstu, nýbrž také základnu pro jistou budoucnost.\n\nLeasing nebo úvěrové financování mobilních investičních prostředků, financování prodeje a řízení vozového parku – banka akf, leasing akf a servicelease akf nabízejí pro každou oblast prvotřídní řešení a poradenství. Portfolio je doplněno službou online, která nabízí bezpečné a transparentní produkty finančních investic. Skupina akf zaměstnává 344 pracovníků. Hlavním trhem bankovní skupiny akf je Německo. Mimoto se v posledních letech vybudovaly první zahraniční společnosti, a to ve Španělsku – akf equiprent espana, v Polsku – akf leasing Polska a v Itálii – akf servicelease italia.\n\nVe skupině akf se živě praktikuje výměna nápadů a podnětů, která není omezena jen na jednu hierarchickou rovinu. Transparentnost je totiž základem důvěryhodnosti. A jen vzájemná důvěra dlouhodobě zajišťuje dobré obchodní vztahy a nejlepší výkony. Naši pracovníci zažívají každý den, že jsou důležitou součástí firmy a že jen tak se může vytvořit dobrá týmová spolupráce a vědomí odpovědnosti.\n\nI přes obtížnou situaci na trhu se závodu Vorwerk Carpets daří velmi dobře obstát v konkurenci, protože našel na trhu niku, kterou se mu podařilo obsadit. Je to segment cenově dražších a vysoce kvalitních kobercových materiálů. Hlavním trhem je Německo. Mimoto závod vyváží své výrobky do 49 dalších zemí. V roce 2012 zaměstnávala společnost Vorwerk Carpets 330 lidí a dosáhla obratu ve výši 74,2 milionů eur.\n\nZávody Vorwerk Carpets jsou podnikem vyrábějícím značkové zboží, ve kterém je středem pozornosti nejen koncový zákazník, ale i vlastní zaměstnanci. V rámci skupiny Vorwerk zaujímá tato divize vůdčí roli v oblasti personálního rozvoje, protože každý pracovník zde dostává mimořádnou podporu při osobním růstu a značný prostor pro samostatné rozhodování, například při flexibilní pracovní době na bázi důvěry. Vedení podniku a další vedoucí pracovníci jsou vždy ve spojení se svými zaměstnanci a zapojují je do rozhodovacích procesů a plánovaných změn, které se v podniku odehrávají.\n\nVorwerk Direct Selling Ventures je investiční společnost skupiny Vorwerk. Své investice zaměřuje na rychle rostoucí podniky se strukturou, která odpovídá obchodnímu modelu přímého vztahu ke klientovi. Společnost Corporate Venture Capital investuje na celém světě a má účast na podnicích se sídlem v Německu, Rakousku a USA.\n\nHECTAS Facility Services je jeden z mála významných podniků v Evropě nabízejících kvalitní řešení v oblasti údržby budov a technických služeb. Podnik založený v roce 1974, který má hlavní sídlo ve Wuppertalu a pobočky v sedmi evropských zemích, zaměstnává v segmentech úklidu budov, technické správy budov a ostrahy objektů více než 12 000 pracovníků. Své služby, splňující i ty nejvyšší nároky, nabízí HECTAS formou individuálních řešení vypracovaných pro každého zákazníka v řadě odvětví, například v oblasti průmyslu, administrativy, potravinářství, zdravotnictví a pečovatelských služeb, stejně jako pro objekty z oblasti obchodu a logistiky. Mezi oběma podnikatelskými skupinami, čili sesterskou společností HECTAS Facility Services a skupinou Vorwerk & Co. KG, existuje intenzivní kontaktní síť a produktivní spolupráce.\n"}
{"id": "668309", "url": "https://cs.wikipedia.org/wiki?curid=668309", "title": "Střední perština", "text": "Střední perština\n\nStředoperský jazyk známý též jako Pársik (jazyk \"Pársu\" nebo Fársu) je íránský jazyk, který byl jedním z dialektů jihozápadního Íránu. Pársik je přímým předkem současné moderní perštiny. V období vlády sasánovské dynastie se stal úředním jazykem a rozšířil se do všech oblastí jejich říše.\n\nPro zápis jazyku se používalo pahlavské a avestské písmo (\"Pazand\"), jež se obě vyvinula z aramejského písma. Pazand se později používal pro zápis Avesty. Rozdíl mezi Pazandem a pahlavským písmem je ten, že Pazand zapisuje samohlásky, kdežto pahlavské písmo ne.\n\nPahlavské písmo se píše vodorovně zprava doleva. Texty se psaly na papyrus, na papír a podle vzoru achaimenovských králů se také tesaly do kamene.\n\nPársik se používal od 3. století př. n. l. až do 7. století n. l., kdy došlo k připojení Íránu k arabské říši. Perština tehdy byla obohacena o arabské výrazy a pro její zápis se začalo užívat arabského písma.\n"}
{"id": "668311", "url": "https://cs.wikipedia.org/wiki?curid=668311", "title": "Rafi Perec", "text": "Rafi Perec\n\nRafi Perec (: , narozen 1956) je izraelský rabín, generál a od roku 2010 vrchní rabín vojenského rabinátu Izraelských obranných sil (IOS).\n\nNarodil se v Jeruzalémě, kde vyrůstal ve čtvrti Kirjat ha-Jovel, a kde studoval v ješivách Netiv Me'ir a Merkaz ha-rav. Během své povinné vojenské služby v izraelské armádě se dal k letectvu, kde po absolvování letecké akademie sloužil v letech 1974 až 1981 jako pilot transportních vrtulníků CH-53. Následně působil jako armádní letecký instruktor a pilot v záloze. Žil v osadě Bnej Acmon v Pásmu Gazy, kde v roce 1992 založil vojenský přípravný program Ocem. Přesto, že byl proti izraelskému stažení z Pásma Gazy (2005), v zájmu židovské jednoty se jako jeden z předních představitelů bloku osad Guš Katif vyslovil proti násilnému odporu vůči evakuaci a proti neuposlechnutí rozkazů izraelských vojáků. Po evakuaci se jeho vojenský přípravný program přesunul do mošavu Jated v Negevské poušti.\n\nV roce 2010 byl povýšen do hodnosti brigádního generála a jmenován vrchním vojenským rabínem Izraelských obranných sil.\n\nJe ženatý a má dvanáct dětí.\n\n"}
{"id": "668314", "url": "https://cs.wikipedia.org/wiki?curid=668314", "title": "Lucemburská zahrada", "text": "Lucemburská zahrada\n\nLucemburská zahrada je český román z roku 2011, který napsal Michal Ajvaz. Kniha získala cenu \"Magnesia Litera 2012\" za nejlepší knihu roku.\n\nHlavním hrdinou je Paul, který vyučuje filozofii na lyceu v Paříži. Na začátku letních prázdnin si připravuje přednášku o filozofovi Plótinovi na příští školní rok. Při hledání odkazu na internetu omylem napíše jiné slovo a objeví odkaz na amerického spisovatele a o jeho životě. Rozhodne se sám napsat knihu.\n\n"}
{"id": "668316", "url": "https://cs.wikipedia.org/wiki?curid=668316", "title": "Terapie pevným objetím", "text": "Terapie pevným objetím\n\nTerapie pevným objetím či terapie pevným držením vyvinutá Martou Welchovou, je neověřenou formou psychoterapie. Měla by intenzivním, ale neagresivním držením řešit problémy narušených vazeb. Terapie byla původně vyvíjena a podporována etologem a nositelem Nobelovy ceny Nikolaasem Tinbergenem pro děti s autismem. Nicméně jeho interpretace autistického chování a z ní vycházející terapie postrádala vědeckou podporu, česká organizace APLA pro podporu dětí s autismem pak proti této metodě veřejně vystupuje.\n\nZnámou propagátorkou je Jiřina Prekopová, která ji zavedla do praxe v Německu. V Česku není tato metoda akreditována, stejně jako není akreditována její modifikovaná verze \"Terapie pevným objetím podle Prekopové\". Podle stanoviska ČLK jde navíc o metodu s neověřenou klinickou působností, která by proto neměla být zdravotníky používána..\n\nTerapie byla vyvinuta pro lidi s duševním postižením, autismem, behaviorálními problémy anebo duševními poruchami, kde se předpokládá, že vyrovnání narušených vazeb bude terapeuticky užitečné.\n\nÚčastníci, nejčastěji usazeni proti sobě, se pevně drží a vzájemně si hledí do obličeje. Drží se, dokud v této konfrontační pozici nevyjádří všechny svoje prvotní bolestné pocity, agresivní impulsy, obavy a tyto neodplynou. Setrvávají tak, dokud nevymizí negativní pocity a pevné objetí se nepromění v objetí láskyplné. Děti jsou objímány osobou blízkou, může to být však i terapeut. Terapeut svými projevy podporuje vznik tohoto vzrušení a vybití i tím, že zúčastněné pobízí, aby se „vynadávali i vyplakali“. Doba přijetí je procesem, a tudíž délka zadržení není časově omezena. Má se provádět na příhodném místě, pozici vsedě nebo vleže. V ideálním případě držení trvá tak dlouho, dokud nejsou ošetřovaní připraveni uvědoměle přijmout příjemné prožitky, což bývá i několik hodin. U dětí bývá mnohdy stav afektu a bezmoci uměle vyvolán za použití nátlakových, omezujících a násilných technik.\n\nPodle Prekopové nemá být metoda užívána jako trest anebo tělesný trest, nemá s ní být spojeno zneužívání. Rovněž ji nemají provádět osoby, které se vůči dětem projevily již dříve zaujatě nebo s vnitřní agresí či již dříve děti zneužívaly.\n\nTato metoda je řadou psychologů považována za velice kontroverzní, či dokonce potenciálně nebezpečnou pro osobnost a psychiku dítěte nebo jeho práva. Příkladem může být vystoupení Zbyňka Vybírala, vedoucího brněnské katedry psychologie na Fakultě sociálních studií, z Českomoravské psychologické společnosti kvůli podpoře terapie touto organizací. V České republice proti terapii vystupuje organizace APLA, sdružující rodiče dětí s autismem, v zahraničí pak například Advocates for Children in Therapy.\n\nTerapie pevným objetím je odmítána z různých důvodů, mimo jiné jsou její stoupenci obviňováni z nesprávného výkladu referenční literatury. Brémský akademik, odborník na vztahy a výchovu Georg Feuser tvrdí, že terapie je založena na iracionálních předpokladech a individuálních zkušenostech jejích stoupenců. Poukazuje i na to, že se nejedná o koncepční terapeutickou metodu a nebyly prokázány žádné léčebné výsledky. Georg Theunissen konstatuje, že terapie vychází ze zastaralé myšlenky, a to že lidé duševně nemocní jsou kvůli své vadě odděleni a osamoceni.\n\nPodle průzkumu, který mezi 101 náhodně vybranými odborníky APA převážně z řad editorů psychologických publikací provedl John Norcross, jde spíše o nedůvěryhodnou metodu léčby.\n\nVědecká rada České lékařské komory pak v říjnu 2012 vydala stanovisko, podle kterého jde o metodu s neověřeným účinkem a proto by neměla být zdravotníky a zejména lékaři aplikována. Podle vyjádření Zdeňka Mrozka jde navíc o metodu značně neetickou.\n\nMnoho psychoterapeutů napadá především skutečnost, že součástí procesu není souhlas klienta s tímto procesem, přičemž dobrovolnost je považována za povinnou integrální složku jakéhokoli psychoterapeutického procesu.\n\nNěkteré osoby s poruchou autistického spektra (především mládež a mladší dospělí) prohlašují, že je absolvování TPO láká a byli by ochotni proces podstoupit, ale těžko by hledali někoho, komu by byli ochotni svěřit svou důvěru. To naznačuje, že metoda může u zmíněné podskupiny mít pozitivní psychoterapeutický efekt, ale výhradně na bázi dobrovolného konsenzu klienta a terapeuta. Mezi propagátory podpory psychické koherence zvýšením fyzické koherence patří např. dospělá autistka Dr. Temple Grandin, která si během vysokoškolských studií sama navrhla a zkonstruovala \"objímací stroj\", který jí dopomáhal k redukci stresu\n\nZadržování nebo znehybňování osoby proti její vůli tak, jak je uskutečňováno v rámci terapie pevným objetím, naplňuje podle některých právníků (například Margarety Münsterové) skutkovou podstatu několika trestných činů. Držet osobu násilím podle ní znamená poškozovat ji nejen fyzicky, ale také narušovat její psychiku. Münsterová proto uvádí, že toto je hodnoceno jako trestné činy \"omezování osobní svobody\" a \"týrání svěřené osoby\", což podle jejího názoru platí i pro českou právní úpravu. Rodičům navíc žádná právní norma neumožňuje převádět práva třetím stranám, tedy ani „terapeutům“, což bylo v Německu vyřešeno zákonem o potlačování násilí ve výchově a vzdělávání z 2. listopadu 2000.\n\nK zákazu používání terapie pevného objetí u osob v dlouhodobé péči lze zmínit i vyjádření Sociální správy Ulm v souvislosti s rozhodnutím o jedenáctiletém hyperaktivním sluchově postiženém dítěti s poruchami jemných motorických schopností, mírnou mentální retardací a narušeným sociálním kontaktem.\n\nZačátkem března 2010 bylo zahájeno další předběžné řízení proti zaměstnancům pečovatelské skupiny, a to pro fyzické zneužívání a omezování osobní svobody vyplývající z používání terapie pevným objetím.\n\n\n\n"}
{"id": "668320", "url": "https://cs.wikipedia.org/wiki?curid=668320", "title": "Ruční textilní techniky", "text": "Ruční textilní techniky\n\nRuční textilní techniky a řemeslná výroba procházely časem určitým vývojem. Některé ruční techniky zanikly, mnohé techniky se zmechanizovaly. Jiné se však zachovaly v původní podobě a nyní se těmito technikami zhotovují různé dekorativní i užitné předměty. A to jak v umělecko řemeslné výrobě, tak i řemeslné výrobě, případně i lidové výrobě.\n\nTento článek obecně sjednocuje a rozděluje ruční textilní techniky do skupin:\n\n\n\n\n- pracují s osnovou a útkem\n\n\n"}
{"id": "668323", "url": "https://cs.wikipedia.org/wiki?curid=668323", "title": "Jisra'el Weiss", "text": "Jisra'el Weiss\n\nJisra'el Weiss (: ישראל וייס, narozen 1949) je izraelský rabín a v letech 2000 až 2006 vrchní rabín vojenského rabinátu Izraelských obranných sil (IOS).\n\nNarodil se v Československu a studoval v ješivě Merkaz ha-rav v Jeruzalémě. V roce 1976 se stal příslušníkem vojenského rabinátu a postupně působil jako rabín pluku, brigády, divize a pozemních sil. V roce 2000 byl navržen na post vrchního rabína izraelské armády poté, co odstoupil jeho předchůdce Gad Navon. V roce 2008 byl přítomen výměně vězňů mezi Izraelem a libanonským teroristickým hnutím Hizballáh. K ostatkům, jež Hizballáh Izraeli předal, rabín Weiss poznamenal: „včerejší ověřovací proces byl velmi pomalý, jelikož i když jsme si mysleli, že byl nepřítel na živých i mrtvých krutý, byli jsme překvapeni, když jsme otevřeli rakve a zjistili, jak moc krutý.“\n\nV roce 2010 vydal knihu \"Be-dam libi\" o svém působení v armádě a v čele vojenského rabinátu. V knize líčí, že v době izraelského stažení z Pásma Gazy mu bylo lháno jak ze strany premiéra Ariela Šarona, tak ze strany náčelníka Generálního štábu Dana Chaluce.\n\n"}
{"id": "668326", "url": "https://cs.wikipedia.org/wiki?curid=668326", "title": "Československá hokejová reprezentace v sezóně 1952/1953", "text": "Československá hokejová reprezentace v sezóně 1952/1953\n\n Československo – NDR 14:1 (6:1, 6:0, 2:0)\n\n29. září 1952 – Berlín \nBranky Československa: 3x Jiří Sekyra, 3x Karel Gut, 3x Miloslav Blažek, 2x Slavomír Bartoň, Miroslav Rejman, Vlastimil Bubník, Bronislav Danda \nBranky NDR: ????\n\n12. prosince 1952 – Stockholm \nBranky Československa: 10. Slavomír Bartoň, 2.ts Vlastimil Bubník, 28. Miroslav Nový, 31. Slavomír Bartoň, 51. Jiří Sekyra, 54. Miloslav Charouzd\nBranky Švédska: 3. Carlsson, 7. Lars Pettersson, 37. Lars Björn, 41. Johansson, Nurmela.\nRozhodčí: Ahlin (SWE), Tencza (TCH)\n\nČSR: Jozef Záhorský – Miroslav Nový, Miloslav Ošmera, Karel Gut, Václav Bubník – Vlastimil Bubník, Bronislav Danda, Miloslav Charouzd – Miroslav Rejman, Slavomír Bartoň, Jiří Sekyra – Ladislav Horský.\n\nŠvédsko: Isaksson – Ake Andersson, Rune Johansson, Thunman, Lars Björn – Erik Johansson, Carlsson, Blomqvist – Nurmela, Sven Tumba Johansson, Oeberg – Lars Pettersson, Söderberg, Gustavsson.\n\n14. prosince 1952 – Stockhom\nBranky Československa: 26. Jiří Sekyra, 33. Bronislav Danda, 35. Slavomír Bartoň, 46. Vlastimil Bubník, 48. Miroslav Rejman \nBranky Švédska: 28. Sven Tumba Johansson, 33. Oeberg, 59. Nurmela, 60. Oeberg.\nRozhodčí: Ahlin (SWE), Tencza (TCH)\n\nČSR: Jan Richter – Miroslav Nový, Miloslav Ošmera, Karel Gut, Václav Bubník – Vlastimil Bubník, Bronislav Danda, Miloslav Charouzd – Miroslav Rejman, Slavomír Bartoň, Jiří Sekyra – Ladislav Horský.\n\nŠvédsko: Isaksson – Ake Andersson, Rune Johansson, Thunman, Lars Björn – Erik Johansson, Carlsson, Blomqvist – Nurmela, Sven Tumba Johansson, Oeberg – Lars Pettersson, Söderberg, Larsson.\n\n28. prosince 1952 – Praha\nBranky Československa: Miloslav Charouzd, Václav Bubník, Miroslav Rejman, Miloslav Charouzd, Václav Bubník, Miloslav Charouzd, 2x Vlastimil Bubník, Miloslav Blažek.\nBranky Norska: nikdo\nRozhodčí: ?\n\nČSR: Jozef Záhorský, (Jan Richter) – Václav Bubník, Karel Gut, Miroslav Nový, Miloslav Ošmera – Vlastimil Bubník, Bronislav Danda, Miloslav Charouzd – Miroslav Rejman, Slavomír Bartoň, Jiří Sekyra – Josef Seiler, Miloslav Blažek, Ladislav Horský.\n\nNorsko: Kristiansen – Pedersen, Gulbranson, Hagfors, Voigt – L. Solheim, O. Solheim, Bjerglund – Rygel, Gundersen, Adolfsen – Andersen.\n\n29. ledna 1953 – Praha\nBranky Československa: 2. Miloslav Charouzd, 6. Karel Gut, ? Jiří Sekyra, 36. Miloslav Charouzd, 52. Miroslav Nový \nBranky Švédska: 60. Oeberg.\nRozhodčí: Axberg (SWE), Tencza (TCH)\n\nČSR: Jan Richter – Jan Lidral, Karel Gut, Miroslav Nový, Miloslav Ošmera – Vlastimil Bubník, Bronislav Danda, Miloslav Charouzd – Miroslav Rejman, Slavomír Bartoň, Jiří Sekyra – Oldřich Sedlák, Ladislav Horský, Miloslav Vecko.\n\nŠvédsko: Isaksson – Lassas, Rune Johansson, Thunman, Lars Björn – Bröms, Sven Tumba Johansson, Oeberg – Gustafsson, Carlsson, Erik Johansson – Larssen.\n\n31. ledna 1953 – Praha \nBranky Československa: 51. Miroslav Rejman \nBranky Švédska: 17. Johansson, 31. vlastní, 34. Carlsson, 47. Magnusson, 47. Sven Tumba Johansson\nRozhodčí: Axberg (SWE), Vůjtěch (TCH)\n\nČSR: Jozef Záhorský – Jan Lidral, Karel Gut, Miroslav Nový, Miloslav Ošmera – Vlastimil Bubník, Bronislav Danda, Miloslav Charouzd (Miloslav Vecko) – Miroslav Rejman, Slavomír Bartoň, Jiří Sekyra.\n\nŠvédsko: Isaksson – Lassas, Rune Johansson, Thunman, Lars Björn – Bröms, Sven Tumba Johansson, Oeberg – Magnusson, Carlsson, Erik Johansson – Gustafsson, Söderberg, Pafvels.\n\n\n"}
{"id": "668328", "url": "https://cs.wikipedia.org/wiki?curid=668328", "title": "Karel Voříšek", "text": "Karel Voříšek\n\nKarel Voříšek (* 12. října 1963 Slaný) je český televizní moderátor, od května 2013 působí na FTV Prima, dříve také ve zpravodajství TV Nova. Je autorem 3 knih - Jak být přesvědčivý a neztratit se v davu, Osudová životních šansoniérů a Štěstí se dá naučit.\n\nMaturitu složil na gymnáziu v Kralupech nad Vltavou, kde byl předsedou Celoškolského výboru SSM. Pokračoval studiem politických věd (vědeckého komunismu) a historie na pražské Filozofické fakultě Univerzity Karlovy. V průběhu studia, v roce 1984 se stal členem KSČ a od druhého do třetího ročníku (1983–1985) byl předsedou Fakultního výboru SSM.\n\nV roce 1985 začal pracovat jako programový hlasatel Československé televize. V letech 1987–1993 tam pracoval jako redaktor. Podílel se zejména na pořadu \"Vysílá studio Jezerka\".\n\nV období 1999–2013 pracoval v TV Nova jako moderátor Televizních novin. Popularitu Karla Voříška jako moderátora TV Nova dokládají jeho opakované úspěchy v anketě TýTý.\n\nPo vypuknutí kauzy kolem údajné spolupráce s StB Voříška televize Nova stáhla ze zpravodajství, asi na dobu pěti měsíců. V březnu 2013 ukončil s televizí po vzájemné dohodě spolupráci a koncem května 2013 začal moderovat hlavní zpravodajskou relaci FTV Prima.\n\nV letech 2007, 2008, 2009 a 2013 se umístil na prvním místě v anketě TýTý v kategorii Osobnost televizního zpravodajství. V roce 2008 byl navíc vyhlášen i absolutním vítězem ankety.\n\nV listopadu 2012 upozornil server Aktuálně.cz na informace publikované v knize o Filozofické fakultě UK za normalizace \"Náměstí Krasnoarmějců 2\". V době, kdy byl Karel Voříšek studentem vědeckého komunismu a historie, měl informovat Státní bezpečnost pod krycím jménem „RENDA“ (registrační číslo 26515, svazek založen 8. března 1983, roku 1989 skartován) o kauzách, které řešil ve své funkci fakultního předsedy SSM. Měl také předávat informace o problémových, např. věřících studentech. Karel Voříšek jakoukoliv spolupráci s StB popřel a v únoru 2013 podal prostřednictvím advokáta Josefa Lžičaře žalobu na ochranu osobnosti. Dne 30. července 2014 Městský soud v Praze rozhodl, že Voříšek byl ve svazcích Státní bezpečnosti veden neoprávněně.\n\nV roce 2014 napsal s doc. Jitkou Vysekalovou knihu \"Jak být přesvědčivý a neztratit se v davu\". O rok později vyšla kniha básní \"Osudová životních šansoniérů\". Zatím posledním literárním počinem Karla Voříška je kniha z roku 2016 \"Štěstí se dá naučit\". Jedná se o osobní zpověď, jak se dá naučit štěstí a ještě zhubnout za 3 měsíce 12 kilo. Mluví zde o svém partnerském vztahu i o chvílích, kdy přišel o práci. V knize jsou i recepty, jak na strachy a obavy, jak se naučit žít sám se sebou i s lidmi kolem, jak na lásku, na hádky a blbce kolem nás i v nás.\n\nMá mladší sestru Janu.\n"}
{"id": "668329", "url": "https://cs.wikipedia.org/wiki?curid=668329", "title": "Sléz lesní", "text": "Sléz lesní\n\nSléz lesní (\"Malva sylvestris\"), lidově také homůlky, slíz, slíz planý, syrečky, koláčky, chlebíček atd., je léčivá rostlina z čeledi slézovitých (Malvaceae). Je to dvouletá až vytrvalá bylina s dužnatým kořenem a obvykle srstnatou vzpřímenou lodyhou. Dorůstá do výšky 1,5 m. Listy jsou střídavé, dlouze řapíkaté, srdčité a dlanitě laločnaté. Kališní lístky vejčité, korunní lístky podlouhle obvejčité, hluboce vykrojené, fialově růžové, nachové až černofialové, vzácně bílé s tmavými žilkami. Kvete od června do října.\n\nV ČR nerovnoměrně, častěji v teplých polohách, v horských oblastech chybí. Původně pochází z východního Středomoří, v současnosti roste téměř v celé Evropě a byl zavlečen prakticky i na všechny ostatní kontinenty. U nás roste hojně podél cest, na rumištích, na pastvinách a u plotů.\n\nÚčinnou látkou jsou především sliz, silice a třísloviny.\n\nSliz mírní podráždění sliznice. Silice rozpouští hleny a uvolnuje napětí.\n\nObsahují mnoho slizových látek a to je předurčuje k léčení dýchacích orgánů.\n\nSlézový čaj se užívá k léčbě angíny, zánětu průdušek a tiší kašel. Čajem lze redukovat bolest v krku a chrapot. Pomáhá též při léčbě zánětlivých onemocnění, Osvědčil se i při průjmech, při některých cévních chorobách a při onemocnění močových cest.\n\nKe kloktání a na obklady při zánětu hrdla a ústní dutiny. Kloktání slézovým macerátem pomáhá při chrapotu, je prevencí pro řečníky a zpěváky, vyléčí většinu chorob hrdla, i hnisavý zánět. Slézové obklady přikládáme také na zdeformovaná a bolavá místa při dně. Pomáhá i při některých kožních chorobách (mokvavé ekzémy, akné, růže). Sléz nemá žádné nepříznivé účinky ani při dlouhodobém užívání a často tvoří přísadu do různých bylinkových směsí.\n\n\n\n \n"}
{"id": "668332", "url": "https://cs.wikipedia.org/wiki?curid=668332", "title": "Kodaňský přístav", "text": "Kodaňský přístav\n\nKodaňský přístav je největší dánský přístav a jeden z největších přístavů v Baltském moři. 1. ledna 2001 se sloučil s přístavem Malmö za vzniku Copenhagen Malmö Port AB.\n\nÚzemí Kodaňského přístavu se dělí na tyto části:\n\n"}
{"id": "668341", "url": "https://cs.wikipedia.org/wiki?curid=668341", "title": "Filip Šedivý", "text": "Filip Šedivý\n\nFilip Šedivý (6. října 1953 Praha – 20. září 2008 Praha) byl český a československý právník, diplomat a politik, po sametové revoluci poslanec Sněmovny národů a Sněmovny lidu Federálního shromáždění za Občanské fórum, později za ODS, pak 1. velvyslanec České republiky na Slovensku.\n\nNarodil se v Praze, absolvoval Právnickou fakultu Univerzity Karlovy v Praze. V letech 1978 až 1981 pracoval jako právník na Okresním národním výboru v Mostě, v letech 1982 až 1990 zastával funkci vedoucího odboru odbytu Báňských staveb Most.\n\nV roce 1989 zakládal v Mostě Občanské fórum. V letech 1991 až 1998 byl členem Občanské demokratické strany, poté byl členem Unie svobody.\n\nVe volbách roku 1990 byl zvolen za Občanské fórum do Sněmovny národů Federálního shromáždění (volební obvod Severočeský kraj). Poslanecký post zastával od 7. června 1990 do 4. června 1992. Po rozkladu Občanského fóra přestoupil v roce 1991 do poslaneckého klubu ODS. Ve volbách roku 1992 přešel do Sněmovny liduFederálního shromáždění, kde zasedal od 6. června 1992 do zániku Československa v prosinci 1992. Od 25. června 1992 byl prvním místopředsedou Federálního shromáždění. Od července 1992 byl členem vládní komise k přípravě nové Ústavy České republiky.\n\nV roce 1993 se stal prvním mimořádným a zplnomocněným velvyslancem České republiky ve Slovenské republice. Tuto funkci zastával do roku 1996, kdy opustil diplomatické služby a začal působit v holdingu Unipetrol, kde zastával různé funkce ve statutárních orgánech. Byl spolumajitelem a předsedou dozorčí rady Moravských skláren Květná.\n\nV senátních volbách roku 1996 kandidoval do horní komory českého parlamentu za Senátní obvod č. 36 - Česká Lípa, coby kandidát ODS. V 1. kole zvítězil s 33 % hlasů, ale v 2. kole ho porazil kandidát ČSSD Miroslav Coufal.\n\nZemřel na infarkt v září 2008 v Praze.\n"}
{"id": "668346", "url": "https://cs.wikipedia.org/wiki?curid=668346", "title": "Kostel svatého Petra (Lille)", "text": "Kostel svatého Petra (Lille)\n\nKostel sv. Petra v Lille (francouzsky \"Collégiale Saint-Pierre de Lille\") býval kolegiátní kostel v severofrancouzském městě Lille. Náboženský život města provázel více než 750 let až do svého poškození při obléhání Rakušany roku 1792, které předznamenalo úplnou zkázu budovy, ze které dnes zbyla pouze krypta.\n\nKostel, o jehož škole je první zmínka z roku 1066, byl původně románskou stavbou pocházející z 11. století postupem času přestavěnou v gotickém slohu, který zůstal dominantním. Ve středu chóru bývala pohřbena flanderská hrabata včetně významného donátora hraběte Balduina V.\n"}
{"id": "668349", "url": "https://cs.wikipedia.org/wiki?curid=668349", "title": "Starořecké lékařství", "text": "Starořecké lékařství\n\nStarořecké lékařství je rané stadium vývoje západní medicíny. V řeckém lékařství se projevovaly tři složky: empirie, náboženská magie a spekulace přírodních filosofů. Magická složka mizela stále víc, jak se snižoval význam kultu léčivých božstev. Nad lékařství jiných starověkých národů se řecké lékařství povzneslo tím, že dokázalo zkoumat příčiny zdraví a nemocí a tím dalo základ diagnostice, prognostice a terapii. Existovaly lékařské školy na Kóu a na Kindu.\n\nNejstarší lékařský obor, který se osamostatnil, byla chirurgie. Hippokratovy spisy prozrazují velké znalosti zlomenin a účinné metody jejich ošetřování.\n\nDietetika, tj. nauka o zdravém způsobu života, byla v popředí zájmu od 5. stol př. n. l.\n\nAnatomie měla velmi příznivé podmínky v Alexandrii – pitvy umožnily přestat s pouhými spekulacemi.\n\nFyziologie byla stále hodně pod vlivem spekulativně filosofických názorů.\n\nFarmakologie: Lékaři knidské školy aplikovali mnohem víc léků než kójští (oblíbená byla čemeřice). Vznikaly příručky o rostlinných lécích, vzniká první vědecká botanika. Za římského císařství přistupují k dosud užívaným prostředkům rostlinným, živočišným a minerálním i lidské výměšky a orgány a jsou prováděny různé magické praktiky.\n\nGynekologie byla od začátku směsí praktických zkušeností a spekulací. Velký pokrok přináší alexandrijská anatomie. Nejlepší gynekolog byl Sórfilos z Efesu.\n\nOční lékařství mělo svou dobu rozkvětu v císařské době, kdy působili specialisté, kteří měli mnoho nástrojů a prováděli četné operace.\n\nVeterinární lékařství se vyvinulo z pozorování zemědělců.\n\nLékařství a lékařskou vědu dělili Řekové na nauku o správné výživě, na nauku o lécích a na operativní techniku. Za starých časů viděli příčinu nemocí v hněvu bohů, ale brzy vypozorovali a vyspekulovali čtyři příčiny onemocnění: Nerovnováha orgánů tělesných, vadné dýchání, špatný oběh krve, škodlivá neviditelná tělíska. První písemný památník řeckého lékařství je sbírka zachovaných pod jménem Hippokratovým. Zaváděl terapii většinou dietetickou tzn. Příroda je nejlepší lékař. Zdraví člověka záleží na souladu čtyř šťáv (voda, krev, sliz, žluč). V anatomii spíš spekuloval, protože stří se ostýchali pitvat mrtvoly. Soubor 53 spisů přičítaných Hippokratovi obsahuje také PŘÍSAHU LÉKAŘŮ. Její začátek zní takto: Ctít budu svého učitele tohoto umění stejně jako své rodiče. Určovat budu životosprávu chorých na jejich prospěch podle svých sil a vědomí. Nikomu nepodám jed smrtící, I kdybych byl o to požádán. Do kteréhokoliv domu vkročím, vejdu tam jenom jenom k prospěchu nemocných. Cokoliv uvidím nebo uslyším v léčení o životě lidí, co nemá být pověděno, vše smlčím a budu považovat ty věci za tajemství.\n\nText přísahy:\n\n\"Přísahám a volám Apollóna lékaře a Asképia a Hygieu a Panakín a všechny bohy a bohyně za svědky, že budu tuto smlouvu a přísahu dle svých možností a dle svého svědomí dodržovat. Toho, kdo mě naučil umění lékařskému, budu si vážit, jako svých rodičů a budu ho ze svého zajištění podporovat. Když se dostane do nouze, dám mu ze svého, stejně jako i jeho potomkům dám a budou stejní jako moji bratři. Pokud znalosti tohoto umění (lékařského) zatouží, budu je vyučovat zdarma a bez smlouvy. Seznámím své syny a syny svého učitele a všechny ustanovené a na lékařský mrav přísahající s předpisy, přednáškami a se všemi ostatními radami. Jinak však s nimi neseznámím nikoho dalšího. Lékařské úkony budu konat v zájmu a ve prospěch nemocného, dle svých schopností a svého úsudku. Vystříhám se všeho, co by bylo ke škodě a co by nebylo správné. Nepodám nikomu smrtící prostředek, ani kdyby mne o to kdokoli požádal a nikomu také nebudu radit (jak zemřít). Žádné ženě nedám prostředek k potratu. Svůj život uchovám v čistotě a bohabojnosti, stejně tak i své lékařské umění. Nebudu (lidské tělo) řezat, ani ty, co trpí kameny a tento zákrok přenechám mužům, kteří takovéto řemeslo provádějí. Do všech domů, kam vstoupím budu vstupovat ve prospěch nemocného, zbaven každého vědomého bezpráví a každého zlého činu. Zvláště se vystříhám pohlavního zneužití žen i mužů, svobodných i otroků. Cokoli, co při léčbě i mimo svou praxi ve styku s lidmi uvidím a uslyším, co nesmí se sdělit, to zamlčím a uchovám v tajnosti. Když tuto přísahu dodržím a neporuším, nechť ve svém životě i ve svém umění skromně dopředu postoupím. Tak získám si vážnost všech lidí po všechny ty časy. Když ale zákazy přestoupím a přísahu poruším, nechť stane se pravý opak. \n\nPo Hippokratovi vynikli v lékařství řečtí učenci pracující v egyptské Alexandrii. Tzv. Škola alexandrijská konala studia anatomická, také studovala činnost žláz, poznala význam pulsu pro diagnózu. Škola zdokonalila techniku obvazů a znala počátky hygieny. Známi byli I specialisté oční a porodníci.\n\nUčení alexandrijců zachovali latinským jazykem Římané. Do Říma přinesl římské lékařství Asklépiadés, původce přírodního léčení. Pilinus zvaný starší je autorem obsáhlého kompendia za všech věd NATURALIS HISTORIA, kde pojednává také o lécích a lékařství. Vykládá o zdravé výživě, o ochraně proti nemocím, o léčivech, o nemocech vnitřních, o poranění a technice operační. \n\nNejslavnějším lékařem starověku byl Řek Galénos, praktický lékař na císařském dvoře v Římě. Napsal řecky na tři sta spisů čerpající z nauky alexandrijců. Z latinského překladu předali učenost celému středověku. Cituje se jeho ARS MEDICA (umění léčit?) založená na znalosti anatomie a fyziologie. Řekové i Římané znali dobře i dentistickou techniku. Dovedli zhotovit zubní protézy tak dokonale, že se našli v hrobech neporušeny. Plombování, vytahování zubů i ústní operace za pomoci dokonalých přístrojů jsou podrobně popsány. I když antické lékařství dlouho souviselo úzce s filosofickou spekulací, měl experiment a zkušenost v antické medicíně velký význam. Lékařská terminologie řeckořímská byla převzata všemi národy novověku. Latina převládá v anatomii, řečtina v patologii. Oba jazyky zaručují mezinárodní srozumitelnost v moderní vědě lékařské.\n"}
{"id": "668351", "url": "https://cs.wikipedia.org/wiki?curid=668351", "title": "Seznam latinských patriarchů v Jeruzalémě", "text": "Seznam latinských patriarchů v Jeruzalémě\n\nToto je seznam latinských patriarchů v Jeruzalémě:\n\nV roce 1187 byl Jeruzalém podmaněn muslimy a sídlo patriarchy přeneseno do Akkonu.\n\nV roce 1291 bylo Akko dobyto, sídlo patriarchy přeneseno nejprve na Kypr a poté do Říma a až do roku 1847 šlo jen o čestný titul.\n\n\n\n"}
{"id": "668354", "url": "https://cs.wikipedia.org/wiki?curid=668354", "title": "Barvení textilií přírodními barvivy", "text": "Barvení textilií přírodními barvivy\n\nBarvení textilií přírodními barvivy je využíváno ke zdobení textilií. Barvení je jednou z možností zušlechtění vzhledu textilie. Textilní tisk (např. ruční tisk) je pak vyšší forma zdobení.\n\nDříve, stejně jako ostatní rukodělné techniky, se provádělo barvení a potiskování ručně až do poloviny 19.století, a to přírodními barvivy.\n\nK barvení se používali především barevné hlinky (minerální barviva) a barviva připravovaná ze šťáv rostlin nebo živočichů (organická barviva).\n\nPro červenou barvu se používal červec (obchodní název - košenila), který byl získáván z hmyzu žijícího na kaktusech ve Střední Americe a na Kanárských ostrovech (barva obsahuje karmín). Dále se také používala mořena barvířská (Rubia tinctorum), rostlina, která je původem z jižní Evropy. Kořeny této rostliny se rozemlely a poté použily jako barvivo, které bylo označováno jako \"turecká červeň\". Pro červenou barvu se také používaly moruše, višně, třešně aj.\n\nPurpurová barva byla velmi vzácná a drahá. Pravý purpur byl získáván z těl mořských plžů – ostranky jaderské a nachovce veleústého. Na obarvení jedné tógy bylo potřeba nejméně 10-12 gramů barviva, což je asi sto tisíc těchto živočichů. Purpur dával širokou škálu barevných tónů od teplé červené přes fialovou až k modré.\n\nPurpur vzhledem ke své vzácnosti a cennosti se stal součástí bohatých chrámových a císařských pokladů. K barvení jej používali především vládci či příslušníci nejvyššího stavu, proto purpurové roucho bylo po staletí symbolem nejvyšších vládců a odznakem moci.\n\nPro zelenou barvu se používal řešetlák (Rhamnus chlorophorus), světlice barvířská (Carthamus tinctorius), u nás i listy černého bezu nebo špenát. Také se používala měděnka s octem.\n\nPro modrou barvu se nejběžněji používala tropická rostlina indigovník neboli \"modřil\". Indigo pochází z Indie a jeho barvicí účinky jsou známé více jak 4000 let. Jsou i další rostliny, které jsou používané pro modrou barvu, ale jejich barvicí účinky jsou slabší, např. boryt barvířský (Isatis tinctoria). Pro jiné odstíny modré se používali např. druhy lišejníku, ale i chrpa (azurová), ostružiny (šedomodrá) apod.\n\nPro žlutou barvu se používal oreláník barvířský (Bixa orrelana), kurkuma okrouhlá (Curcuma rotunda), šafrán (Crocus sativus), rmen barvířský, ale i divizna, heřmánek (zelenožlutá), březová kůra (tmavá žlutá), březové listy (světle žlutá) a kari (Tmavě žlutá).\n\nPro černou barvu se využívala duběnka nebo ledek, šťáva z kůry granátovníku, také z olšové kůry nebo z vinného kmene aj. Révová čerň je černá s namodralým leskem, která se získávala pálením mladých proutků vinné révy bez přístupu vzduchu.\n\nPro hnědou se používala dužnatá část vlašských ořechů (tmavě hnědá), listy ořešáku nebo cibulové slupky (do oranžova), dubová kůra (tmává hnědá), větvičky kvetoucího vřesu (olivově hnědá) apod.\n\nZ modrého dřeva - kampešky - se získávalo mořidlové barvivo, které dávalo se solemi:\n"}
{"id": "668361", "url": "https://cs.wikipedia.org/wiki?curid=668361", "title": "Plynová turbína (tepelný motor)", "text": "Plynová turbína (tepelný motor)\n\nPlynová turbína je tepelný motor, který mění tepelnou energii plynů na mechanickou práci. Pracovní látkou jsou plyny, které postupně procházejí kompresorem, dále ohřívačem nebo spalovací komorou a nakonec turbínou. Plynová turbína se spalovací komorou a tedy s vnitřním spalováním se nazývá spalovací turbína.\n\nVlastnosti jsou podobné vlastnostem spalovacích turbín. Mají následující výhody:\n\nale i nevýhody:\n\n"}
{"id": "668364", "url": "https://cs.wikipedia.org/wiki?curid=668364", "title": "Ilgis", "text": "Ilgis\n\nNázev Ilgis může znamenat:\n\n\n\n"}
{"id": "668366", "url": "https://cs.wikipedia.org/wiki?curid=668366", "title": "Okres Miechów", "text": "Okres Miechów\n\nOkres Miechów (polsky \"Powiat miechowski\") je okres v polském Malopolském vojvodství. Rozlohu má 676,73 km² a v roce 2007 zde žilo 50 577 obyvatel. Sídlem správy okresu je město Miechów.\n\nMěstsko-vesnická:\n\n\nVesnické:\n\n\n"}
{"id": "668369", "url": "https://cs.wikipedia.org/wiki?curid=668369", "title": "Vědecká fotografie", "text": "Vědecká fotografie\n\nVědecká fotografie, případně také informativní fotografie, je věrné a technologicky dokonalé zobrazení předmětu, osoby či jiného objektu tak, aby snímek přinášel prakticky užitečnou informaci. Jedná se o fotografický styl, který zahrnuje širokou škálu záběrů snímaných informativním způsobem. Snaží se o přesnost a výstižnost zobrazení reality. Jedná se převážně o fotografie, které byly vytvořeny pro popsání snímaného předmětu. Individuální vklad autora je značně potlačen, případně u automaticky pořízených snímků ani žádný autor není. Jako například u snímků z vesmírné družice nebo z automatické pozemní observatoře nebo u fotogrammetrických snímků z letadla nebo družice.\n\nU informativní fotografie vždy význam převažuje nad účinkem nebo se účinek neobjeví vůbec. Informativní fotografie neklade důraz na estetickou hodnotu snímku, ten klade spíše fotografie výtvarná. Informativní fotografie nalézá uplatnění v novinářské, komerční nebo dokumentární fotografii. Fotožurnalisté vytvářejí snímky pro informativní doplnění zpráv nebo článků v tištěných nebo internetových médiích, hlavním cílem komerční fotografie je prodání produktu nebo služby a dokumentaristé zobrazují realitu jako časový dokument nebo upozornění na danou skutečnost.\n\nV lednu 1839, po oznámení vynálezu fotografického procesu dvou expertů – Williama Henryho Foxe Talbota a Louise Jacqua Mandé Daguerra začalo s fotografií experimentovat mnoho mužů i žen. Talbot psal například svému příteli Johnu Llewelynovi o svém údivu nad schopností takto snímané fotografie zachytit vlny na hladině, vítr nebo kouř. O dva roky později (1854) už sám Llewelyn ohromil na Světové výstavě v Londýně svými „instantními“ fotografiemi, zaznamenávajícími vlny na vodní hladině, lidi v pohybu, mraky a příboj tříštící se o pobřeží nebo kouř vycházející z lodního komína.\n\nDalší průkopník fotografické techniky Hippolyte Bayard, autor vlastního fotografického procesu známého jako přímý pozitivní tisk, je známý také jako první autor zmanimulované fotografie v dějinách, kterou zinscenoval jako svou údajnou sebevraždu. Byl také prvním fotografem, který dostal zakázku od vládní organizace zdokumentovat historickou architekturu ve Francii. Již na přelomu 30. a 40. let 19. století aranžoval předměty na stole a pořizoval jejich fotografické kopie. V říjnu 1840 Bayard sám sebe naaranžoval jako utopeného na protest proti nedostatku oficiálního uznání jeho podílu na vynálezu fotografie. Na fotografii předstírá sebevraždu a na zadní straně textem varuje:\n\nHranice mezi informativní a výtvarnou fotografií je velmi tenká. Dodnes historici zpětně přehodnocují snímky prvních průkopníků dokumentaristů krajin. První fotografové soutěžili s malířstvím a podobně jako malíři využívali kompozici nebo účinek tří plánů, což se dá považovat za umění. Snažili se o harmonické spojení mezi obsahem a formou. Příkladem jsou průkopníci cestovatelské a krajinářské fotografie jako například Francis Frith, Francis Bedford, George Bridges, Maxime Du Camp nebo Solomon Nunes Carvalho.\n\nFotografie je projekcí obrazů na dvourozměrnou plochu, čímž ochuzuje realitu o prostor a pohyb. Stereofotografie se realitě snaží přiblížit a umožňují spatřit fotografovanou scénu nikoli ploše, ale v celé její hloubce. Teorie stereoskopie využívá řadu různých metod, jak toho dosáhnout. Jules Duboscq zkonstruoval stereofotoaparát a v roce 1850 zkonstruoval prohlížečku stereofotografií. O šest let později způsobily přívalové deště velké škody v nízko položených oblastech v celé Francii a francouzská vláda vyslala Clauda-Maria Ferriera, aby dokumentoval účinky povodně na Loiře na stereoskopické fotografie.\n\nV roce 1851 vyhlásil francouzský vládní Úřad historických památek misi Mission héliographique. Jejím úkolem byla fotografická dokumentace architektonických památek ve Francii, především významné historické a kulturní pamětihodnosti podléhající ochraně a zahrnuté do Monument historique. Členové skupiny se skládali z fotografů: Gustave Le Gray, Auguste Mestral, Édouard Baldus, Hippolyte Bayard a Henri Le Secq. Fotografové měli zdokumentovat historické budovy, mosty a památky, z nichž mnohé byly zbourány, aby uvolnily cestu pro velké pařížské bulváry, které nechal postavit na příkaz Napoleona III. prefekt Baron Georges-Eugène Haussmann.\n\nEadweard Muybridge se v roce 1873 začal zajímat o zachycení rychlého pohybu. Jeho bohatý přítel Leland Stanford se vsadil o 25 000 USD, že v určitém stadiu koňského klusu se ani jedna ze čtyř nohou nedotýká země. Muybridge se rozhodl dokázat, že Stanford má pravdu a vytvořil sérii snímků na mokrých kolódiových deskách, které tento výrok potvrdily. V dřevěné budově postavil 24 fotografických přístrojů, na jeden okraj závodiště zavěsil bílý horizont a na druhý umístil v pravidelných intervalech řadu fotoaparátů. Přes dráhu položil provázky, které v okamžiku, kdy je běžící kůň přetrhl, postupně uvolnily pružinové závěrky fotoaparátů. Práce na důkazu mu trvala šest let (1873–1878), vytvořil řadu fotografických přístrojů a nafotografoval přes 20 000 snímků zvířat a lidí v pohybu a některé publikoval knihách \"Animal Locomotion\" a \"The Human Figure in Motion\". Již tenkrát Muybridge použil expoziční doby až 1/6000 sekundy, na tu dobu velmi krátkým expozičním časem. Spolupracoval také s lékaři a fyziology a svými studiemi ženského a mužského těla se řadí mezi průkopníky fotografie aktu.\n\nOd 80. let se Wilson Bentley zabýval fotografováním sněhových vloček. Perfektně ovládl proces chytání vloček na černý samet takovým způsobem, že mohl zachytit jejich obrazy ještě před roztavením nebo sublimací. Za svůj život zachytil více než 5000 obrázků krystalů, spolupracoval s řadou univerzit a významně přispěl ke studiu meteorologických jevů.. Přestože se jednalo o vědecké zobrazení krystalů, Bentley to v roce 1922 popsal takto:\n\nNěmecký fotograf Karl Blossfeldt je známý svými fotografiemi květin, systematicky fotografoval především různá semena, šešule a listy. Roku 1928 vydal v Berlíně knihu nazvanou \"Pratvary umění\", ve které bylo více než sto makrofotografií květů, listů a jiných částí rostlin. Chtěl ukázat, že umění má vždy předobraz v přírodě, z níž vyšlo nejen umění, ale i sám člověk. Věcnost, s jakou Blossfeldt ukazuje zvětšené části rostlin, přesně zapadá do požadavku účelnosti nového umění. Řadí se do světové meziválečné avantgardy jako zástupce německé Nové věcnosti (Neue Sachlichkeit) společně s umělci jako byli Albert Renger-Patzsch, Walter Peterhans, Helmar Lerski a August Sander. Tato skupina představovala nový směr, kterým se vydala fotografie v Evropě – tzv. \"nemanipulovaná fotografie\".\n\nInformativní zobrazení portrétu se nejvíce uplatní na podobence. Takzvaný \"Identifikační portrét\" – podobenka, například na občanský (řidičský...) průkaz. Z bezpečnostních důvodů (přístup do střežených prostor, přístup do odbavovacích prostor letišť, autorizovaný přístup k počítači) se používají softwarové systémy umožňující identifikaci člověka díky jedinečnosti lidského obličeje. Označuje se jako systém pro rozeznávání lidských tváří (tzv. facial recognition system). V roce 1946 začal Hilmar Pabel portrétovat ztracené a válkou rozptýlené děti s cílem jim pomoci nalézt rodinu. Fotografie nejprve publikoval ve svém časopise \"Erich Kastner\", později vyšly s pomocí Červeného kříže v podobě velkoformátových plakátů. Výsledkem této několikaleté akce byla záchrana téměř milionu lidských osudů. Využívá ji také policejní fotografie k dokumentaci zadržených osob. Historická věda studuje fotografie, které sloužily k evidenci českých a moravských Židů perzekvovaných v období Protektorátu Čechy a Morava, aby vypátrala identitu portrétovaných osob. Již v roce 1851 Louis Dodéro předpověděl, že zmenšení formátu identifikační podobenky carte de visite může být použito pro úřední dokumenty, jako pas nebo lovecký lístek. Pascal Sébah vydal knihu \"Národní turecké kroje\", která získala zlatou medaili na výstavě ve Vídni v roce 1873 a také ocenění sultána Abdulazize. Sbírka fotografií na více než 350 stranách představuje kostýmy z různých oblastí, etnických a náboženských skupin Osmanské říše. Tato činnost Sébaha Pascala se stala dobovou dokumentací, jeho fotografie byly použity mimo jiné také ve vědeckých prací o Orientu. Zabýval se dokumentací tureckých kostýmů z různých oblastí, etnických a náboženských skupin Osmanské říše.\n\nV krajinářské fotografii nejvíce odpovídá informativnímu typu pohlednice.\n\nDalší odbornou specializací zaměřenou na poskytování nezkreslené informace využívá věda. Informativní fotografii k dokumentaci využívá celá řada vědeckých oblastí, například archeologie (Giorgio Sommer), dokumentují se s její pomocí sbírkové předměty či exponáty\nv muzeích nebo galeriích a podobně.\n\nGuillaume Duchenne de Boulogne (1806–1875 Francie) byl francouzský neurolog a fotograf, který oživil Galvaniho výzkum svalové elektrofyziologie (elektromyografie). Zkoumal terapeutické využití střídavého proudu ke stimulaci svalů a nervů, aby prokázal vodivost nervových drah, odhaloval vlivy zranění a prováděl další výzkum. Duchennenovy elektrické experimenty na obličejovém svalstvu měly obrovský vliv na dílo Charlese Darwina \"The Expression of the Emotions in Man and Animals (Výraz emocí u lidí a zvířat)\". Společně s mladým talentovaným fotografem Adrienem Tournachonem využíval nový vynález média fotografie, aby zachytil elektricky indukované reakce při svých pokusech. Je znám zejména způsobem, jakým spouštěl svalové kontrakce elektrickými sondami, zaznamenáváním výsledného zkresleného a často groteskního výrazu v té době nedávno vynalezeným fotoaparátem. Své poznatky zveřejnil v průběhu roku 1862. Jeho kniha \"Mécanisme de la physionomie humaine\" byla prvním neurofyziologickým textem o emocích a položila mezník v historii klinické lékařské fotografie.\n\nHenry Hering byl portrétní fotograf působící v Londýně v polovině 19. století. Nejznámější je díky své průkopnické práci v lékařské fotografii, která zaznamenávala fyzický stav duševně nemocných pacientů „před“ léčbou a „po“ léčbě v Bethlehemské královské nemocnici na předměstí Londýna.\n\nPo americké občanské válce fotografoval William Bell (1830 Anglie – 1910 USA) zranění a choroby vojáků pro muzeum Army Medical Museum. Velkou část roku 1865 strávil fotografickou dokumentací různých poranění, nemocí a amputací, z nichž mnohé byly publikovány v knize \"Medical and Surgical History of the War of the Rebellion\" (\"Historie medicíny a chirurgie válečné vzpoury\").\n\nV roce 1894 začal Wilhelm Conrad Röntgen zkoumat katodové paprsky. V listopadu následujícího roku objevil při svých experimentech neznámé paprsky, které dokázaly prostupovat neprůhlednými látkami. Známý snímek ruky Röntgenovy manželky s prstenem a kovovými předměty pochází z roku 1896. Záření bylo později pojmenované jako rentgenové a začalo sloužit medicíně a technické defektoskopii.\n\nMikrofotografie pořizuje snímky obrazů mikroskopických a submikroskopických objektů, zprostředkovaných zvětšovacími zařízeními, nejčastěji nejrůznějšími typy mikroskopů. Rozmanité mikrofotografické techniky nalézají uplatnění zejména v přírodních vědách, ať už v geologii při analýze mikroskopické stavby hornin, nebo v organismální biologii při studiu povrchových i vnitřních struktur jednobuněčných mikroorganismů i buněk jako součástí tkání. Díky nevšednosti, estetické působivosti a především takřka nekonečné rozmanitosti mikrosvěta je mikrofotografie v neposlední řadě též objektem zájmu výtvarně zaměřených fotografů.\n\nJedním z průkopníků mikrofotografie byl německý lékař Robert Koch, který ji v 70. letech 19. století využil při výzkumu anthraxu. Švédský vědec a fotograf Lennart Nilsson se věnuje fotografiím lidského embrya a dalších lékařských objektů považovaných za nefotografovatelné, obecněji řečeno se věnuje extrémní makrofotografii. V polovině 50. let 20. století Nilsson začal experimentovat s novými fotografickými technikami pro pořizování fotografií „z extrémní blízkosti“. Jeho překvapivé makrostudie v kombinaci s endoskopií se staly velkou senzací. Mezinárodního věhlasu dosáhl v roce 1965, když jeho fotografie z počátku lidského života se objevila na obálce časopisu \"Life\".\n\n\nOd 20. ledna 1952 do roku 1967 pracoval jako vedoucí fotograf Palestinského archeologického muzea (PAM) Nadžíb Albina. Během této doby nafotografoval většinu muzejních sbírek, fragmentů a rukopisů pomocí širokopásmové fluorescenční infračervené fotografie (snímek) (procesem známým jako \"reflected NIR photography\"). Nadžíb pro muzeum nashromáždil více než 1750 velkoformátových fotografických desek svitků. Kromě toho byly fotografie pořízeny na zvířecí kůži, což dobře umožnilo skládat fragmenty textů k sobě. Tyto snímky se staly jedněmi z prvních fotografií v muzejní sbírce a nejkomplexnější na světě své doby. Fragmenty a svitky tak byly zaznamenány před jejich dalším rozkladem způsobeným při skladování a jsou často považovány za nejlepší pořízené kopie svitků. Některé z následujících destrukcí byly přímým negativním důsledkem skladování ve vlhkých sklepích muzea a podmínek prostředí, kterým muzeum dovolilo fragmenty a svitky vystavit, například cigaretovému kouři, včetně kouře z cigaret Nadžíba. Ve skutečnosti došlo i k poškození Nadžíbových negativů PAM kvůli špatné archivaci a péči. Nadžíb Albina pořídil pět nekompletních sad Svitků od Mrtvého moře. Sady byly segmentově zaznamenávány, tříděny, až po sestavení formátu na výšku, jak je poskládali odborníci muzea PAM; většina svitků a fragmentů byla během procesu fotografována alespoň třikrát. Nadžíb svůj postup a jednotlivé kroky se svitky zaznamenával do deníku, který je dodnes v archivu Izraelského památkového úřadu.\n\n\nInformativní zobrazení nahého těla je nejrůznější formou dokumentace částí nahého těla, tedy jako „anatomický dokument“. Tedy například jak vypadají bederní jamky, jak vystupují krční obratle nebo jak je pokřivená páteř.\n\nNasnímané fotografie z letadla se zpracovávají v oborech geodézie a nebo kartografie při výrobě map, při rekonstrukci tvaru objektů – například v lékařství, archeologii nebo ochraně památek. V architektuře se pozorují a snímkují budovy nebo v lomech na těžbu kamene se koordinují jejich hlavní body. Využívají se při plánování využití země, archeologii, filmové produkci, studiích o životním prostředí, špionáži, komerční reklamě a dalších odvětvích. Fotografie jsou často zpracovávané GIS systémy. Fotografování ze vzduchu se používá také při analýze znečištění životního prostředí.\n\nPoužití letecké fotografie pro vojenské účely se rozšířilo v době první světové války. Zpočátku se dokumentování pozic nepřátelských vojsk z ptačí perspektivy provádělo z balónů s posádkou, která však byla ohrožena nepřátelskou palbou a nemohla se dostat příliš daleko za nepřátelskou linii. Tím, že se začalo využívat letadel, která mohla letět relativně nízko a fotografovat přímo nad nepřátelskými pozicemi, poskytovalo velitelům mnohem lepší pohled na bojiště a techniku.\n\nDalší pokrok letecké fotografie přineslo její využití v bezpilotních letadlech. První z nich nesl název \"Aerial Target (Vzdušný cíl)\" a vynalezl jej roku 1916 profesor Archibald Montgomery Low.\n\nOd začátku druhé poloviny dvacátého století začal rozvoj fotografování Země, planet a hvězd z umělých družic. První satelitní snímky Země pořídila 14. srpna 1959 americká družice Explorer 6. Zvláštní aplikací tohoto druhu fotografie je ve vojenské oblasti, špionáži, předpovědi počasí. Satelitní fotografie slouží geologům pro objevování nerostných zdrojů a zpravodajským organizacím pro přenos nejaktuálnějších fotografií z nejvzdálenějších míst na světě.\n\nV astronomické fotografii se využívají například takzvané bolidové kamery, což jsou zařízení k automatické fotografické registraci průletu meteorů a bolidů. Vyhodnocením snímků z více bolidových kamer je možné spočítat dráhu a rychlost bolidu, některé jeho fyzikální vlastnosti a ve výjimečných případech odhadnout i oblast, kam mohly jeho zbytky (meteority) dopadnout.\n\n\n"}
{"id": "668371", "url": "https://cs.wikipedia.org/wiki?curid=668371", "title": "Gold Coast Blue Tongues", "text": "Gold Coast Blue Tongues\n\nGold Coast Blue Tongues je hokejový klub z Austrálie, který je bývalým účastníkem Australian Ice Hockey League, nejvyšší soutěže v zemi.\n\nKlub byl založen roku 2005 pod názvem Brisbane Blue Tongues, ale v roce 2008 se na přání sponzora přestěhoval do Bundallu, předměstí Gold Coast. Klubové barvy jsou modrá, bílá a zelená, název (doslova \"modré jazyky\") je odvozen od tilikvy žlutočerné (\"Tiliqua nigrolutea\"), ještěrky s jasně modrým jazykem, která je typická pro oblast jižního Queenslandu. Klub fungoval jako všichni účastníci Australské ligy ledního hokeje na poloprofesionální bázi, přesto za něj v minulosti kromě domácích hráčů nastupovali také hráči se zkušenostmi z NHL, jako Rob Zamuner, Tyrone Garner nebo Gaetan Royer. Za tým nastupoval také český brankář Milan Novosedlák. Největším historickým úspěchem Blue Tongues je čtvrté místo v roce 2008. Po skončení ligového ročníku 2012 bylo oznámeno, že klub nebude z důvodu nevyhovující domácí haly startovat v následujícím ročníku ligy, přestože formálně členem ligy zůstává. Představitelé klubu se snaží situaci řešit, nejspíše rekonstrukcí stávající haly, aby klub mohl nastoupit do soutěže v dalších sezónách.\n\n"}
{"id": "668373", "url": "https://cs.wikipedia.org/wiki?curid=668373", "title": "Leonard Rosenman", "text": "Leonard Rosenman\n\nLeonard Rosenman (7. září 1924 New York, New York – 4. března 2008 Los Angeles, Kalifornie) byl americký hudební skladatel, skládající mimo jiné i hudbu pro film. Dvakrát získal za svoje dílo Oscara.\n\nNarodil se v newyorském Brooklynu, za druhé světové války sloužil u letectva v Pacifiku. Následně získal bakalářský titul v oboru hudby na Kalifornské univerzitě v Berkeley. Od 50. let skládal hudbu pro celovečerní filmy, jako jsou např. \"Na východ od ráje\" (1955), \"Rebel bez příčiny\" (1955), \"Fantastická cesta\" (1966), \"Pán prstenů\" (1978), \"Cross Creek \" (1983) a \"\" (1986). V polovině 70. let 20. století získal dva roky po sobě Oscara za nejlepší hudbu: roku 1975 za snímek Stanleyho Kubricka \"Barry Lyndon\" a v roce 1976 za film \"Cesta ke slávě\".\n\nZemřel ve věku 83 let na infarkt myokardu.\n\n"}
{"id": "668375", "url": "https://cs.wikipedia.org/wiki?curid=668375", "title": "Noc kostelů", "text": "Noc kostelů\n\nNoc kostelů je každoročně pořádaná akce, která má umožnit široké veřejnosti nezávazné přiblížení se a setkání s křesťanstvím. V jejím rámci jsou ve večerních a nočních hodinách zpřístupněny některé kostely různých křesťanských církví, ve kterých se rovněž zdarma konají koncerty, komentované prohlídky, workshopy či divadelní představení. Návštěvníci mají možnost nahlédnout do kostelních sakristií či klášterních zahrad, zkusit si zahrát na varhany, vystoupat na věže či sestoupit do starobylých krypt, prožít liturgii nebo třeba jen vnímat to, co bylo inspirací pro stavitele křesťanských chrámů. \n\nNoc kostelů vznikla v roce 2001 v Německu a do České republiky se rozšířila z Rakouska. První ročník této akce se v České republice konal 29. května 2009, druhý 28. května 2010 a třetí 27. května 2011. \n\nV roce 2011 se v České republice do akce zapojilo 939 kostelů, ve kterých pořadatelé připravili více než 5 000 programů. Během večera a noci 27. května 2011 bylo zaznamenáno více než 300 000 návštěvnických vstupů. \n\nV roce 2012 se Noc kostelů uskutečnila 1. června. Motto tohoto ročníku znělo: \"„Vy všichni jste děti světla. Nám nevládne noc ani temnota.“\" () Protože šlo zároveň o den dětí, organizátoři v programu pamatovali také na rodiny s dětmi – přichystali pro ně soutěže, výtvarné dílny či specializované prohlídky. Celkem se v roce 2012 do této akce zapojilo na území České republiky více než 1200 kostelů a modliteben. Podle informací organizátorů bylo zaznamenáno více než 400 000 návštěvnických vstupů, a to i přes proměnlivé počasí.\nZáštitu nad akcí uspořádanou 24. května 2013 převzali předseda vlády ČR Petr Nečas a další vrcholoví politici, v krajích i hejtmani a primátoři. Na území ve správě Diecéze litoměřické i biskup Jan Baxant. Jen v této diecézi byla Noc kostelů uspořádána ve 164 kostelích, kaplích a modlitebnách. Na jednotlivých místech byly k dispozici informační brožury k akci, v některých městech mohli návštěvníci sbírat i pamětní razítka.\n\nV roce 2014 proběhla v Česku noc kostelů 23. května. Heslem ročníku bylo \"„Nechť jsou světla na nebeské klenbě, aby oddělovala den a NOC. Budou na znamení časů, dnů a let.“\" (Srov. Gn 1,14)\n\nAkce se konala 29. května, počet objektů opět vzrostl na 1483. Záštitu nad akcí převzali předsedové vlády, parlamentu, senátu, církevní a další osobnosti. Vydané brožurky např. litoměřickým biskupstvím obsahovaly výčty zapojených 170 kostelů, kaplí a modliteben nejen ve správě římsko-katolické církve i s základními daty, nabízely zapojení do dětské výtvarné soutěže Na křídlech andělů, fotografické soutěže Tvář kostela.\n\nV celém Česku bylo během noci zaznamenáno téměř 500 tisíc návštěvnických vstupů. V Pražské arcidiecézi, která zahrnuje Prahu a větší část Středočeského kraje, bylo evidováno více než 250 kostelů, do kterých během noci vstoupilo na 98 tisíc lidí.\n\nV roce 2016 se v Česku Noc kostelů konala v pátek 10. června pod heslem \"„Jeho brány zůstanou ve dne otevřené, NOC tam už nebude.“\" (Srov. Zj 21,25) V celé zemi se do ní zapojilo 1463 objektů. Svou podporu akci vyjádřil a pozdrav zaslal vídeňský kardinál Christoph Schönborn.\n\nV Pražské arcidiecézi bylo v rámci Noci kostelů zaznamenáno téměř 112 tisíc jednotlivých vstupů návštěvníků.\n\nNoc kostelů se konala 25.května 2018. Motto: \"Zůstávali přes noc v blízkosti Božího domu.\" (srov. 1 Pa 9,27). \n\nNoc kostelů se koná v těchto zemích:\n\n\n"}
{"id": "668377", "url": "https://cs.wikipedia.org/wiki?curid=668377", "title": "Odněkud někam", "text": "Odněkud někam\n\nOdněkud někam je kompilační dvojalbum Michala Prokopa, které mapuje nahrávky z předchozí dekády 1989–2000. Vydáno bylo v roce 2000 labelem Sony Music / Bonton.\n\nVe formě dvou duetů \"Zvolna\" a titulní písně \"Odněkud někam\" představuje spolupráci s Helenou Arnetovou, dále se na první desce sedmi skladbami vrací k albu \"Černý ovce\" z roku 1997, song \"Dneska je naposled\" pochází z Ledeckého muzikálu \"Hamlet\" a píseň \"Esther\" připomíná osobnost Petra Nováka. Druhé album je live nahrávka z března 2000 a je složeno z amerických bluesových a soulových tradicionálů původního repertoáru Prokopovy domovské formace Framus Five. Toto CD bylo natočeno v sestavě: Michal Prokop, Luboš Andršt, J.Hála, J.Kovář, R.Němec, R.Fraš, P.Tomšíček, Zdeněk Tichota, M.Hejna.\n\n"}
{"id": "668378", "url": "https://cs.wikipedia.org/wiki?curid=668378", "title": "Dítě (kniha)", "text": "Dítě (kniha)\n\nDítě (francouzsky \"L´Enfant des Glaces\") je pátý příběh francouzského spisovatele Georgese-Jeana Arnauda ze světa Ledové společnosti vydaný v roce 1981.\n\nJde o postapokalyptický sci-fi román o 17 kapitolách zasazený do prostředí Nové doby ledové.\n\nČesky vydalo knihu nakladatelství Najáda Praha v roce 1993.\n\n\nLien Rag pracuje s kmenem Zrzavých lidí na kopuli v \"Purple Station\" a poté, co kmen zmizí, je nucen se sám postarat o svého syna Jdriena, jehož má se Zrzavou dívkou Jdrou. Ocitá se na útěku před nenávistí svých spoluobčanů vůči Zrzavým lidem, je si vědom nebezpečí, které jemu i dítěti hrozí, pokud bude odhalen jeho původ...\n\nKabaret, v němž pracuje Yeuze se zdržuje v \"Knot Station\", asi 250 kilometrů od západní válečné fronty. Během velké oslavy je stanice napadena zhruba stočlenným komandem Zrzavých lidí, které vyřadí z provozu přechodové komory a poškodí hlavní elektrárnu a další zdroje energie, což způsobí průnik ledového vzduchu do stanice. Lidé, kteří si nestihnou navléci izotermickou kombinézu, umrznou. Yeuze útok přečká na výhybkářském stanovišti, kde jí dělá společnost Mauron.\nBezpečnost se snaží událost bagatelizovat a vydá stanovisko, že šlo o nepřátelskou akci. O události se nesmí hovořit. Kabaret je odeslán na dlouhou dobu do exilu poblíž fronty.\n\nMezitím Lien Rag pracuje s kmenem Zrzavých lidí na čištění kopule v \"Purple Station\" a přitom se stará o svého syna Jdriena, kterého mu porodila Zrzavá dívka Jdrou. Ta se na výchově příliš nepodílí, dítě není kmenem přijímáno.\nAby nebyl odhalen a neumrzl, pracuje Lien v převleku – v kožichu podobnému srsti Zrzavých lidí, pod nímž má tenkou izotermickou kombinézu, přesto musí vydávat spoustu energie a cítí se vyčerpaný.\nJednoho dne kmen Zrzavých i s Jdrou zmizí. Vyhloubili tunel pod ostnatými zátarasy, aby mohli uprchnout.\nLien se zbaví převleku a opouští stanici i s dítětem. Je mu jasné, že bude muset být velmi obezřetný, aby nikdo nespatřil dítě nahé, neboť jeho srst by prozradila původ. To by znamenalo téměř jistou smrt pro dítě v současné podezřívavé atmosféře vůči Zrzavým. Musí vymyslet, jak jej udržet v chladnějším prostředí, protože Jdrien jakožto míšenec snáší hůře běžnou teplotu. V kupé cestují manželé Fravovi a zejména paní Fravová projevuje o dítě zájem. Manželé cestují do \"Chapel Station\", kde koupili obchod s náboženskými předměty, stanici mají pod palcem Neokatolíci.\nPaní Fravová odhalí, že dítě je kříženec člověka se Zrzavou rasou a Lien Rag se se synem ocitne ve velkém nebezpečí. Míšenci nejsou ve Společnosti tolerováni a nejvíce proti nim brojí právě Neokatolíci. Pomoc nabídne servírka Mouna Day a schová otce s dítětem ve své kajutě. Bezpečnost sice ve stanici prohledá vlak, ale uprchlíky neobjeví.\nVlak směřuje po polární síti do \"Salt Station\" a Rag se pídí po informacích o kabaretu, chce se setkat s Yeuze. Doufá, že mu pomůže. Dorazí do \"Salt Station\", kde se nechá zaměstnat u jedné z důlních společností, přičemž využije své glaciologické odbornosti.\n\nV práci se seznámí s Vakem, jenž mu zajistí hlídání pro Jdriena. Beja – stará Laponka se toho ráda ujme a synka si oblíbí. Vak také Lienovi ukáže tajnou laboratoř, de facto observatoř pro pozorování Slunce a řekne mu o cílech Obnovitelů Slunce. Liena to zaujme, ale ne natolik, aby se k Obnovitelům přidal.\nPoté je vedením firmy vyslán na jih do \"Trans Station\" pro dodávku folie. Vyřídí pracovní záležitosti a při návratu se opět setkává s Mounou. Na jedné stanici spatří na vedlejším vlaku klece s pochytanými Zrzavými lidmi kmene Jdrou. Dozví se, že Jdrou je mrtvá, zabil ji lovec Judo. Lien se nemusí rozmýšlet, rozhoduje se pro pomstu. Juda není těžké vypátrat, neboť zapíjí v jednom baru ve stanici úspěch při lovu. Rozbije mu hlavu kusem ledu a nasedá do omnibusu, aby dohonil svůj expres.\nV \"Salt Station\" se situace zhoršuje. Někdo si všiml dítěte a udal je na Bezpečnosti. Agenti navštíví Liena, jenž sice není zatčen, nicméně musí počítat se zvýšeným zájmem o svou osobu. V těchto nejistých chvílích mu dělá radost Jdrien, je velmi učenlivý a nejsou s ním žádné potíže.\n\nYeuze a její kabaret jsou už 4 měsíce ve vyhnanství. Válečná fronta se přiblížila na pouhých několik kilometrů. Yeuze a její společnice musí bavit vojenské pohlaváry. Tento život ji ubíjí, touží po klidu. Dozví se, že příhoda v \"Knot Station\" nebyla ojedinělá, Zrzaví lidé útočí i na jiných místech. Navíc proti Společnosti působí i pirát Kurts, který dokáže se svou posádkou proniknout do válečné oblasti a zmocnit se zbraní, paliva i potravin. Yeuze využije propustky a vyráží pátrat po Lienovi.\n\nLien Rag je nucen s Bejou a dítětem opustit \"Salt Station\". Jeho novým cílem je \"Norv Station\". Zdejší stanici vyhřívá jaderná elektrárna. Zrzaví lidé se tu potápějí do oceánu a loví ryby. Lien se nechá zaměstnat v rybolovné společnosti. Jejího ředitele Allan nezajímá Lienova minulost. Lien se sblíží s místním kmenem Zrzavých lidí i díky Jdrienovi. Pro podmořské práce navrhne ledový zvon, ale jelikož nikdo není ochotný se v něm spustit pod vodu, zůstane to na Ragovi.\nYeuze se podaří přes Vaka vystopovat Liena. Prožijí spolu vzácné chvilky štěstí, které ale záhy smete nečekaná událost ve stanici. Zrzaví lidé vyhodili do vzduchu dvě hlavní komory. Lien Rag je podezříván, že se na přípravě útoku podílel, všichni vědí o jeho spolupráci se Zrzavými.\nVe stanici je vyhrocená atmosféra, Beja je zabita lynčujícím davem. Yeuze se podařilo uniknout s Jdrienem ze stanice právě včas. Lien Rag je chycen rybáři a zmlácen, pak jej vsadí do ledového zvonu, pasti, kterou si sám vyrobil. Velitel Bezpečnosti mu nabízí vysvobození ze spárů rybářů, ale na oplátku žádá informace vedoucí k dopadení Vaka. Lien se vykrucuje, nehodlá jej udat.\nV ledovém vězení zakouší nenávist všech místních obyvatel, kteří čekají na jeho smrt. Navštíví jej bratr Petr z církve Neokatolíků a také mu nabízí osvobození výměnou za informace o Obnovitelích Slunce. Lien Rag odmítne, přestože si je vědom, že to znamená jistou smrt v ledu.\n\nZachrání jej pirát Kurts – sám míšenec černocha a Zrzavého muže. Ve spolupráci se Zrzavými lidmi se podaří jej dopravit přes ledovou pustinu na saních.\n\n"}
{"id": "668385", "url": "https://cs.wikipedia.org/wiki?curid=668385", "title": "Epochální výlet pana Třísky do Ruska", "text": "Epochální výlet pana Třísky do Ruska\n\nEpochální výlet pana Třísky do Ruska je český dokumentární film. Scenáristou a režisérem je Filip Remunda.\n\nVenkovský učitel Jaroslav Tříska, se v přestrojení za kosmonauta vydává na dobrodružnou cestu Transsibiřskou magistrálou do míst, kde v letech 1914–1920 bojoval jeho dědeček - Československý legionář. Jeho cílem je poznat současné Rusko a jeho lid. Film vznikal bez scénáře, hybatelem děje jsou náhodná setkání: opilí vojáci, autoritativní konduktérka, zlatá mládež, striptérky v nočním klubu, babuška ze sibiřské vesnice, ale i novináři a vysocí úředníci čelí otázkám o KGB, Čečensku a občanských svobodách v Putinově Rusku. Kontroverzní humoristický cestopis.\n\n"}
{"id": "668391", "url": "https://cs.wikipedia.org/wiki?curid=668391", "title": "Celebrita", "text": "Celebrita\n\nJako celebrita nebo osobnost je označován člověk, který ve společnosti dosáhl vysokého uznání, ohlasu nebo povědomí. Obecně vzato je celebritou ten, kdo strhává pozornost médií. Měřítkem přitom nemusejí být jeho zásluhy, ale toliko zájem veřejnosti se o těchto lidech více dozvědět.\n\nPůvodně latinské (celebrate – oslavovat). Ve francouzštině célèbre – slavný atd. Do češtiny přešlo z anglického \"celebrity\" (nebo zkráceně jen \"celeb\"), které má základ ve slovesu \"celebrate\" – oslavovat.\n\nJe řada způsobů, jak se člověk může stát celebritou: vyniknutím ve své profesi, dlouhodobým úsilím a celoživotním mistrovstvím ve svém oboru, získáním nějakého elitního ocenění, získání nějaké prestižní ceny, sportovním úspěchem, překonáním nějakého rekordu, nějakým neobvyklým (např. hrdinským) činem, ale též skandálem, z titulu své vysoce exponované funkce, nebo prostě velkým výskytem v masových médiích.\n\nExistují profese, které produkují větší počet celebrit než profese jiné. Mezi ně patří například filmoví a televizní herci, pornoherci, konferenciéři televizních a radiových show, moderátoři a komentátoři zpráv v celostátních televizích, politici na státní a mezinárodní úrovni, výkonní ředitelé klíčových státních úřadů, orgánů nebo nadnárodních firem, hudebníci objevující se v žebříčcích hitparád, modelky, úspěšní atleti či sportovní reprezentanti.\n\nCelebritami se mohou stát i lidé zajímaví širokým rozsahem své činnosti, kombinující více profesí. Lze si všimnout i toho, že většina výše zmíněných profesí je nějakým způsobem spojena s masovými médii. Dá se říci, že lidé usilující o získání nebo upevnění svého statusu celebrity a média, prodávající obsah zaměřený na ně, se v určité kladné zpětné vazbě navzájem podporují. V západních médiích vznikl dokonce termín „famous for being famous“ (slavný, protože je slavný) pejorativně označující lidi kalkulující s efektem svého statusu celebrity. Do velké míry platí i úsloví „kdo není v televizi ten jako by nebyl“ všímající si toho, jak silně si veřejnost asociuje lidi s jejich výskytem na obrazovce, a tak se například v oblasti filmu, divadla a televizní tvorby mnohem více mluví o hlavních a vedlejších hercích než režisérech a scenáristech.\n\nDále je několik faktorů, který jedince úspěšné ve výše jmenovaných profesích dokáží povýšit do statusu celebrity: charakter jeho osobnosti (většinou to je určitá forma extroverze), významný úspěch, milník v jejich kariéře, drobná úchylka či extravagance, velká událost v jejich osobním a partnerském životě, ale též velmi negativní událost – skandál, zločin (např. střet zájmů nebo korupce u veřejných činitelů), společensky nepřijatelný čin (nevěra).\n\nExistuje ještě několik alternativ:\n\nV angličtině je zavedený termín \"celebrity gossip\", česky přibližně \"pomluvy o celebritách\", v prosté mluvě však převládá jedno slovo – drby. Existuje celá podoblast médií (tištěných, zvukových, audiovizuálních), které se na celebrity gossip specializují. V Česku se začaly objevovat až v 90. letech ve formě společenských magazínů a tabloidů zaměřených na infotainment a „junk food news“. Ve společenských časopisech se mohou články o celebritách objevovat v jejich společenské rubrice, sloupcích (někdy bezskrupulózně označených jako 'drby') nebo ve formě rozhovorů se samotnými celebritami. V posledních několika letech vzniklo i pár pořadů, specializovaných na celebrity, vysílaných v televizi na nejmenovaném komerčním programu. Zájem o celebrity může přerůstat až v posedlost, sláva konkrétních celebrit může ze strany fanoušků a médií přerůst v pronásledování paparazzi, stalking, kult. Rozsah a dosah médií zprostředkovávající veřejnosti celebrity do velké míry určuje jejich velikost. Příchod internetových magazínů, sociálních sítí a serverů jako YouTube a dalších umocnil jak amplitudu slávy jednotlivých celebrit, ale například i rychlost, s kterou se rozzáří nebo zhasnou, stejně jako četnost objevů instantních celebrit (například souběžně s určitým memem).\n\n"}
{"id": "668394", "url": "https://cs.wikipedia.org/wiki?curid=668394", "title": "Černý ovce", "text": "Černý ovce\n\nČerný ovce je společné studiové album Jana Hrubého, Michala Prokopa, Petera Mustilla a Petra Skoumala, vydané v roce 1997 labelem Sony Music / Bonton. Obsahuje keltskou hudbu vycházející z irských a skotských tradicionálů doplněných rockovou a popovou linkou.\n\nHudbu složil Jan Hrubý, několik písní představuje upravené tradicionály. Texty do češtiny volně přeložil Pavel Šrut, naopak české texty do angličtiny převedl Bradley Stratton.\n\n\n"}
{"id": "668395", "url": "https://cs.wikipedia.org/wiki?curid=668395", "title": "Poprvé naposledy", "text": "Poprvé naposledy\n\nPoprvé naposledy je studiové album Michala Prokopa, vydané v roce 2006 u labelu Sony BMG. Hudbu, vedle Michala Prokopa, složili Petr Skoumal, Jan Hrubý a Luboš Andršt. Texty obstaral výhradně Pavel Šrut, podle recenze na musicserveru se vyznačují vysokou kvalitou s obsahem \"„vtipných slovních spojení a originálními obraty.“\" Album bylo kritiky kladně přijato a v roce 2007 obdrželo zlatou desku.\n\nPo vydání alba byla obnovena kapela Framus Five v novém složení, která uspořádala čtyři křty a koncem roku 2006 odjela \"Poprvé naposledy Tour\" zakončené 27. listopadu vystoupením k 60. narozeninám zpěváka v Lucerně, z něhož pořídila obrazový záznam Česká televize. Koncert pak vyšel v roce 2007 jako \"Live 60\" na CD a DVD.\n\n\n\n\n"}
{"id": "668404", "url": "https://cs.wikipedia.org/wiki?curid=668404", "title": "Tiscali telekomunikace Česká republika", "text": "Tiscali telekomunikace Česká republika\n\nTiscali telekomunikace Česká republika a.s. je česká společnost, jež poskytuje pevné hlasové služby a internetové připojení ADSL. 100% vlastníkem je společnost Tiscali media Czech Republic a.s. se sídlem v Praze. Původní společnost vznikla v Itálii jako společnost Tiscali nuovo Mercato Milano s.p. v roce 1981. Společnost je provozovatelem českého portálu www.tiscali.cz.\n"}
{"id": "668405", "url": "https://cs.wikipedia.org/wiki?curid=668405", "title": "Bezpečnostní sklo", "text": "Bezpečnostní sklo\n\nBezpečnostní sklo je typ skla sloužící k ochraně osob. Sklo odolává úderům a nárazům, v případě, že se tříští, vznikají malé neostré plošky, u kterých se zmenšuje pravděpodobnost zranění člověka. Bezpečnostní skla jsou vyráběna různými technikami a dělí se do několika kategorií podle účelu. V České republice jsou pro tato skla normy ČSN.\n\nJe tvořeno tabulemi skla, které jsou spojené polyvinylbutyralovou fólií. Skládá se ze dvou nebo více tabulí skla různých vlastností. Spojení tabulí skla polyvinylbutarylovou fólií dává sklu pevnost a pružnost. Takové sklo odolává nárazu či úderu tupého nebo ostrého předmětu v tom smyslu, že nedojde k jeho roztříštění. Sklo je rozbité, ale drží svoji konzistenci. V případě požadavku na neprůstřelné sklo se kombinuje několik vrstev skla a fólie.\n\nTaková skla se používají ve výtazích, automobilech (čelní okna) či přízemích a vysokých patrech budov. Brání zranění osob stojících poblíž skla, ale také zpomalují průnik osob, ať už z objektu (nemožnost vypadnutí z okna mrakodrapu při rozbití skla), nebo do objektu (zloději).\n\n"}
{"id": "668417", "url": "https://cs.wikipedia.org/wiki?curid=668417", "title": "Henrietta Anna Stuartovna", "text": "Henrietta Anna Stuartovna\n\nHenrietta Anna Stuartovna, francouzsky \"Henriette d'Angleterre\", zvaná rovněž Minette (16. června 1644, Exeter – 30. června 1670, Saint-Cloud) byla nejmladší dítě anglického krále – Karla I. Stuarta a jeho manželky Henrietty Marie.\n\nHenrietta Anna se narodila v Bedford House v Exeteru, když v Anglii zuřila občanská válka. Jejími staršími bratry byli pozdější angličtí králové Karel II. Stuart a Jakub II. Stuart. Dva týdny po jejím narození její matka prchla ze země a nechala Henriettu Annu v péči lady Villiersové. Děvčátko uvidělo matku poprvé až po dvou letech a v roce 1649, když byl její otec popraven, našla útočiště spolu s matkou a staršími sourozenci na francouzském dvoře, kde králem byl matčin synovec Ludvík XIV.\n\n31. března roku 1661, ve věku 17 let, se Henrietta Anna provdala za svého bratrance Filipa I. Orleánského, bratra krále Ludvíka XIV. Svatba se uskutečnila v kapli Palais-Royal v Paříži. Manželství nepatřilo ke šťastným. Filip byl chorobně žárlivý, na druhé straně ji zanedbával a dával přednost společnosti mužů; jeho favorité ji otevřeně ponižovali. Henrietta Anna se kvůli tomu obrátila na krále Ludvíka XIV., z čehož povstaly pomluvy, že snad by oni dva měli mít spolu poměr; jejich vztah byl v každém případě velmi blízký. Henrietta Anna využila svého vlivu na krále k tomu, že jeden z oblíbenců jejího muže byl poslán do vyhnanství. Když však se jednou z jejích dvorních dam stala Louise de La Vallière, dostala se Henrietta Anna na královském dvoře do pozadí: Ludvík XIV. poznal Louisu u své švagrové, zamiloval se do ní a měl s ní i nemanželské děti. Henrietta Anna se poté úzce spřátelila s Olympií Mancini, neteří kardinála Mazarina. Když však Henrietta Anna jako velmi mladá zemřela, vzpomínal na ni Ludvík XIV. a tesknil více, než její manžel.\nHenrietta Anna je známa svou korespondencí, kterou vedla se svým bratrem, králem Karlem II., k němuž ji poutal velmi těsný vzájemný vztah. Aby ho podpořila, přijela v roce 1670 do Anglie vyjednat uzavření tajné Doverské smlouvy, aliance mezi Anglií a Francií.\n\nZ manželství Henrietty Anny a Filipa Orleánského vzešli čtyři potomci:\n\nKromě porodů těchto donošených dětí Henrietta Anna čtyřikrát potratila: v roce 1663, 1666, 1667 a 1668. Vyčerpaná opakovanými porody a potraty zemřela v Saint-Cloud jako šestadvacetiletá krátce po návratu z vytoužené návštěvy Anglie. Po její smrti (zemřela poté, co vypila sklenici vody) se vynořily zvěsti o tom, že ji otrávil žárlivý milenec jejího manžela, Filip, rytíř de Lorraine-Armagnac. Proto byla provedena pitva, která ukázala, že příčinou smrti byl zánět pobřišnice způsobený spontánní perforací žaludku.\n\nPo její smrti se Filip, který potřeboval mužského potomka, oženil podruhé, a to s Alžbětou Šarlotou Falckou.\n\nPo smrti posledního potomka z přímé mužské linie Stuartovců kardinála Jindřicha Benedikta Bourbonského (druhý syn krále Karla I. Stuarta, mladší bratr krále Karla II. Stuarta a Henriettin starší bratr), se jakobité snažili prosadit na anglický trůn Henriettiny potomky, což se však nepodařilo.\n\nVystupuje v románu \"Tři mušketýři ještě po deseti letech\", kde jsou jejími dvorními dámami Louise de La Vallière, pozdější milenka Ludvíka XIV., a Nicole-Anne Constance de Montalais.\n"}
{"id": "668428", "url": "https://cs.wikipedia.org/wiki?curid=668428", "title": "Česká volejbalová extraliga žen 2010/11", "text": "Česká volejbalová extraliga žen 2010/11\n\nČeská volejbalová extraliga žen 2010/11 (Uniqa extraliga žen)\n\nZákladní část má jen 10 týmů, protože tým VK Prostějov (loňský mistr) hrál Středoevropskou ligu a byl přímo nasazen až do čtvrtfinále. Každý s každým se utká dvakrát. Do play-off postoupí 7 nejlepších týmů.\nOsmý tým po základní části se posunul na deváté místo a týmy na 9. a 10. místě hrají baráž s vítězem 1. ligy.\n\n(na tři vítězství) \n\nSK UP Olomouc 3 : 0 PVK Přerov Precheza \nVK Prostějov 3 : 0 TJ Mittal Ostrava \nPVK Olymp Praha 3 : 0 Volleyball club Slavia Praha \n VK KP Brno 3 : 0 TJ Sokol Frýdek-Místek\n(na tři vítězství) \n\nVK Prostějov 3 : 0 PVK Olymp Praha\nVK KP Brno 2 : 3 SK UP Olomouc\n(na dvě vítězství) \n\nVK KP Brno 2 : 0 PVK Olymp Praha\n(na tři vítězství) \n\nVK Prostějov 3 : 0 SK UP Olomouc \nskupina týmů poražených ve čtvrtfinále\n(na dvě vítězství) \n\nVolleyball club Slavia Praha 2 : 0 TJ Mittal Ostrava \n\nPVK Přerov Precheza 1 : 2 TJ Sokol Frýdek-Místek \n\n(na dvě vítězství) \n\nVolleyball club Slavia Praha 2 : 0 TJ Sokol Frýdek-Místek \n(na dvě vítězství) \n\nPVK Přerov Precheza 2 : 0 TJ Mittal Ostrava \nKonečná tabulka po vyřazovacích bojích\n\nmistryně extraligy 2010/11\n\n\n"}
{"id": "668429", "url": "https://cs.wikipedia.org/wiki?curid=668429", "title": "Washingtonská univerzita", "text": "Washingtonská univerzita\n\nWashingtonská univerzita, anglicky University of Washington, obvykle zkracováno na UW, Washington nebo neformálně UDub, je veřejná výzkumná univerzita v Seattlu, v americkém státě Washington. Byla založena roku 1861, a tak patří k nejstarším univerzitám na západním pobřeží Spojených států. Také je jednou z prvotřídních výzkumných univerzit celého světa. Z 500 nejlepších světových univerzit se na žebříčku \"Performance Ranking of Scientific Papers\" zařadila na 4. místo, v \"Šanghajském žebříčku\" se umístila na 16. pozici a v žebříčku tisku \"Times Higher Education\" obsadila 25. příčku.\n\nUniverzita má tři kampusy, z nichž ten největší je známý jako University District a zabírá plochu celé stejnojmenné čtvrtě Seattlu. Další dva kampusy se nachází v metropolitní oblasti Seattle, ve městech Tacoma a Bothell. Provozní náklady univerzity dosáhly roku 2012 více než 5,6 miliardy dolarů, zatímco rozpočet pro výzkumy přesáhl 1,5 miliardy dolarů. Pod univerzitu patří 500 budov, včetně University of Washington Plaza, kde se nachází univerzitní mrakodrap UW Tower a konferenční centrum.\n\nWashingtonská univerzita je vzdělávací institucí patřící do kategorie \"Public Ivy\", tedy mezi nejprestižnější veřejné vysoké školy Spojených států. Také je jednou ze 61 volených členů Asociace amerických univerzit. Škola se konzistentně umisťuje okolo 16. místa na žebříčcích světových vysokých škol a její rozpočet patří k nejvyšším v USA. Ve sportech soutěží v elitní divizi NCAA, konkrétně v konferenci Pacific-12.\n\nMěsto Seattle bylo jedním z osídlení, která se v druhé polovině 19. století pokoušela převzít převahu v nově vytvořeném teritoriu Washington. V roce 1854 navrhl teritoriální guvernér Isaac Stevens založení univerzity ve Washingtonu. Několik důležitých osadníků v oblasti dnešního Seattlu, které vedl metodistický kněz Daniel Bagley, spatřilo postavení univerzity v Seattlu jako vhodnou pomůcku k získání větší prestiže. Nakonec se jim podařilo přesvědčit jednoho ze zakladatelů Seattlu a tehdejšího člena teritoriální legislativy Arthura Dennyho o tom, jak je univerzita pro Seattle důležitá. Legislativa nakonec založila dvě univerzity, z nichž jedna byla právě v Seattlu a druhá v okrese Lewis. Později však toto rozhodnutí změnila a rozhodla, že jediná univerzita se bude nacházet v okrese Lewis. Tam však později nemohla legislativa najít vhodné místo pro univerzitu, a tak roku 1858 navrátila školu Seattlu.\n\nV roce 1861 začalo hledání 4 hektarů na území Seattlu, které by byly vhodné jako kampus nové univerzity. Denny a jeho společníci, Edward Lander a Charlie Terry, darovali univerzitě území známé jako Dennyho pahorek zhruba v centru Seattlu. Kampus pak ohraničovaly 4th a 6th Avenue a Union a Seneca Street.\n\nUniverzita byla oficiálně otevřena 4. listopadu 1861 jako Territorial University of Washington. V následujícím roce legislativa formálně schválila založení univerzity a vytvořila její dozorčí radu. Zpočátku se nové škole nedařilo a musela být třikrát uzavřena. Roku 1863 to bylo kvůli nedostatku studentů a v letech 1867 a 1876 kvůli nedostatku financí. I tak ji roku 1876 absolvoval první student, konkrétně studentka Clara Antoinette McCarty Wilt, která dostala bakalářský diplom v oboru vědy. Roku 1889, kdy se Washington stal státem Unie, už probíhal soustavný růst jak města, tak univerzity. Počet studentů se zvýšil z počátečních třiceti na tři sta a poměrná izolace kampusu od zbytku města položila základy pro invazivní rozvoj. Tudíž byla vytvořena speciální legislativní komise vedená absolventem univerzity Edmondem S. Meanym. jejímž úkolem bylo najít nové místo pro univerzitní kampus. Komise vybrala místo na pobřeží Unijního zálivu, severovýchodně od centra Seattlu. Legislativa státu pak zajistila finance pro zakoupení pozemku a výstavbu kampusu.\n\nNa nový kampus se univerzita přestěhovala roku 1895 a její hlavní budovou se stala Dennyho hala. Dozorčí rada se pak snažila prodat starý kampus, což se jí však nepovedlo, a tak se nakonec smířila s tím, že pozemek pouze pronajme. Univerzita pozemek v centru města, známý jako Metropolitan Tract, stále vlastní. Nachází se totiž v samém srdci města a představuje jednu z nejcennějších parcel celého města, čímž univerzitě každý rok získává miliony dolarů.\n\nV roce 1908 byla zbořena původní budova univerzity, na jejímž místě nyní stojí Fairmont Olympic Hotel. Zůstaly po ní pouze čtyři 7 metrů vysoké sloupy z ručně upraveného cedrového dřeva. O jejich záchranu se zasloužil Edmond S. Meany, jeden z prvních absolventů univerzity a bývalý šéf jejího dějepisného oddělení. Společně se svým kolegou, děkanem Herbertem T. Condonem jim dal jména Loajalita, Průmysl, Víra a Výkonnost (anglicky Loyalty, Industry, Faith, Efficiency, a proto souhrnně LIFE - život). Nyní sloupy stojí v divadle Sylvan Grove.\n\nOrganizátoři světové výstavy \"Alaska-Yukon-Pacific Exposition\" dlouho uvažovali o tom, že ještě nepříliš zastavený kampus univerzity použijí jako hlavní dějiště události. Nakonec se ohledně toho dohodli s dozorčí radou univerzity, která na oplátku mohla využít budov, které organizátoři výstavy postaví, i po jejím konci. Plán výstavy připravil John Charles Olmsted a byl později použit jako plán pro dodatečnou výstavbu univerzitního kampusu.\n\nObě světové války přivedly na kampus armádu a některé zázemí bylo dočasně pronajato federální vládě. Po každé válce zažila univerzita velký růst, především v době meziválečné zaznamenal horní kampus velikou expanzi. Mezi lety 1916 a 1939 bylo postaveno čtvercové nádvoří svobodných umění, které studenti znají pod pojmem \"The Quad\" (ze slova quadrangle - čtyřúhelník). První dvě křídla Suzzallovy knihovny, která je považována za architektonický skvost univerzity, byla postavena v letech 1926 a 1935. Další růst přišel s koncem 2. světové války a schválením zákona o vojácích, který veteránům umožňoval různé výhody, včetně vzdělávání. Jedním z nejvýznamnějších pokroků této doby bylo otevření zdravotnické školy v roce 1946. Nyní je z něj fakultní nemocnice University of Washington Medical Center, která podle časopisu \"U.S. News & World Report\" patří mezi deset nejlepších nemocnic v zemi. Ve stejné době muselo univerzitu opustit mnoho studentů s japonskými kořeny, kteří byli posláni do internačních táborů poté, co Japonci zaútočili na Pearl Harbor. Kvůli tomu mnoho nadějných japonských studentů nezískalo své doktoráty a nebylo odměněno za své úspěchy na univerzitě až do slavnostního obřadu \"The Long Journey Home\" (angl. dlouhá cesta domů), který se odehrál v květnu 2008.\n\nNa začátku 50. let minulého století byla vytvořena univerzitní policie, která má pravomoc na kampusu univerzity a na všech univerzitou vlastněných rezidencích, kromě apartmánů Radford Court ve čtvrti Sand Point. 60. a 70. léta jsou známá jako zlatá éra univerzity, především díky jejímu obrovskému rozmachu co se počtu studentů, výstavby zázemí, provozního rozpočtu a prestiže týče. Obrovskou měrou se o to zasloužil Charles Odegaard, prezident univerzity mezi lety 1958 a 1973. Počet studentů se v době jeho působení téměř zdvojnásobil na 34 tisíc, částečně také díky tomu, že po 2. světové válce nastala éra baby boomu ve Spojených státech. Toto období, podobně jako na dalších amerických univerzitách, poznamenaly vysoké úrovně studentského aktivismu, který se zaměřil především proti Válce ve Vietnamu. Odegaard šel při svém prezidentství na univerzitě za cílem vytvořit komunitu učenců, čímž přesvědčoval státní legislativu k dalším a dalším dotacím univerzitě. Také ji pomohli senátoři Henry M. Jackson a Warren Magnuson, kteří své politické prestiže využili k přispění škole federálními dotacemi. I dnes je University of Washington jednou z univerzit, které čerpají nejvíce peněz z federálních výzkumných fondů. Rozpočet univerzity se tedy zvýšil ze 37 milionů dolarů v roce 1958 na více než 400 milionů dolarů v roce 1973. Díky tomu bylo postaveno 35 nových budov a podlažní plocha univerzity byla zdvojnásobena.\n\nV roce 1990 univerzita otevřela oba své vedlejší kampusy v Tacomě a Bothellu, ve kterých původně nabízela bakalářské vzdělání pro ty, co za sebou již mají alespoň dva roky vysokého vzdělávání. Později byly kampusy přeměněny na čtyřleté školy, první prváci nastoupili do studia na podzim roku 2006. Nyní kampusy nabízí i magisterské programy. V roce 2009 univerzita otevřela pobočku ve španělském městě León, kde spolupracuje s místní univerzitou.\n\nSeattleský kampus univerzity se nachází na pobřeží Unijního zálivu a zálivu Portage a nabízí malebné výhledy na Kaskádové pohoří na východě a Olympijské pohoří na západě. Hlavní kampus ohraničují ulice 15th Avenue Northeast na západě, Northeast 45th Street na severu, Montlake Boulevard Northeast na východě a Northeast Pacific Street na jihu. Východní kampus se rozprostírá na východ od ulice Mountlake Boulevard, směrem ke čtvrti Laurelhurst, a zabírají jej především močály a sportovní zázemí. Jižní kampus zabírá místo na jih od Pacific Avenue až k průplavu Lake Washington Ship Canal a původně se na něm nacházelo golfové hřiště, které ustoupilo budovám zdravotních věd, oceánografie, rybářství a nemocnici University of Washington Medical Center. Západní kampus je ze všech nejméně oddělený od zbytku města a mnoho z jeho budov se nachází na ulicích Seattlu. Rozprostírá se na území ohraničeném 15th Avenue na východě, průplavem na jihu, mezistátní dálnicí Interstate 5 na západě a ulicí Northeast 41st Street na severu. Nedaleko se nachází ulice University Avenue, studenty nazývaná The Ave, která je střediskem životů studentů univerzity.\n\nNynějším prezidentem univerzity je Ana Mari Cauce. Prvním prezidentem univerzity byl Asa Shinn Mercer a dalšími známými prezidenty byli Thomas Milton Gatch, Charles Odegaard, Richard Levis McCormick nebo Mark Emmert.\n\nUniverzitu řídí deset dozorců, z nichž jeden je z řad studentů. Pravděpodobně nejvýznamnějším nynějším dozorcem je William H. Gates, Sr., otec Billa Gatese. Bakalářskému studiu vládne Asociace studentů University of Washington a navazujícímu Senát profesionálních studentů.\n\nUniverzita má 140 oddělení, která nabízí bakalářské, magisterské i doktorské tituly a jsou shromážděna do několika fakult, mezi které patří Fakulta umění a věd, Fakulta architektury a městského plánování, Škola obchodu Michaela G. Fostera, Škola stomatologie, Škola techniky, Škola informačních věd, Škola práv, Škola zdravotnictví, Škola veřejných záležitostí Daniela J. Evanse nebo Škola veřejného zdraví.\n\nV roce 2006 rozpočet univerzity poprvé překročil 1 miliardu dolarů a dlouhodobě ji řadí mezi nejlépe dotované univerzity v celých Spojených státech. Také je největším příjemcem federálních fondů mezi státními univerzitami a druhým největším celkově. Tuto pozici drží již od roku 1974. Univerzita je také zvoleným členem Asociace amerických univerzit.\n\nMezi studenty univerzity patří 136 stipendistů Fulbright, 35 stipendistů Rhodes, 7 stipendistů Marshall a 4 stipendisté Gates Cambridge. Na podzim 2011 univerzita přijala 56 procent žadatelů o přijetí na studium. Ve stejném semestru univerzitu navštěvovalo 42 428 studentů, což je nejvíce ze všech univerzit na západním pobřeží Spojených států. V roce 2011 bylo průměrné skóre GPA přijatého studenta 3,78 (zhruba 95 %) a skóre SAT 1795. Zhruba 33 procent bakalářských studentů patří mezi populační menšiny.\n\nSvůj personál a profesory univerzita angažuje ze všech zemí světa. Mezi profesory se nachází 151 členů Americké asociace pro rozvoj vědy, 68 členů Národní akademie věd, 67 členů Americké akademie umění a věd, 53 členů Institutu zdravotnictví, 21 členů Národní akademie inženýrství, 6 držitelů Nobelovy ceny, 2 držitelé Pulitzerovy ceny, 1 držitel Fieldsovy medaile, 29 držitelů Prezidentské ceny pro nadějné vědce a inženýry, 15 vyšetřovatelů Zdravotnického institutu Howarda Hughese, 15 držitelů McArthurovy ceny, 9 držitelů Mezinárodní ceny Gairdnerova fondu, 5 držitelů Národního vyznamenání za vědu, 5 držitelů ceny Alberta Laskera a Michaela E. DeBakeyho, 4 členové Americké filozofické společnosti, 2 držitelé National Book Award, 2 držitelé Národní medaile za umění, a mnoho dalších.\n\nUniverzita provozuje systém knihoven, který je 14. největší mezi všemi americkými univerzitami, s obsahem více než 7,5 milionu výtisků. Asociace výzkumu knihoven umístila systém na svém žebříčku mezi pátým a patnáctým místem v několika kategoriích.\n\nDále univerzita provozuje Research Channel, jediný americký televizní program, který se věnuje pouze šíření výzkumů z akademických institucí a výzkumných organizací. Momentálně se na programu podílí 36 univerzit, 15 výzkumných organizací, 2 výzkumná centra a mnoho dalších firem. Univerzita rozšiřuje výzkumy také pomocí své vlastní univerzitní televizní stanice a na svých internetových stránkách.\n\nK podpoře rovných možností vzdělávání univerzita spustila roku 2006 program \"Husky Promise\", který se soustředí především na studenty s nedostatkem financí. Rodiny, jejichž příjem dosahuje 65 % státního průměru či méně nebo rodiny, jejichž příjem je řadí na 235 % federální chudoby, se mohou do programu přihlásit. Programu může využít až 30 procent bakalářských studentů. Úroveň, kterou nesmí rodinné finance dosahovat, aby mohlo být programu využito, jsou na University of Washington nejvyšší v zemi, a tak může jejích služeb využít co nejvíce lidí. Tehdejší prezident univerzity, Mark Emmert, po vyhlášení programu prohlásil, že univerzita nemá elitářskou identitu.\n\nOd roku 1977 provozuje univerzita program TS/EEP, který provozuje Robinsonovo centrum a jedná se o jeden z nejprestižnějších programů v zemi, který zajišťuje předběžnou možnost studia na univerzitě pro šestnáct pečlivě vybraných, velice schopných studentů mladších patnácti let. Podle zákona státu Washington musí mít studenti za sebou šest let základní školy, než budou moci nastoupit do tohoto programu. Robinsonovo centrum dále provozuje Akademii mladých učenců, který nahrazuje střední školu a každý rok přijímá 35 akademicky vyspělých a vysoce motivovaných studentů. Studenti se mohou k tomuto programu přihlásit při prvním ročníku na střední škole a pokud jsou přijati, místo druhého ročníku se stanou prváky na univerzitě.\n\nV roce 2011 se univerzita umístila na 16. místě v žebříčku 500 univerzit zvaném Šanghajský žebříček, který vydává Centrum univerzit světové třídy pod univerzitou Jiao Tong v Šanghaji. Na šestnáctém místě se drží již od roku 2007, svou pozici ani před tím nijak výrazněji neměnila.\n\nV roce 2010 seřadilo Centrum univerzit světové třídy univerzity Jiao Tong v Šanghaji také 100 nejlepších univerzit podle kvality vzdělávání v určitých oborech. University of Washington se umístila na čtvrtých místech v klinické medicině a farmacii a životních a zemědělských vědách. Také se umístila na 25. místě v přírodních vědách a matematice, na 28. místě ve společenských vědách a 29. v inženýrství/technologii a informatice.\n\nV žebříčku vědeckého výkonu, který vydává Rada hodnocení vysokého vzdělávání Taiwanu, se univerzita umístila na čtvrté pozici z 500 nejlepších univerzit světa.\n\nPro školní rok 2011/12 se univerzita umístila na 13. místě z 500 nejlepších univerzit světa na žebříčku nizozemské Universiteit Leiden.\n\nV roce 2011 se univerzita umístila na 8. příčce žebříčku 2 000 světových univerzit seřazených podle akademického výkonu, který vydává turecká Technická univerzita Středního východu.\n\nRenomovaný britský týdeník \"Times Higher Education\" ji ve školním roce 2010/11 umístil na 23. místě mezi 500 nejlepšími univerzitami světa, o rok později University of Washington klesla na 25. příčku. Zároveň ji týdeník umístil v roce 2011 na 26. místo podle reputace v žebříčku 100 světových univerzit.\n\nV roce 2012 se univerzita umístila na 9. místě žebříčku 200 nejlepších univerzit a vysokých škol světa, které společně vydávají 4 mezinárodní vysoké školy a univerzity.\n\nVe stejném roce univerzitu umístila Španělská rada národního výzkumu na 11. místo mezi 20 tisíci nejlepšími univerzitami světa.\n\nNejlepší americké výzkumné univerzity umístily univerzitu na 11. místo z 50 nejlepších amerických univerzit. Žebříček publikuje Arizona State University.\n\nRoku 2012 měsíčník \"U.S. News & World Report\" umístil její bakalářský program na 42. místo mezi americkými univerzitami a 10. místo mezi americkými státními univerzitami. Mezi navazujícími programy se univerzita umístila na prvním místě v ošetřovatelství, třetím v sociální práci, čtvrtém v knihovních a informačních vědách, pátém v lékárnictví, šestém ve veřejném zdraví, sedmém v informatice a pedagogice, devátém ve zdravotnictví, 20. v právu a 21. v inženýrství. Univerzitní škola ošetřovatelství se umisťuje na 1. místě v tomto žebříčku už od jeho prvního vydání v roce 1993.\n\nDvouměsíčník \"Washington Monthly\" umístil univerzitu na 23. místě v roce 2011, což je mírný pád oproti dřívějším letem, kdy se umisťovala kolem 15. místa.\n\nEkonomický magazín \"Kiplinger\" srovnával ceny univerzit v poměru ku kvalitě vzdělání. University of Washington se umístila na 14. místě pro studenty ze státu Washington a na 18. místě pro studenty z ostatních států.\n\nV roce 2011 se univerzita umístila na druhém místě v počtu bakalářských absolventů nyní sloužících mezi dobrovolnými mírovými sbory, se 110. V minulosti se umisťovala i na samé špičce žebříčku.\n\nRoku 2012 seřadila společnost Global Language Monitor univerzity podle jejich aktivity na internetu, University of Washington obsadila 12. příčku.\n\nStudenti univerzity vydávají svůj vlastní deník pod názvem \"The Daily of the University of Washington\", kterému říkají zkráceně \"The Daily\". Jedná se o druhý největší deník v Seattlu a vychází každý den, kdy se učí, v létě pak vychází jako týdeník. Na televizní stanici UWTV pak v roce 2010 deník spustil vlastní půlhodinový program \"The Daily's Double Shot\", který je vysílán každý týden.\n\nV roce 1968 bylo postaveno centrum vnitřních sportů zvané IMA Center. Jeho rekonstrukce začala roku 2001, stála 41 milionů dolarů a byla dokončena na podzim 2003. Zatímco původně mělo centrum rozlohu 3 700 m², po rekonstrukci toto číslo dosáhlo 12 500 m². Projekt sice na sever od centra zrušil tři z devíti venkovních tenisových kurtů, původní vnitřní hřiště však dostalo nový povrch zvaný \"FieldTurf\".\n\nUniverzita se nachází v metropolitní oblasti Seattle, kterou obývá 3,4 milionu lidí. Procento obyvatel Seattlu s bakalářským titulem dosahuje dvojnásobku národního průměru, který čítá 27 %. 92 % obyvatel Seattlu pak má středoškolské vzdělání, což je rovněž více než národní průměr činící 85 %. Sčítání obyvatel dokázalo, že Seattle je nejvzdělanějším důležitým městem Spojených států podle procenta absolventu univerzit nebo vysokých škol. Jeho oficiální přezdívkou je \"Emerald City\", tedy Smaragdové město. Zvolena byla roku 1981 a poukazuje na bujné vždyzelené lesy, které se v oblasti vyskytují. Mezi další přezdívky patří Deštivé město nebo Tryskové město, což souvisí s výrobcem tryskových letadel Boeing, který má nedaleko odsud svou hlavní továrnu.\n\nSeattleské klima je často charakterizováno jako oceanické nebo mírné přímořské, s mírnými a mokrými zimami a suchými a teplými léty. Podobně jako většina Severozápadu USA patří podle Köppenovy klasifikace klimatu do oblastí s chladnými a mírně mokrými zimami, suchými subtropickými léty a středomořským charakterem. Nejníže teplota v Seattlu klesá na 2,2 °C v zimní noci, nejvýše pak pouze 24,2 °C při letním dni. 944 milimetrů ročních srážek řadí Seattle mezi sušší místa, než například New York City.\n\nEkonomiku města řídí několik starších průmyslových společností a novější internetové a technologické korporace. Hrubý metropolitní produkt dosáhl roku 2010 231 miliardy dolarů, což řadí Seattle na 12. místo mezi metropolitními oblastmi Spojených států. Obchodní krajině Seattlu dominují obrovské společnosti, z nichž tři se roku 2008 dostali na žebříček Fortune 500 největších amerických firem, a to internetový obchod amazon.com, řetězec kaváren Starbucks a obchodní dům Nordstrom. Dalšími velkými společnostmi z oblasti jsou řetězec velkoobchodů Costco, největší zdravotnický systém a pátý největší zaměstnavatel ve státě, Providence Health & Services, dále Microsoft, americká odnož Nintenda, dřevozpracující společnost Weyerhaeuser, výrobce nákladních automobilů Paccar, americká odnož společnosti T-Mobile a výrobce letadel Boeing. Město má také reputaci pro vysokou spotřebu kávy.\n\nStudenti univerzity, její sportovní týmy i absolventi si říkají Washington Huskies, neformálně pak „Montlake“, jelikož hlavní kampus se nachází na ulici Montlake Boulevard Northeast (avšak tradiční rozšíření městské čtvrti Montlake nezahrnuje kampus, který se nachází severně od Montlakeského průlivu). Husky by zvolen školním maskotem studentskou komisí v roce 1922 a nahradil „Sun Dodgera“, který poukazoval na zdejší podnebí. Na všech sportovních a speciálních událostech je tak k vidění maskot Harry the Husky, fotbalový tým pak k zápasu vede živý aljašský malamut zvaný Dubs. Školní barvy, fialová a zlatá, byly zvoleny roku 1892. Volbu inspirovala báseň z \"Hebrejských melodií\" Lorda Byrona.\n\nSportovní týmy univerzity patří do asociace NCAA, kde soutěží v elitní divizi, v konferenci Pacific-12. Mezi sportovní zázemí na kampusu patří fotbalový a atletický Husky Stadium, basketbalová, volejbalová a gymnastická Alaska Airlines Arena at Hec Edmundson Pavilion, baseballový Husky Ballpark, softbalový Husky Softball Stadium, Tenisový stadion Billa Quilliana, Tenisové centrum Nordstrom, Dempseyho vnitřní centrum a Conibear Shellhouse pro šerm. Golfový tým hraje na Washingtonově národním golfovém hřišti a plavecký tým považuje za svůj domov Akvatické centrum Weyerhaeuser a univerzitní bazén.\n\nFotbalový tým University of Washington patří tradičně ke kvalitním celkům a vyhrál národní mistrovství v letech 1960 a 1991. Osmkrát pak vyhrál turnaj Rose Bowl a jednou také Orange Bowl. Mezi lety 1910 a 1917 nenašel fotbalový tým přemožitele v 63 zápasech za sebou, což je stále platný rekord NCAA. Už od roku 1920, kdy byl univerzitní fotbalový stadion postaven na břehu Washingtonova jezera, se při fotbalových zápasech tradičně konají tzv. „tailgate party“, při kterých se pije alkohol a griluje u otevřeného kufru auta, v tomto případě však lodi. Od roku 1900 hraje fotbalový tým o Jablečný pohár, na jehož výhru stačí porazit v jediném zápase svého státního rivala, Washington State University. Huskies mají pozitivní historickou bilanci s 65 výhrami, 31 porážkami a 6 remízami. Nynějším koučem týmu je Steve Sarkisian, bývalý quarterback týmu Saskatchewan Roughriders v Canadian Football League.\n\nMužský basketbalový tým je úspěšný pouze přechodně, poslední dobou však slaví četné úspěchy pod koučem Lorenzem Romarem, který má pětileté zkušenosti z NBA. Pod jeho vedením se tým dostal do šesti národních mistrovství v posledních 10 letech, dvakrát mezi 16 nejlepších týmů ligy a jednou postoupil na mistrovství z prvního místa. 23. prosince 2005 vyhrál tým svůj 800. zápas v nynější aréně, což z ní dělá nejúspěšnější arénu současné basketbalové ligy NCAA.\n\nDlouhodobou tradici, datující se zpět do roku 1901, má na univerzitě šerm. Mezinárodní slávu si šermíři z University of Washington získali na olympiádě roku 1936, když v Berlíně vyhráli zlatou medaili po porážce německého a italského týmu, což vedlo ke zlobě přítomného Adolfa Hitlera. V roce 1958 tým svou slávu ještě zvýšil šokující porážkou petrohradského týmu novin Trud, který byl světovým šampionem. Stalo se tak v Moskvě a jednalo se o první americkou sportovní výhru na sovětské půdě a první případ, kdy ruské publikum ocenilo americký tým potleskem vestoje, během studené války. Šermíři University of Washington zaznamenali ve své historii 15 titulů z národních šampionátů, 15 zlatých, dvě stříbrné a pět bronzových medailí z Olympijských her. Poslední národní mistrovství vyhráli roku 2011.\n\nKromě šermířského týmu, který vyhrál národní mistrovství v letech 2007, 2009 a 2011, patří mezi nedávno úspěšné univerzitní týmy také softbalový tým, jenž se stal národním mistrem roku 2009. Další úspěchy slavily ženské týmy, v roce 2005 ten volejbalový a roku 2008 tým přespolního běhu. K tomu Scott Roth vyhrál v letech 2010 a 2011 tři národní mistrovství ve skoku o tyči, dvě z toho ve vnitřní soutěži. V roce 2005 zaznamenala univerzita národní šampionát v golfu, který vyhrál James Lepp. Ryan Brown, běžec na 800 metrů a Amy Lia, běžkyně na 1 500 metrů, ovládli své disciplíny na atletickém národním mistrovství roku 2006. Brad Walker vyhrál v roce 2005 národní mistrovství ve skoku o tyči jak venku, tak uvnitř. Ve všech případech se jedná o šampionáty pořádané asociací univerzitního sportu NCAA.\n\nHusky Stadium patří mezi místa, která se dají označovat jako rodiště mexické vlny. Ta byla vynalezena v říjnu 1981 absolventem univerzity Robbem Wellerem a dirigentem univerzitního sboru Billem Bisselem. V tu noc byla soupeřem Huskies Stanfordova univerzita.\n\nV květnu 2009 muselo sportovní oddělení univerzity rozpustit jak mužský, tak ženský plavecký tým. Důvodem bylo snížení rozpočtu.\n\nHusky Stadium je hlavním zdrojem příjmů kompletně rekonstruovaného sportovního obvodu univerzitního kampusu. Celková rekonstrukce sportovní vesnice potrvá několik desetiletí a bude se konat ve stejný čas jako masivní projekt státního ministerstva dopravy, který bude předělávat okolní mosty a dálnice. V roce 2013 čeká stadion další rekonstrukce, která bude zahrnovat výstavbu nové haly, podzemní stanice rychlodrážní tramvaje, zastřešení západní strany stadionu, nahrazení laviček sedačkami, zboření atletické dráhy a ukazatele skóre, výstavbu nového boxu pro novináře, skyboxů, snížení úrovně hřiště, přidání nových stánků a toalet a celkové vylepšení vybavení stadionu. Společně s rekonstrukcí stadionu proběhne výstavba nové parkovací garáže.\n\nStadion za dobu své existence zažil mnoho problémů, které způsobilo mimo jiné i vlhké seattleské podnebí. Renovační plány začaly v listopadu 2011, celou renovaci schválila univerzitní dozorčí rada o rok dříve a uvolnila na ni 250 milionů dolarů z rozpočtu. Na rekonstrukci pracuje společnost architektů Populous.\n\nPro své studenty i absolventy poskytuje univerzita mnoho služeb, v některých případech nadstandardních v porovnání s ostatními univerzitami. Pro tento účel má 16 oddělení, která se starají o to, aby byl život studenta na univerzitě co nejpříjemnější. Patří mezi ně například kampusová policie, oddělení rekreačních sportů nebo různé studentské spolky. Na některá z nich dohlíží viceprezident a viceprovost univerzity Eric Godfrey.\n\nStavby nových rezidenčních budov a rekonstrukce těch stávajících mají proběhnout okolo roku 2020. Plán zahrnuje výstavbu tří šestipatrových rezidenčních hal a dvou bytových komplexů v západní části kampusu v první fázi. Druhá fáze přinese rekonstrukci šesti stávajících rezidenčních hal a třetí fáze dodatečnou výstavbu. Díky projektu přibude ubytování pro 2 400 studentů.\n\nKromě ubytování na univerzitním kampusu nabízí asociace studentů také bezplatnou pomoc a poradenství studentům, profesorům a ostatním zaměstnancům školy, kteří chtějí bydlet mimo kampus. Asociace na internetu zprovoznila vyhledávací engine hledající místní reality a je ochotna pomoci těm, kteří poprvé kupují nemovitost.\n\nMnoho změn, které pomohly vylepšit život na kampusu vzniklo díky studentskému aktivismu, jehož nejvýznamnějšími představiteli teď jsou studentské organizace, které se soustředí především na životní prostředí.\n\nUniverzita provozuje program DO-IT, který pomáhá vzdělávacím institucím s plnou integrací studentů do studentského života, především handicapovaných studentů. Program zahrnuje například návod na univerzální design školy, který obsahuje co nejméně bariér omezujících výkon studentů.\n\nŠkolní kapela vystupuje na mnoha kulturních a sportovních akcích univerzity, včetně všech fotbalových utkání. Byla založena roku 1929 a nyní je základem studentského ducha univerzity. Podobně jako kapely ostatních univerzit, i tato měla za své působení několik oficiálních bojových písní a kromě sportovních akcí vystupuje i na maturitních ceremoniálech.\n\nMaskotem univerzity je od roku 1995 Harry the Husky. Dalším maskotem je živý aljašský malamut, nyní už třináctý v historii školy, se jménem Dubs. Původně tradici s malamuty zavedl jistý profesor Cross, po jehož smrti ji uchovává studentský spolek Sigma Alfa Epsilon.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "668431", "url": "https://cs.wikipedia.org/wiki?curid=668431", "title": "Česká volejbalová extraliga mužů 2010/11", "text": "Česká volejbalová extraliga mužů 2010/11\n\nČeská volejbalová extraliga mužů 2010/2011 (Uniqa extraliga mužů )\n\nZákladní část má 12 účastníků. Do play-off postoupí 10 nejlepších týmů. 12 tým po základní části hraje baráž s vítězem 1. ligy.\n\n\nHrály spolu týmy, které byly po základní části na 7 a 10 a na 8 a 9 místě\n\nČZU Praha 0 : 2 SK Volejbal Ústí n. Labem \nSlavia Havířov 2 : 1 AERO Odolena Voda \n(na 3 vítězství) \n\nVK Karbo Benátky n. Jizerou 0 : 3 VO Kocouři Vavex Příbram \nVK Jihostroj Č. Budějovice 3 : 1 SK Volejbal Ústí n. Labem \nDHL Ostrava 3 : 2 VK Dukla Liberec \nFatra EkoSolar Zlín 3 : 1 Slavia Havířov\n\n(na 4 vítězství) \n\nVK Jihostroj Č. Budějovice 4 : 2 VO Kocouři Vavex Příbram\nFatra EkoSolar Zlín 0 : 4 DHL Ostrava\n\n(na dvě vítězství) \n\nFatra EkoSolar Zlín 2 : 1 VO Kocouři Vavex Příbram\n\n(na 4 vítězství) \n\nVK Jihostroj Č. Budějovice 4 : 1 DHL Ostrava\n\nKonečná tabulka po předkole a vyřazovacích bojích\nTým Volejbal Brno jako poslední ze základní části extraligy a tým EGE České Budějovice se jako vítěz 1. ligy \n\nVolejbal Brno 3 : 1 EGE České Budějovice \n\n"}
{"id": "668443", "url": "https://cs.wikipedia.org/wiki?curid=668443", "title": "Karel Židek", "text": "Karel Židek\n\nKarel Židek (17. listopadu 1912, Hrochův Týnec – 24. června 2001, Chrudim) byl český varhaník, dlouholetý ředitel kůru v chrudimském arciděkanském kostele Nanebevzetí Panny Marie, hudební skladatel a dirigent. Zkomponoval ordinárium, které je zařazeno v dodatku jednotného kancionálu pro královéhradeckou diecézi.\n\n"}
{"id": "668446", "url": "https://cs.wikipedia.org/wiki?curid=668446", "title": "Kukačka", "text": "Kukačka\n\nKukačka může být:\n\n\n\n\n"}
{"id": "668453", "url": "https://cs.wikipedia.org/wiki?curid=668453", "title": "Holas", "text": "Holas\n\nPříjmení Holas nosí více různých osobností:\n\n"}
{"id": "668464", "url": "https://cs.wikipedia.org/wiki?curid=668464", "title": "Bristol 410", "text": "Bristol 410\n\nBristol 410 je řada automobilů vyráběná britskou firmou Bristol Cars. Vyráběla se v letech 1967–1969 a celkem bylo vyrobeno 79 vozů.\n\nByl to poslední vůz značky Bristol s 5,2 litrovým motorem, který byl původně použit ve voze Bristol 407.\n\n\n"}
{"id": "668471", "url": "https://cs.wikipedia.org/wiki?curid=668471", "title": "Zvonice a pranýř Žampach", "text": "Zvonice a pranýř Žampach\n\nDřevěná zvonička\nje dominantou původní dřevěné architektury v centru obce Žampach (okres Ústí nad Orlicí). V místní kronice se k této památce dočteme: „Dřevěná zvonička je z roku 1929. Kdy byla postavena stará zvonička s jedním menším zvonkem není známo. Byla skácena větrem asi v roce 1882. Potom v letech 1884 – 1886 byla znovu postavena.\n\nSvětil ji páter Bartoš z Písečné v roce 1887. V roce 1894 až 1895 na náklad hraběnky Anny z Lützowa přemístěna byla zvonička ke statuli u silnice. Tato zvonička byla v roce 1920 nákladem velkostatku opravena, novými prkny a šindelem pobita.Práci provedl a navečer 5. července dokončil Josef Knap ze Žampachu číslo p. 54. Na to po půlnoci asi o druhé hodině ranní dne 6.7.1920 vyhořela. Podpálena byla neznámým pachatelem – ničemou, který vypátrán nebyl. Při požáru se menší zvonek roztavil (větší zvonek byl v roce 1917 zrekvírován, obec dostala za něj 40 K).\nZnovu postavena byla teprve v roce 1929. Zřídili ji podle starého vzoru občané žampaští spolu s velkostatkem. Jest to tedy třetí zvonička na druhém místě.“\n\nZvonice je chráněna jako kulturní památka České republiky.\n\nVrchnostenský pranýř\npochází z roku 1693 a je tak nejstarší dochovanou kamenickou prací, se kterou se zde můžeme setkat. Žampašský pranýř je jedním z mála dochovaných svědků doby, kdy byly přestupky lehčího rázu trestány pranýřováním.\n\nV místní kronice se dozvíme k této památce více: „Místní památností je na Žampachu pranýř s letopočtem 1693 a s původním kruhem, u něhož byli viníci přivazováni. Je-li pranýř vrchnostenský neb obecní, to se neví neb bližších zápisů o něm není. Tento pranýř stojí dnes již na třetím místě. Původně stál na obecní cestě do Hejnic. Poprvé byl přemístěn velkostatkem v roce 1904. V roce 1920 přemístil jej velkostatek podruhé.“\n"}
{"id": "668484", "url": "https://cs.wikipedia.org/wiki?curid=668484", "title": "Doverská smlouva", "text": "Doverská smlouva\n\nDoverská smlouva byla dohoda, uzavřená 1. června roku 1670 mezi anglickým králem Karlem II. a francouzským králem Ludvíkem XIV. o alianci mezi oběma jejich zeměmi proti Nizozemí a o konverzi Karla II. ke katolictví - Francie měla pomoci Anglii navrátit se ke katolictví, Anglie pak měla podpořit Francii při jejím tažení k podmanění Nizozemska.\nNeví se přesně, z které strany vzešel první impuls k uzavření této smlouvy, je však zřejmé, že obě země jednaly o této možnosti utužení vzájemných vztahů od roku 1663. Jediní účastníci zahajovacích rozhovorů byli oba králové, Karel II. a Ludvík XIV., a Karlova sestra Henrietta Anna, vévodkyně d´Orléans, švagrová Ludvíka XIV., manželka jeho bratra Filipa.\n\nJednání nepokročila do roku 1669, kdy Karel II. měl jednat se svými rádci. Na tomto jednání oznámil, že by chtěl s celým královstvím oficiálně konvertovat ke katolické víře. Je velmi diskutováno, zda se tato schůzka opravdu uskutečnila. Třebaže největší podíl práce na vzniku budoucí smlouvy odvedla Henrietta Anna, definitivní podobu ji dali Henry Bennet a Thomas Clifford.\n\nFrancie slíbila platbu 2.000.000 \"livrů\" ročně a vojenské jednotky o síle 6.000 mužů na podporu Karla II. proti vnitřnímu odporu. Ačkoli anglický král oficiálně nekonvertoval, oslabila smlouva výrazně politickou pozici protestantismu v Anglii, on však se přece proti silnějšímu odporu především u šlechty nemohl důrazněji postavit. Druhá strana, Anglie, měla opustit Trojalianci se Švédskem a Nizozemím a podporovat Francii ve válce proti Nizozemí. Pokud by tato válka dopadla ve prospěch Francie, Anglie by získala řadu přístavů na dobytých územích. Smlouva byla základním předpokladem pro zahájení války proti Nizozemí, kterou společně započaly Anglie s Francií v roce 1672. \n\n"}
{"id": "668500", "url": "https://cs.wikipedia.org/wiki?curid=668500", "title": "Kyselina bromitá", "text": "Kyselina bromitá\n\nKyselina bromitá (HBrO) je jednou ze čtyř kyslíkatých kyselin bromu (společně s kyselinou bromnou, kyselinou bromičnou a kyselinou bromistou). Její soli se nazývají bromitany a jsou stejně jako samotná kyselina nestabilní.\n\nKyselina bromitá se připravuje několika způsoby:\n\n\nHBrO + HClO → HBrO + HCl.\n\n2. Rozkladem kyseliny bromné:\n\n2 HBrO → HBrO + HBr.\n\n3. Reakcí kyseliny bromičné a kyseliny bromovodíkové:\n\n2 HBrO + HBr → 3 HBrO.\n\nPoužívá se k redukci manganistanů:\n\n2MnO + BrO + OH → 2MnO + BrO + HO.\n"}
{"id": "668509", "url": "https://cs.wikipedia.org/wiki?curid=668509", "title": "Unplugged - Live", "text": "Unplugged - Live\n\nUnplugged - Live je koncertní album tria Michal Prokop, Luboš Andršt a Jan Hrubý nahrané akustickou formou – unplugged. Vydáno bylo v roce 2005 labelem Indies Records.\n\nAlbum představuje záznam dvou koncertů v brněnské Staré pekárně s premiérovým uvedením písně \"Ztracená myšlenka\" na hudebním nosiči. Trio spolu hrálo v období 1987–1990 a opět společně začalo vystupovat od roku 2000.\n\n\n"}
{"id": "668515", "url": "https://cs.wikipedia.org/wiki?curid=668515", "title": "Lumbe", "text": "Lumbe\n\nPříjmení Lumbe nosí více různých osobností:\n\n"}
{"id": "668517", "url": "https://cs.wikipedia.org/wiki?curid=668517", "title": "Fotografické album", "text": "Fotografické album\n\nFotografické album nebo fotoalbum je soubor fotografií, uspořádaných do podoby knihy.\nV tomto článku slovo album znamená výhradně fotografické album, i když samo o sobě má obecnější význam: kromě souboru fotografií může označovat také soubor či sbírku poštovních známek, pohlednic, pivních etiket apod.\n\nUž v bývalém Československu představovalo fotografování rozšířené domácí hobby. Po roce 2000, s rozmachem digitální fotografie, a ještě více po nástupu mobilů, které umějí fotografovat a lidé je pořád nosí s sebou, počet každoročně pořízených fotografií dále mnohonásobně vzrostl. Z většiny snímků pořízených dříve na filmy vznikly i fotografie na papíře. I když z digitálních fotografií to bude jen malý zlomek (číselně to lze stěží odhadnout), pořád se jedná o značný nárůst. Mnoho domácích papírových fotografií ovšem skončí v krabicích a zásuvkách.\n\nFotografická alba mohou být vytvářena jako trvalejší záznam rodinné historie nebo i konkrétní události, třeba svatby. Knihu pro album je sice také možné vyrobit doma svépomocí, ale běžnější je prázdné album koupit a do něj pak podle své představy uspořádat vlastní fotografie. Na výběr je více druhů alb. \"Zasunovací alba\" obsahují listy s průhlednými okénky, do nichž lze fotografie zasouvat. Velikost okének pak předurčuje velikost fotografií, jejich rozmístění je pevně dané. \"Samolepicí alba\" mají kartónové listy pokryté vrstvičkou lepidla a průhlednou fólií, která fotografie chrání před poškozením. \"Klasická alba\" jsou v dřívějších dobách obvyklé jednoduché knihy s tmavými nebo světlými listy z tužšího papíru, které jsou proloženy listy z jemného papíru na ochranu fotografií. Fotografie se do nich přilepují lepidlem nebo pomocí nalepovacích fotorůžků.\n\nAlbum s uspořádanými fotografiemi je zajímavější než jednotlivé fotografie 10x15 cm, ať už vytištěné na domácí tiskárně nebo v nějakém fotolabu. V klasickém i samolepicím albu může tvůrce navíc použít různé tvary fotografií, i nepravidelné, natočené nebo s částečným překrytím, může doplnit nadpisy, texty, rámečky atd.\n\nModerní obdobou fotoalba jako knihy z papíru je album (nebo \"galerie\") fotografií vystavovaných na webu. Takové album se dá vytvořit vhodným softwarem a umístit na webu přístupném pro návštěvníky pomocí jejich internetových prohlížečů. Vlastník alba může umožnit přístup komukoli anebo jen vybrané skupině přátel a příbuzných.\n\nAlbum lze umístit a provozovat na vlastním webu s privátní doménou, ale nabízí se také velká řada služeb, které zájemcům po registraci poskytnou pro jejich fotoalba svůj komunitní web včetně softwaru pro tvorbu fotoalb. Některé jsou placené, ale existuje i dostatek služeb bezplatných. Liší se ovšem také tím, jak u nich vytvářená alba vypadají a jaké možnosti mají. K nejznámějším v Česku patří rajče.net a galerie.cz, ve světě pak Flickr.com, jAlbum.net, Google+ (dříve Picasa).\n\nIndividuální fotokniha je moderní obdoba papírového alba. Liší se od něj tím, že na svých listech nemá přilepené ani do průhledných obálek zasunuté obrázky na fotografickém papíru, nýbrž fotografie tu jsou vytištěné na sice kvalitním, ale přesto obyčejném papíru, který je v celé knize stejný. Taková fotokniha vypadá právě tak, jako kterákoliv fotografická kniha (kniha s fotografiemi) zakoupená v běžném knihkupectví, ovšem byla vytištěna na zakázku jejího autora jen v tolika výtiscích, na kolik zněla objednávka, tedy nejčastěji v jednom. Více informací lze najít v článku Fotokniha.\n\nDo této kategorie lze například zařadit album se speciální \"plochou vazbou\". Společnou nevýhodou tradičního fotoalba, výpravné fotografické knihy z knihkupectví i individuální fotoknihy totiž je obvyklá vlastnost běžné knižní vazby, a sice to, že když se otevřená kniha položí na stůl, levá a pravá strana nikdy neleží vodorovně, ale listy ze hřbetu vycházejí skoro svisle a pak se ohýbají zpět. Plochá vazba tuto nectnost nemá, takže fotografie nejsou prohnuté, a dobře jsou vidět i snímky přesahující přes hřbet. Xerox takovou vazbu s názvem Xerox EverFlat začal nabízet v roce 2012, v Česku ji dokáže dodat piklio.\n\nZa alternativu lze považovat album s tvrdými, neohebnými listy. Ty jsou tvořeny fotografiemi za tepla nalisovanými z obou stran lepenkové desky. Tvrdé desky bývají kožené, koženkové nebo skleněné. V takové luxusní knize, která se v angličtině označuje jako \"Flush mount album\", pak leží listy zcela na plocho, ovšem počet stránek je značně omezen. Tomuto provedení se v Česku blíží fotokniha od firmy FotoŠkoda, jejíž listy vznikají slepením dvou fotografií vyrobených klasickým postupem na fotopapíru.\nJinou specialitu, technicky i finančně zcela nenáročnou, představuje \"výstřižkové album\" (anglicky scrapbook resp. scrapbooking; toto slovo se někdy nepřekládá). Vychází z toho, že ačkoli velmi profesionální provedení současných fotoknih sice může většina lidí považovat za dokonalejší stupeň klasického fotoalba, nemusí si to myslet všichni. I v jiných oborech se leckdy preferuje ruční práce před průmyslovým zpracováním, a někdo může mít raději album s ručně psanými než s tištěnými texty, protože je osobnější. Do výstřižkového alba se vedle fotografií lepí také výstřižky z novin a časopisů a kreslí se tam a malují ruční ornamenty a dekorace. Scrapbooking je hodně rozšířen v USA.\n\n"}
{"id": "668519", "url": "https://cs.wikipedia.org/wiki?curid=668519", "title": "Live 60", "text": "Live 60\n\nLive 60 je koncertní album a DVD Michala Prokopa & Framus Five a pozvaných hostů, vydané v dubnu 2007 u labelu Sony BMG. Poté co roku 2006 Prokop vydal sólové album \"Poprvé naposledy\", obnovil formaci Framus Five v novém složení, která na podzim téhož roku uspořádala koncertní šňůru \"Poprvé naposledy Tour\" zakončenou 27. listopadu vystoupením k 60. narozeninám zpěváka v Lucerně. Česká televize z něho pořídila obrazový záznam. Kompaktní disk je zkráceným výběrem skladeb z koncertu, DVD obsahuje bonus ve formě dokumentu \"Michal\" a archiv klipů z období 1969–2006.\n\nV roce 2007 DVD obdrželo zlatou a poté také platinovou desku.\n\nÚvodní sloku hitu \"Kolej Yesterday\" zazpíval autor hudby Petr Skoumal. V písni \"Blues pro tebe\" doplnil Prokopa její skladatel Jiří Suchý. Na Kainarově \"Odjezdu\" se interpretačně podíleli Markéta Foukalová a Dan Bárta, který se Zdeňkem Bínou navázal skladbou Luboše Andršta \"Noc je můj den\". Při bluesové klasice \"Špejchar blues\" se na pódiu objevili další hosté Vladimír Mišík a Radim Hladík.\n\n\n\n\n"}
{"id": "668520", "url": "https://cs.wikipedia.org/wiki?curid=668520", "title": "Marie Louisa Orleánská", "text": "Marie Louisa Orleánská\n\nMarie Louisa Orleánská, francouzsky \"Marie Louise d'Orléans\" (27. března 1662 Paříž, Francie – 12. února 1689 Madrid, Španělsko) byla rodem orleánská vévodkyně a sňatkem španělská královna v letech 1679–1689.\n\nNarodila se jako první dítě vévody Filipa I. Orleánského a jeho první manželky Henrietty Anny Stuartovny. Jejími prarodiči ze strany otce byli Ludvík XIII. a Anna Rakouská, ze strany matky Karel I. Stuart a Henrietta Marie Bourbonská.\n\nMarie Louisa se 19. listopadu roku 1679 provdala ve španělském Burgosu provdala za španělského krále Karla II., kterému byla první manželkou. Z jejich manželství nevzešli žádní potomci.\n\nJe otázka, jak hodnotit jejich manželství. Marie Louisa byla vyhlášená krasavice a Karel byl neduživý a dětinský, přesto však jejich vztah byl překvapivě velmi pěkný. Marie Louisa pociťovala ke svému manželovi téměř mateřskou něhu a s láskou o něj pečovala. Karlův zdravotní stav nebyl nikdy dobrý, neustále ho sužovaly horečky, nevolnost a bolest hlavy. Tento nepříznivý stav měl vliv na jeho náladu, která kolísala od hněvu a zlosti po melancholii. Marie Louisa mu přesto byla vždy nablízku a snažila se jej rozptýlit. Karel II., který se do své ženy rychle zamiloval, zažil po boku této své manželky zřejmě nejšťastnější chvíle svého života.\n\nO sexuálním životě manželů toho nevíme mnoho, ale je pravděpodobné, že Karel II. zřejmě trpěl některou ze sexuálních dysfunkcí (snad předčasnou ejakulací), která nejenže znemožňovala otěhotnění jeho ženy, ale kvůli které zřejmě manželství nebylo ani konzumováno.\n\nMarie Louisa zemřela 12. února roku 1689 ve věku necelých 27 let, pravděpodobně na zánět slepého střeva. V té době se objevily i nepotvrzené zvěsti, že ji otrávila její tchyně Marie Anna Habsburská, údajně kvůli tomu, že Marie Louisa neporodila dědice. Na smrtelném loži Marie Louisa řekla svému manželovi:\"\"Vaše královská milost jistě bude mít jiné ženy, ale nikdo vás nebude milovat tolik jako já:\"\"\n\nPo její smrti Karel upadl do deprese. Když mu po nějakém čase ukázali portréty dvou kandidátek na novou manželku, měl ukázat na miniaturu Marie Louisy a říci:\"\"Tato paní je opravdu pěkná:\"\" Přesto se z dynastických důvodů musel oženit znovu; jeho druhou manželkou se stala Marie Anna Falcko-Neuburská (1667–1740). Ani ona však nedala manželovi a říši následníka a po Karlově smrti vypukl rozsáhlý konflikt o jeho rozsáhlé dědictví.\n\n"}
{"id": "668524", "url": "https://cs.wikipedia.org/wiki?curid=668524", "title": "Vkládaný assembler", "text": "Vkládaný assembler\n\nVkládaný assembler (také se používá anglické inline assembler) je v programování označení pro kód v jazyce symbolických instrukcí (asembleru) vložený mezi příkazy vyššího programovacího jazyka (např. C). \n\nNevýhodou vložení assembleru je obvykle ztráta nezávislosti kódu na platformě. Vkládání assembleru se provádí nejčastěji z jednoho z následujících důvodů.\n\nNásleduje ukázka inline assembleru platformy x86 pro překladač GCC.\n"}
{"id": "668525", "url": "https://cs.wikipedia.org/wiki?curid=668525", "title": "Ču Šuang", "text": "Ču Šuang\n\nČu Šuang (; 3. prosince 1356 – 9. dubna 1395) byl čínský vojevůdce, kníže z Čchin a druhý syn císaře Chung-wua, prvního císaře a zakladatele říše Ming.\n\nČu Šuang obdržel posmrtné jméno \"Min\" (), jeho plný posmrtný titul byl „kníže Min z Čchin“ ().\n\nČu Šuang se narodil 3. prosince 1356 jako druhý syn Ču Jüan-čanga a jeho první manželky paní Ma. Ču Jüan-čang tehdy sídlil v Nankingu a jako jeden z generálů říše Sung bojoval v povstání rudých turbanů. Roku 1368 se Ču Jüan-čang stal císařem říše Ming a během několika let sjednotil Čínu pod svou vládou. V květnu 1370 udělil sedmi svým synům tituly knížat (, \"wang\"), Ču Šuang se stal knížetem z Čchin ().\n\nV říjnu 1371 se Ču Šuang oženil se sestrou mongolského vojevůdce Kökö Temüra, ale manželství nepřineslo očekávaný cíl když Kökö zůstal věrný mongolskému chánovi (a jüanskému císaři) Ajuširidarovi. Více než první ženu si Ču Šuang oblíbil druhou manželku, dceru generála Teng Jüa, se kterou se oženil koncem roku 1375. Měl šest synů a dvě dcery.\n\nPo dosažení dospělosti v dubnu 1378 přesídlil do Si-anu, centra bývalého státu Čchin, nyní hlavního města provincie Šen-si, a třebaže neměl pravomoci vůči místní správě, osobní garda, sestávající ze tří pluků, i početná domácnost vedená zkušenými poradci a úředníky (Čeng Ťiou-čcheng, Wang Kche-žang, Wen Jüan-ťi) mu dávala nemalou moc. Od konce 80. let patřil k několika císařovým synům, na nichž spočívalo velení pohraničním vojskům na severní a severozápadní hranici.\nPo smrti korunního prince Ču Piaa roku 1392 byl přirozeným kandidátem na nového následníka trůnu, ale císařovi rádci, především Liou San-wu (1312–1399), prosadili jmenování Ču Piaova mladého syna Ču Jün-wena. Zemřelý Ču Piao byl připravován k roli panovníka vládnoucího v konfuciánském duchu pomocí mírnosti a především civilními prostředky, zatímco Ču Šuang byl zejména voják bojující s Mongoly a mající i mnoho mongolských žoldnéřů ve svých službách. Výběr Ču Jün-wena, obklopeného literáty a úředníky, sliboval pokračování v zamýšleném trendu zcivilnění a umírnění vlády. Ču Šuangovu povýšení bránila v očích dvora a císaře i jeho násilnická povaha a řada případů zneužití moci a drobných i větších přestupků.\n\nZačátkem roku 1395 vedl vojenskou výpravu proti Tibeťanům. Krátce po návratu zemřel 9. dubna 1395 v Si-anu. Jeho první manželka, paní Wang, v reakci na mužovu smrt spáchala sebevraždu. Paní Teng se již dříve oběsila po hádce s manželem.\n"}
{"id": "668529", "url": "https://cs.wikipedia.org/wiki?curid=668529", "title": "Boží muka u Lysolají", "text": "Boží muka u Lysolají\n\nBoží muka u Lysolají jsou moderní drobnou sakrální stavbou v krajině u pražských Lysolají. Nacházejí se při hranici lysolajského a dejvického katastru u křižovatky polních cest, přes kterou vede červená značená turistická trasa a trasa každoroční pouti od dejvického kostela sv. Matěje ke kapli Panny Marie Sedmibolestné v Lysolajích.\n\nJedná se o pískovcový blok ve tvaru kvádru o rozměrech základny 68 × 38 cm a výšce 1,7 m s ocelovými rameny kříže a trojúhelníkovým průhledem, který symbolizuje Nejsvětější Trojici. Autorem díla je sochař Štěpán Rattay, boží muka slavnostně požehnal arcibiskup Duka v neděli 3. dubna 2011.\n\n"}
{"id": "668536", "url": "https://cs.wikipedia.org/wiki?curid=668536", "title": "Fly from Here", "text": "Fly from Here\n\nFly from Here je dvacáté studiové album anglické art rockové skupiny Yes. Album vyšlo 22. června 2011 v Japonsku a ve Francii. Jedná se celkově o druhé album bez zpěváka Jona Andersona.\n\n\n"}
{"id": "668539", "url": "https://cs.wikipedia.org/wiki?curid=668539", "title": "Hadovka (park)", "text": "Hadovka (park)\n\nPark Hadovka v Praze-Dejvicích (pojmenovaný podle nedaleké usedlosti Hadovka) leží v údolí bývalého Dejvického potoka u Starých Dejvic, mezi vozovkami směrově rozdělených ulic Zavadilova a Velvarská. Napříč jej protínají ulice U dejvického rybníčku, Starodejvická a Komorní. Je součástí zeleného pásu, v němž navazuje na park ležící mezi Evropskou a Velvarskou ulicí v úseku od Gymnasijní ke Kanadské ulici, na západní straně pak navazuje pás parků podél ulice Na rozdílu.\n\nPark byl vytvářen na místě bývalého zahradnictví a skleníků. od roku 2000 v souvislosti s výstavbou komplexu kancelářských budov Office Park Hadovka, stojícího severně od východní části parku, mezi Velvarskou a Evropskou ulicí. Park navrhl architekt Luboš Pata, na realizaci se podílely společnosti skupiny Hochtief a společnost Navatyp, investorem městská část Praha 6. V roce 2000 byla otevřena východní část parku, v roce 2004 byla otevřena i střední část parku a východní část byla osazena sochami.\n\nPark je travnatý se skupinami stromů a asfaltovanými stezkami. Ve východní a střední části se parkem hadovitě vlní podélná stezka, křižovaná převážně rovnými příčnými stezkami.\n\nVe východní části (označované „Park sochy Hadovka“, mezi ulicemi Kanadskou a Komorní, resp. Proboštskou) bylo v červnu 2004 osazeno 7 soch, které byly vybrány v rámci výtvarné soutěže. Příčné pásy hájků a travnatých ploch se sochami odpovídají pravidelnosti křídel Office Parku Hadovka. Mottem k vytvoření soch bylo \"Sdílení cesty\" jako komunikace, jako klikatá cesta parkem, časem, myšlenkami, životem a vztahy, jež odkazuje také na sdílení komerčního projektu office parku se současným vytvořením kvalitního prostoru veřejné zeleně.\n\nVe střední části (označované „Park dětské hřiště Hadovka“, mezi Komorní a Starodejvickou ulicí) je ohrazené hřiště pro věkovou skupinu 2–12 let, různé herní prvky pro děti ve věku od 5 do 15 let pítko, stupňovitý amfiteátr a dlážděné logo Hadovky.\n\nV části západně od Starodejvické ulice je běžný park bez speciálního určení.\n"}
{"id": "668541", "url": "https://cs.wikipedia.org/wiki?curid=668541", "title": "The Yellow Shark", "text": "The Yellow Shark\n\nThe Yellow Shark je album složené z koncertních nahrávek orchestrální hudby Franka Zappy, vydané měsíc před Zappovo smrtí 2. listopadu 1993.\n\n"}
{"id": "668544", "url": "https://cs.wikipedia.org/wiki?curid=668544", "title": "Hydroxid rubidný", "text": "Hydroxid rubidný\n\nHydroxid rubidný (RbOH) je alkalická chemická sloučenina, která je tvořena jedním kationtem rubidia a jedním hydroxidovým aniontem. V přírodě se s ním prakticky nesetkáme. Tento hydroxid je jinak ve formě roztoku (50% nebo 99%) volně k dostání. Je velice žíravý.\n\nHydroxid rubidný se získává velice bouřlivou syntézou z oxidu rubidného, kdy slučujeme vodu s tímto oxidem rubidia:\n\nTento hydroxid je v průmyslové výrobě využíván zřídkakdy, neboť téměř všechny hydroxidy zastupují hydroxid draselný a hydroxidem sodným se kterými se pracuje mnohem bezpečněji, než s tímto, neboť je silně žíravý.\nZ tohoto hydroxidu se dá také připravit kovové rubidium tím způsobem, že se na něj nechá v proudu vodíku působit hořčík.\n\n"}
{"id": "668548", "url": "https://cs.wikipedia.org/wiki?curid=668548", "title": "Mike Smith", "text": "Mike Smith\n\nMike Smith (* 22. března 1982, Kingston, Ontario, Kanada) je kanadský hokejový brankář hrající v týmu Edmonton Oilers v severoamerické lize NHL.\n\nSmith začal svojí juniorskou kariéru v roce 1999 v rodném Kingstonu, kde hrál za tamější Frontenacs v lize Ontario Hockey League. V první sezóně odchytal 15 zápasů a v týmu zastával roli náhradníka Andrewa Raycrofta. Po začátku sezóny 2000-01 se Smith přestěhoval do týmu Sudbury Wolves ve stejné lize, kde odchytal 43 zápasů. S Wolves se dostal do druhého kola playoff. Smith se stal prvním brankářem historie, který dokázal v jednom zápase vychytat čisté konto, vstřelit gól a zúčastnit se rvačky.\n\nV roce 2001 byl Smith vybrán v pátém kole vstupního draftu NHL, na celkově 161. místě Dallasem Stars. Přesto Smith pokračoval v juniorské lize a s Wolves postoupili v sezóně 2001-02 do playoff, kde vypadli v prvním zápase s Barrie Colts poměrem 1:4 na zápasy. Před další sezónou odešel hrát profesionální hokej a sezónu 2002-03 strávil v týmech Lexington Men O'War a Utah Grizzlies v ligách ECHL respektive American Hockey League. V elitnějším z klubů to jest v Utahu odchytal 11 zápasů z pozice náhradníka Jasona Bacashihuy a Coreyho Hirsche. Před sezónou 2003-04 přišel do Utahu Dan Ellis, se kterým se Smith střídal v roli náhradníka za Bacashishuou. Před sezónou 2004-05 odešel Smith do Houstonu Aeros, kde se o odchytané zápasy dělil s Joshem Hardingem. Smith se připojil k týmu Iowa Stars v jejich premiérové sezóně v AHL v sezóně 2005-06. Smith pomohl Iowě do playoff, ve kterém vypadli v prvním kole s Milwaukee Admirals. V létě roku 2006 podstoupil Smith operaci ramene, které si zranil během sezóny. Na předsezónním tréninkovém kempu Dallasu Stars si vydobyl pozici náhradního brankáře Martyho Turca. Ve svém prvním celém zápasu NHL 21. října 2006 pochytal všech 22 střel Phoenixu Coyotes a vychytal tak současně své první čité konto. 4. ledna 2007 Smith utrpěl otřes mozku poté co jej zasáhla prudká střela do hlavy a byl nucen vynechat několik týdnů. Po svém návratu vychytal dvě vítězství po sobě v zápasech, ve kterých vystřídal Turca a 10. února 2007 vychytal čisté konto proti Anaheimu Ducks. 14. června 2007 byl Smith jmenován do NHL All-Rookie týmu.\n\n26. února 2008 byl Smith společně s Jussim Jokinenem, Jeffem Halpernem a výběrem ve 4. kole draftu NHL 2009 (ve kterém si pozdější majitelé výběru Edmonton Oilers vybrali Kylea Bigose) vyměněn do Tampy Bay Lightning za Brada Richardse a Johana Holmqvista. Smith debutoval za Lightning hned následující den po výměně při porážce 2:3 proti Minnesotě Wild. 15. března 2009 vychytal čisté konto proti New York Rangers. Smith se tak stal teprve třetím brankářem se statusem nováčka, který vychytal v jedné sezóně čisté konto ve dvou různých klubech a byl prvním po 79 letech. Smith v sezóně 2008-09 vychytal 14 vítězných zápasů v dresu Lightning před tím, než utrpěl otřes mozku, což jej do konce sezóny vyřadilo ze hry. 2. února 2011 byl zapsán na Waiver list, aby mohl být odeslán do nižší ligy AHL, do týmu Norfolk Admirals. Z waiver listu si jej nikdo nestáhl.\n\nPrvního července 2011 podepsal Smith dvouletý kontrakt na 2 miliony dolarů s Phoenixem Coyotes. Stanovil nový rekord NHL v počtu zákroků při vítězství s čistým kontem v základní hrací době, když nepustil za svá záda ani jednu z 54 střel, kterým čelil v zápase s Columbus Blue Jackets 3. dubna 2012. Phoenix zvítězil 2:0. Tento rekordní zápis překonal brankář Edmontonu Ben Scrivens, když Oilers porazili 29. ledna 2014 San Jose Sharks poměrem 3:0 a Scrivens zastavil všech 59 střel soupeře. Smith v první sezoně v dresu Coyotes dosáhl 38 vítězství, Phoenix se díky potřetí za sebou probojoval do play-off a Smith se umístil na pátém místě v hlasování o Vezina Trophy pro nejlepšího brankáře NHL.\n\nVe vyřazovacích bojích sezony 2011-2012 dovedl Smith Phoenix k první vítězné sérii od roku 1987, když porazili Chicago Blackhawks 4:2 na zápasy. Po vítězství v druhém kole poměrem 4:1 nad Nashvillem postoupil Phoenix do finále západní konference, kde podlehli pozdějšímu vítězi Stanley Cupu Los Angeles Kings 1:4 na zápasy. Smith se v playoff prezentoval skvělým průměrem 1,99 branky na zápas a 94,4% procentní úspěšností zásahu a patřil statisticky mezi nejlepší brankáře playoff 2012.\n\n5. července 2013 podepsal Smith novou šestiletou smlouvu s Coyotes na 34 milionů dolarů.\n\nTéhož roku, 19. října 2013, se stal sedmým brankářem v historii, kterému se podařilo vystřelit puk do prázdné branky soupeře a skórovat (čtyřem dalším brankářům byla branka připsána po vlastních brankách soupeřů). Smith vstřelil branku v čase, kdy zbývala 0,1 sekundy v základní hrací době, do prázdné branky Detroitu Red Wings.\n\nMike Smith získal zlatou olympijskou medaili na zimních hrách v ruském Soči, kde byl součástí vítězného kanadského výběru jako třetí brankář.\n\n"}
{"id": "668556", "url": "https://cs.wikipedia.org/wiki?curid=668556", "title": "Crosby, Stills &amp; Nash (album)", "text": "Crosby, Stills &amp; Nash (album)\n\nCrosby, Stills & Nash je debutové a eponymní studiové album kalifornské superskupiny Crosby, Stills & Nash, vydané 29. května 1969 u Atlantic Records.\n\n\n\n"}
{"id": "668557", "url": "https://cs.wikipedia.org/wiki?curid=668557", "title": "Mezinárodní mistrovství České republiky v rallye 2011", "text": "Mezinárodní mistrovství České republiky v rallye 2011\n\nMezinárodní mistrovství České republiky v rallye 2011 zahrnovalo celkem sedm podniků. Zvítězila posádka Roman Kresta/Petr Gross se Škodou Fabií S2000 z Adell Mogul Racing Teamu. \n"}
{"id": "668562", "url": "https://cs.wikipedia.org/wiki?curid=668562", "title": "The Gnome", "text": "The Gnome\n\n„The Gnome“ je skladba britské rockové skupiny Pink Floyd napsaná kytaristou a zpěvákem Sydem Barrettem. Poprvé byla vydána na jejich debutovém albu \"The Piper at the Gates of Dawn\" v srpnu 1967 jako druhá píseň na druhé straně této LP.\n\nText písně „The Gnome“, řazené do psychedelického folku či popu, vypráví příběh o skřítkovi (anglicky „the gnome“) jménem Grimble Gromble, který si obléká šarlatovou tuniku a tráví život jedením, spaním a pitím svého vína. Skladba, patřící mezi pohádky či dětské říkačky, je inspirována Tolkienovými hobity, jedná se o Barrettův únik do dětství, neboť měl rád pohádky a byl ovlivněn přírodou v okolí Cambridge, kde vyrůstal.\n\nPink Floyd pravděpodobně píseň „The Gnome“ živě nikdy nehráli. Originální studiová verze nahraná v březnu 1967 pro album \"The Piper at the Gates of Dawn\" (vydáno 4. srpna 1967) má délku 2 minuty a 13 sekund. Tato verze byla též použita jako B strana singlu „Flaming“ (katalogové číslo: Tower 378), který vyšel pouze v USA 6. listopadu 1967. Na kompilace nebyla skladba „The Gnome“ nikdy zařazena, nepočítaje box sety s celým albem \"The Piper at the Gates of Dawn\".\n\nČeský písničkář Karel Plíhal tuto píseň předělal a pod názvem „Cibulová omeleta“ natočil v roce 1982 se skupinou Plíharmonyje pro nevydané album. Jako text písně použil kuchařský recept.\n\n"}
{"id": "668568", "url": "https://cs.wikipedia.org/wiki?curid=668568", "title": "Danišovce", "text": "Danišovce\n\nDanišovce jsou obec na Slovensku v okrese Spišská Nová Ves. Mají 527 obyvatel a rozloha katastrálního území je 4,3 km².\n\nPrvní písemná zmínka je z roku 1287. Obec leží v Hornádské kotlině v regionu Spiš.\n"}
{"id": "668577", "url": "https://cs.wikipedia.org/wiki?curid=668577", "title": "Lohkamp", "text": "Lohkamp\n\nPříjmení Lohkamp nosí více různých osobností:\n\n"}
{"id": "668578", "url": "https://cs.wikipedia.org/wiki?curid=668578", "title": "Sogdijský vilájet", "text": "Sogdijský vilájet\n\nSogdijský vilájet ( , ) je vilájet nacházející se na severu Tádžikistánu v pohoří Ťan-šan. Hlavním městem je Chudžand. Vznikl 27. října 1939 jako Leninabadská oblast a 10. listopadu 2000 byla přejmenována Sogdijskou oblast resp Sogdijský vilájet.\n\nVilájet se rozkládá na 25 400 km². Území je převážně hornaté. Podnebí je kontinentální, suché a závislé na nadmořské výšce. Průměrná teplota v zimě v údolí se pohybuje mezi 0 - 10°C v horských oblastech dosahuje až -40 °C. Největšími řekami jsou Syrdarja a Zeravšan. V oblasti se také nachází jezero Iskanderkul.\n\nVilájet zahrnuje 8 měst ( ), 22 městských obcí ( ), 14 venkovských okresů ( ) a 93 venkovských komunit ( ).\n"}
{"id": "668587", "url": "https://cs.wikipedia.org/wiki?curid=668587", "title": "Bristol 412", "text": "Bristol 412\n\nBristol 412 je řada automobilů vyráběná firmou Bristol Cars. Vyráběla se v letech 1975–1993.\n\n"}
{"id": "668590", "url": "https://cs.wikipedia.org/wiki?curid=668590", "title": "Bertrand Poirot-Delpech", "text": "Bertrand Poirot-Delpech\n\nBertrand Poirot-Delpech, často též zkracován jako BPD, (10. února 1929, Paříž – 14. listopadu 2006, tamtéž) byl francouzský spisovatel a novinář.\n\nVe své vlasti byl velmi známý, pracoval téměř půl století jako literární kritik pro deník Le Monde, od roku 1986 byl zároveň členem Francouzské akademie. Po jeho smrti jej Dominique de Villepin prohlásil za největšího obránce francouzského jazyka.\n\n\n"}
{"id": "668591", "url": "https://cs.wikipedia.org/wiki?curid=668591", "title": "Port Arthur (Tasmánie)", "text": "Port Arthur (Tasmánie)\n\nPort Arthur je město a bývalá trestanecká kolonie ležící na ostrově Tasmánie, 60 km jižně od hlavního města ostrova Hobart. Dnes je vyhledávaným místem pro turisty, jejichž cílem je skanzen zřízený z bývalé trestanecké věznice. Město bylo pojmenováno po viceguvernérovi Tasmánie George Arthurovi. Od roku 1833 až do 1850 zde byli umístěni nejtěžší britští a irští zločinci. Později se zde začala stavět věznice, která byla dokončena v roce 1853 a pak rozšířena v roce 1855. Poloostrov, na kterém se nachází město, je obklopen vodou s množstvím žraloků, takže trestanci neměli možnost uprchnout.\n\n\n"}
{"id": "668601", "url": "https://cs.wikipedia.org/wiki?curid=668601", "title": "Fosfolipáza A2", "text": "Fosfolipáza A2\n\nFosfolipáza A2 (PLA2, EC 3.1.1.4) je enzym, řazený mezi fosfolipázy, schopný katalyzovat hydrolýzu molekuly glycerofosfolipidu mezi acylovou skupinou a druhým uhlíkem (C) glycerolu. Ke své funkci fosfolipázy A2 vyžadují vápníkové ionty.\n\nFosfolipázy A2 mají významné role v buněčné signalizaci pomocí lipidových molekul. Regulují např. metabolismus, složení buněčných membrán či buněčnou smrt. Dále mají důležitou funkci pro tvorbu arachidonové kyseliny a díky tomu regulují tak fundamentální procesy, jako je zánět, alergie, bolest, dilatace a konstrikce cév včetně hospodaření s vodou.\n\nCelá řada hadích jedů funguje na principu fosfolipáz A2.\n"}
{"id": "668658", "url": "https://cs.wikipedia.org/wiki?curid=668658", "title": "S7 Airlines", "text": "S7 Airlines\n\nS7 Airlines (dříve Sibir Airlines) (: ПАО «Авиакомпания „Сибирь“»), patří spolu se společnostmi Aeroflot a UTair k největším leteckým společnostem v Rusku. Je členem skupiny S7 Group, dříve mj. spolu se společností Globus, která byla vyčleněna z S7 a létá pravidelné i charterové linky.\n\nPůvod společnosti je možné vysledovat až k začátkům provozu civilních letů z vojenského letiště v Novosibirské oblasti v roce 1957. Formálně byla společnost Sibir založena v roce 1992 a v roce 1994 obdržela kód ICAO. Společnost navázala na regionální provoz Aeroflotu.\n\nV roce 2001 společnost koupila \"Vnukovské aerolinie\" a stala se společností s největším objemem přepravy na domácích linkách. Většinu svých linek začala provozovat z letiště Moskva-Domodědovo. V roce 2005 jako první ruská společnost zahájila prodej letenek přes internet.\n\nV roce 2006 se stala společnost členem skupiny S7 group a s tím proběhla i změna značky (rebranding) ze Sibir na S7. S tím souvisela i kompletní změna nátěru letounů z nenápadné modro-bílé na výrazně zelenou s červeným logem. V roce 2007 byla z S7 vyčleněna společnost Globus, která byla v roce 2010 prodána. V roce 2010 se S7 stala členem aliance Oneworld\n\nSpolečnost provozuje značně rozsáhlou síť linek, převážně do destinací v Rusku a Společenství nezávislých států. Jejich počet se začátkem roku 2011 blížil devadesáti a počet obsluhovaných zemí třiceti. \n\nDo České republiky létá pravidelný spoj z Novosibirsku do Prahy. V letní sezóně 2020 tuto linku bude létat třikrát týdně. Na jaře 2011 obdržela společnost přepravní práva na linku Petrohrad-Pulkovo - Brno-Tuřany, uskutečněna ale nebyla.\n\n4. října 2001 byl letoun Tu-154M na lince 1812 z Tel Avivu do Novosibirska omylem sestřelen nad Černým mořem raketou S-200 ukrajinské armády. Zahynulo všech 78 osob na palubě.\n\n24. srpna 2004 se letoun Tu-154B, na lince 1047 z Moskvy do Soči, stal terčem teroristického bombového útoku. K explozi došlo v prostoru Rostova na Donu. Zahynulo všech 46 osob na palubě.\n\n9. června 2006, už pod značkou S7 Airlines, let 778, došlo k nehodě Airbusu 310 během přistání v Irkutsku. Po chybě posádky, s poruchou na obraceči tahu motorů, letoun nedobrzdil na mokré dráze a po nárazu do betonové zídky došlo k požáru. Zahynulo 124 osob, 79 se zachránilo.\n\n"}
{"id": "668659", "url": "https://cs.wikipedia.org/wiki?curid=668659", "title": "Cité fleurie", "text": "Cité fleurie\n\nCité fleurie (doslovně \"Kvetoucí město\") je uskupení asi třiceti uměleckých ateliérů v Paříži ve 13. obvodu na \"Boulevardu Arago\" č. 61-67. Ateliéry byly postaveny v letech 1878-1888. Stavební materiál byl použit z výstavního pavilonu ze světové výstavy 1878. Od roku 1994 jsou části stavby (fasáda a střecha) chráněny jako historické památky.\n\nZe známých umělců zde působili např. Paul Gauguin, Amedeo Modigliani nebo Henri Cadiou. Cité fleurie je dodnes využíváno umělci.\n\n"}
{"id": "668664", "url": "https://cs.wikipedia.org/wiki?curid=668664", "title": "Polární expres", "text": "Polární expres\n\nPolární expres ( \"The Polar Express\") je americký animovaný film z roku 2004, který byl vytvořen technikou, kdy skuteční herci zahráli postavy a ty byly poté s pomocí počítače převedeny do animované podoby. Hlavní roli vytvořil herec Tom Hanks. Režie se ujal Robert Zemeckis. Ve filmu byla použita píseň \"When Christmas comes to town\".\n\nBlíží se Vánoce a děti se těší na dárky od Santa Clause. Jenom Chris není nadšený, protože pomalu přestává věřit, i když by věřil opravdu rád. Jeho sestřička sice pevně věří, ale on si již začíná všímat zvláštních poznámek rodičů. V noci 24. prosince ho vzbudí jakýsi hluk. Když vyjde před dům, uvidí vlak, což ho udiví, protože vlaky tu nikdy nejezdily. Chris se seznámí se průvodčím tohoto \"Polárního expresu\" a po dlouhém váhání do něj nastoupí. Tento vlak jede až na severní pól a on začíná být zvědavý. Cesta na niž ní zažije mnoho dobrodružství při zachraňování lístku jedné milé dívky, když se při záchraně dostane na střechu vagonu, narazí zde na tajemného tuláka, o kterém se později dozví, že je to duch. S dívkou prožijí dobrodružství v lokomotivě a na zamrzlém jezeře, kde nejsou vidět koleje, sledují vše s průvodčím zepředu vlaku. Oba se stávají přátelé, seznámí se s malým smutným chlapcem Billym, který také jede ve vlaku, přitom ale nechce na severním pólu vystoupit. Když dorazí na severní pól, podaří se sice Chrisovi a jeho kamarádce Billyho přesvědčit, aby vystoupil. Chrisovi nešťastnou náhodou podáří odpojit vagon, ve kterém jsou a tak se všichni tři rozjedou do neznámého města. Když vagon po zběsilé jízdě z kopce zastaví, musí přátelé najít cestu k hlavnímu náměstí, kam mají všichni z Polárního expresu namířeno a to se jim nakonec povede. Na náměstí je zatím velmi rušno. Je zde mnoho Santových pomocníků a uprostřed stojí veliký vánoční stromek. Poté přichází půlnoc, kdy Santa Claus vyrazí na svou pouť a děti jsou naprosto nadšené z rolniček na jeho saních, Chris je však neslyší, protože nevěří v Santa Clause. Nakonec dovede sám sebe přesvědčit a onen nádherný zvuk uslyší také. Když si má přát jako první dárek k vánocům, požádá Santa Clause o jednu rolničku. Santa Claus poté odletí a všichni se vrací plní nadšení k vlaku, kde jim průvodčí do jejich jízdenky kleštěmi vytvoří slovo, kterým se mají řídit. Billy má slovo důvěřovat ostatním, jejich kamarádka velet a Chris věřit. Ve vlaku Chris zjistí, že svou rolničku ztratil, útěchou mu ale může být fakt, že jinak vše dobře dopadlo. Jeho kamarádka zažila dobrodružství, Billy v nich našel přátele, všichni jsou šťastní a on již věří na vánoční zázraky. Druhý den, když rozbaluje dárky se svou sestrou a když už si zoufá, že celá včerejší událost byla jen sen, najde pod stromečkem onu krásnou rolničku s nádherným zvukem, kterou dospělí neslyší, ale on ji bude slyšet již navěky.\n"}
{"id": "668665", "url": "https://cs.wikipedia.org/wiki?curid=668665", "title": "Marcellin Berthelot", "text": "Marcellin Berthelot\n\nPierre Eugène Marcellin Berthelot (uváděn také Marcelin; 25. října 1827 Paříž – 18. března 1907) byl francouzský chemik a politik. Zformuloval tzv. Thomsen-Berthelotův princip v oblasti termochemie. Syntetizoval mnoho organických sloučenin z anorganických látek a vyvrátil teorii vitalismu. Je považován za jednoho z největších chemiků všech dob.\n\nBěhem roku 1851 Berthelot nastoupil Collège de France jako asistent svého bývalého učitele Antoine Jérôme Balarda, a seznámil se s celoživotním přítelem Ernestem Renanem. O tři roky později si vydobyl uznání svojí doktorskou prací na téma \"Sur les combinaisons de la glycérine avec les acides\" (tj. Sloučeniny glycerolu a kyselin), která popisuje sérii obdivuhodných výzkumů navazujících a rozšiřujících klasické dílo Michel Eugène Chevreula. V roce 1859 byl jmenován profesorem organické chemie na \"École Supérieure de Pharmacie\". V roce 1863 se stal členem Académie Nationale de Médecine. O dva roky později přijal vedení katedry organické chemie, které byla vytvořena zvláště za jeho přispění právě na Collège de France.\nByl zvolen zahraničním delegátem Královské švédské akademie věd v roce 1870.\nA o tři roky později vstoupil do Francouzské akademie věd, kde se stal doživotním tajemníkem v roce 1889 po Louisi Pasteurovi.\n\nV roce 1876 byl jmenován všeobecným inspektorem vyššího vzdělání a ani po svém zvolení doživotním senátorem v roce 1881 se nepřestal aktivně zajímat o vzdělávací systém, ovlivněný i všeobecnou brannou povinností. Ve vládě úřadujícího premiéra Gobleta (1886–1887) působil jako ministr národního vzdělávání a ve vládě Bourgeoise (1895–1896) byl ministrem zahraničních věcí. \n\nZákladní koncepce, která prostupuje celou Berthelotovou prací v oblasti chemie, definovala závislost chemických jevů na působení fyzikálních sil, které je možné určit a měřit.\nKdyž Berthelot začínal svou vědeckou dráhu, panoval všeobecný názor, že syntézu organických látek nelze vysvětlit stejnými principy jako vznik anorganických látek a že je nutné uvažovat s projevy vitalismu.\n\nBerthelot zaujal nekompromisní odpor vůči takovému názoru a syntetickou výrobou četných uhlovodíků, přírodních tuků, cukrů a dalších složek prokázal, že organické sloučeniny mohou být vytvořeny běžnými chemickými postupy a řídit se stejnými principy jako anorganické látky. Tím poukázal na tvůrčí charakter chemie, na jehož základě si umí sama realizovat abstraktní pojetí svých teorií a svého členění - na rozdíl od přírodních věd.\n\nSvá zkoumání výroby organických sloučenin publikoval v četných článcích a knihách, např. \"Chimie organique fondée sur la synthèse\" (1860) a \"Les Carbures d'hydrogène\" (1901). Deklaroval, že chemické jevy se neřídí svými zvláštními zákony, ale lze je vysvětlovat v termínech obecných zákonů mechaniky, které platí v celém vesmíru. Své prohlášení podložil množstvím experimentů popsaných ve svých publikacích \"Mécanique chimique\" (1878) a \"Thermochimie\" (1897).\nTento obor studia jej přirozeně směřoval ke zkoumání výbušnin, a po teoretické bázi jej dovedl až k závěrům publikovaným v práci \"Sur la force de la poudre et des matières explosives\" (1872). To i prakticky využil jako prezident Vědeckého výboru pro obranu během obléhání Paříže v letech 1870–1871 a později jako šéf Francouzského výboru pro výbušniny.\n\nBerthelot prováděl experimenty za účel měření tlaku plynu při explozi vodíku ve speciální nádobě vybavené pístem a snažil se jimi rozlišit spalování směsi vodíku a kyslíku od skutečné exploze.\n\nBěhem pozdějšího života bádal a psal knihy o rané historii chemie jako je \"Les Origines de l'alchimie\" (1885) a \"Introduction à l'étude de la chimie des anciens et du moyen âge\" (1889),\nTaké přeložil mnoho starých řeckých, syrských a arabských pojednání o alchymii a chemii, včetně \"Collection des anciens alchimistes grecs\" (1887-1888) a \"La Chimie au moyen âge\" (1893).\nNapsal \"Science et philosophie\" (1886) a další četné příspěvky do \"La Grande Encyclopédie\", kterou pomáhal založit.\n\nNarodil se v Paříži, v rodině lékaře. Po vystudování historie a filozofie rozhodl se stát se vědcem. Oženil se Sophií Niaudetovou (1837-1907), s níž měl šest dětí Marcel André (1862-1939), Marie-Hélène (1863-1895), Camille (1864-1928), Daniel (1865-1927), Philippe (1866-1934) a René (1872-1960).\n\nZemřel náhle 18. března 1907 krátce po smrti své ženy v Paříži a je pochován na pařížském Pantehonu.\n\n\n\n"}
{"id": "668669", "url": "https://cs.wikipedia.org/wiki?curid=668669", "title": "Fenesta ca lucive", "text": "Fenesta ca lucive\n\nFenesta ca lucive (\"Svítící okno\") je neapolská píseň, za jejíhož autora je považován italský hudební skladatel Vincenzo Bellini (1801–1835). Měl jí složit na text neznámého autora za svého pobytu v Neapoli kolem roku 1822, když byl žákem Niccola Antonia Zingarelliho. Tiskem byla vydána poprvé roku 1835 jako píseň od neznámého autora.\n\nPíseň má velmi ponurý obsah. Mladík zjistí, že okno jeho nemocné milé již nesvítí, a dozví se od její sestry, která se z okna vyklonila, že dívka zemřela. Říká mu, aby šel do kostela, kde dívka spí se smrtí, a podíval se do její rakve, kde z jejích úst místo slov lásky vyjdou již jen červi. Mladík v kostele požádá kněze, aby udržoval hořící svíci nad dívčinou rakví, a namísto toho, aby se vrátil do ulic mezi živé, jde na hřbitov očekávat den, kdy mu smrt dovolí být opět s jeho milou.\n\nPro svou nádhernou melodii a neuvěřitelně tesknou atmosféru píseň byla a je v repertoáru mnoha slavných tenorů (Enrico Caruso, Mario Lanza, Luciano Pavarotti, José Carreras a další). U nás je známá v přednesu Karla Gotta.\n\nFenesta ca lucive e mo nun luce…<br>\nsign'è ca nénna mia stace malata…<br>\nS’affaccia la sorella e me lo dice<br>\nNennella toja è morta e sotterrata<br>\n\n\"Cara sorella mia, che me dicite?<br>\nCara sorella mia che me contate?\"<br>\n\"Guarde 'ncielo si nun me credite.<br>\nPurzi' li stelle stanno appassiunate.<br>\n\n\"Va nella chiesa e scuopre lu tavuto,<br>\nVide nennella toja comm’è turnata<br>\nDa chella vocca che n’ascéano sciure<br>\nmo n'esceno li vierme…Oh! che piatate!<br>\n\nAh! nenna mia, si' morta, puvurella!<br>\nChill'uocchie chiuse nun l'arape maje!<br>\nMa ancora all'uocchie mieje tu para bella<br>\nCa sempe t'aggio amata e mmo cchiu' assaje<br>\n\nAddio fenesta, rèstate 'nzerrata<br>\nca nénna mia mo nun se pò affacciare…<br>\nIo cchiù nun passarraggio pe' 'sta strata:<br>\nvaco a lo camposanto a passíare!<br>\n\n"}
{"id": "668671", "url": "https://cs.wikipedia.org/wiki?curid=668671", "title": "Jonathan Bernier", "text": "Jonathan Bernier\n\nJonathan Bernier (* 7. září 1988, Laval, Québec, Kanada) je kanadský hokejový brankář hrající v týmu Detroit Red Wings v severoamerické lize NHL.\n\nBernierova juniorská kariéra byla pevně spjatá s týmem Lewiston Maineiacs v lize QMJHL. První gól v QMJHL mu vstřelil jeho bratr Marc-André Bernier 24. září 2004. 29. září 2007 debutoval Bernier v NHL za Los Angeles Kings proti Anaheimu Ducks v zápase, který byl hrán v Londýně, v Anglii. Z 27 střel obdržel jeden gól a přispěl k vítězství 4:1 a byl jmenován druhou hvězdou zápasu. Vzhledem k nepřesvědčivému výkonu v pokračující sezóně byl odeslán zpět do juniorské ligy. Vzhledem k úspěchům Jonathana Quicka, chytal Bernier v sezónách 2008-09 a 2009-10 v nižší lize AHL v týmu Manchester Monarchs. V roce 2010 byl zvolen do AHL All-Star Game. Když byl na konci sezóny 2009-10 Quick indisponován, tak Bernier chytal ve třech zápasech po sobě. Vychytal vítězství 2:1 po nájezdech proti Dallasu Stars a 30. března 2010 vychytal své první čisté konto v NHL při vítězství 2:0 nad Nashvillem Predators.\n\nBernier reprezentoval Kanadu na MS do 18 let v roce 2006, které se konalo ve Švédsku. V roce 2007 byl pozván na reprezentační sraz juniorského týmu Kanady, ale na MS juniorů byli nakonec pozváni Carey Price a Leland Irving. Spolu se Stevem Masonem byl vybrán do juniorského reprezentačního týmu Kanady pro MS juniorů 2008, na kterém vyhráli zlaté medaile.\n\n\n\n"}
{"id": "668672", "url": "https://cs.wikipedia.org/wiki?curid=668672", "title": "Michal Hrůza", "text": "Michal Hrůza\n\nMichal Hrůza (* 31. srpna 1971, Turnov) je český zpěvák a zakládající člen skupiny Ready Kirken.\n\nHudbě se začal věnovat na střední vojenské škole, kde byl členem školní hudební skupiny a kde hrál amatérské divadlo. Po maturitě založil punk rockovou kapelu Brambory a hard rockové trio 51. chvíle. V roce 1993 se odstěhoval do Pardubic, kde hrál tři roky ve skupině Anachronic. V roce 1996 založil skupinu Ready Kirken, s kterou natočil pět hudebních alb a napsal pro ni více než padesát písní a textů. Jeho skladba pro Anetu Langerovou \"Voda živá\" byla v letech 2005 a 2006 hitem roku. V roce 2006 byl z kapely vyloučen a tak stál u zrodu jeho nové skupiny Kapely Hrůzy. Natočil album \"Bílá velryba\" (2007), \"Napořád\" (2009) a \"Noc\" (2012). Podílel se i na hudbě k filmu \"Lidice\" (2011) a filmu \"Martin a Venuše\" (2012). Je autorem i mnoha televizních znělek (seriál \"Vyprávěj\", \"Mazalové\", \"Mistr E\").\nDne 17. července 2014 při potyčce v ostravské Stodolní ulici utrpěl vážný úraz hlavy provázený krvácením do mozku, po němž zůstal v bezvědomí. Téhož dne byl operován v Městské nemocnici v Ostravě, od té doby do 30. července byl v umělém spánku. Událost je kvalifikována jako těžké ublížení na zdraví, dvojici zadržených mladých studentů z Ostravy za ně hrozí 5 až 12 let vězení. Mladíci, jejichž rvačce chtěl zpěvák zabránit, byli obviněni z vydírání a výtržnictví a následně vzati do vazby.\n\n\n\n http://revue.idnes.cz/michal-hruza-c9g-/lidicky.aspx?c=A170524_143501_lidicky_zar\n\n"}
{"id": "668690", "url": "https://cs.wikipedia.org/wiki?curid=668690", "title": "Cibulka (Košíře)", "text": "Cibulka (Košíře)\n\nUsedlost Cibulka (původně množné číslo, tedy na Cibulkách) se nachází v Praze 5, v části zvané Košíře. Svou nynější podobu empírového zámečku získala v první třetině 19. století. Celý komplex je tvořen hlavní budovou, hospodářskými budovami a stájemi. V přilehlém, romanticky upraveném areálu se nachází řada cenných děl od významných pražských umělců počátku 19. století.\nCibulka má velmi bohatou historii, která se datuje již od 14. století. Významným přelomem se však stal rok 1817, kdy se novým majitelem stal poslední pasovský kníže-biskup Leopold Leonhard Raymund Reichsgraf Joseph Thun-Hohenstein, který se rozhodl pro radikální přestavbu celého areálu. Po jeho smrti však Cibulka vyhořela, postupně začala chátrat a upadla do bezvýznamnosti.\n\nV posledních třech letech, do policií realizovaného vyklizení z 6. 5. 2015 byla usedlost Cibulka obývána kolektivem squatterů, kteří zde rozvíjeli alternativní způsoby bydlení, pořádali kulturní akce a snažili se mj. upozornit na problematiku nemovitostí zanedbaných nečinností majitelů, v tomto případě JUDr. Oldřichem Vaníčkem, který rezignoval na rekonstrukci komplexu kvůli chybějícím finančním prostředkům. Praha 5 vlastní pouze přilehlý areál, který začala v minulých letech revitalizovat. Tento záměr, vrátit Cibulce alespoň částečně její někdejší půvab, byl však kvůli protestům pozastaven. V současné době je tedy budoucnost zámečku, jakož i přilehlého lesoparku, opět nejasná.\n\nNázev Cibulka se přenesl na celý lesopark Cibulka i na blízkou kolonii rodinných domků na jižním košířském svahu, jihovýchodně od usedlosti Cibulka, kolem serpentiny ulice V Cibulkách. Název Cibulka nesla v letech 1872–1938 též dnešní železniční zastávka Praha-Stodůlky. Roku 1929 byla u čtvrti Cibulka zřízena zastávka Cibulka kolonie, která nyní nese název Praha-Cibulka.\n\nNejstarší zmínky o usedlosti v okolí dnešní Cibulky pochází ze 14. století. Oblast patřila v této době Jindřichu Názovi, písaři dvorní kuchyně Karla IV. V 16. století se stala majetkem rodu Cibulkových z Veleslavína, kteří poskytli své jméno nejenom usedlosti, ale i celé přilehlé oblasti. Malé hospodářství bylo sice rozšířeno o několik políček a ovocný sad, nejdůležitější částí však byly vinice, kterými byla oblast dnešních Košíř vyhlášená.\n\nBěhem třicetileté války byla Cibulka značně poničena a později dokonce naprosto zpustla. Právě v takovém stavu usedlost roku 1681 koupil univerzitní profesor Johann Georg von Funcke. Zbudoval nový ovocný sad a celou oblast znovu obnovil. Dalšími majiteli byli například Karel Schönfeld, pokladník berního úřadu, nebo měšťan Vojtěchovský, který na Cibulce povolil schůze evangelických věřících pronásledovaných jezuity.\n\nV důsledku průchodu vojsk Bavorů, Sasů a Francouzů v době války o rakouské dědictví byla Cibulka, stejně jako celá okolní oblast, velmi poničena. Roku 1758 byla zakoupena Filipem Krakovským Kolovratem pro úřad pražského purkrabího, kterému patřila až do roku 1817, kdy se stala majetkem Leopolda Leonharda Raymunda Reichsgrafa Josepha Thun-Hohensteina, posledního knížete-biskupa pasovského, který byl nejen milovníkem a štědrým mecenášem umění, ale především jedinečnou osobností.\n\nV roce 1817 nastává pro Cibulku zásadní zlom. Za 112 000 zlatých je totiž koupena pasovským biskupem Leopoldem Leonhardem Raymundem říšským hrabětem Josephem Thun-Hohensteinem, který v důsledku napoleonských válek přichází o titul knížete pasovského. Nadále však byl církevním představitelem rozděleného pasovského knížectví, a protože odmítal v Pasově za těchto podmínek nadále zůstat, dostal se do sporu se samotným Vatikánem. Přesto, že byl původem z Děčína, rozhodl se, že svá poslední léta stráví v Praze, a to právě zde, na Cibulce.\n\nLeopold Leonhard Thun nechal celý komplex radikálně přestavět. Usedlost tak získala podobu empírového zámečku. Hlavní patrová dvoutraktová budova byla rozšířena, doplněna o několik stájí a hospodářských budov. Přímo na hlavním dvorci byla umístěna empírová kašna, několik menších romantických stavbiček a zajímavé kamenné holubníky-psince. Soukromé zahrady biskupa Thuna, jejichž nejhezčí části se říkalo „Tajná zahrádka“, stejně jako celý areál, zahrnovaly spoustu architektonických a kamenných dílek. Mezi ty nejzajímavější patří například Toskánský sloup, Práchnerova stéla, nedochované sošky Číňanů, zahradní altánky, bazénky a kamenné terasy.\n\nZámeček doplňoval dokonale promyšlený a esteticky vyvážený anglický park a lesopark. Všechny tyto část tvořily naprosto jednotný celek, který je dodnes obdivován spoustou odborníků a považován ze jeden z mála dochovaných příkladů pražské pozdně barokní villegiatury. Ačkoliv biskup na tvorbě celého jedinečného celku spolupracoval s celou řadou odborníků, je na každém kroku patrné, že vše je ovlivněno jeho osobností. Návštěvníci se ještě dnes, při každém kroku, cítí okouzleni okolní krajinou.\n\nLeopold Leonhard Thun byl neuvěřitelně obdivuhodná osobnost. Díky prostředí, ve kterém vyrůstal a ve kterém se později v Pasově pohyboval, se stal typickým představitelem osvícenství. Byl hudebně nadaný, miloval Goetha, Schillera a Rousseaua, zajímal se o matematiku, fyziku, hrací strojky, lékařství, malířství, sochařství a Cibulku dokonce nechal osadit hromosvody. V Pasově zrušil trest smrti a zavedl povinnou školní docházku. Mimo to byl bezesporu i osobností romantickou. O tom svědčí celá koncepce parku, architektonické prvky jako umělá zřícenina, novogotická hájovna či poustevna. Vášnivě hrával karty o peníze a v posledních chvílích svého života se prý začal zajímat i o magii a nadpřirozené jevy.\n\nKdyž Leopold Leonhard Thun 22.10.1826 zemřel, byl podle svého přání pochován na nedalekém Malostranském hřbitově. Cibulka ještě téhož roku vyhořela, a protože dědicové o zámeček nejevili zájem, začala záhy chátrat. Všechny pokusy a udržení usedlosti v původním stavu byly bezvýsledné. Nepomohlo ani dočasné zpoplatnění vstupu. Roku 1891 byl navíc park násilně rozdělen železniční tratí vedoucí ze Smíchova do Hostivic.\nPosledním soukromým majitelem Cibulky byl statkář Josef Hyross, který ji kvůli finančním problémům roku 1922 odprodal pražské obci. Zkáza celého jedinečného komplexu stále pokračovala. Zámeček se rozpadal, sochy byly kradeny a poškozovány, na volných plochách byla provedena necitlivá výsadba. V době komunistického režimu v 70. letech 20. století byly provedeny další hrubé zásahy a v rámci rozvoje byl postaven dřevěný altán.\n\nPo pádu socialismu se otevřely nové možnosti, tedy i vyhlídka na eventuální obnovu areálu. Město však Cibulku dva roky před revolucí, roku 1987, prodalo České spořitelně. Polistopadový majitel, dceřiná společnost firmy Autoturist, Cibulka s.r.o., nemá na opravu objektu dostatek financí, proto neustále již mnoho let „jedná“ s eventuálními zájemci o prodeji nemovitosti.\n\nV současné době je někdejší empírové sídlo knížete-biskupa Leopolda Leonharda Thuna v havarijním stavu. Obytné budovy jsou podpírány dřevěnými trámy, které mají za úkol udržet zbytky zdiva a střech. V období posledního roku došlo k rekonstrukci okapů.\n\nČínský pavilon, někdy též Čínský mlýn, je patrová osmiboká budova ve tvaru pagody nacházející se nedaleko zámečku. Díky částečné revitalizaci parku dnes znovu plní funkci vyhlídkové věže. Postavena byla v roce 1822. Obě patra byla chráněna dvoukřídlými dveřmi a zelenými žaluziemi. Uvnitř se pak nacházely kabinety vybavené zrcadly a lustry ze skleněných perel. Na ochozu v prvním patře altánku byla umístěna šedě natřená sklápěcí sedátka.\n\nNa vrcholku zkosené střechy stál měděný Číňanek držící slunečník doplněný o sadu zvonečků, které za větrného počasí zvonily. Tuto roztomilou zvonkohru, stejně jako Aeolovu harfu, která byla zavěšena v koruně nedalekého stromu a vydávala jemné zvuky, dodal Michael Weiss, pražský výrobce hudebních nástrojů. Další, pískovcové sochy nacházející se vedle schodů v prvním patře byly opět inspirovány čínskými motivy - jednalo se o ženskou a mužskou postavu. Do dnešních dnů se také nezachovaly.\n\nStejně jako většina památek areálu Cibulka dochovaných do dnešních dnů se i Čínský pavilónek nachází v havarijním stavu. Po roce 1989 zmizel měděný mandarín, v průběhu devadesátých let pak zbytky okenic. Stěny byly pomalovány grafitti, zábradlí v prvním patře také pomalu mizí. Uvnitř altánku je neustále cítit zápach, způsobený přítomností bezdomovců.\n\nRozpadající se Čínský altánek byl provizorně oplocen, protože se ochoz v prvním patře začal bortit a ohrožovat tedy bezpečnost návštěvníků parku. Toto opatření bylo však naprosto zbytečné, během několika dnů byl do plotu opět vystříhán vchod. Altánek, stejně jako celý zámeček, není v majetku Prahy 5, proto plán revitalizace parku s jeho opravou nadále nepočítá.\n\nČínský pavilon i s detailem na kovového Mandarína na vrcholu je k vidění ve filmové adaptaci Haškovy povídky \"Můj obchod se psy\" (1986).\n\nZdejší vyhlídková věž je nejstarší na území Prahy. Dnes je, spolu s poustevnou, považována za nejzachovalejší stavbu celého areálu. Jedná se o 13 metrů vysokou kamennou věž čtvercového půdorysu zakončenou cimbuřím. Na vrchol se lze dostat po vnějším schodišti čítajícím 76 schodů. Návštěvníkovi se tak nabídne výhled na celý areál motolské nemocnice. Pohled na střed Prahy je dnes zastíněn nejen vzrostlými stromy, ale i vilovou kolonií Cibulka, vybudovanou v 1. třetině 19. století.\n\nVe spodní části věže se původně nacházela mechanická loutka rytíře, oděná brněním, která pro pobavení návštěvníků vyvolávala strašidelné zvuky. V době biskupovy smrti nebyla rozhledna pravděpodobně ještě dokončena, což dokazují listiny potvrzující noční hlídání hašeného vápna. Dnes se v prvním patře nachází místnost, která je využívána jako skladiště nářadí pro zimní údržbu parku, vstup do místnosti v druhém patře je kryt kovanými železnými dveřmi. V období komunismu se právě tato místnost stala klubovnou zdejších skautů, což dokazuje malý, dnes zanesený, komín nacházející se v jedné části cimbuří.\nNa věž přirozeně navazuje přízemní romantická budova hájovny s gotizujícími prvky, štíty a cimbuřím, která spolu se zříceninou vytvářela jednotný estetický celek. Dnes zdejšímu hajnému zdaleka nestačí, proto více méně bezúčelně postává vedle dnes fungující hájovny postavené ve 20. století.\n\nPod rozhlednou jsou terasovitě umístěné zbytky rádoby gotických zdí porostlé břečťanem, známé jako Dantovo peklo. Pod nimi je schovaná socha lidově zvaná Škrtič, která je, stejně jako většina sochařských děl nacházejících se v areálu, v dezolátním stavu.\n\nMezi další romantické prvky areálu Cibulka bezesporu patří i poustevna. Jedná se kamennou stavbičku nacházející se poměrně daleko od usedlosti, která je spolu s umělou zříceninou považována za nejzachovalejší část parku. Byla vytvořena jako přesná kopie stavby nacházející se v saském Meiningenu. Na rozdíl od romantických představ sloužila ta zdejší pouze jako atrakce pro návštěvníky parku.\n\nObyvateli poustevny se staly dvě dřevěné postavičky, které pocházely z dílny Václava Nedomy. Stejně jako rytíř v umělé zřícenině byly i tyto loutky mechanické. Víme, že se po sešlápnutí prahu daly do pohybu. Jaké pohyby však vykonávaly, to dnes již přesně není známo. Podle některých dochovaných zdrojů první, stojící postava, udělovala poslední pomazání druhé, která odevzdaně ležela na slaměném lůžku. Podle jiné verze stojící postava pokynula návštěvníkovi, zatímco ležící dál nerušeně pročítala Bibli.\n\nLeopold Leonhard Thun-Hohenstein při tvorbě stavebně-krajinného celku spolupracoval nejen s předními architekty, ale i známými pražskými sochaři dvou generací. Mezi nejvýznamnější osobnosti, které se na výtvarném projektu či realizaci areálu Cibulky podílely, lze zařadit například malíře Josefa Berglera, ředitele pražské malířské Akademie, sochaře Václava Prachnera, Václava Nedomu nebo Josefa Malínského. Na biskupovu objednávku tito umělci a další kameníci v průběhu let 1817 - 1828 dodávali na Cibulku řadu uměleckých děl, zejména do exteriéru sochy tesané z pískovce a dřevěné doplňky, dále zahradní plastiku, zídky, schody a zábradlí. Mnohé z nich se nedochovaly, ani nebyly zdokumentovány.\n\nVzhled většiny nedochovaných dřevěných artefaktů neznáme. Jednalo se především o dřevěné loutky, často mechanické, které měly za úkol pobavit zvědavého návštěvníka, toho nepozorného pak spíš vylekat.\nPrávě mezi tato dílka, kterými se dnes již nikdo nepotěší, patřil například dřevěný rys ostrovid, sedící ukrytý ve větvích stromu, sousoší věštce Láokóonta a jeho synů, kamenný pes Kerberos, jehož autorem byl Václav Nedoma, nebo velké orientální sochy čtyř Číňanů od neznámého autora, umístěné na půlkruhové terase v biskupových soukromých zahradách, zachované na několika dobových fotografiích.\n\nNěkterá sochařská díla byla z exteriéru po roce 1960 převezena do depozitáře Galerie hl.m.Prahy, a to socha mandarína z Čínského pavilonu, socha Ženy a socha Zahradníka ze slepého okna zahradnického domku a kartuše s erbem Leopolda Leonharda Thun-Hohensteina, která byla doplněna atributy biskupových církevních hodností, tesanými na klasicistním štítu jižní vstupní brány.\nZe jmenovaných plastik pouze polofigura Zahradníka, dílo sochaře Václava Nedomy z roku 1819, byla zařazena do stálé expozice Lapidária Národního muzea v Praze na Výstavišti, kde je vystaveno dodnes. Také sochy čtyř Číňanů jsou umístěny v archivu Galerie hlavního města Prahy.\n\nDnešní návštěvník Cibulky může obdivovat většinu dalších soch. Hned u příjezdové cesty do areálu jej uvítá kamenná socha svatého Jana Nepomuckého, jediného díla s církevní tematikou v celém areálu. Pod vyhlídkovou věží se nachází socha Škrtiče, o kus dál, nad opraveným rybníčkem, socha bohyně lovu Diany a v severní části parku, takzvané „Tajné“ zahrádce, pak Toskánský sloup, zbudovaný na památku návštěvy císaře Františka I.\n\nSocha svatého Jana Nepomuckého je dílem Josefa Malínského. Na Cibulku byla instalována roku 1822 a dnes představuje jediné dílo v celém areálu, které je inspirováno církevní tematikou. Samotná socha na podstavci obsahuje erb Leopolda Leonharda Thun-Hohensteina, což, vzhledem k tomu, že je situována u vjezdu do areálu, není příliš překvapivé. Po stranách jsou pak vyobrazeny události související se svržením svatého Jana Nepomuckého z mostu. Zajímavostí je, že naprosto stejné jsou i reliéfy sochy Jana Nepomuckého na Karlově mostě, která je dílem Jana Brokoffa z roku 1683 a která se stala závazným ikonografickým vzorem, podle něhož vznikaly a vznikají další plastiky u nás i v cizině.\n\nPo stranách sochy se nacházejí kamenná modlitební klekátka, která dokazují neuvěřitelnou preciznost autorovy tvorby. Celé zákoutí je obklopeno kamennými točitými schůdky, které navazují na důmyslný systém cestiček a kamenných teras, které vedly od zmíněné sochy až k Čínskému pavilonu. Dnes jsou tyto schůdky a terásky, které sekundárně sloužily také ke zpevnění celého příkrého svahu, zarostlé a jejich romantické klikatění již téměř není vidět.\n\nV areálu se nachází celá řada vodních dílek, jakým je například jezírko v jižní části, z nichž většina se v roce 2006 dočkala zasloužené opravy. Břehy jezírka Pod Dianou byly sešikmeny, takže celek lépe zapadá do okolní krajiny, odtok navíc překlenul nový mostek s dřevěným zábradlím. Rovněž byl obnoven průhled přes jezírko k soše Diany. Také propustky pod parkovými cestami byly opraveny tak, aby v maximální možné míře respektovaly okolní prostředí. \n\n\n\n"}
{"id": "668691", "url": "https://cs.wikipedia.org/wiki?curid=668691", "title": "FM Static", "text": "FM Static\n\nFM Static je pop-punková hudební skupina z Toronta. Vznikla jako vedlejší projekt členů kapely Thousand Foot Krutch (Trevora McNevana – zpěv, kytara a Stevea Augustineho – bicí).\nV počátcích v kapele také hrál Justin Smith (basa) a John Bunner (kytara). V roce 2003 vydala skupina u Tooth&Nail Records první desku \"„What Are You Waiting For“\".\nBunner za krátko odešel a nahradil ho kytarista Jeremy Smith. Avšak on i jeho bratr Justin Smith kapelu opustili v roce 2005.\nV srpnu 2006 vydala skupina své druhé album \"„Critically Ashamed“\" a roku 2009 třetí album s názvem \"„Dear Diary“\".\nČtvrté studiové album s názvem \"„My Brain Says Stop, But My Heart Says Go“\" vyšlo 5. dubna 2011.\n\n\n\n\n\n"}
{"id": "668692", "url": "https://cs.wikipedia.org/wiki?curid=668692", "title": "Webový zdroj", "text": "Webový zdroj\n\nWebový zdroj, jinak nazývaný také webový kanál (v angličtině \"web feed\" nebo \"news feed\"), je označení pro datový formát obsahující často aktualizované údaje z webů, například zpravodajské články, příspěvky v blozích, informace o počasí, žebříčky, výsledky vyhledávání apod. Proces kterým se webový zdroj dostává k uživateli, se nazývá odběr, soustředění několika takových zdrojů je známo jako agregace agregující software agregátor, v některých případech RSS čtečka.\n\nSpecifickým případem poskytování a odběru webového zdroje je syndikovaný zdroj. Syndikace je poskytování informací o údajích nebo stránkách (článcích) z různých webů v jednom webovém zdroji. Častým případem je syndikátní výběrových informací na základě určeného kritéria.\n\nWebové zdroje jsou poskytovány v několika formátech, původně HTML nebo XML dokumenty obsahující odkazy na web nebo její podsekce, nejnovější se používá rodina formátů RSS a Atom umožňujících syndikace i jiných informací než jsou textové (obrázky, audio a video obsah, časové a geografické značky, ikony).\n"}
{"id": "668693", "url": "https://cs.wikipedia.org/wiki?curid=668693", "title": "Jared Diamond", "text": "Jared Diamond\n\nJared Mason Diamond (* 10. září 1937 Boston) je americký vědec, a spisovatel a profesor geografie a fyziologie na Kalifornské univerzitě v Los Angeles (UCLA). Záběr jeho práce a výzkumu je široký. Na Nové Guineji působil jako ornitolog, zabývá se ekologií a evoluční biologií. S ohledem na různé vědecká témata, jimž se věnuje, je označován jako polyhistor. \n\nJe držitelem Pulitzerovy ceny za literaturu faktu. \n\nNěkteré jeho knihy se staly mezinárodními bestsellery. Patří k nim například „Třetí šimpanz\", „Osudy lidských společností\" nebo „Kolaps\". \n\nJe ženatý a otcem dvou synů.\n\nJared Diamond se narodil v Bostonu do židovské rodiny. Jeho otec byl fyzik a matka učitelka, hudebnice a lingvistka. V roce 1958 získal titul A.B. (Bachelor of Arts) na Harvard College a v roce 1961 Ph.D. ve fyziologii na Cambridgeské univerzitě. V roce 1968 se stal profesorem na lékařské fakultě UCLA. \n\nPo studiích si také vytvořil paralelní zaměstnání jako ornitolog Nové Guiney. Někdy v devadesátých letech se začal věnovat ještě dějinám životního prostředí a stal se profesorem geografie na UCLA, kde pracuje dodnes. V roce 1999 získal National Medal of Science.\n\nKniha „Svět, který skončil včera: Co se můžeme naučit od tradičních společností“ (v originále The World Until Yesterday: What Can We Learn from Traditional Societies) patří k novějším Diamondovým publikacím. Vyšla v roce 2012, v českém překladu pak v roce 2014 v nakladatelství Jan Melvil Publishing.\n\nAutor v knize připomíná, že moderní člověk žije na Zemi asi 60 tisíc let. Zemědělci jsem se stali před 11 tisíci roky, státní zřízení využíváme 5 tisíc let. Z pohledu evoluce tak byl každodenní život po většinu lidské historie odlišný. Svá tvrzení Diamond opírá o poznání ze svých cest do odlehlých oblastí, kde se setkával s kmeny žijícími tradičním způsobem (například amazonští indiáni, domorodé kmeny na Nové Guineje nebo Kungové v poušti Kalahari). \n\nVypozoroval, že se změnilo například to, jak lidé nyní řeší spory, vychovávají děti, pečují o staré nebo praktikují víru. Ptá se, zda jsou to změny k lepšímu. Typickou oblastí je strava a stravovací návyky. „Stačí do svého života začlenit tři příjemné návyky: pravidelně cvičit, pomalu jíst a povídat si při jídle s přáteli (namísto zhltnutí jídla o samotě) a konečně vybírat zdravé potraviny, jako je čerstvé ovoce a zelenina, netučné maso, ryby, ořechy a obilniny, a vyhýbat se potravinám, které mají vysoký obsah soli, trans-nenasycených tuků a jednoduchých cukrů,\" uvádí v knize.\n\nKonstatuje, že například Kungové v poušti Kalahari ukazují, že z hlediska evoluce to bylo teprve „včera“, kdy se se vše změnilo a že naše těla jsou pořád ještě adaptována na podmínky tradičního způsobu života.\n\nNa závěr knihy Diamond shrnuje výhody života obou světů: moderního i tradičního a přináší námět, jak tyto poznatky v praxi využít.\n\n\n"}
{"id": "668694", "url": "https://cs.wikipedia.org/wiki?curid=668694", "title": "Josef Fanta (ekolog)", "text": "Josef Fanta (ekolog)\n\nJosef Fanta (* 3. července 1931, Kolín) je český lesnický ekolog a krajinný ekolog.\n\nVystudoval Lesnickou fakultu ČVUT v Praze, pak pracoval ve Výzkumném ústavu lesního hospodářství a myslivosti. Na počátku 60. let 20. století připravoval vyhlášení Krkonošského národního parku a pak byl náměstkem ředitele Správy parku. Po roce 1968 pracoval jako dělník a v roce 1977 emigroval do Nizozemska. Pracoval v nizozemském Institutu pro výzkum lesa a krajiny a později na univerzitě v Amsterodamu a ve Wageningenu. S nadací FACE spolupracoval při obnově lesů v Krkonoších v 90. letech.\n\nV roce 2007 obdržel \"Cenu ministra životního prostředí za rok 2006\" za celoživotní přínos ochraně přírody a vědecké ekologii.\n\nV létě 2011 se postavil proti kácení kůrovcem napadených smrků v oblasti podmáčených smrčin Na Ztraceném v Národním parku Šumava.\n\nV roce 2015 se stal laureátem Ceny Josefa Vavrouška, která mu byla udělena za celoživotní odborné prosazování metod péče o les nejen v chráněných územích s důrazem na přirozenou obnovu, za hlavní podíl na obnově lesa zničeného kyselými dešti v Krkonošském národním parku a za přenos zkušeností a poznatků ze zahraničí do České republiky. V Nizozemsku byl oceněn titulem důstojníka řádu Oranje-Nassau.\n\n\n"}
{"id": "668700", "url": "https://cs.wikipedia.org/wiki?curid=668700", "title": "Jan Šerých", "text": "Jan Šerých\n\nJan Šerých (* 13. května 1972 Praha) je český výtvarný umělec. \n\nJeho práce s bohatou škálou výrazových prostředků, sahající od malby a kresby přes videoprojekci i k instalaci, navazují na konceptuální a geometrické tendence 2. pol. 20. století. V letech 1992-1999 studoval AVU v Praze. Později v roce 2005 dostal stipendium na PROGR do Bernu a v roce 2008 na ISCP Program do New Yorku. V letech 1996-2002 byl členem skupiny Bezhlavý jezdec (Spolučlenové: Josef Bolf, Ján Mančuška, Tomáš Vaněk).\n\nV roce 2015 asistentem na Akademii výtvarných umění v Praze v ateliéru Vladimíra Skrepla.\n\n\n\n"}
{"id": "668702", "url": "https://cs.wikipedia.org/wiki?curid=668702", "title": "Československá hokejová reprezentace v sezóně 1951/1952", "text": "Československá hokejová reprezentace v sezóně 1951/1952\n\n Československo – NDR 25:2 (10:0, 7:1, 8:1)\n\n17. srpna 1951 – Berlín \nBranky Československa: 7x Vlastimil Bubník, 7x Miloslav Charouzd, 6x Jiří Sekyra, 2x Bronislav Danda, Zdeněk Jeřábek, Václav Bubník, Vlastimil Hajšman \nBranky NDR: Schmiedel, von Paul\n\n19. srpna 1951 – Berlín\nBranky Československa: 5x Vlastimil Bubník, 3x Vlastimil Hajšman, 2x Jiří Sekyra, 2x Bronislav Danda, 2x Miloslav Charouzd, 2x Miroslav Kluc, Václav Bubník, Jiří Anton, Karel Gut \nBranky NDR: ????\n\n23. listopadu 1951 – Stockholm\nBranky Československa: 12. Bronislav Danda, 15. Miroslav Kluc, 33., 35. a 55. Vlastimil Bubník\nBranky Švédska: 29. H. Andersson, 51. Haglund. \nRozhodčí: Ahlin (SWE), Banseth (TCH)\nVyloučení: 1:3\n\nČSR: Jan Richter – Miroslav Nový, Zdeněk Pýcha, Karel Gut, Václav Bubník – Vlastimil Hajšman, Miroslav Kluc, Miloslav Blažek – Vlastimil Bubník, Bronislav Danda, Miloslav Charouzd – Rejman, Jiří Valta, Jiří Sekyra.\n\nŠvédsko: Johansson – Ake Andersson, Rune Johansson, Lars Björn, Haglund – S. Andersson, H. Andersson, Carlsson – Larsson, S. Johansson, L. Petersson – Zetterberg, R. Petersson.\n\n25. listopadu 1951 – Stockholm\nBranky Československa: 16. Miloslav Charouzd, 25. a 27. Vlastimil Bubník \nBranky Švédska: 11. Ake Andersson.\nRozhodčí: Ahlin (SWE), Banseth (TCH)\nVyloučení: 1:1\n\nČSR: Jan Richter – Pýcha, Miroslav Nový, Karel Gut, Václav Bubník – Miloslav Blažek, Miroslav Kluc, Vlastimil Hajšman – Miloslav Charouzd, Bronislav Danda, Vlastimil Bubník.\n\nŠvédsko: Floqvist – Ake Andersson, Rune Johansson, Lars Björn, Haglund – Stig Andersson, Hans Andersson, Mackan Petersson – Rune Larsson, Sven Johansson, Lasse Petersson.\n\n25. ledna 1952 – Praha\nBranky Československa: 5x Vlastimil Bubník, 2x Slavomír Bartoň, Vlastimil Hajšman, Miloslav Charouzd.\nBranky Polska: nikdo\nRozhodčí: Zarzicki (POL), Vůjtěch (TCH)\n\nČSR:Jan Richter – Miroslav Nový, Miloslav Ošmera, Zdeněk Pýcha, Jan Lidral, Václav Bubník - Vlastimil Bubník, Bronislav Danda, Miloslav Charouzd – Vlastimil Hajšman, Oldřich Sedlák, Miloslav Blažek – Rejman, Slavomír Bartoň, Jiří Sekyra.\n\nPolsko: Szlendak – Skarzynski, Bromowicz, Chodakowski, Nowak, Antuszewicz – Jezak, Csorich, Lewacki – Wrobel II., Gansiniec, Wrobel I. – Czech, Trojanowski, Swicarz.\n\n30. ledna 1952 – Praha\nBranky Československa: 15. Václav Bubník, 47. Bronislav Danda, 59. Slavomír Bartoň \nBranky Švédska: 10. Lars Pettersson.\nRozhodčí: Axberg (SWE), Krásl (TCH)\n\nČSR: Jan Richter – Miroslav Nový, Miloslav Ošmera, Karel Gut, Václav Bubník – Vlastimil Bubník, Bronislav Danda, Miloslav Charouzd – Vlastimil Hajšman, Oldřich Sedlák, Miloslav Blažek – Miroslav Rejman, Slavomír Bartoň.\n\nŠvédsko: Flodqvist – Rono Johansson, G. Almqvist, K. E. Andersson, Lars Björn – J. Karlsson, H. Andersson, Lars Pettersson – Bror Pettersson, H. Nurmela, Rolf Pettersson – F. Gustavsson, E. Granath, Ake Larsson.\n\n1. února 1952 – Praha \nBranky Československa: 8. Slavomír Bartoň, 19. Vlastimil Bubník, 60. Miroslav Rejman \nBranky Švédska: 9. R. Pettersson, 48. Gustavsson.\nRozhodčí: Dvorský (TCH), Axberg (SWE)\n\nČSR: Jan Richter – Miroslav Nový, Miloslav Ošmera, Karel Gut, Václav Bubník - Vlastimil Bubník, Bronislav Danda, Miloslav Charouzd – Miroslav Rejman, Slavomír Bartoň, Jiří Sekyra – Vlastimil Hajšman, Miloslav Blažek.\n\nŠvédsko: Svensson – Rune Johansson, G. Almqvist, K. E. Andersson, Lars Björn – J. Karsson, H. Andersson, Lars Pettersson – Rolf Pettersson, H. Nurmela, Bror Pettersson – F. Gustavsson, E. Granath, Ake Larsson.\n\n\n"}
{"id": "668710", "url": "https://cs.wikipedia.org/wiki?curid=668710", "title": "Monk", "text": "Monk\n\nMonk může být:\n\n\n\n"}
{"id": "668720", "url": "https://cs.wikipedia.org/wiki?curid=668720", "title": "Křepel virginský", "text": "Křepel virginský\n\nKřepel virginský (\"Colinus virginianus\") je jedním z asi 30 druhů hrabavých ptáků z čeledi křepelovitých.\n\nTento původem ryze severoamerický až středoamerický pták se vyskytuje od jihu kanadské provincie Ontario až do Střední Ameriky. V největších počtech se vyskytuje na východě USA a Mexika, hojný je i na Kubě. Odloučené populace se v menších počtech vyskytují na západě USA, na severozápadě Mexika a na většině karibských ostrovů. Křepel virginský byl záměrně rozšířen i mimo území Ameriky.\n\nVyskytuje se nejčastěji v borových, dubových i bukových lesích a oborách, v křovinatých savanách i na travnatých pláních. Vyžaduje místa s občasným hustým porostem pro úkryt před predátory. Je to velmi plachý pták, který se v případě vyrušení snaží ukrýt do husté vegetace, kde přikrčen výborně využívá svého ochranného zbarvení. Při průměrné úživnosti prostředí žijí 2,2 až 2,4 ptáci na 1 ha, při zvlášť dobrých zdrojích potravy může 1 ha uživit až 6,6 ptáků.\n\nJsou to ptáci poměrně malí, měří od 20 do 25 cm a váží jen 140 až 170 gramů. Rozpětí jejich drobných zaoblených křídel je 9 až 12 cm, ocas mají krátký a zakulacený. Peří je kombinaci barvy šedé, hnědé a bílé. Jsou pohlavně dimorfní, kohouti se vyznačují bílými pruhy na tváři i krku a na křídlech mají kontrastní černé skvrny, slepice jsou zbarveny jednotvárněji, jsou méně strakaté. Jejich krátké, ale silné zobáky mající po obvodě drobné zoubkování, kohout má spodní čelist černou, kdežto slepice bílou. Oči mají tmavě hnědé. Jsou jedením z několika mála druhů křepelů, kteří nemají na hlavě pérovou chocholku. Hlasově jsou to bohatí ptáci, rozlišuje se až 19 různých pískavých volání.\n\nLetci nejsou dobří, létají sice rychle ale za usilovného a hlasitého mávání křídel a jen na krátké vzdálenosti; využívají svých křídel převážně jen na rychlé přemístění do úkrytu. Mnohem častěji však dokazují jak jsou dobří běžci, dokáži velmi hbitě a téměř nepozorovaně odběhnout do bezpečí.\n\nKřepel virginský, stejně jako ostatní křepelové je všežravec, zhruba 15 % stravy je živočišného původu a zbylých 85 % rostlinného. Živočišná potrava je zdrojem bílkovin, které potřebují nejvíce dorůstající kuřata a slepice před snůškou vajec; rostlinná skládající se převážně ze semen je zase nutná pro vytvoření zásoby sacharidů pro zimní období, kdy je potravy všeobecně mnohem méně. Jeho hlavní strava se liší podle místa výskytu, podle pěstovaných plodin v okolí i podle ročního období. Žere v podstatě všechna semena, od kulturních rostlin přes volně rostoucí semena plevelů až po žaludy v zimním období.\n\nV průběhu roku žijí křepelové virginští ve skupinách, které se rozštěpují až před obdobím rozmnožování, kdy se dvojice připravuji na zahnízdění. Samci předvádějí rituální tance před samicemi. Jsou pravděpodobně ve většině případů monogamní, bývá také zaznamenáno i polygamní chování. Rozmnožují se, v závislosti na regionu, v širokém časovém období. V nejteplejších oblastech začínají již v únoru, jinde však až od května do srpna. Podstatná je nejen teplota ale i nástup období bohatých dešťových srážek, ty přinášejí příslib dostatku potravy.\n\nVejce snášejí jednou ročně, v případě ztráty snesených vajec se slepice může pokusit o snůšku ještě jednou nebo dvakrát. Hnízdo je buď jen důlek vystlaný trávou nebo složitější s rostlinných krytem z živé vegetace maskující i vchod do hnízda. Bylo pozorováno, že do jednoho hnízda snáší i více slepic, to se pak v hnízdě najde i přes 20 vajec. Běžně jedna slepice snese 12 až 14 matně bílých vajec, která inkubuje 23 až 26 dnů. Vylíhlá kuřata jsou soběstačná, jsou schopna si nalézt sama potravu. Oba rodiče je vodí a ochraňují asi 14 dnů, pak rychle rostoucí kuřata schopna již dobře běhat i létat se postupně osamostatňují.\n\nPředpokládá se, že jen 20 % narozených se dožije věku 1 roku, kdy poprvé snesou vejce. Jen málo jedinců je naopak starších pěti let. Nejvíce ptáků hyne v zimním období při dlouhé sněhové pokrývce důsledkem nedostatku potravy a podchlazení. Hodně jich mají na svědomí také kontaminovaná semena, např. po postřiku proti plevelům. Jedná se o nechráněného ptáka, který je řazen mezi běžnou lovnou zvěř, jeho odstřel je \"sportem\". Odhaduje se, že v roce 1970 bylo v Severní Americe sportovními lovci střeleno asi 35 milionů křepelů virginských.\n\nPřestože jeho populační trend je klesající, vzhledem k rozšíření na poměrně širokém teritoriu není podle červeného seznamu IUCN považován křepel virginský za ohrožený druh.\n\nKřepel virginský, který se vyskytuje na geografický rozlehlých a odlišných územích v několika oddělených populacích, vytváří těchto 21 uznávaných poddruhů, které lze rozdělit do tří skupin (\"group\") s podobnými znaky:\n"}
{"id": "668730", "url": "https://cs.wikipedia.org/wiki?curid=668730", "title": "ZU-23-2", "text": "ZU-23-2\n\nZU-23-2 ( ) je dvojhlavňový protiletadlový kanón ráže 23 mm vyvinutý koncem 50. let v SSSR. Do výzbroje sovětské armády byl přijat začátkem 60. let. Později se dostal i do výzbroje armád Varšavské smlouvy a Blízkého východu. V indexu GRAU nese označení 2A13.\n\nProtiletadlový kanón ZU-23-2 se skládá ze dvou hlavní ráže 23 mm. Hmotnost celého kompletu je 900 kg, účinný dostřel činí 1,5 km do výšky a 2,5 km do dálky. Hmotnost náboje je 190 g. Zbraň je ovládaná 5 až 6 člennou posádkou. Reakční doba kanónu je 30 sekund. Zbraň lze použít k ničení nízko letících nebo lehce pancéřovaných pozemních cílů. Po obou stranách se nacházejí zásobníky s 50 kusy nábojů. Zbraň byla v roce 2011 ve výzbroji více než 50 států.Ve Finsku, v Polsku, ČR, Slovensku a Íránu prošla řadou různých modernizací zaměřených především na jednoduchost ovládání nebo zvýšení bojového účinku.\n\n Sovětský svaz\n Polsko\n Česká republika\n Finsko\n Írán\n\n"}
{"id": "668737", "url": "https://cs.wikipedia.org/wiki?curid=668737", "title": "Kompilovaný jazyk", "text": "Kompilovaný jazyk\n\nKompilovaný jazyk je termín označující takový programovací jazyk, pro nějž je potřeba zdrojový kód v něm napsaný nejprve přeložit pomocí překladače do strojového kódu a až poté je možné program spustit (protikladem je jazyk interpretovaný). Termín je poněkud vágní, protože každý jazyk může být implementován jako kompilovaný nebo interpretovaný. Kombinace obou variant je čím dál častější: překladač přeloží kód do meziformy (tzv. bytecode), která je pak předána interpreteru, který ji spustí.\n\nProgram přeložený pomocí překladače bývá mnohem rychlejší než program puštěný v interpreteru. Poměr 10:1 není v těchto případech výjimečný. Kombinované řešení je obvykle někdy mezi. Nedostatkem\nkompilačního přístupu jsou delší editačně-testovací cykly a vnitřní složitost dobré implementace programu.\n\nImplementace založené čistě na kompilačním přístupu jsou typické pro nízkoúrovňové jazyky, protože jsou více „přirozené“ a protože obvykle vyžadují vysokou efektivnost. Nicméně je možné vytvořit překladače i pro tradiční interpretované jazyky.\n\n\n"}
{"id": "668738", "url": "https://cs.wikipedia.org/wiki?curid=668738", "title": "Kenndal McArdle", "text": "Kenndal McArdle\n\nKenndal McArdle (* 4. ledna 1987 Toronto, Ontario) je bývalý kanadský hokejový útočník.\n\nByl draftován do WHL v roce 2002 v 1. kole (celkově 6.) týmem Moose Jaw Warriors. Sezónu 2002/03 strávil v týmu Burnaby Winter Club Bruins, kde odehrál 30 zápasů a v týmu Moose Jaw Warriors odehrál dva zápasy. V týmu strávil celkem pět necelých sezón (2002–2007). V sezóně 2004/05 se stal nejlepším hráčem týmu se 74 body a v sezóně 2005/06 se stal nejtrestanějším hráčem týmu se 135 trestnými minutami. Na konci prosince 2006 byl vyměněn do týmu Vancouver Giants, kde dohrál svou poslední sezónu ve WHL a pomohl k zisku Memorial Cupu. V roce 2005 byl draftován do NHL v 1. kole (celkově 20.) týmem Florida Panthers. Před sezónou 2007/08 podepsal smlouvu s týmem Florida Panthers, ale byl poslán na farmu do Rochesteru Americans (AHL), kde strávil skoro celou sezónu, než byl na závěr základní části poslán na druhou farmu do Floridy Everblades (ECHL). Po playoff se vrátil zpět do Rochesteru Americans, kde začal další sezónu 2008/09. 2. prosince 2008 byl povolán do Floridy Panthers a poté debutoval v NHL v zápase proti Washingtonu Capitals, ve kterém odehrál 5 minut a 26 sekund čistého času. Poté odehrál za Panthers další dva zápasy než byl poslán zpět na farmu do Rochesteru Americans, kde dohrál sezónu. V sezóně 2010/11 hrál střídavě v NHL za Floridu Panthers a v AHL za Americans.\n\n\n\n"}
{"id": "668740", "url": "https://cs.wikipedia.org/wiki?curid=668740", "title": "Karel Sáblík", "text": "Karel Sáblík\n\nKarel Sáblík (24. ledna 1871 Slavkovice – 16. prosince 1932 Praha) ,byl český a československý politik, meziválečný poslanec a senátor Národního shromáždění za Republikánskou stranu československého venkova (od roku 1922 Republikánská strana zemědělského a malorolnického lidu).\n\nNarodil se 24. ledna 1871 jako syn rolníka. Po vychození obecné školy ve Slavkovicích a měšťanské školy v Novém Městě na Moravě odešel na dvouletou hospodářskou školu do Velkého Meziříčí. Věnoval se veřejné práci, hlavně politické a hospodářské.\n\nPoliticky aktivní byl již za Rakouska-Uherska. Ve volbách do Říšské rady roku 1907 se stal poslancem Říšské rady (celostátní parlament), kam byl zvolen za český okrsek Morava 25 (okresy Nové Město, Bystřice a Velké Meziříčí). Usedl do poslanecké frakce Klub českých agrárníků. Ve vídeňském parlamentu setrval do konce funkčního období sněmovny, tedy do roku 1911.\nV zemských volbách roku 1913 byl zvolen na Moravský zemský sněm za českou městskou kurii, obvod Žďár a Nové Město. Podle jiného zdroje byl zemským poslancem již od roku 1911. Angažoval se při zakládání lokálních agrárních spolků. Byl předsedou Hospodářského družstva ve Žďáru na Moravě, předsedou \"Družstva pro zušlechtění hospodářských zvířat a plodin\" v Bystřici nad Pernštejnem nebo předsedou \"Zemědělského svazu okresů na Horácku\". Zastával post člena \"Československé akademie zemědělské\" a v Novém Městě na Moravě vydával list \"Horácké listy\".\nOd roku 1918 zasedal v československém Revolučním národním shromáždění. V parlamentních volbách v roce 1920 získal za agrárníky senátorské křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929. V senátu zasedal do své smrti roku 1932. Pak za něj jako náhradník nastoupil Jan Měchura.\n\nByl profesí rolníkem.\n\nZemřel náhle v prosinci 1932 ve voze elektrických drah v Praze.\n\n"}
{"id": "668746", "url": "https://cs.wikipedia.org/wiki?curid=668746", "title": "Okres Zawiercie", "text": "Okres Zawiercie\n\nOkres Zawiercie (polsky \"Powiat zawierciański\") je okres v polském Slezském vojvodství. Rozlohu má 1003,27 km² a v roce 2006 zde žilo 123 074 obyvatel. Sídlem správy okresu je město Zawiercie.\n\nMěstské:\n\nMěstsko-vesnické:\n\nVesnické:\n\n"}
{"id": "668749", "url": "https://cs.wikipedia.org/wiki?curid=668749", "title": "Ang Rita", "text": "Ang Rita\n\nAng Rita (* 1948 Nepál) je nepálský horolezec a šerpa. Stal se prvním člověkem, který vystoupil 10krát na nejvyšší horu světa Mount Everest. Jako výškový nosič horolezeckých výprav vystoupil i na další osmitisícovky (celkem 21×), jako jsou Dhaulágirí, Čo Oju, Makalu a Kančendženga, kterou zdolal v zimním období. V letech 1983-1996 vystoupil 10× na Mount Everest bez použití umělého kyslíku z toho jednou v zimním období a jednou ze severu z Číny. \n\nNa jaře 1984 se účastnil československé expedice s Dinou Štěrbovou a Věrou Komárkovou na Čo Oju. Na podzim lezl opět v československé expedici na Mount Everest jižním pilířem spolu s Jozefem Psotkou a Zoltánem Demjánem. Při návratu z vrcholu cestou přes Jižní sedlo Jozef Psotka zahynul, když se zřítil z ledovce. Byl posledním, kdo Jozefa Psotku viděl živého, na popud Československa se musel v Nepálu zodpovídat z toho, že zanechal Jozefa Psotku samotného v roztrhaném stanu na Jižním sedle.\n\nPo posledním výstupu na Mount Everest v roce 1996 pro onemocnění cirhózou ukončil horolezeckou činnost. Jeho dva synové jsou také horolezci, již zdolali několik osmitisícovek. Ang Rita je znám i pod přezdívkou „\"Sněžný leopard\"“.\n\n\n"}
{"id": "668754", "url": "https://cs.wikipedia.org/wiki?curid=668754", "title": "Röhrnbach", "text": "Röhrnbach\n\nRöhrnbach je obec s tržními právy \"(markt)\" v německé spolkové zemi Bavorsko, v zemském okrese Freyung-Grafenau ve vládním obvodu Dolní Bavorsko. K 31. 12. 2009 zde žilo 4544 obyvatel.\n"}
{"id": "668755", "url": "https://cs.wikipedia.org/wiki?curid=668755", "title": "Josef Rybák", "text": "Josef Rybák\n\nJosef Rybák (1. května 1904 Písek – 15. prosince 1992 Dobříš) byl český komunistický publicista, kritik, básník a prozaik.\n\nNarodil se v rodině košíkáře Eduarda Rybáka (1874-??) a jeho manželky Marie, rozené Adámkové (1874-??), jako jedno z jejich sedmi dětí. Otec mu padl v 1. světové válce. V Písku vychodil dvouletou obchodní školu (1918-1920) a od roku 1922 pracoval na Slovensku. \n\nDo Čech se vrátil v roce 1933 a od té doby až do okupace pracoval jako novinář v komunistickém tisku (Haló noviny, Rudé právo). Po okupaci se vrátil do komunistického tisku, v letech 1948-1958 pracoval ve vedení kulturní rubriky Rudého práva. V roce 1959 se stal šéfredaktorem Literárních novin, ale v roce 1964, v důsledku měnícího se politického klimatu, musel z funkce odejít; několik let se neangažoval a věnoval se vydávání svého díla. \n\nOpět plně činný byl až za normalizace, v roce 1972 spoluzakládal Svaz českých spisovatelů a v letech 1977–1982 byl jeho předsedou.\n\nV roce 1973 mu byl udělen titul národní umělec.\n\nBásnické prvotiny vydal roku 1924. V básních i próze vycházel ze svého dětství na Písecku (\"Slunce a chléb\"). Jeho tvůrčí názory byly blízké proletářské literatuře S. K. Neumannna a Jiřího Wolkera. Jako kritik a publicista se zaměřoval obecně na kulturu, literaturu, výtvarné umění – sám také občas přispíval ilustracemi do časopisů a novin. Ilustroval i některé své knihy. Díky svému pobytu na Slovensku měl zájem i o tamější kulturu.\n\n\n\n"}
{"id": "668775", "url": "https://cs.wikipedia.org/wiki?curid=668775", "title": "Fidžijská hindština", "text": "Fidžijská hindština\n\nFidžijská hindština (anglicky: Fiji Hindi) je indoárijský jazyk, který je mateřským jazykem pro 313.000 Indofidžijců, lidí indického původu na Fidži.\n\nTento jazyk je velmi odlišný od standardní hindštiny, kterou se hovoří v Indii a vztahy mezi těmito dvěma jazyky jsou podobné těm, které můžeme najít mezi nizozemštinou a afrikánštinou. Jazyk se skládá ze dvou východních dialektů - hindština Bhojpuri a hindština Awadhi s četnými anglickými a fidžijskýni slovy.\n\nV nedávné době, vzhledem k politickým událostem na Fidži, se velký počet tamních Indů přestěhoval do Austrálie, na Nový Zéland a do Spojených států amerických i Kanady, s nimi pak do těchto zemí přišla i jejich fidžijská hindština.\n\n"}
{"id": "668782", "url": "https://cs.wikipedia.org/wiki?curid=668782", "title": "Chris Smalling", "text": "Chris Smalling\n\nChristopher Lloyd „Chris“ Smalling (* 22. listopadu 1989, Londýn, Greenwich, Anglie, Spojené království) je anglický fotbalista, který v současnosti hraje jako obránce za As Řím.\n\nNarodil se v Londýně, fotbal začal hrát ve věku devíti let za Waldersdale boys. Poté, co se mu nepodařilo uchytit v některé z fotbalových akademií, začal hrát za dorost v klubu Maidstone United a pokračoval ve svém vzdělávání na jazykové škole. V Maidstone United hrál v letech 2007–2008.\n\nV květnu 2008 podepsal smlouvu s Middlesbrough na dva roky. Ale brzy byl kontrakt zrušen, protože se obával, že se mu bude stýskat po domově. Právě proto v červnu roku 2008 uzavřel smlouvu s lonýdnským klubem Fulhamem, který hraje v Premier League. Do prvního zápasu za Fulham zasáhl v květnu roku 2009, když nahradil v 77. minutě Aarona Hughese. Svůj první start za Fulham zaznamemenal v poháru UEFA 17. září 2009 ve venkovním zápase proti CSKA Sofia, který skončil 1–1. V Premier League poprvé nastoupil v základní sestavě 28. prosince na Stamford Bridge proti Chelsea. Fulham tehdy prohrál 2–1 a Chris Smalling si dal rozhodující vlastní gól v 75. minutě zápasu.\n\n27. ledna 2010 oznámil klub Manchester United, že s Chrisem podepsali smlouvu. Chris Smalling zůstal ve Fulhamu do sezóny 2009/10, než se v sezóně 2010/11 připojil ke klubu United. Jeho přestup byl oficiálně potvrzen 1. července. Svůj debut v dresu rudých ďáblů měl ve vítězném přátelském utkání proti Celticu Glasgow v Rogers Centru, v Torontu. Poprvé za Manchester United skóroval 30. července v přátelském zápase proti Chivas Guadalajara, který hráči Manchesteru prohráli. První debut v Premier League měl ve vítězném zápase proti West Hamu United, kde nastoupil v 74. minutě za Jonnyho Evanse. První start v Lize mistrů zaznamenal 15. září v utkání proti Glasgow Rangers, které skončilo remízou 0-0. Poprvé hrál v Premier League celých devadesát minut ve vítězném utkání proti Stoke City.\n\nV létě 2019 odešel Smalling po neuspokojivých výkonech do italského AS Řím. Ten se znovu nastartoval. Už nehrál jako dřív ,ale bylo to lepší než poslední léta v Manchesteru United.\nSmalling nastupoval za anglické mládežnické reprezentace U20, U21.\n\nV A-mužstvu Anglie debutoval 2. 9. 2011 v přátelském utkání v Sofii proti domácímu týmu Bulharska (výhra 3:0).\n\nTrenér Roy Hodgson jej vzal na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku.\nPod vedením trenéra Roye Hodgsona se zúčastnil i EURA 2016 ve Francii, kam se Anglie suverénně probojovala bez ztráty bodu z kvalifikační skupiny E.\n"}
{"id": "668816", "url": "https://cs.wikipedia.org/wiki?curid=668816", "title": "Alžběta Lucemburská (1922)", "text": "Alžběta Lucemburská (1922)\n\nAlžběta, princezna Lucemburská (celým jménem \"Élisabeth Hilda Zita Marie Anna Antonia Friederike Wilhelmine Louize vu Lëtzebuerg\", \"Élisabeth de Luxembourg\",* 22. prosince 1922, zámek Berg - 22. listopadu 2011) byla dcera velkovévodkyně Šarloty a Felixe Bourbonsko-Parmského, vévody z Parmy, sestra velkovévody Jana a teta velkovévody Jindřicha I.\n\nRoku 1956 se vdala za knížete Franze Hohenberga.\n\nZ manželství vzešly dvě děti:\n\n"}
{"id": "668817", "url": "https://cs.wikipedia.org/wiki?curid=668817", "title": "Jennifer Jonesová", "text": "Jennifer Jonesová\n\nJennifer Jonesová, rodným jménem Phylis Lee Isley (2. března 1919 Tulsa, Oklahoma, USA – 17. prosince 2009 Malibu, Kalifornie, USA), byla americká filmová herečka, která byla pětkrát nominována na Cenu Akademie. Ocenění získala jednou, a to za film \"Píseň o Bernadettě\".\n\nPhylis Lee Isley se narodila v Tulse, v Oklahomě, v USA rodičům účinkujících v estrádních programech. V prostřední šoubiznisu si od mala pěstovala touhu stát se herečkou. Studovala na Americké akademii dramatického umění v New Yorku, kde se seznámila s hercem Robertem Walkerem, který se 2. ledna 1939 stal jejím prvním manželem.\n\nOba dva měli sen stát se herci, a když se jim nepodařilo si ho v Chicagu splnit, vrátili se do Tulsy, kde propůjčili svůj hlas v rozhlasových hrách jejího otce. Jennifer si taky vydělávala modelingem. Nakonec se rozhodli odjet do Hollywoodu, kde si (tenkrát ještě pod rodným jménem) zahrála svůj debut s Johnem Waynem ve filmu \"New Frontier\". Když ani druhým pokusem s názvem \"Dick Tracy's G-Men\" (kde už byla v titulcích jako 'Phyllis Isley') nenaplnila očekávání, přesídlila zpátky do New Yorku.\n\nZačátky její profesionální kariéry jsou spjaty se slavným producentem a jejím pozdějším druhým manželem, Davidem O. Selznickem. Poprvé se s ním setkala na konkurzu, ze kterého utekla s pláčem. Na Selznicka to udělalo dojem a tak jí nabídl sedmileté angažmá. Zároveň se domluvili na změně jména na \"Jennifer Jones\".\n\nRežisér Henry King byl nadšený kamerovými zkouškami a Jennifer získala svou nejslavnější roli svaté Bernadetty z Lurd ve filmu \"Píseň o Bernadettě\". Marie Bernadetta Soubirousová měla jako dítě několikanásobné zjevení Panny Marie a to ji předurčilo stát se jeptiškou. Naivní a panenský vzhled, plaché a mladičké vystupování jí vyneslo nejen historicky první Zlatý glóbus za nejlepší herečku, ale taky Oscara. V den udělování jí bylo pětadvacet let a v souboji porazila hvězdy jako Ingrid Bergman (která se později stala její přítelkyní), Greer Garson, Joan Fontaine a Jean Arthur. Později se Bergman vyjádřila pro reportéry: \"Proplakala jsem celou \"Bernadette\", protože Jennifer byla tak dojemná a protože jsem si uvědomila, že jsem nevyhrála cenu.\". Následující rok to byla právě Jennifer Jonesová, která předávala Oscara za nejlepší ženský výkon v hlavní roli své kolegyni Ingrid Bergman.\nV průběhu dvou desetiletí Jonesová ztvárnila několik dalších výrazných rolí, které jí vynesli nominace na Oscara. V roku 1944 si zahrála roli ve válečném dramatu \"Když jsi odešel\". Postava tvrdohlavé náctileté dívky Jane Hiltonové, která musí dozrát rychleji jen proto, že je její snoubenec zabit ve 2. světové válce, jí vynesla nominaci v kategorii vedlejší herečka. Pokračujíc v dalším silném a oslnivém podání v romantickém dramatu \"Milostné dopisy\" jen potvrdila svůj talent a další nominaci. Její předposlední a zároveň čtvrtá nominace za sebou stojí byla za výkon v americkém westernu po boku Gregoryho Pecka s názvem \"Souboj na slunci\".\n\nV romantické komedii z roku 1946 \"Cluny Brownová\" se zamiluje do českého emigranta v podání Charlese Boyere. Snímek \"Portrait of Jennie\" byl počinem, na kterém spolupracovala s lamačem ženských srdcí Josephem Cottenem a držitelkou Oscara Ethel Barrymore. Režisér Vincente Minnelli ji obsadil do adaptace Flaubertova románu \"Paní Bovaryová\". V padesátých letech na sebe upoutala v dramatické romanci \"Je krásné lásku dát\". Právě tato role přinesla Jennifer poslední, pátou nominaci na Cenu Akademie, kterou však získala slavná italská ikona Anna Magnani. Ve své profesionální kariéře měla na plátně za partnery herce, jako Charlton Heston, Laurence Olivier, Montgomery Clift, Humphrey Bogart, William Holden, Rock Hudson a Jason Robards.\n\nPoslední roli předvedla v katastrofickém dramatu \"Skleněné peklo\". Postava Liselotte, která zrovna tančí se sňatkovým podvodníkem (v podání Freda Astaira), když vypukne požár, jí vynesla druhou nominaci na Zlatý glóbus.\n\nV roce 1981 koupila práva na novelu Larryho McMurtryho \"Cena za něžnost\". Hlavní roli ve stejnojmenném filmu si toužila zahrát sama, ale režisér James L. Brooks se nechal slyšet, že je na tu roli stará.\n\nJedno z posledních televizních vystoupení bylo v roce 2003 na udílení 75. ročníku Oscarů. Americká Akademie filmového umění a věd tehdy pozvala 59 držitelů ceny v hereckých kategoriích, aby jim kolegové mohli vyjádřit poctu. Mezi účinkujícími legendami byla mimo jiné kolegyně Olivia de Havilland, která porazila Jennifer v boji o nejvyšší filmovou poctu v roce 1947. Má hvězdu na chodníku slávy.\n\nSoukromý život Jennifer Jonesové byl strastiplný a těžký. S prvním mužem Robertem Walkerem se seznámila v roce 1938 v New Yorku a měla s ním dva syny, Roberta Walkera Jr. (narozeného 15. dubna 1940; jediné dítě, které ji přežilo) a Michaela Rosse Walkera (narozeného 13. března 1941 - zemřelého 27. prosince 2007). Seznámení s producentem Davidem O. Selznickem jí přineslo nejen nastartování kariéry, ale taký životní lásku. Aféra se Selznickem se v Hollywoodu nemohla dlouho utajit. Od manžela odešla v listopadu 1943 a necelé dva roky na to se rozvedli. Herec Robert Walker se s tím nikdy nevyrovnal a podlehl alkoholu, až ho v srpnu 1951 našla hospodyně v emocionálním záchvatu. Po příjezdu psychiatra, který mu naordinoval medikatemty se však Walkerův stav zhoršil, zřejmě kombinace barbiturátů a alkoholu způsobila zástavu dechu. Už se ho nepovedlo resuscitovat; zemřel ve věku 32 let.\n\nDavida O Selznicka si vzala 13. července 1949 a byli spolu až do jeho smrti v červnu 1965. Během společného života začala Jennifer propadat depresím, což se zvýšilo po prvním potratu. V listopadu roku 1967 se pokusila o sebevraždu, když se dozvěděla o smrti letitého přítele, herce Charlese Bickforda. Byla nalezena na pláži v Malibu, odkud ji v kómatu převezli do nemocnice. S druhým manželem měla dceru Mary Jennifer Selznickovou (1954–1976), která ukončila život skokem z dvacátého patra výškové budovy v Los Angeles. To byla další rána pro oscarovou herečku. Také proto se začala zajímat o duševní choroby a v roce 1980 založila nadaci na pomoc postiženým.\n\nV květnu 1971 se provdala potřetí, tentokrát za multimilionáře, sběratele umění a filantropa Nortona Simona, jehož syn spáchal sebevraždu v roce 1969. Se Simonem byla až do jeho skonu v červnu 1993. Pracovala jako ředitelka v Muzeu Nortona Simona.\n\nProdělala rakovinu prsu.\n\nZbytek života strávila Jennifer Jonesová se svým synem v Malibu, kde si užívala odpočinku. Nepodávala žádné rozhovory. Zemřela ve věku 90 let 17. prosince 2009. Její tělo bylo zpopelněno.\n\n\n\nMá-li film distribuční název, je uveden jako první.\n\n\n\nFilm \"The Song of Bernadette\" nemá distribuční název, jde o volný překlad do češtiny jako \"Píseň o Bernadettě\".\n\n"}
{"id": "668823", "url": "https://cs.wikipedia.org/wiki?curid=668823", "title": "Vilém Lucemburský", "text": "Vilém Lucemburský\n\nPod jménem Vilém Lucemburský můžete hledat následující osoby:\n"}
{"id": "668829", "url": "https://cs.wikipedia.org/wiki?curid=668829", "title": "Madame de Montespan", "text": "Madame de Montespan\n\nFrançoise de Rochechouart, markýza de Montespan (5. října 1640, zámek Lussac-les-Châteaux – 26. května 1707, Bourbon-l'Archambault) byla francouzská šlechtična známá jako Madame de Montespan, jedna z milenek francouzského krále Ludvíka XIV.\n\nFrançoise (Františka; později se nechala jmenovat také \"Athénaïs\") se narodila jako dcera vévody de Mortemart a jeho manželky Diany de Grandseigne. Vzdělání získala v klášteře v Saintes. V roce 1658, po ukončení studia, opustila klášter se jménem Mademoiselle de Tonnay-Charente. O něco později, po příchodu na francouzský dvůr, byla dívka přijata do služeb Henrietty Anny, vévodkyně orléanské, švagrové krále Ludvíka XIV., díky přímluvě královny matky Anny Rakouské.\n\nFrançoise se v únoru roku 1663 provdala za Louise Henriho de Pardaillan, markýze de Montespan (†1701). Z manželství vzešly dvě děti:\n\n\nNa podzim roku 1666 se poznala s králem Ludvíkem XIV., který tehdy již byl znuděn svou tehdejší favoritkou Louisou de La Vallière. Jeho milenkou se Françoise stala v roce 1667. Když se to její manžel dozvěděl, způsobil na dvoře velký skandál, jehož výsledkem ovšem bylo pouze to, že byl uvězněn ve Fort-l’Évêque a posléze vypovězen na své statky.\n\nV letech 1667–1679 byla Madame de Montespan oficiální milenkou královou. Obklopila se přepychem a vytvořila kolem sebe skvělý dvůr. V letech 1669–1672 byla kompromitována (ať už důvodně či ne) v tzv. travičské aféře. To od ní postupně vzdálilo krále, jenž se s ní v roce 1679 rozešel. Novou milenkou a v roce 1683 oficiální milenkou Ludvíka XIV. se stala Madame de Maintenon, původně vychovatelka společných dětí krále a Madame de Montespan.\n\nFrançoise porodila králi sedm dětí, které sice nebyly uznány jako součást královské rodiny, tato skutečnost však byla kompenzována vysokými šlechtickými tituly, jež jejich původ legitimizovaly:\n\n\nVýchovou svých dětí pověřila Françoise paní Scarron, pozdější Madame de Maintenon, která se posléze stala její rivalkou a přítelkyní krále.\n\nV roce 1683 již madame de Montespan nefigurovala jako favoritka krále, nehodlala však opustit dvůr. Pokračovala ve svém způsobu života, pořádajíc grandiózní slavnosti a žijíc stále nad své možnosti.\n\nV roce 1685 se její dcera Mademoiselle de Nantes provdala za vévodu de Bourbon, Ludvíka III. de Bourbon-Condé. V roce 1692 se její syn vévoda z Maine oženil s vnučkou vévody Condé a její dcera Mademoiselle de Blois se provdala za vévodu de Chartres, králova synovce. Françoise de Montespan byla velmi pyšná na vynikající sňatky svých dětí; vyjádřila se, že postavení, jehož dosáhly, je to jediné, co ji zajímá.\n\nV 1691 odešla z Versailles do Paříže, kde žila osamělým a zbožným životem až do své smrti v roce 1707.\n\n"}
{"id": "668835", "url": "https://cs.wikipedia.org/wiki?curid=668835", "title": "599 Lexington Avenue", "text": "599 Lexington Avenue\n\n599 Lexington Avenue je mrakodrap v newyorské čtvrti Manhattan. Má 51 podlaží a výšku 199 metrů. Výstavba probíhala v letech 1984–1986 podle návrhu, který vypracoval architekt Edward Larrabee Barnes. Budova disponuje prostory o celkové výměře 96 541 m, z toho drtivou většinu zabírají kanceláře. V současnosti je budova ve vlastnictví firmy Boston Properties.\n\n"}
{"id": "668850", "url": "https://cs.wikipedia.org/wiki?curid=668850", "title": "Pletenina fully fashioned", "text": "Pletenina fully fashioned\n\nPletenina fully fashioned je výrobek, který sestává z dílů tvarovaných při pletení nebo je pletený jako hotový oděv. Fully fashion se vyrábí na plochých pletacích strojích, na kotonových stávcích nebo i ručně.\n\nObvykle se rozeznává: \n\n"}
{"id": "668857", "url": "https://cs.wikipedia.org/wiki?curid=668857", "title": "Přeslech", "text": "Přeslech\n\nPřeslech, je zkreslené vnímání informace obsažené ve sluchovém vjemu. Mají na něm podíl technické nebo fyziologické příčiny. Přeslech může souviset s určitou, jemu napomáhající, gramatickou strukturou věty jako v následujícím příkladu.\n\nJednoduchý příklad přeslechu, čili situace, kdy věta zní v podání mluvčího správně, je tento:\n\n„cestu k nehodě záchranářům komplikovalo špatné počasí a nízká viditelnost“ \n\nStačí rozdíl jediné hlásky, která je přeslechnuta, aby se význam věty zcela změnil:\n\n„cestu k nehodě záchranářů komplikovaly špatné počasí a nízká viditelnost“ \n\nDo kategorie přeslechu lze zařadit i špatnou interpretaci slyšeného v důsledku nesprávné intonace nebo jejího špatného vystižení (nejen kvůli sluchové vadě nebo technickým příčinám ale – mnohem častěji – nedostatečného soustředění se na pochopení, „slabost“ k němu).\n\n„technik by ti to vysvětlil lépe, ale stejně…“\n\nSlovo „stejně“ může při určité intonaci znamenat nedokončenou větu, např.: „ale stejně, kdybys udělal cokoli, neporozumíš“, čili slovo „stejně“ je použito ve smyslu „přesto“, „navzdory tomu“, „i tak“ a následuje po něm taktní zamlčení dovětku. Nebo při jiné intonaci je věta ukončena a slovo „stejně“ znamená, že technik nemá již žádné jiné, dodatečné informace. Intonace směřující „dolů“, k tečce za větou, by mohla (ale také nemusela – viz dále) pomoci záměr mluvčího tlumočit posluchači.\n\nVýše zmíněnou „slabost“ k pochopení lze jinými slovy nazvat rovněž relativní převahou emocí. Je jí míněn fakt, že prožívání emocí může mít určitou subjektivní nezávislost. Tento fakt je exaktně rozebírán Karlem Sedláčkem a Antonínem Sychrou. Připouštějí subjektivní omezení, s nimiž je spojeno užití intonace k pochopení. Ptají se například: „Jak si vysvětlit, že jeden a týž zvukový podnět, jazykový či hudební, vyvolává u každého jednotlivce poněkud jinou reakci?“ A sami odpovídají: „Konkrétně řečeno: s jednou a touž \"intonací\" má každý jednotlivec poněkud jiné zkušenosti a zážitky.“ Odtud plyne možnost \"špatného vystižení intonace posluchačem v důsledku jeho vlastního emočního naladění\" a následného přeslechnutí například tečky za větou. \n\n\"Vem ty kabáty a věš.\" Obchodní příručí může být překvapen jakouže to \"věž\" má vlastně vzít.\n\n\"(o upouštění vodní nádrže Lipno) ...lidi po proudu, ti co byli vyplaveni, doopravdy z toho mají někdy mrzutý pocit, že jsou prostě obětí dejme tomu politicko-mocensko-ekonomické hry nebo prostě zájmů lidí, kteří se staví nad ně.\" Může na mysli vytanout představa, že na dně poloprázdné Lipenské přehrady se staví zástup nějakých lidí.\n\n\"(nový ministr po obdržení úřadu propouští mnoho zaměstnanců a) ...fotografii pověsil na zeď nabytého úřadu.\" Posluchač může nabýt dojmu, že ministr nepochybně oprávněně uvolňuje od přebytku zaměstnanců úřad, který je \"nabitý\".\n\n\"Lze předpokládat, že nyní ve všech třech vládách bude zastoupena sociální demokracie, přičemž v Rakousku a v Česku bude mít premiéry.\" Posluchač může považovat slovo „premiéry“ nikoli za osoby, ale za první účinkování sociální demokracie (její „premiéry“ v Rakousku a Česku).\n\n\"Premiér si za jmény svých ministrů stojí. Další na tahu je prezident.\" Posluchač může nabýt dojmu, že jde o narážku na to, že prezident \"natahuje\" proces jmenování vlády, i když původní sdělení je významově neutrální.\n\n\"v Německu se hovoří o vyšší kriminalitě cizinců\" (tj. ušlechtilejší, hodnotnější kriminalitě?)\n\n\"Podrobnosti zjišťovala Jitka Olověná od profesora Pištěka.\" (tj. k němu patří?)\n\n\"Lotyšsko není stranou konfliktu.\" (kde? nebo kým?)\n\n\"Podle očekávání Morales ve volebním klání snadno zvítězil díky slibu, že zkonsoliduje sociální reformy, jež dramaticky snížily chudobu a prohloubily roli státu v ekonomice, která primárně stojí na těžbě zemního plynu a ropy.\" (kdo trvrdí, že „prý marně“ stojí na těžbě plynu a ropy?)\n\"S mikrofonem za okem se do ÚVN vydáme příště znovu.\" (METEOR 14. 5. 2016) Působí to jako parafráze rčení \"mít něco za uchem\" nebo \"mít za ušima\" (tesař nosí za uchem tužku). Ve skutečnosti šlo o upoutávku na rozhovor o lidském oku s lékařem, pracujícím v té nemocnici.\n\n\"Zatím není jasné, jak iniciativa Peleton stojící za Kroměřížskou výzvou zajistí, aby výsledkem jejího snažení byl skutečně kandidát, který bude všemi přijímanou morální autoritou smiřující společnost.\" U počáteční formulace \"zatím není jasné, jak iniciativa Peleton stojící za Kroměřížskou výzvou zajistí\" mohl mít posluchač na chvíli pocit, že jakási \"iniciativa\" má zajistit, zabezpečit nějaký \"peleton, stojící za Kroměřížskou výzvou\".\n\n\"Dnes Slovensko přebírá předsednictví EU. Je to vůbec poprvé od doby, kdy do EU vstoupilo.\" Poprvé od \"doby\" Slovensko po mnoha marných pokusech vstoupilo do EU? (Srv. Je to vůbec poprvé od prohry, kdy vstal z postele.)\n\n\"Po rychlém zhroucení puče ovšem nastala zcela jiná situace – davy v ulicích (a) posílený prezident Erdogan a vláda zahájili už během soboty rozsáhlé zatýkání a čistky v armádě, policii i justici.\" Tvar \"davy\" zde nezabraňuje dvojsmyslnosti – je srovnatelný s jednotným číslem \"dav\", které přímo nabízí mozku doplnit spojku \"a\" a vytvořit tak nový smysl věty. Ostatně – k špatnému porozumění smyslu věty by stačila čárka, jsoucí či chybějící za \"davy v ulicích\".\n\n\"...s čím ale mám problém je když, aby se to lépe prodávalo, se vypůjčí to v uvozovkách vědecké vysvětlení přes tu paměť.\" (METEOR 27. 8. 2016) Hovořilo se o placebo efektu homeopatie (čili paměti vody). \"Vypůjčí\" lze přeslechnout jako \"vypučí\", což je nespisovně \"nechá vyrůst\". Takže by posluchač mohl nabýt dojmu, že se vědecké vysvětlení přes paměť vody nechá nějakým způsobem vyrůst.\n\n\"V Jihomoravském kraji si nové vedení rozdělilo křesla.\" Méně pozorný posluchač může nabýt dojmu, že hnutí \"Synové vedení\" rozdělilo křesla.\n\n\"Módu z přelomu 19. a 20. století a obdodbí první republiky představí nová expozice v Muzeu Jindřichohradecka.\" Posluchač se může domnívat, že \"modus přelomu\" 19. a 20. století a období první republiky představí daná expozice. Srv. \"modus vivendi mezi křesťanstvím a antikou\".\n\n\"Tak teď to už na pořadu dne může být (rozuměj: rušení krajů hnutím ANO), když se kraje zabarvily do tmavomodra.\" Posluchač může konec věty \"mentálně\" zkomolit tak, že se kraje \"zbavily\" tmavomodra, tj. zbavily se hutí ANO.\n\n"}
{"id": "668885", "url": "https://cs.wikipedia.org/wiki?curid=668885", "title": "Cars", "text": "Cars\n\nCars může být:\n\n\n"}
{"id": "668888", "url": "https://cs.wikipedia.org/wiki?curid=668888", "title": "Alžběta Šarlota Falcká (1652–1722)", "text": "Alžběta Šarlota Falcká (1652–1722)\n\nAlžběta Šarlota Falcká (německy \"Elisabeth Charlotte von der Pfalz\"), zvaná Liselotte (27. května 1652, Heidelberg – 8. prosince 1722, Saint-Cloud), byla původem falcká princezna, sňatkem orléanská vévodkyně.\n\nNarodila se jako dcera falckého kurfiřta Karla Ludvíka Falckého a jeho manželky Charlotty Hessensko-Kasselské. Jejími prarodiči byli z otcovy strany Fridrich Falcký („zimní král“) a jeho manželka Alžběta Stuartovna, z matčiny strany pak Vilém V. Hessensko-Kasselský a jeho manželka Amálie Alžběta Hanau-Münzenberg. Manželství jejích rodičů nebylo šťastné. Otec měl poměr s Marií Luisou Degenfeld, dvorní dámou své manželky, Liselottiny matky a nakonec se rok po dceřině narození v roce 1653 rozvedl a se svou milenkou se oženil.\n\nAlžbětě, kterou již v dětství začali nazývat „Liselotte“, zkráceným spojením obou jejích jmen, bylo pět let, když ji poslali k její tetě Žofii Hannoverské, která vychovávala ji i její nevlastní sestry z otcova druhého manželství. Dívka vždy vzpomínala na tuto dobu jako na nejšťastnější období svého života a udržovala stálé úzké kontakty se svými mladšími nevlastními sestrami i přes vzdálenost, jež je později rozdělovala. Roku 1663 se vrátila do Heidelbergu, kde žila se svou macechou a pěti bratry, z nichž nejstarší Karel později zdědil trůn po jejich otci a stal se falckým kurfiřtem.\n\nLiselotte se původně měla provdat za svého bratrance Viléma, pozdějšího britského krále Viléma III. Oranžského, její otec se však postavil na stranu Francie a považoval za výhodnější provdat svou dceru za ovdovělého vévodu orléanského Filipa I., bratra francouzského krále Ludvíka XIV.\n\n16. listopadu roku 1671 se v Metách konala svatba \"per procura\". Sňatek byl podmíněn změnou Liselottiny víry z kalvinismu na katolické vyznání. Byl to již druhý sňatek Filipův, který se svou první manželkou Henriettou Annou Stuartovnou měl čtyři děti (v době sňatku Liselotte a Filipa však žily již jen dvě dcery).\n\nVzájemný první dojem při jejich prvním setkání byl prašpatný. Filip působil zženštile a afektovaně. Na druhé straně Liselottin vzhled byl dalek soudobému ideálu krásy a Filip, když ji poprvé uviděl, se měl svým afektovaným způsobem zhrozen vyjádřit: «Nedoufají snad, že se s \"tímhle\" vyspím?»\n\nVšeobecně známy byly jeho homosexuální sklony, na jeho dvoře dlela řada jeho favoritů. Liselotte však na rozdíl od Filipovy první ženy hleděla na svého muže smířlivějším zrakem a třebaže i mezi nimi docházelo ke sporům, v zásadě bylo jejich manželství překvapivě spokojené; nepanovala sice mezi nimi skutečná láska a vášeň, ale projevovali si vzájemnou úctu a uznání a jejich manželství bylo v rámci daných možností harmonické. Filip a jeho žena byli především přáteli a spojenci.\n\nFilip byl na francouzském dvoře nazýván \"Monsieur\" a v důsledku toho byla Liselotta zvána \"Madame\".\n\nAlžběta Šarlota měla své sídlo v Královském paláci ve Versailles, jejím oblíbeným místem však byl půvabný zámek v Saint-Cloud nedaleko Paříže a manželský pár zde měl svou oficiální rezidenci. Liselotte měla k dispozici i komnaty v soukromé králově rezidenci v zámku v Marly-le-Roi; jako vdova pak přebývala ve Velkém Trianonu, tvořícím součást versailleského komplexu.\nZ manželství Alžběty Šarloty a Filipa vzešly tři děti; nejstarší syn však zemřel již v útlém věku:\nPo narození třetího dítěte se dvojice dohodla na ukončení manželských styků.\n\nSpolu se svým manželem se Liselotte stala zakladatelkou domu Orleánských, větve bourbonské dynastie, která se v osobě Ludvíka Filipa, posledního francouzského krále, dostala roku 1830 na francouzský trůn; spolu se stali předky většiny evropských královských domů: španělského, italského, bulharského, rakouského, toskánského, neapolského.\n\nLiselotte byla jedinou švagrovou krále Francie, a proto bylo nasnadě, že manželský pár trávil většinu roku na královském dvoře, kde měl Filip postavení Syna Francie, což jej vyzdvihlo do nejvyššího postavení po králi, vyjma královny a dětí a vnuků krále. Svou otevřenou povahou si získala důvěru a přátelství svého švagra krále, který ji považoval za jednu ze svých nejbližších přítelkyň. Ludvík XIV. se bavil její upřímností i štiplavými poznámkami. Prohlašoval, že valná část této důvěry musí pramenit z toho, že je Liselotte tak málo půvabná, že je jedinou ženou u dvora, se kterou se nikdy nevyspal, a oba se touto myšlenkou nesmírně bavili.\n\nCity Madame velmi zraňovalo to, že \"la maîtresse-en-titre\" (oficiální milenka králova) a její děti stavěly na odiv své postavení vyšší než Liselottino; Liselotte byla nesmlouvavá, co se týče legitimity členů královské rodiny, a naléhala na změnu. Lze si proto představit, co pro ni znamenalo, když její syn Filip se kompromitoval s Františkou Marií, nemanželskou dcerou královou ze vztahu s jeho oficiální milenkou madame de Montespan. Když se dověděla, že mladý Filip ustoupil králi a souhlasil se zásnubami, rozběsněná Liselotte ho zfackovala před očima celého dvora a otočila se zády ke králi, když ji pozdravil – jedině ona si mohla dovolit něco podobného ke Králi Slunci. Později v této souvislosti napsala: \"„Kdyby bylo možné zabránit tomuto manželství prolitím mé krve, prolila bych ji bez váhání, ale věc je již hotova, nemohu dělat nic než snažit se udržet klid.“\"\n\nKdyž později Ludvík opustil Madame de Montespan kvůli své další (a poslední) milence Madame de Maintenon, vzala si Liselotte za své ztrpčovat posledně jmenované život. Ve své korespondenci o ní psala jako o „staré čarodějnici“ nebo „staré děvce“. Pouze při jedné příležitosti se jí král postavil a nepřipustil její kritiky, kvůli dopisům, v nichž jej odsuzovala za jeho milenky. Král ji upozornil, aby se otočila čelem k Madame de Maintenon a Liselotte musela pro tentokrát spolknout svou hrdost a mlčet.\n\nLiselottinou vášní se stalo psaní dopisů. Její obrovská korespondence obsahuje vynikající úvahy a postřehy o dvoru Ludvíka XIV.\n\nKdyž 26. května roku 1685 zemřel bez potomků Liselottin bratr, kurfiřt Rýnské Falce Karel II. Falcký, měly jeho země přejít pod vládu katolické linie rýnských Wittelsbachů. Francouzský král však vystoupil jménem Liselotty s dědickými nároky na toto území; v důsledku toho vypukl devastující válečný konflikt, Devítiletá válka (1688–1697), kdy se proti Francii Ludvíka XIV. postavila koalice evropských států (Augšpurská liga) s cílem zamezit další francouzské územní expanzi. Titul falckého kurfiřta nakonec přešel do rukou katolické linie Wittelsbachů, reprezentované Filipem Vilémem Falckým, ovšem za cenu zničení do té doby kvetoucí země.\n\n9. června roku 1701 zemřel její manžel v paláci Saint-Cloud na infarkt. Předtím měl v paláci v Marly bouřlivou diskusi o nevhodném chování svého syna, králova zetě. Jeho sňatek a vůbec celý další průběh tohoto manželství bylo setrvalým zdrojem nesouladu mezi bratry, Filip Ludvíkovi tento vynucený sňatek vyčítal a to vše podlomilo jeho zdraví. Když se Ludvík XIV. o bratrově smrti dozvěděl, byl dle svědectví těžce otřesen a hořce plakal. Ještě dlouho po Filipově smrti byl nešťastný a truchlil a údajně se cítil jeho smrtí vinen.\n\nSvatební smlouva Alžběty Šarloty a Filipa stanovila, že se manželka v případě ovdovění uchýlí do kláštera. Vzhledem ke svým nadstandardním vztahům s panovníkem však Liselotta zůstala na jeho dvoře, podrževši všechna dosavadní sídla v královských rezidencích, stejně jako své postavení a hodnosti, jež z něj plynuly. Po svém manželovi zdědila roční příjem 40 000 livrů, k nimž král přidal dalších 250 000 ročně pro ni a dalších 200 000 pro jejího syna.\n\n1. září roku 1715 zemřel ve Versailles ve věku sedmdesáti sedmi let i Ludvík XIV. Dědicem trůnu se – v důsledku řady úmrtí v Ludvíkově rodině – stal jako Ludvík XV. jeho pravnuk, v té době teprve pětiletý.\n\nVe svém testamentu zesnulý král předal regentství svému nemanželskému legitimizovanému synovi ze vztahu s markýzou de Montespan, vévodovi z Maine, společně s Filipem II. Orleánským, Liselottiným synem. Pařížský parlament však ustanovení panovníkovy poslední vůle zrušil na žádost vévody orléanského, který se posléze stal jediným regentem.\nVe svých pamětech popisuje Alžběta Šarlota novou éru regentství. Nyní, když ji nepřevyšovala žádná žena dvora a cítila se osvobozena od Madame de Maintenon, pokračovala ve svých dennodenních nářcích nad úpadkem dvora, o němž napsala: \"„Věřím, že historky, jež se budou vyprávět o tomto dvoře poté, co odejdeme, budou lepší a zábavnější než jakýkoli román. A velmi se bojím, že ti, co přijdou po nás, jim nebudou věřit víc než pohádkám o vílách.“\"\n\nByli to ovšem především její syn Filip II. Orleánský a jeho nejstarší dcera, Liselottina nejoblíbenější vnučka Marie Luisa Alžběta, jejichž přičiněním se francouzský dvůr stal místem, kde se zabydlela nevázanost, prostopášnost a zhýralost.\n\nLiselotte k této své vnučce Marii Luise Alžbětě, vévodkyni z Berry, chovala velkou náklonnost a byla velmi znepokojená jejím zhoršujícím se zdravotním stavem. V dopise z 2. dubna 1719 píše: \"„Naše vévodkyně je nemocná, má horečku a bolesti břicha... od okamžiku, kdy mi řekli, že velmi stůně, jsem ustaraná: je tak silná a tlustá a velmi se bojím, že trpí nějakou vážnou nemocí...“\". Ve skutečnosti se vévodkyni de Berry blížil termín ukončení tajného těhotenství. Ukryta v malé místnosti paláce, mladá vdova prodělala velmi těžký porod. Liselotte chtěla zabránit skandálu a „nemoc“ své nevázané vnučky vysvětlovala následky její bulimie. Třebaže rodička byla ve stavu mezi životem a smrtí, církev jí odmítla dát poslední pomazání. Nakonec přivedla na svět dceru, po těžkém porodu se však již nezotavila a v červenci téhož roku zemřela. Pitva odhalila, že vévodkyně de Berry pod srdcem nosila další dítě, jež bylo počato měsíc po porodu.\n\nAlžběta Šarlota zemřela 8. prosince roku 1722 ve věku sedmdesáti let v zámku Saint-Cloud. Její ostatky byly pochovány v bazilice Saint-Denis, místě posledního odpočinku francouzských králů.\n\n\n"}
{"id": "668892", "url": "https://cs.wikipedia.org/wiki?curid=668892", "title": "Bratrstvo (rozcestník)", "text": "Bratrstvo (rozcestník)\n\nBratrstvo může být:\n\n\n\n\n\n"}
{"id": "668896", "url": "https://cs.wikipedia.org/wiki?curid=668896", "title": "Ču Kang", "text": "Ču Kang\n\nČu Kang (čínsky: pchin-jin Zhū​ Gāng, znaky 朱棡; 18. prosince 1358 – 30. března 1398) byl čínský princ a vojevůdce, kníže z Ťin a třetí syn čínského císaře Chung-wua, prvního císaře a zakladatele dynastie Ming.\n\nČu Kang obdržel posmrtné jméno Kung (), jeho plný posmrtný titul byl kníže Kung z Ťin ().\n\nČu Kang se narodil 18. prosince 1358, byl třetí syn Ču Jüan-čanga a jeho první manželky paní Ma. Ču Jüan-čang tehdy sídlil v Nankingu a jako jeden z generálů říše Sung bojoval v povstání rudých turbanů. Roku 1368 se Ču Jüan-čang stal císařem říše Ming a během několika let sjednotil Čínu pod svou vládou. V květnu 1370 udělil sedmi svým synům tituly knížat (王, \"wang\"), Ču Kang se stal knížetem z Ťin (晉王).\nPo dosažení dospělosti roku 1378 přesídlil do Tchaj-jüanu, hlavního města provincie Šan-si a třebaže neměl pravomoci vůči místní správě, osobní garda, sestávající ze tří pluků, i početná domácnost vedená zkušenými poradci a úředníky mu dávala nemalou moc. Veden uměleckými zájmy shromáždil ve svém paláci reprezentativní sbírku obrazů a kaligrafie, podporoval místní buddhistické kláštery.\n\nOd přelomu 80. a 90. let patřil k několika císařovým synům, postaveným do čela vojsk na severní a severozápadní hranici. Po čistkách první poloviny 90. let s Ču Tim převzal velení nad pohraničními armádami, přičemž jim pomáhali mladší bratři, knížata z Čchi, Čchu, Liao a Siang a další.\n\nRoku 1398 onemocněl a 30. března 1398 zemřel. Měl sedm synů a tři dcery. Jeho potomci drželi titul knížete z Ťin do roku 1648.\n"}
{"id": "668906", "url": "https://cs.wikipedia.org/wiki?curid=668906", "title": "Zhuchengtyrannus", "text": "Zhuchengtyrannus\n\nZhuchengtyrannus (\"tyran z provincie Šan-tung\") byl rod velkého teropodního dinosaura z čeledi Tyrannosauridae, žijícího v období pozdní křídy (pozdní kampán, asi před 73,5 miliony let, mohl se však nejspíš vyskytovat i později) na území dnešní východní Číny (městský okres Ču-čcheng, provincie Šan-tung). Byl blízkým vývojovým příbuzným populárnějších tyranosauridů rodu \"Tarbosaurus\" a \"Tyrannosaurus\".\n\nDochované fosilie (holotyp nese označení \"ZCDM V0031\") ze souvrství Wang-š’ sestávají pouze z fragmentů horní i dolní čelisti o délce 64 a 78 cm a dále pak izolovaných zubů. Zkameněliny formálně popsal mezinárodní tým vědců v roce 2011.\n\n\"Zhuchengtyrannus\" byl značně velkým teropodem, jen mírně menším, než příbuzné rody \"Tyrannosaurus\" a \"Tarbosaurus\". Patří tak k největším dravým dinosaurům známým z konce asijské křídy. Dosahoval odhadované délky v rozmezí 10 až 12 metrů a tělesné hmotnosti v rozmezí asi 5 až 6 metrických tun. Lebka zřejmě dosahovala délky kolem 1,3 metru, podobně jako u tarbosaura.\n\n\"Zhuchengtyrannus\" byl zřejmě vrcholovým predátorem svých ekosystémů, tedy záplavových nížin v oblastech dnešní východní Číny. Mohl lovit velké býložravé dinosaury, jako byl gigantický hadrosaurid \"Shantungosaurus\" či menší \"Laiyangosaurus\" nebo ceratopsidi \"Sinoceratops\" a \"Zhuchengceratops\", žijící ve stejných ekosystémech. V tomtéž životním prostředí se pak vyskytovali například také dosud formálně nepojmenovaní obrnění býložraví ankylosauři nebo třeba saltasauridní sauropod \"Zhuchengtitan\".\n\n\"Zhuchengtyrannus magnus\" byl nepochybně zástupcem čeledi Tyrannosauridae a podčeledi Tyrannosaurinae. Následující kladogram pochází ze studie Loewen \"et al.\" (2013).\n\n\n"}
{"id": "668907", "url": "https://cs.wikipedia.org/wiki?curid=668907", "title": "Důl Marie Majerové", "text": "Důl Marie Majerové\n\nDůl Marie Majerové je již netěžený hlubinný důl pro těžbu hnědého uhlí v sokolovské pánvi. Bývalý důl se nachází severně od obce Královské Poříčí v Karlovarském kraji. Původní název zněl důl Marie, roku 1949 byl přejmenován na důl Marie Majerové.\n\nPrvopočátky přípravy těžby byly v 80. letech 19. století, těžba však započala v letech 1890. Vyraženy byly dvě jámy (Marie I. a Marie II.). Jako první byla vyhloubena v roce 1889 jáma Marie I., která dosáhla hloubky 99 metrů. V roce 1898 se začala hloubit jáma Marie II, která dosáhla hloubky 185 metrů. Ta měla těžit uhlí z nejspodnější sloje Josef. \n\nV roce 1901 došlo v jámě Marie II. k průvalu důlních vod charakteru proplyněných termálních vod. S tímto průvalem byl spojován pokles vydatnosti karlovarských pramenů. K menšímu průvalu vody s teplotou až 30,4°C došlo již při hloubení jámy roku 1898 na kótě 236 m. \n\nV šedesátých letech 20. století byla vyražena spojovací chodba ke skipové jámě bývalého dolu Jiří a uhlí dopravováno na třídírnu Jiří v Sokolově. Po ukončení těžby byl v průběhu devadesátých let 20. století celý areál srovnán se zemí.\n\nTěžba probíhala pouze v sloji Antonín. Na horizont sloje Josef s kvalitnějším uhlím jsou vázány léčivé a termální prameny Karlových Varů. Sloj Josef je uložená níže na úrovni asi 150 m pod povrchem, při historické těžbě po roce zde došlo k průvalům a poškození vydatnosti pramenů. Průvaly byly postupně zlikvidovány a těžbu ve sloji Josef báňský úřad definitivně zakázal.\n\nTěžba uhlí probíhala do roku 1991, později se provádělo již jen čerpání důlních vod. Dne 30. října 2017 ukončila společnost Sokolovská uhelná čerpání a tím se uzavřela celá historie hlubinného dobývání hnědého uhlí na Sokolovsku.\n\nKvůli geologickým podmínkám ale nebyla zdejší těžba rozhodně nijak jednoduchá. Bylo zde vyraženo asi 40 km důlních chodeb. Průměrná těžba se pohybovala kolem 600 tisíc tun uhlí ročně. Sloj Antonín má zde mocnost až 30 m a sahá do hloubky okolo 100 m pod povrch terénu.\n\nPo ukončení těžby uhlí se o technický stav dolu staralo zhruba 40 pracovníků. Z původního systému důlních chodeb díky těžbě na lomech Jiří a Družba jich zmizelo 25 km.\n\nHistorii hlubinného dolu připomínají technické památky. Parní těžní stroj šachty Marie I. z roku 1895, byl převezen do muzea v Banské Štiavnici, druhý z Marie II. se nachází v hornickém muzeu v Krásně. Další připomínkou historie je nedaleký statek Bernard, který patřil těžařské společnosti Britannia, která důl Marie Majerová vlastnila. Po rekonstrukci slouží statek jako centrum tradičních řemesel.\n\n"}
{"id": "668910", "url": "https://cs.wikipedia.org/wiki?curid=668910", "title": "Lincolnův tunel", "text": "Lincolnův tunel\n\nLincolnův tunel je tunel pod řekou Hudson spojující ostrov Manhattan v New Yorku s Jersey City ve státě New Jersey. Je tvořen třemi tubusy, které slouží pro silniční dopravu. V každém tubusu jsou dva jízdní pruhy a světlá výška každého z nich je 4,1 m a šířka je 6,6 m. Délka severního tubusu je 2281 m, centrálního 2504 m a jižního 2440 m. Denně jimi projede téměř 120 000 vozidel, což z něj dělá jeden z nejfrekventovanějších silničních tunelů světa. Za průjezd se platí mýtné 8 dolarů v dopravní špičce a 6 dolarů mimo špičku.\n\nStavba prvního (prostředního) tubusu začala v roce 1934. Dne 22. prosince 1937 byl uveden do provozu. Druhý (severní) tubus byl otevřen 1. února 1945. Třetí (jižní) tubus byl otevřen 25. května 1957.\n"}
{"id": "668913", "url": "https://cs.wikipedia.org/wiki?curid=668913", "title": "Toyota Prius", "text": "Toyota Prius\n\nToyota Prius je hatchback nižší střední třídy, první hybridní vůz od Toyoty. Celosvětově se jej od roku 1997 prodalo asi 2 miliony kusů.\n\nToyota Prius se začala prodávat v roce 1997 v Japonsku. Dále pak v Evropě v roce 2000. V roce 2008 dosáhl celosvětový prodej 1 milion vozů a v září roku 2010 2 milionů.\n\nPrvní hybridní vozidlo od Toyoty se začalo prodávat 10. prosince 1997\n\nV roce 2005 získala Toyota Prius titul Auto roku.\n\nOd roku 2009 je ve výrobě třetí generace vozu Prius. Má benzinový motor o výkonu 98 koní (73 kW), který společně s elektromotorem dodá celkový výkon 134 koní (100 kW).\n\nV únoru 2011 Toyota odhalila pro modelový rok 2012 kompaktní MPV/kombi Prius v.\n\nPátá generace má hybridní motor o obsahu 1,8 s výkonem 122 koní a automatickou převodovkou e-CVT.\n"}
{"id": "668915", "url": "https://cs.wikipedia.org/wiki?curid=668915", "title": "Hapoel Tel Aviv FC", "text": "Hapoel Tel Aviv FC\n\nHa-Po'el Tel Aviv FC je izraelský fotbalový klub z Tel Avivu založený roku 1927, náležící do sportovního sdružení ha-Po'el. Jeho domovským stadionem je Bloomfield Stadium ve čtvrti Tel Aviv s kapacitou 29 150 diváků. Klub hraje v nejvyšší izraelské profesionální fotbalové soutěži.\n\nPrvní výhra týmu v Lize mistrů UEFA byla v sezóně 2009/10 3:0 nad Benfikou Lisabon.\n\nV základní skupině B Evropské ligy 2012/13 byl Hapoel přilosován k týmům Atlético Madrid (Španělsko), Académica de Coimbra (Portugalsko) a FC Viktoria Plzeň (Česká republika). Ve skupině obsadil poslední čtvrté místo za první Plzní, druhým Atléticem Madrid a třetí Académicou de Coimbra. Měl bilanci 1 výhra, 1 remíza a 4 prohry (= 4 body), z Evropské ligy byl tímto vyřazen.\n\n\n"}
{"id": "668916", "url": "https://cs.wikipedia.org/wiki?curid=668916", "title": "Osada (hra)", "text": "Osada (hra)\n\nOsada je interaktivní hudební video českého studia Amanita Design, tvůrcem vizuální stránky je Václav Blín a autor hudby Šimon Ornest a celkově na hudbě spolupracovalo dalších dvanáct hudebníků. Osada je na pomezí hry a videa a žánrově by se dala přirovnat k legendárnímu kinoautomatu. Naše interakce spočívá v klikání myší, čímž by hra mohla spadat do herní kategorie point-and-click game.\n\nKromě zdarma dostupné on-line verze je možné za 2 USD zakoupit stažitelnou verzi, kterou lze spustit i bez internetového připojení. Tato verze rovněž obsahuje zvuky a hudbu ve vyšší kvalitě.\n\nCelý děj se skládá ze série výjevů zacyklených do smyčky a pouze volně navazujících. Vizuálně hra čerpá z amerických westernů, českého trampingu a chataření, ovšem celkově jej posouvá do surrealistické a pop-kulturní polohy.\n\n"}
{"id": "668919", "url": "https://cs.wikipedia.org/wiki?curid=668919", "title": "Jednotky Chaosu ve Warhammeru 40,000", "text": "Jednotky Chaosu ve Warhammeru 40,000\n\nStředem \"W40K\" vesmíru je Impérium lidí a ze všech hrozeb, kterým čelí, je Chaos tou největší. Vábivost Chaosu dokáže obrátit síly dobrotivého Císaře proti nim samotným. Jednotky Chaosu se na rozdíl od Imperiálních nespoléhají tolik na technickou a technologickou převahu, ale na hrubou fyzickou sílu, temnou magii, zákeřné útoky ze zálohy a drtivou početní převahu.\n\nDémoni jsou subjekty sloužící bohům Chaosu, vytvořeni z jejich rozmaru a disponují částí síly dané frakce Chaosu. Vzhled a charakter démona odráží vlastnosti jeho Boha. Jako výtvor \"Warpu\" nemůže existovat v reálném prostoru příliš dlouho, stejně jako nechráněný smrtelník v \"Immateriu\". Existuje několik způsobů, jak může démon prolomit zdi oddělující \"Warp\" od reálného prostoru a získat vstup do smrtelného vesmíru. Kromě vyvolání do hmotného světa může démon také použít mysl smrtelníka jako portál (k tomu jsou nejvhodnější psykeři), rovněž někteří kacíři se při démonickém paktu mohou nabídnout jako hostitelé. Aby mohli proniknout do reálného prostoru ve větším počtu, musejí využít trhlin ve \"Warpu\". Jedná se o porušení struktury reality, která se liší povahou a velikosti. Tyto invaze mohou nakazit prostor takovým způsobem, že celé planety zmizí a stanou se z nich \"Démonické světy\". Není proto divu, že \"Impérium\" poskytuje Lovcům démonů neomezené zdroje na řešení těchto hrozeb.\n\nDruhy démonů:\nStoupenci Chaosu se snaží získat pozornost svých Bohů, aby od nich získali sílu nebo velkou odměnu. Nejúspěšnější v tomto snažení se nazývají „šampioni Chaosu“ a jejich cílem je překonat smrtelnost a stát se Démonickým princem. Ti jsou hned po svých bozích považování za nejsilnější bojovníky Chaosu. Nicméně tato cesta může stejně snadno vést k jinému extrému: na cestě k moci a síle šampiona je tělo neustále vystaveno změnám, a pokud tyto mutace přesáhnou určitou hodnotu nebo Bůh shledá postavu nehodnou démonického statusu, stane z ní nemyslící stvůra. Téměř všichni Primarchové, kteří zradili \"Impérium\", se stali Démonickými princi.\n\nVelcí démoni jsou nejsilnější služebníci Bohů Chaosu. Jednají jako správcové říše svého patrona a mají velení nad malými démony jejich Boha. Jsou to zpravidla oni, kdo vede invaze démonů. Jejich moc je taková, že nemohou být jednoduše vyvoláni malými démony, protože potřebují živé tělo.\nJsou pěšáky Chaosu a tvoří jádro démonických legií. Mají obvykle antropomorfní vzhled a vypočítavý, zlovolný intelekt. Z démonů Chaosu právě oni nejčastěji odpovídají na volání smrtelných kacířů. \nTyto entity jsou nejnižšími a nejméně inteligentními démony, často slouží jiným vyšším démonům a občas i silnějším smrtelným následovníkům. Dělí se na bestie (\"Flesh Hound\", \"Fiend\", \"Screamer\") a zvířata (\"Juggernaut\", \"Mount of Slaanesh\", \"Disc of Tzeentch\"). Kromě čtyř hlavních sil existuje ve \"Warpu\" také množství menších duchů, nad kterými mají bohové mnohem menší kontrolu (\"Fury\", \"Soul Grinder\").\n\"Ztracení a prokletí\" je přezdívka smrtelníků, kteří bojují na straně „ničivých sil“. Mají mnoho podob, ale stigmata uctívání Chaosu dříve či později zdeformují všechna stvoření v odporné karikatury jejich původních těl. Nejedná se o jednotnou soudržnou sílu, ale o rozmanitou sbírku bojůvek a jednotlivců pod velením šampionů Chaosu. Tento šampion je silný demagog, zrádce nebo arcikacíř, v některých případech mocný mariňák Chaosu se svými kumpány. V závislosti na síle a moci těchto postav se jejich osobní armády mohou diametrálně lišit velikostí, silou, výzbrojí i vybavením. \nPřevážná část \"Ztracených a prokletých\" se rekrutuje ze zvrácených a zkažených obyvatel Démonických světů. Hrubí mutanti, divoké bestie a primitivní domorodci bojují na vzdálených světech pro slávu svých pánů, ale kvalita a ovladatelnost těchto jednotek není vysoká, takže rozhoduje jejich počet. Mezi lépe vyzbrojené patří psanci: piráti, žoldáci, uctívači kultů a vojenští dezertéři, kteří uprchli před imperiální spravedlností. Mnohokrát v historii \"Impéria\" byly regimenty \"Gardy\" i celé planety svedeny na scestí Chaosem a staly se nejnenáviděnějšími nepřáteli lidstva. Nejnebezpečnějšími strukturami jsou kulty Chaosu, protože se snaží svrhnout \"Impérium\" zevnitř. Potencionálně může každá planeta skrývat jeden nebo i více takovýchto kultů a jejich diverzní a korupční praktiky mohou být neuvěřitelně rozmanité: od krvavých rituálů na barbarských světech po tajné společnosti vyspělých planet. Poté co kult zakoření, snaží se zlákat do svých řad politiky, kněží, vojáky a další vysoce postavené osoby. Následně vypukne povstání, ať už záměrně, proto, že je kult příliš velký nebo je prostě odhalen. Řady povstalců jsou obratem posíleny démony nebo pěšáky Chaosu vyvolanými vůdci kultu. Pokud není rebelie potlačena hned v počátku, následuje rychlé a krvavé vítězství Chaosu, v lepším případě dlouhá válka trvající několik let (boje o úly a hustě zalidněné planety). Po boji jsou kultisté vzati zpět do Oka hrůzy nebo jiné trhliny v časoprostoru, kde se připojí k obyvatelům démonických světů či armádám některého válečného pána.\n\nNěkteré známější kulty:\n\"Chaos Space Marine\" (Hvězdná pěchota Chaosu) vychází z \"Legií Legiones Astartes\" (Hvězdné Pěchoty), které vytvořil Císař během Velké křížové výpravy. Legie se skládala z dvaceti kapitul, které založili a vedli Císařovi synové, Primarchové. Během Horova kacířství některé kapituly zradily Císaře a \"Impérium\" a staly se z nich zrádcovské Legie. \n\nStejně jako jejich největší nepřátelé, Hvězdná pěchota, je tvoří armáda elitních, geneticky modifikovaných lidí, kterým navíc bohové Chaosu propůjčili speciální schopnosti. Jednotlivé legie se od sebe liší jednak znakem a barevným schématem (liší se před a po Horově kacířství), domovskou planetou, příslušností k některému bohu Chaosu a speciální jednotkou (Khornovi \"Berzekři\", Nurgleho \"Plague Marines\", apod.). Většinu legií vedou původní Primarchové, kteří dostali od bohů Chaosu fyzickou nesmrtelnost. Stejně jako v případě \"Impéria\" i zde došlo k rozpadu Legií a vzniku mnoha nových \"válečných skupin\". Ty nyní sídlí v Oku hrůzy, protože všechny jejich původní planety byly zničeny. Rovněž dochází k bojům mezi legiemi samotnými (Skalathraxký incident) či dokonce příslušníky jedné Legie.\n\nSeznam kapitul:\n\"Císařovy děti\". Primarcha Fulgrim, příslušnost: Slaanesh, původní sídelní svět: Chemos, současný sídelní svět: Oko hrůzy. Schránka s Primarchou dopadla na planetě Chemos, což byla lidská kolonie.která byla v úpadku, protože na ní docházely suroviny a improvizace se stala důležitou pro přežití. Obyvatelé malé dítě našli a pojmenovali ho podle svého ztraceného boha. Fulgrim rostl a díky své nadlidské podstatě se z něj stal přirozený vůdce celé planety, který začal planetu \"oživovat\". Jednoho dne na povrch dosedly výsadkové kapsle s logem dvojhlavé orlice plné Hvězdných pěšáků. Fulgrim ihned přísahal Císaři věrnost a ten mu za to přidělil Legii dvou set mariňáků, které pro něj přichystal. Jejich genový štěp byl nějak poškozen a pouze pomoc Primarchy mohla řady pěšáků rozšířit. Fulgrim je pojmenoval \"Císařovými dětmi\" a v jejich řadách rozšiřoval zájem o umění – věc, která na Chemosu nikdy nebyla. Primarcha chtěl pomoci ve Velké křížové výpravě, ale s jeho dvěma sty bojovníky to bylo obtížné. Jeho Legie proto připadla pod velení vojevůdce Hora a jeho Legii \"Lunárních vlků\". Oba Primarchové se spřátelili a vedli nesčetná tažení do doby, než Fulgrim rozšířil počty svých bojovníků natolik, že byl schopen provádět vlastní akce. \nBěhem jednoho takového tažení objevil překrásný artefakt, Laeranský meč, a nechal si ho jakožto umělecké dílo. Netušil, že meč je ve skutečnosti posedlý démonem a že celá planeta Laeran je pod temným vlivem boha Slaaneshe. Poté, co se Císař dozvěděl o Horově zradě na Istvaanu III, vyslal sedm Legií k jeho zastavení. \"Císařovy děti\" byly první, kdo vstoupil do systému, kde Horus čekal a Fulgrim osobně požadoval vysvětlení jeho činů. Místo toho Horus uspěl ve zkažení svého bratra Primarcha silami, které nyní ovládal. Pomalu, tak jak on a Horus mluvili, se jeho loajalita k Teře trhala a byla nahrazována planoucím rozhodnutím zničit falešného Císaře, jehož pravidla nedovolují lidstvu dosáhnout dokonalosti, ve kterou Fulgrim vždy věřil. Slaanesh našeptával Fulgrimovi, sliboval mu dokonalost ve všech ohledech a Fulgrim ochotně přijal svého nového boha. Během výsadkového masakru na planetě Isstvan V Fulgrim svým mečem probodl Ferra Manuse, loajálního Primarchu a vůdce Legie Železných rukou, přičemž démon z meče unikl a Fulgrima zcela posedl. Na konci Horova Kacířství byli sice \"Císařovy děti\" poraženi, ale utekli do Oka Teroru, kde byl Fulgrim za své činy povýšen na Démonického prince a získal svoji novou nelidskou podobu. Legionáři se proměnili z obdivovatelů umění a krásy na fanatické uctívače hédonismu a hříšného potěšení. Fulgrimova původní osobnost je v jeho mysli stále přítomna, ovšem příliš slabá na to, aby dokázala porazit mocného démona.\n\n\"Císařovy děti\" spoléhají na smrtící specialisty na boj zblízka a ničivou akustickou výzbroj, umožňující mnohé taktické variace. Legie nepřijímá nic menšího než naprostou dokonalost ve všech jejích podobách a pracuje na ustavičném zdokonalení svých vojenských operací. Všichni pěšáci trénují každou možnou hodinu svoji přidělenou úlohu, ať už je to voják, řidič, střelec, zvěd nebo ostřelovač. Věří se, že se žádný z \"Císařových dětí\" nikdy neobrátil na útěk. \n\n\"Železní válečníci\". Primarcha Perturabo, příslušnost: Chaos nerozdělený, původní sídelní svět: Olympia, současný sídelní svět: Medrengard v Oku hrůzy. Císař nalezl Perturaba na Olympii, ironií osudu na jediném místě, kde se nemohl naučit ničemu jinému, než rozsahu své vlastní nadřazenosti. Olympia byla v těch časech rozervaným a hornatým světem, jehož populace se soustředila do městských států. Klíčem k vojenské bezpečnosti se kvůli snadnému přístupu k ložiskům kamene stalo ovládnutí strategických průsmyků a náhorních plošin. Mladého Perturaba našli, jak slézá strmé útesy pod městským státem Lochos. Protože bylo jasné, že nejde o žádné obyčejné dítě, přivedly jej městské stráže před samotného Tyrana Lochosu, Dammeka a ten, fascinovaný tajemným dítětem, jej přijal do svého domu. Temný a melancholický, s myslí ostrou jako břitva, žil jako vojevůdce Dammakose a stal se mistrem v obléhacím umění. Když Velká křížová výprava dospěla k Olympii, složil Perturabo Císaři slib věrnosti, a ten, jak bylo jeho zvykem, mu na oplátku daroval velení nad jednou Legií Hvězdné pěchoty a jako léno planetu, která se Legii stala domovským světem. \n\n\"Železní válečníci\" byli beranidlem Velké křížové výpravy, vrhali se proti každé nezdolatelné zdi či nedostupné pevnosti, která stála Císaři v cestě. Tito experti na inženýrství, s výcvikem od samotných technokněží z Marsu si rychle vytvořili úctyhodnou reputaci, ve věcech víry však začali strádat. Součástí obléhacích bojů byla dlouhá období jednotvárné práce přerušovaná nejbrutálnějšími souboji bez smilování a psychická únava začala z \"Válečníků\" dělat zvířata. Jak Křížová výprava postupovala, vznikaly na Horův příkaz na osvobozených světech citadely, které sloužily k zajištění bezpečných komunikačních linií. I když tato nová opevnění spravoval nepatrný počet \"Železných válečníků\", Perturabo dělil své jednotky s narůstající hořkostí. Při zpětném pohledu se zdá docela možné, že Horus pracoval na demoralizaci a narušení morálky této Legie, aby se stala povolnější a to se mu také podařilo. Rovněž je nezpochybnitelnou skutečností, že ostatní Primarchové si drželi Perturaba od těla, což lze přisuzovat jeho technickému géniu, který dalece předčil schopnosti ostatních.\n\nKe klíčovému obratu došlo během vyhlazování Hrudů na Gugannu, kdy Horus přinesl Perturabovi zprávu, že na Olympii vypuklo povstání. Perturabo už byl tou dobou silně unavený z neustálého dokazování svých schopností a oddanosti a myšlenka, že jsou jedinou Legií, která si nedokáže udržet svůj domovský svět, ho zděsila. Před svým odjezdem mu Horus daroval kladivo Forgebreaker a je možné, že zbraň fungovala jako nějaký kanál, skrze který Chaos Primarchu ovládl, nebo také náznak úcty od takového velitele, jakým vojevůdce byl, mohl být znamením, že pakt mezi těmi dvěma už je zpečetěn. Válečníci se vrátili na Olympii a zmasakrovali přes 5 milionů lidí, zbytek byl uvržen do otroctví. Perturabo věděl, že Císař mu nikdy tento zločin neodpustí a přidal se na stranu Chaosu. Po neúspěšném obléhání Terry se odebral do Oka hrůzy na nový sídelní svět Medrengard, který proměnil v ohromnou pevnost.\n\nBojová doktrína \"Železných válečníků\" je prostá. Bitvu začnou nepřetržitým bombardováním, při kterém použijí každou zbraň, kterou mají k dispozici. Základem této taktiky je komplexní střelecký plán, kdy je pro každou zbraň pečlivě zvolen optimální cíl tak, aby dosáhla maximální efektivity. Poté nastoupí pěchota, tam, kde je to možné, je bojová linie posilována polním opevněním. Své zbraně ovládají zručně, formace vždy postupují, aby mohly vystřelit, a následně se stáhnou dříve, než přijde odveta. Pokud se v obraně nepřítele podaří vytvořit průlom, otestují ho nejprve veteráni a palba pak bude mezeru udržovat rozevřenou, dokud nebude zaveleno ke zteči. V klíčových chvílích bitvy, kdy pozice prostě musí být dobyta, se z \"Železných válečníků\" stávají chladnokrevní zuřivci, srovnatelní s Krvavými anděly či \"Požírači světů\". Legie je také expertem v zákopové válce, inženýrství a kladení min a během staletí získala impozantní sbírku specializovaného vybavení.\n\n\"Vládci noci\". Primarcha Konrad Curze, příslušnost: Chaos nerozdělený, původní sídelní svět: Nostramo, současný sídelní svět: neznámý. Nostramo byla průmyslová planeta vyvážející adamantium, a tak byl jeho povrch poset továrnami a vzduch zamořen zplodinami. Naprostá většina obyvatel žila v nejhorší chudobě jako dělníci hutí; vraždy, loupeže a vydírání byly všudypřítomné. Kriminalita nespoutaně bujela, jediným prostředkem k prosazení zákona byla strašlivá brutalita, kterou proti každému, kdo se jim postavil, použili hrdlořezové najatí vládnoucí třídou. Konrad strávil mládí tichým plížením ulicemi a pojídáním zvířat, která se kradla pustinami kolem úlových měst. Nedosáhl žádných intelektuálních výšin, neučili ho ti nejlepší učitelé planety, ani jej šlechtičtí mistři nenaučili zacházet s mečem či sekerou. Zato se stal mistrem v přežití, jeho mohutná postava umazaná špínou a krví budila strach ostatních. Konrad si posléze stanovil vlastní zákony a každého za porušení těchto pravidel bez rozdílu nemilosrdně likvidoval. Zločin přestal existovat, každý se bál Nočního přízraku. Tak se Konrad stal prvním králem Nostrama; vládl s neslýchanou mírností a rozumem, ovšem pouze do doby, než se mu donesla zpráva o nějaké nespravedlnosti. Pak se osobně vydal ulovit zločince.\n\nKonrad o příletu svého otce věděl, ale nebyl z toho příliš nadšený. Rychle se přizpůsobil učení \"Impéria\", přestože uvnitř zůstal tvrdohlavý a tichý. Nerozuměl si se svými bratry, ale respektoval je a nejvíc Fulgrima, který mu byl učitelem. Když se Velká křížová výprava dala znovu do pohybu, předvedl Noční přízrak velice neobvyklé pojetí vojenské strategie: k dosažení cíle použít drtivou sílu v kombinaci se strachem a totálně zničit protivníka psychicky. Během prvních několika let ničila jeho Legie veškeré stopy kacířství s fanatickou důsledností lovců čarodějnic. Konrad svou Legii podporoval ve zdobení zbrojí ikonami strachu a smrti, které ještě přispěly k jejich děsivé pověsti. Zbroje Legie byly s tou největší pečlivostí pomalovány okřídlenými lebkami, posmrtnými maskami, křičícími tvářemi a dalšími odpornými výjevy. Jejich zbroj často zdobily i seschlé hlavy nepřátel. Tato taktika byla neuvěřitelně účinná. Extrémní praktiky \"Vládců\" se brzy stala proslulými, pouhá zmínka o jejich přítomnosti v soustavě zajistila, že civilizované planety, než aby se staly cílem jejich čistky, zaplatily všechny své desátky, zcela ukončily jakékoliv nezákonné aktivity a pozabíjely každého, kdo byl nějak postižený. To však neušlo bratrům Primarchům, kteří se dožadovali vysvětlení. Po potyčce Konrada s Rogalem Dornem byl držen čestnou stráží ve svých komnatách. Stráž brutálně povraždil a uprchl, ale překvapivě nezamířil do Oka hrůzy. Rozhodl se zůstat v reálném vesmíru a útočit na \"Impérium\" stejným způsobem, jakým předtím bojoval v jeho prospěch. Cestou se zastavil i u své planety Nostramo a když uviděl,že se na ní zase rozbujela kriminalita,tak jí mohutnou soustředěnou střelbou ji rozerval a dával si za to vinu. Po Horově kacířství se Impérium rozhodlo, že Curze musí být eliminován za každou cenu. Proto mobilizoval polovinu vrahů chrámu Callidus, aby zrádného Primarchu našli a zabili. Vražedkyně M'Shen pronikla do jeho paláce na planetě Tsagualsa a stanula před Nočním přízrakem. Dozvěděla se, že ten celou dobu o její přítomnosti věděl, ale nezakročil. Byl smířen s tím, že za svoji zradu a své zločiny musí zemřít a tak se také stalo.\n\n\"Vládci noci\" přesídlil do Oka hrůzy, kde v současnosti pobývají, ale neuctívají žádnou specifickou sílu Chaosu. Jako jedni z mála nemají tendenci používat ve své armádě démony, ačkoli občas pracují po boku Fúrií a využívají služeb démonů uctívajících Chaosu bez rozdílu, kteří jsou zotročeni kulty. To z nich dělá výjimečně všestrannou sílu a pravděpodobně bojují po boku jakýchkoliv stoupenců bohů Chaosu. Ve skutečnosti pohrdají vírou ve všech jejích podobách. Jsou známí svými obávanými jednotkami Raptorů,zmutovaných útočných mariňáků s Jet Packy,kteří připomínají spíše pokroucené ptačí dravce a do boje se vrhají za hrozivého hlasitého Kvílení.\n\n\"Požírači světů\". Primarcha Angron, příslušnost: Khorne, původní sídelní svět: neznámý, současný sídelní svět: žádný. Legenda o Angronovi není kompletní a dokonce se neví jméno planety, kterou nakonec začal nazývat svým domovem. Není ani jisté, kde se tato planeta nacházela a zda stále existuje. Historické záznamy hovoří o tom, že okamžitě po dopadu na tuto planetu jej napadli a málem zabili zvláštní mimozemšťané, zřejmě Edaři, kteří se pokusili zabránit jeho účastnění na Horusově kacířství. Dále záznamy hovoří o Angronově světě jako o technologicky pokročilém, kterému vládla kasta bohatých, která žila v dekadentním luxusu, zatímco prosté obyvatelstvo živořilo v zoufalé bídě. Aby odvedli mysl obyvatelstva od každodenního trápení, pořádali vládcové tohoto světa v kolosálních arénách pravidelné hry smrti, kde kyberneticky posílení gladiátoři bojovali na život a na smrt. Angron byl vzat do otroctví a začal se těchto her účastnit, díky své síle, odolnosti a bio-neurálnímu implantátu se z něj stal fanatický zabiják. Spolu se svými druhy gladiátory vedl ozbrojené povstání proti vládcům a poté se opevnili v horách. Císař sledoval Angronovo počínání z vesmíru a nabídl mu velení nad Legií \"Válečných Psů\", ale ten překvapivě odmítl; raději by zemřel, než by opustil své druhy. Císař věděl, že přestože byl Angron Primarcha, v nadcházející bitvě by zahynul. Navedl proto svou loď na nízkou orbitu a Angrona na ni teleportoval. Bez jejich vůdce byla morálka gladiátorů zničena a následujícího rána byli zmasakrováni spojenými armádami vládců planety. Ve vesmíru, kde Velká křížová výprava pokračovala, přijal nakonec Angron velení nad \"Požírači světů\", nikdy však Císaři neodpustil svůj únos z planety a to, co cítil jako zradu své bojové cti.\n\nAngorn začal svým bojovníkům podle svého vzoru transplantovat bio-implantáty pro zvýšení agresivity a \"Požírači\" si rychle získali reputaci děsivých vojáků. Bylo ale jen otázkou času, než se vojáci vymknou kontrole. Po nechvalně proslulém Vymetení Ghenny, kdy bylo celé obyvatelstvo planety zmasakrováno během jediné noci, nařídil Císař přestat s používáním implantátů. Angron příkaz ignoroval; jak masakry po celé galaxii pokračovaly, stávaly se krvavé obřady stále důležitější součástí dědictví Legie, a stalo se běžnou praxí, že pěšáci soutěžili v počtu nepřátelských lebek, které dokážou v bitvě získat. Císař tehdy učinil osudnou chybu: vyslal Hora, kterému nejvíce důvěřoval, aby přivedl Angrona zpět k rozumu. Horus byl v tu chvíli již zkorumpován silami Chaos' a nebylo pro něj nijak obtížné vykreslit Císaře jako slabocha, kterého je třeba nahradit. Zuřivost a hrůza, kterou kdysi \"Požírači světů\" dávali zakusit Císařovým nepřátelům, nyní dopadla na \"Impérium\". Po neúspěšném dobývání Terry se \"Požírači\" stáhli do Oka hrůzy na Skalathrax, aby svedli bitvu proti nenáviděným \"Císařovým dětem\" boha Slaaneshe. Zde byla Legie definitivně rozervána, když Khornův šampión jménem Khârn obrátil svou frustraci ze zbabělosti svých spolubojovníků a svou zuřivost proti nim a začal likvidovat každého, kdo se mu postavil do cesty. Toho dne se Legie \"Požíračů světů\" rozpadla, zbyly z ní jen rozptýlené družiny navěky putující za smrtí.\n\n\"Požírači světů\" mají jen jednu touhu: pobít své nepřátele v boji na blízko a posbírat lebky pro Khorna. Za tímto účelem odvrhla Legie zbraně s dlouhým dostřelem a pozvedla řetězové sekery a pistole. Žízeň po krvi se pro \"Požírače\" stala natolik převládající, že se před bitvou seřadí na bojišti, řvou jméno Khorna a na všechnu strategii a taktiku ve své touze po krveprolití zapomenou. V souboji jsou tito slintající maniaci zuřivými válečníky, kteří budou bojovat až do konce, protože vědí, že Khorne uvítá jejich krev stejně jako krev jejich nepřátel a celé Impérium se bojí \"Požíračů světů\".\n\n\"Stráže smrti\". Primarcha Mortarion, příslušnost: Nurgle, původní sídelní svět: Barbarus, současný sídelní svět: Morová planeta. Když bylo dvacet právě narozených Císařových Primarchů rozmetáno po galaxii, Mortarion spočinul v nehostinném močále pokrytém mrtvými z jakési bitvy. Byla to planeta Barbarus, věčně pohroužená do jedovaté mlhy, jejíž hornaté útesy ovládali vojvodové fantastických schopností a hrozivých choutek, a jehož lidští osadníci, kteří zde ztroskotali před tisíciletími, se mačkali v nejnižších údolích pod dusivými mlhami. Legenda praví, že vojvoda ve své vrzající zbroji uslyšel dětský pláč, prochodil v moři mrtvol celý den a noc, přitahován nářkem novorozence. Dítě přijal jako vlastní a dal mu příznačné Mortarion: dítě smrti. Aby přežil, učil se Mortarion u nohou svého vládce dychtivě všemu, ale stále byl dítětem Císaře – nadlidsky odolný vůči jedovatému vzduchu kolem a silný i přes nedostatek odpovídajícího slunečního svitu a výživy. Jeho pán ho držel dál od lidských osad, ale samotný akt odpírání sytil posedlost dospívajícího Primarchy. Nakonec přišel den, kdy Mortarion zradil svého adoptivního otce, sestoupil mezi lidi a stal se jejich vůdcem. Naverboval ty nejtvrdší a nejodolnější z lidí Barbaru a vytvořil z nich malé oddíly, které sám cvičil a naučil je nejen obraně, ale také útoku. Poté, co dobyl všechny pevnosti nepřátel kromě poslední, přistál na planetě Císař a svěřil mu velení čtrnácté Legie, \"Nájezdníků Soumraku\", později po jeho proslovu přejmenovaných na \"Stráže smrti\".\n\nHorovi, obráceného na novou víru, nedalo mnoho práce přetáhnout Mortariona na svou stranu, který tak znovu zradil svého otce. Když Calas Typhon, kepitán první roty zabil navigátora, vedl celou flotilu do Warpu a tam celá legie podlehla Nurglemu,démonickému bohu rozkladu a moru. Ale \"Strážci\" za to zaplatili hrozivou daň; mor, který učinil jejich legendární odolnost zbytečnou. Byli to vojáci, které \"Impérium\" vysílalo dobývat světy, na něž jiný člověk nemohl vkročit, natož bojovat a zvítězit. Zevnitř se stali zkorumpovanými a zvenčí ohavnými na pohled, stávali se stále nemocnějšími a nemocnějšími, přesto nemohli zemřít, jejich vlastní odolnost se stala jejich nejhorším nepřítelem. Po zradě Císaře a neúspěšném útoku na Terru se Legie stáhla do Oka hrůzy na Morovou planetu a Mortarion se stal démonickým princem boha Nurgleho.\n\nPokud je možné o některé z původních Legií říci, že byla jedním celkem, pak to byla \"Stráž smrti\". Byla organizována do méně rot než ostatní Legie Prvního zakládání, v žádné chvíli neexistovalo více než sedm rot, ale každá z nich byla podstatně větší. Jejich zbraně a zbroj byly zřídka profesionálně vyrobeny a rozhodně nebyly nejkrásněji ozdobeny, ale fungovaly bezchybně. \"Stráž Smrti\" nijak fantasticky nemanévrovala, ani se nesnažila protivníka ohromit; prostě si zvolila to nejlepší místo pro boj a rozdrtila soupeře poté, co si vylámal zuby na její bojové linii. Neexistovalo prostředí, kterého by se Mortarion nebo \"Stráž Smrti\" obávali. Pro co nedokázal Mortarion a jeho adepti nalézt kompenzační prostředek, překonala \"Stráž\" svou nesmírnou odolností. Taková doktrína se dobře hodila k používání Dreadnoughtské zbroje.\n\n\"Tisíce synů\". Primarcha Magnus Rudý, příslušnost: Tzeentch, původní sídelní svět: Prospero, současný sídelní svět: Planeta Čarodějů. Legie \"Tisíce synů\" se zrodila z Primarchy Magnuse, obra s měděnou kůží, ohnivě rudými vlasy,dvěma normálníma očima a jedním zářícím okem,které mají už jenom navigátoři. Někteří lidé říkají, že jeho mohutnost odrážela velikost jeho nesmírného intelektu; jeho oko na čele představovalo jeho úporné soustředění na jediný cíl. Když byli Primarchové tajemným způsobem uneseni z Terry a roztroušeni po celé galaxii, Magnus přistál na odlehlém kolonizovaném světě Prospero. Stěží mohl mít větší štěstí: tříoký mutant, jež by byl na jiných světech obáván a zapuzen, sestoupil na planetu jemu podobných, komunitu lidských psykerů. Původní obyvatelé si Prospero zvolili pro jeho odlehlost od Terry a putovali velmi daleko, aby přerušili své spojení s lidstvem. V pečlivě zbudovaném azylu, daleko z dohledu lidstva, se komunita uprchlíků plně věnovala poznání a ovládnutí psychických schopností. Magnus si brzy osvojil všechny aspekty psychiky a rychle překonal schopnosti i těch nejnadanějších členů komunity. V době, kdy dosáhl tělesné dospělosti, narostl v obra v psychickém, intelektuálním i fyzickém smyslu. Říká, se setkání Císaře a Magnuse bylo stanoveno, protože se jejich mysli dávno setkaly ve \"Warpu\". Magnus poklekl před Císařem a přijal vedení patnácté Legie: jeho \"Tisíce synů\".\n\nMagnus ve snaze úplně ovládnout psychické projevy a zastavit ničivé mutace svých vojáků překročil bezpečnou hranici a začal provozovat čarodějnictví. Rozdíl nebylo nejprve možno pozorovat. To, že \"Tisíc synů\" dosahovalo úspěchů stejně často šalbou a klamem jako silou zbraní zpočátku nevzbuzovalo zájem. Nicméně jak se Císařová říše rozpínala, stále častěji nacházela Hvězdná pěchota nebo Imperiální Garda planety, na kterých se místo očekávaných lidských kolonií nacházeli fanatičtí služebníci temných sil. Tyto otrocké kulty jen málokomu nepřišly podobné \"Tisícům synům\". Rozkol se prohluboval a dosáhl takové velikosti, že začal ohrožovat samotné základy \"Impéria\", a tak sám Císař rozhodl, že psychicky obdaření jedinci budou trénování pro blaho lidstva. Magnus při nahlížení do \"Warpu\" spatřil Horovu přísahu Chaosu na Davinu a úplný plán zrady a role každé legie v něm – kromě své vlastní. Ve snaze varovat Císaře s pomocí svých společníků čarodějů seslal kouzlo napříč časem a prostorem. Prolomil všechny ochrany Císařského Paláce na Teře a vyslal své varování před hrozící zradou do mysli samotného Císaře a jmenoval Hora jako zrádce. Toto měl být jeho okamžik triumfu a ospravedlnění. Místo toho nazval Císař Magnusovy čáry zmijími, odsoudil Magnusovo obvinění jako kacířské a jeho konání jako důkaz té nejhorší věrolomnosti. Obsah Magnusova varování byl zcela ignorován. Říká se, že Císař přerušil duševní spojení s takovou silou, že psychické runy po celém Paláci sršely blesky a tříštily se. Po boku Císaře stál Russ, chvějící se stěží ovládaným hněvem nad Magnusovými činy. Císař se k němu obrátil, neboť věděl, že následující rozkaz vykoná bez zaváhání. Nařídil Hvězdným vlkům mu přivést Magnuse a jeho legii na Terru,aby se zodpovídal porušení nařízení Nikaleanského koncilu,na kterém se všichni primarchové dohodli,že čarodějnictví se zakáže používat. Horus pak měl snadnou práci s přesvědčením Russe, radši celou legii \"Tisíce synů\" vyhladil a Magnuse zabil. Co se stalo na Prosperu se s určitostí neví, ale podle pověstí a nejstarších záznamů vše začalo dlouhým planetárním bombardováním, následované pozemním tažením napříč planetou. Magnus a Leman Russ se nakonec střetli v boji muž proti muži; Russ měl vítězství na dosah, ale Magnus vyvolal mocné kouzlo a unikl se do \"Warpu\". Poté porušil svou loajalitu, Město světla se všemi rozsáhlými knihovnami a zbytky Legie \"Tisíce synů\" se navždy ztratili z povrchu Prospera a Magnus se stal Démonickým princem boha Chaosu Tzeentche. Jeho Legie se stala zapřisáhlým nepřítelem \"Impéria\" a hlavně \"Hvězdných vlků\".\n\nMagnus měl ve své podřízené velkou důvěru a velením jednotky byl pověřen ten, který měl největší psychické nadání. Díky relativně malému počtu členů Legie proslula tím, že se vyhýbala boji muže proti muži a místo toho spoléhala na střelbu z dálky a ovládání psychických schopností a posléze čarodějnictví.\n\n\"Horovi synové/Měsíční vlci/Černá legie\". Primarcha Horus, současný velitel Abaddon Plenitel, příslušnost: Chaos nerozdělený, původní sídelní svět: C'thonia, současný sídelní svět: žádný,operují z Prachu mlhoviny. Hvězdní pěšáci kapituly \"Měsíčních vlků\" byli vytvořeni z lidských zdrojů planety Cthonia. Tato planeta se nacházela v blízkém sousedství systému Terry, a proto byla pravděpodobně kolonizována v době úsvitu osidlování galaxie. Byla již milénia vytěžena a stala se z ní pustá a téměř neobydlená skála, plná katakomb a dávno nepoužívaných šachet. Divoké gangy v tomto prostředí bez zákonů bojovaly o hole přežití a staly se tak snadným zdrojem nových rekrutů. Primarcha Horus, který zde vyrůstal, s nimi neměl díky svým dispozicím problémy a brzy je ovládl. Po mnoho let byl jediným Císařovým synem a vznikl mezi nimi velmi blízký vztah. Císař s ním trávil mnoho času vyučováním a trénováním. Poté byl Horus pověřen vytvořením deseti tisíc bojovníků z jeho vlastního genetického kódu, které nazval \"Měsíčními vlky\". S těmito válečníky, doprovázen Císařem, vedl třicet let dlouho Velkou křížovou výpravu, ohromné válečné tažení za vytvoření \"Impéria lidí\". Časem byli objeveni další Primarchové, ale strategické velení nad armádou bylo ponecháno Horovi. Po jednom obzvláště důležitém vítězství byla legie \"Měsíčních vlků\" přejmenována na počest jejich velitele na \"Horovy syny\". Horus samotný dostal titul Vojevůdce – nyní byl formálně nejvyšším velitelem imperiálních sil. Navzdory těmto ohromným úspěchům nebyl Horus spokojený. Císař zřetelně prohlašoval vojenská vítězství za svá, v Horových očích však Císař trávil čas v bezpečí v paláci na Teře, zatímco on pro něj dobýval světy a riskoval život. Semínko nedůvěry bylo zaseto. Následně byl zraněn na měsíci planety Davin kacířským regentem planety Eugenem Tembou,který ho zranil zvláštní zbraní,připomínající meč,zvanou Anatheme, a kde byl ošetřován kacířskými kněžími a nechráněný byl ovládnut bohy Chaosu. \"Horovi synové\", loajální a hrdí na svého Primarchu, se bez váhání vzdali přísahy Císaři a začali uctívat Hora jako nového boha. Zde začíná Horovo kacířství a končí jeho smrtí rukou samotného Císaře. S Horem zemřelo i celé povstání proti Císaři, vojáci legie ustoupili ihned po jeho smrti a probojovali si cestu do Oka hrůzy. Poté vedli několik krvavých válek proti dalším zrádcovským Legiím, především kvůli zdrojům a moci uvnitř Oka. Po několika neúspěšných taženích legie nakonec přísahala věrnost novému veliteli, Abaddonovi. Od této chvíle se legie jmenuje \"Černá legie\", aby snížili potupu, kterou utrpěli,když jejich primarcha nedokázal zabít císaře.\nPo smrti Hora se struktura legie rozpadla, vytvořily se různé fragmenty jednotek, většinou podle kapacity vesmírných plavidel, které obývají. Současné jednotky tedy můžou být libovolného počtu, často se sdružují pod praporem jednoho vůdce, šampiona Chaosu či dokonce samotného Abaddona. Nicméně loajalita k různým bohům Chaosu často vede k rozepřím a vnitřním konfliktům. \"Černá legie\" je flexibilní bojová organizace, která se dokáže rychle přizpůsobit každé bojové situaci. Nejoblíbenější taktika spočívá v rychlém a rozhodném průniku přímo do středu nepřátel a co nejrychlejším zničení velení nepřátelských jednotek. \n\n\"Nositelé slova\". Primarcha Lorgar, příslušnost: Chaos nerozdělený, původní sídelní svět: Colchis, současné sídelní světy: Sicarus a Ghalmek. Malý Lorgar byl objeven na planetě Colchis následníky víry Covenantu, kterou vyznávala většina populace planety, a vyrostl mezi nimi. Studiem znalostí chrámu se Lorgar rychle vypracoval na jednoho z nejzbožnějších kazatelů celého Covenantu. Jeho řečnické schopnosti, stejně jako síla jeho charismatu mu dopomohly k postavení jednoho z nejoblíbenějších hlasatelů víry s mnoha následovníky. Lorgarovo mládí bylo obtěžkáno vizemi mocného válečníka v zářící bronzové zbroji přicházejícího na Colchis a obra-kyklopa v modré róbě stojícího po jeho boku. V jednom momentě dosáhly vize takové síly, že se Lorgar vyslovil o blízkém návratu colchiského boha, který byl předpovězen v dávných dobách Věku sváru. Jeho nepřátelé uvnitř Convenantu toho využili a prohlásili jej za kacíře. Covenant se rozdělil na dvě frakce a celá populace Colchisu se pak rozštěpila na následníky Lorgara a přívržence Covenantu. Svatá válka trvala přes šest let a skončila vítězstvím Lorgara, zničením chrámu Covenantu a vybitím všech mnichů nacházejících se uvnitř chrámových zdí. Méně než rok po vítězství přistálo poblíž chrámu vesmírné plavidlo s Císařem, Magnusem Rudým a dvěma taktickými skupinami \"Tisíce synů\" na palubě. Lorgar ihned tyto mocné muže poznal jako návštěvníky z jeho vizí a slíbil oddanost svému otci a stvořiteli a následně byl jmenován velitelem sedmnácté legie, která se stala známou jako \"Nositelé slova\". Při Velké křížové výpravě vedl Lorgar svou Legii na cestě ke zničení kacířů a rouhačů. Prastaré texty a ikony byly spáleny a nespočet nevinných bylo usmrceno z důvodů nedostatečné víry či nedostatku úcty k Císaři. Pokrok \"Nositelů slova\" byl pomalý, ale nadvláda nad poraženými byla kompletní a nefalšovaná. Avšak Císař byl nespokojen s pomalým postupem \"Nositelů\" a ještě více byl vyděšen jejich náboženským fanatismem. Jeden z cílů Velké křížové výpravy bylo osvobození lidstva z pout náboženství a proto Císař Lorgara osobně pokáral a vzkázal mu, že jeho úmysl je osvobodit lidstvo z nadvlády fanatiků, ne je znovu vrhnout do nové tyranie. Lorgar truchlil nad rozkazem Císaře, začal nosit pouze kajícnou košili a nepromluvil s nikým ani slovo. Právě tato událost obrátila \"Nositele\" k uctívání Chaosu. Zatímco Lorgar přemýšlel o Císařových výtkách, Kor Phaeron, jeho věrný velitel a nejbližší přítel, mu šeptal o velikých bozích Chaosu – stvoření, která vítala, ba přímo vyžadovala fanatické uctívání a oddanost.Tak Císaře zradila první legie. Lorgar byl pomalu sveden proti Císaři, Kor Phaeron byl jmenován Mistrem víry a jeho prvním úkolem v této funkci se stalo obrácení celé Legie k Chaosu. Legie utajovala své nové pány a Lorgar pomalu spřádal plány, jak zkorumpovat Hora. Díky machinacím prvního kaplana Ereba se tak stalo na měsíci planety Davin, na které byl vojevůdce zraněn a nemocí připoután na lůžko. Zde, nechráněn a slabý, byl ovládnut temnými silami \"Warpu\" a obrácen proti Císaři. O něco později pak otevřeně prohlásil víru v Chaos za svou a započal galaktickou občanskou válku známou jako Horovo kacířství. Po neúspěšném obléhání země byla legie \"Nositelů\" rozdělena na dvě části; zatímco Lorgarova armáda unikla do Oka hrůzy, Kor Phaeron a jeho jednotky se stáhly do Maelstromu, dalšího z míst, kde \"Warp\" proniká do reality. \n\nKaždou jednotku vede zkorumpovaný kaplan známý jako Temný Apoštol. \"Nositelé slova\" jsou vždy rozděleni do dvanácti rot, každá je vedena šampiónem Chaosu, který doufá, že poroste v síle i víře, aby se pak stal novým Temným apoštolem po zabití toho starého. \"Nositelé slova\" také podporují mnoho kultů a snaží se tak tímto způsobem destabilizovat imperiální síly na planetě, dokud nedorazí posily, aby vše dokončily. Tato snaha ale vychází částečně naprázdno a to hlavně proto, že se snaží soupeřit s jinými kulty na planetě, většinou nasazenými \"Legií Alfa\". Nositelé poslouchají vůli Temného apoštola bez reptání i v případech, kdy jsou jeho taktická nebo strategická rozhodnutí sporná. Používají metody zastrašování k rozštěpení nepřítele a poté protivníka zničí pomocí jednoho obrovského zuřivého útoku. Jediná možnost, jak zastavit \"Nositele slova\", je zabití každého mariňáka, který se nachází na bojišti. Síly \"Nositelů\" jsou často nevyvážené, někdy disponují lehkými přepadovými jednotkami, jindy používají těžkou pěchotu. Řídí se totiž vizemi apoštolů, které balancují na hranici jistoty a předtuchy. Před bitvou pak přivolají velké množství démonů, aby je použili jako úderné jednotky do první řady, protože jsou přesvědčeni, že tato stvoření jsou níže na žebříčku Chaosu než oni. Příležitostně také zapojují do bitvy kultisty, ale pouze jako lidský štít.\n\n\"Legie Alfa\". Primarchové: dvojčata Alpharius a Omegon (někdy psáno dohromady jako Alpharius Omegon), příslušnost: Chaos nerozdělený původní sídelní svět: neznámý, současný sídelní svět: žádný. \"Legie Alfa\" byla dvacátou a poslední legií Prvního Zakládání. O jejím Primarchovi se toho ví podstatně méně než vůdcích dalších legiíl, Legie proslula nedůvěrou a tajnůstkářstvím a svá tajemství nesdílejí ani bratři mezi sebou. Největším tajemstvím kapituly je skutečnost, že Alpharius má identické dvojče, na rozdíl od všech ostatních Primarchů. Alphariuse neobjevil Císař, ale Horus a mezi oběma vzniklo velmi silné pouto. Horus obdivoval taktické schopnosti a disciplínu Alphariuse, ten zase sílu a zkušenost velkého vojevůdce, takže místo aby poslal posledního nalezeného Primarchu okamžitě k Císaři, začal ho cvičit sám. Nakonec byl přece jen poslán na Terru, ale s Císařem mnoho času nestrávil, protože ten měl mnoho práce s mohutně expandujícím \"Impériem\". \n\nKdyž Horus zpečetil svůj pakt s Chaosem, bojové smýšlení \"Legie Alfa\" se stalo její zkázou. Horus pomocí intrik, lží, a našeptávání vykreslil Císaře jako zbabělého sobce, schovávajícího se na Teře a dusícího „osvobozené“ lidi pod svým přísným režimem, zatímco sebe jako ctihodného velitele, který dobývá pro lidstvo jedno vítězství za druhým. Tak byly zasety lži do srdcí a myslí \"Legie\" a proto také stanula po boku sedmi dalších legií při obléhání Terry, ale co ví jenom několik lidí je skutečnost, že rok před Horusovo kacířstvím Alphariuse sekta zvaná \"Kabala\". Ta mu vylíčila Horusovo kacířství a události po něm a na výběr: Buďto se přidá k horusovi, ten vyhraje a Chaos se zničí zevnitř a nebo k císaři a Impérium po deset tisíc let bude přežívat, dokud ho Chaos nezničí. Alpharius se přidal k Horusovi. Po neúspěšném dobývání se velká část Legie oddělila od hlavních sil Chaosu a zamířila Oka hrůzy, přičemž ničila každého nepřítele, na kterého narazila. Od konce Horova kacířství si \"Alfa\" hledá své vlastní protivníky a nezodpovídá se žádným spojencům. Malé jednotky si postavily skryté základny na asteroidech a pustých planetách, zatímco většina Legie unikla do Oka hrůzy, odkud její velitelé vysílají malé skupiny zrádných mariňáků, aby založily nějakou další základnu, nebo podnikají menší samostatné nájezdy. Skupiny vojáků \"Legie Alfa\" velmi často útočí na imperiální kolonie, zásobovací lodě nebo osady, a to se smrtící účinností. Mnohem nebezpečnější však jsou jejich kulty, rozeseté po celém území \"Impéria\". \"Alfa\" koordinuje a řídí akce kultistů, které mnohdy ohrožují imperiální nadvládu nad planetou nebo dokonce celým sektorem. Tyto záškodnické a sabotážní akce používá jako krytí ke svým vlastním zdrcujícím útokům, nebo jsou předzvěstí mnohem větší invaze přímo z Oka Hrůzy. \n\nRovněž přijímání nových členů bylo odlišné, Legie nebrala jednotlivce, ale pouze celé skupiny. Celý výcvik musela zvládnout kompletní skupina, pokud selhal jeden, selhali všichni. Jako svůj symbol přijala hydru: tato mnohohlavá, draku podobná příšera z prastaré lidské mytologie měla symbolizovat bojovou doktrínu Legie: útok na nepřítele z mnoho směrů současně. Arzenál kapituly obsahuje boční útoky, tunelování k podkopání nebo obejití obrany, teleportaci, vzdušné výsadky za nepřátelskou linií, diverzní útoky, infiltraci, maskování jednotek a strojů v nepřátelských barvách, vyřazení nepřátelského transportu, sabotáže palivových a muničních skladů, otravování vody a zdrojů jídla, atmosférickou a ekologickou manipulaci, spouštění vulkanické, seizmické a tektonické aktivity, a mnoho dalších. Na boj je pohlíženo pouze jako na část celkové strategie.\n"}
{"id": "668920", "url": "https://cs.wikipedia.org/wiki?curid=668920", "title": "Persistent Uniform Resource Locator", "text": "Persistent Uniform Resource Locator\n\nPersistent Uniform Resource Locator (PURL / Persistent URL / Persistentní URL / Trvalé URL) je trvalý identifikátor a zároveň lokátor vyvinutý OCLC. Oproti běžnému URL nesměřuje přímo na konkrétní webovou stránku identifikovanou URL, ale nejprve na směrovací službu, která ke každému PURL shromažďuje a aktualizuje seznam souvisejících URL a popřípadě i metadat vztahujících se k cílovému informačnímu zdroji. \n\nSměrovací služba tak namísto konkrétní webové stránky s požadovaným informačním obsahem uživateli nejprve nabídne stránku obsahující seznam URL vztahujících se k jednomu PURL (a popřípadě i přehled metadat požadovaného informačního zdroje) a uživatel si může zvolit, na které z nabídnutých URL chce být přesměrován. Zatímco URL cílových informačních zdrojů jsou různá, identifikátor PURL je ve všech případech shodný. Identifikátor PURL tak, stejně jako jiné trvalé identifikátory, spolu se směrovací službou přispívá ke zpřístupňování a sjednocování přístupu k obsahově (a popřípadě i formálně) totožným informačním zdrojům, které jsou na internetu a webu jinak rozptýleny a zpřístupňovány pod různými URL.\n\n\n"}
{"id": "668923", "url": "https://cs.wikipedia.org/wiki?curid=668923", "title": "Drahé tety a já", "text": "Drahé tety a já\n\nDrahé tety a já je česká filmová komedie natočená režisérem Zdeňkem Podskalským v roce 1974. Hlavní roli vytvořila Nataša Gollová spolu s Evou Svobodovou a Jiřím Hrzánem.\nDvě starší tety, které žijí na venkově poblíž malého městečka, přivítají svou neteř Hermínku (Iva Janžurová), která k nim přijíždí na návštěvu se svým snoubencem Michalem (Jiří Hrzán), se kterým se tety nestačily seznámit. Kdosi v městečku vykrade spořitelnu a teta Františka, jako korunní svědek, musí vypovědět, co se stalo. Mezitím se teta Anděla seznámí s Michalem ne jako se snoubencem své neteře, ale jako s majitelem psa stejného, jako má ona. Potíž nastává ve chvíli, kdy se Františka setkává s Michalem, kdy on vstoupí do vykradené spořitelny a uklouzne po vysypaných švestkách a Františka ho považuje za zloděje. Obě tety se hned horlivě pustí na vlastní pěst do vyšetřování a pěkně případ zkomplikují tím, že Michala označí za pachatele a později, když zjistí, že se jedná o snoubence Hermínky, svou výpověď obracejí a vyšetřování pořádně komplikují. Všechno se hlavně komplikuje když tetičku Františku málem přejede rychlé auto a Hermínka to svede na Michala.\n\n"}
{"id": "668924", "url": "https://cs.wikipedia.org/wiki?curid=668924", "title": "Martin Schwarzschild", "text": "Martin Schwarzschild\n\nMartin Schwarzschild (31. května 1912 Postupimi – 10. dubna 1997 Langhorne, Pensylvánie, USA) byl americký fyzik německého původu. Je synem známého německého astrofyzika Karla Schwarzschilda a synovcem švýcarského astrofyzika Roberta Emdena. Jeho práce vedla obecně k lepšímu porozumění v oblasti hvězdné struktury a vývoje hvězd.\n\nBrzy po smrti svého otce se v roce 1916 se svou rodinou přestěhoval zpět do Göttingenu, kde jeho otec dlouhou dobu pracoval. Získal tam v roce 1935 i doktorát u Hanse Kienleho za teorii pulzace delta Cephei hvězd. Rok nato, díky sílící nacistické ideologii v tehdejším Německu, odešel do Spojených států a roku 1942 stal jejím občanem. Prováděl výzkum a učil na Oselské, Harvardově a Columbijské univerzitě a v roce 1947 byl jmenován na Princetonskou univerzitu, v níž zůstal až do svého důchodu roku 1979 jako „Eugene Higgins Professor“.\n\nJeho hlavní pole působnosti byl hvězdný vývoj, teoretické modelování a od roku 1950, kvůli rozvoji výpočetní techniky, s níž zaznamenal velký pokrok počínaje první modelem struktury Slunce z roku 1946, tvořil strukturální modely hvězd ve stále širších oblastech Hertzsprung-Russellově diagramu. V roce 1958 vydal monografii Stavba a vývoj hvězd (Structure and Evolution of the Stars).\n\nS Lymanem Spitzerem a James Van Allenem rozvinul představu balonů vynášejících výzkumné přístroje do nebývalých výšek pro studium astronomických jevů. Projekty Stratoskop I a II, založené na této bázi, později v 50. a 60. letech dvacátého století vedl. První stratoskop získal snímky granulace a slunečních skvrn s vysokým rozlišením, potvrzujících existenci konvekce v atmosféře Slunce. Fotografování se netýkalo jen Slunce, ale i dalších objektů, jako jsou například galaxie, z nichž některé kvalitou předčí snímky získané pouze pomocí Hubblova kosmického dalekohledu.\n\nOd roku 1970 pracoval na pochopení dynamiky galaxií. Vyvinul metodu, postavenou na self-konzistentních modelech eliptických galaxií prostřednictvím superpozic mnoha orbitů hvězd\".\n\nNa počest byl po něm pojmenován asteroid 4463 Marschwarzschild.\n\n\n"}
{"id": "668927", "url": "https://cs.wikipedia.org/wiki?curid=668927", "title": "Peyo", "text": "Peyo\n\nPierre Culliford (25. června 1928, Brusel – 24. prosince 1992, tamtéž), známý také jako Peyo, byl belgický kreslíř komiksů, nejvíce známý jako autor \"Šmoulů\".\n\nPeyův otec byl Angličan, matka Belgičanka.\nPierre Culliford, narozen v Bruselu, jako nejmladší z dětí anglického otce, investora a belgické matky. Měl sestru a bratra. V mládí kreslil do svých školních sešitů a knih. Do školy chodil rád, miloval především gymnastiku a historii. Kromě toho hrál při škole divadlo, miloval četbu a zpíval ve sboru. Při pravidelných rodinných setkáních vždy vyprávěl příběhy, které znal z hodin dějepisu a později z novin – příběhy Myšáka Mickey Mouse apod. Byl členem katolických skautů – de Fédération des Scouts Catholiques.\n\nJeho středoškolské studium proběhlo jak na houpačce: začal v obchodním směru, ale musel první rok opakovat. Během druhého ročníku skončil a přestoupil na teoretičtější směr studia. Jeho spolužáci měli náskok a Culliford studia ukončil. Jeho otec zemřel v roce 1935, a tak si musel ve věku 15let hledat zaměstnání. Nastoupil do kina jako asistent. Při této práci setrval rok po konci druhé světové války. Práce mu připadala nudná. Poté dělal jiné, krátkodobé práce. Setrvával ve skautu, od svých sedmnácti již ne v katolickém. V roce 1945 nastoupil jako asistent do kreslícího studia CBA, pro retuše s kvašem. Stal se nejmladším kolegou pánů - André Franquin, Eddy Paape, en Morris.\n\nFirma však o několik měsíců později, v roce 1946 zbankrotovala. Zůstal však ve styku s ostatními, kteří šli pracovat pro znovuzaložené Spirou ( Robbedoes ). Culliford se u nich pokusil žádat o práci, ale nebyl přijat. Aby si zlepšil svou kreslířskou techniku, začal studovat na akademii umění v Bruselu. Po třech měsících skončil, neboť se chtěl naučit kreslit humoristicky, ne akademicky. Vstoupil do reklamního sektoru. V té době také podepsal poprvé svůj vlastní komiks jménem \"Peyo\", jak jeho bratranec vyslovoval jeho přezdívku ( Pierrot ). – přeloženo z wikipedie.be\n\n"}
{"id": "668929", "url": "https://cs.wikipedia.org/wiki?curid=668929", "title": "Bristol Fighter", "text": "Bristol Fighter\n\nBristol Fighter je britský sportovní superautomobil, jehož výrobcem je automobilka Bristol Cars. Malosériová výroba vozu byla zahájena v roce 2004.\n\nKaroserii kupé s dveřmi ve tvaru tzv. racčích křídel navrhl Max Boxstrom, který dříve pracoval v týmu Formule 1 Brabham. Její součinitel odporu c činí 0.28.\n\n\n"}
{"id": "668930", "url": "https://cs.wikipedia.org/wiki?curid=668930", "title": "Prudential Tower", "text": "Prudential Tower\n\nPrudential Tower je mrakodrap v Bostonu. Má 52 podlaží a výšku 228 metrů (s anténou 276 m). Po dokončení v roce 1964 se stal nejvyšší budovou v USA stojící mimo New York. V současnosti je 2. nejvyšší mrakodrap ve městě, vyšší je už jen John Hancock Tower. Projekt vypracovala firma The Luckman Partnership.\n"}
{"id": "668937", "url": "https://cs.wikipedia.org/wiki?curid=668937", "title": "Ifconfig", "text": "Ifconfig\n\ncodice_1 ( ) je v informatice nástroj pro konfiguraci síťového rozhraní v unixových operačních systémech. Příkaz slouží pro nastavení parametrů síťového rozhraní v prostředí příkazového řádku, aktivaci i deaktivaci a zobrazení aktuálních parametrů. Používá se často v shellových skriptech pro zajištění startu systému (viz init). Poprvé se objevil v systému 4.2BSD jako součást \"BSD TCP/IP suite\", v Linuxu nástupcem je nástroj ip.\n\nPříkaz codice_1 slouží k nastavení IP adresy, masky sítě a aktivaci nebo deaktivaci daného síťového rozhraní a zobrazení aktuálního nastavení. Mnoho unixových systémů inicializuje při startu systému síťová rozhraní pomocí shellových skriptů, které nástroj codice_1 volají. Následující příklad výstupu zobrazuje stav jednoho aktivního rozhraní na Linuxovém systému (rozhraní \"eth0\"):\n\nPříklad výstupu pro rozhraní \"ural0\" na systému OpenBSD:\n\nBezplatné BSD systémy (například NetBSD, OpenBSD a FreeBSD) pokračují v aktivním vývoji codice_1 a rozšíření jeho funkčnosti, aby zahrnovala také nastavení bezdrátové sítě, VLAN trunking, ovládání hardwarových funkcí (jako například TSO a hardwarový kontrolní součet) nebo nastavení síťového mostu a tunelového rozhraní. Solaris dříve používal codice_1 pro veškerou konfiguraci síťových rozhraní. Solaris 10 představil codice_6 k provádění nastavení spojové vrstvy (druhá vrstva referenčního modelu ISO/OSI), čímž se zredukoval rozsah konfigurace IP nástrojem codice_1.\n\nVe starších linuxových distribucích fungoval codice_1 ve spojení s příkazem codice_9 jako nástroj k připojení počítače do sítě a definici cest mezi sítěmi. codice_1 pro Linux je součástí balíčku codice_11, který již nadále není udržován vzhledem k faktu, že jeho poslední verze (1.60) byla uvedena 15. dubna 2001.\n\nModerní distribuce Linuxu nahrazují codice_1 a codice_9 nástroji z balíčku \"iproute2\", který je od 17. dubna 1999 k dispozici pro jádro Linuxu verze 2.2.4. Nástroje z \"iproute2\" poskytují podporu pro všechny běžné funkce příkazů codice_1, codice_9, codice_16 a codice_17. Podporují též konfiguraci multicastu, správu tunelů a virtuálního spojení, ovládání provozu (například bandwidth shaping) a nízkoúrovňovou konfiguraci IPsec.\n\nVerze Microsoft Windows od Windows 95 po Windows ME používaly grafický nástroj codice_18 pro zobrazení aktuálních informací o IP. Pro systémy Windows NT byl uveden nástroj codice_19 (podobně jako codice_1 je codice_19 určen pro příkazový řádek), který slouží i pro ovládání DHCP klienta Windows.\n\nV Mac OS X funguje codice_1 jako obal (wrapper) agenta IPConfiguration a dokáže ovládat z příkazového řádku klienty BootP a DHCP. V Mac OS není doporučováno užívat codice_1 k modifikaci nastavení sítě, protože codice_1 pracuje pod úrovní systémových frameworků, které pomáhají při správě nastavení sítě. Pro změny nastavení je v Mac OS X doporučeno používat ‚\"/usr/sbin/ipconfig\"‘ nebo ‚\"/user/sbin/networksetup\"‘.\n\nNástroj codice_25 (název odvozen od codice_1) slouží v linuxových systémech pro správu rozhraní bezdrátových sítí nad původní rozsah nástroje codice_1. Nástroj codice_25 umožňuje měnit nastavení typická pro bezdrátové sítě, jako například nastavení SSID nebo WEP klíče. Doplňujícím nástrojem je codice_29.\n\nLinux také obsahuje funkci codice_30, která sleduje a vyhodnocuje kvalitu bezdrátového signálu.\nMezi další nástroje pro konfiguraci ethernetových adaptérů patří ethtool, mii-tool, mii-diag pro Linux a show-link pro Solaris.\n\n"}
{"id": "668940", "url": "https://cs.wikipedia.org/wiki?curid=668940", "title": "Federal Reserve Bank Building", "text": "Federal Reserve Bank Building\n\nFederal Reserve Bank Building je mrakodrap v Bostonu. Stojí v ulici Atlantic Avenue. Má 32 podlaží a výšku 187 metrů, je tak 3. nejvyšší mrakodrap ve městě. Byl dokončen v roce 1976 podle projektu firmy The Stubbins Associates, Inc.\n"}
{"id": "668955", "url": "https://cs.wikipedia.org/wiki?curid=668955", "title": "Anders Lindbäck", "text": "Anders Lindbäck\n\nAnders Lindbäck (* 3. května 1988, Gävle, Švédsko) je švédský hokejový brankář momentálně hrající v týmu Milwaukee Admirals v American Hockey League (AHL), farmě týmu Nashville Predators (NHL).\n\nLindbäck začal svojí kariéru v mladších výběrech švédského klubu Brynäs IF, ve kterém v roce 2006 debutoval ve švédské nejvyšší soutěži Elitserien. Pro sezónu 2007-08 byl zapůjčen na hostování do týmu Almtuna IS, ve které hrál v druhé švédské nejvyšší lize Hockeyallsvenskan. V roce 2008 byl vybrán v sedmém kole vstupního draftu NHL na celkově 207. místě týmem Nashville Predators. V sezóně 2009-10 hrál za tým Timrå IK a po sezóně podepsal smlouvu s Nashvillem. 9. října 2010 debutoval v NHL po vystřídání Pekky Rinneho v zápase proti Anaheimu Ducks. Své první čisté konto v NHL vychytal 11. prosince 2010 proti Floridě Panthers a hned v dalším zápase 13. prosince 2010 proti New York Islanders svůj úspěch zopakoval a vychytal další čisté konto. V sezóně 2010-11 byl nejdelším brankářem NHL. 15. 6. 2012 byl z Nashvillu vytrejdován do Tampy Bay. Zde odchytal 47 zápasů, v nichž zaznamenal 18 výher. Během výlukové sezóny 2012/13 chytal ve finské SM-liiga za tým Ilves Tampere. Před sezonou 2014/15 byl vytrejdován do týmu Dallas Stars, kde odchytal deset zápasů. 11. 2. 2015 byl vyměněn za Jhonase Enrotha z Buffala Sabres. Zde se však příliš dlouho neohřál, hned v létě 2015 podepsal jednoletý kontrakt s týmem Arizona Coyotes, kde kryje záda Miku Smithovi. Zatím v NHL odchytal 126 zápasů, ze kterých 45 vyhrál a udržel tři čistá konta (k 5. 1. 2016).\n\n\n"}
{"id": "668957", "url": "https://cs.wikipedia.org/wiki?curid=668957", "title": "Cukrárna", "text": "Cukrárna\n\nCukrárna je místo sloužící k maloobchodnímu prodeji a většinou také k přímé konzumaci zákusků, dortů a jiných sladkostí. Cukrárny bývají obvykle vybaveny stoly a židlemi, u kterých je možné si zákusek sníst a vypít si čaj, dát si kávu, čokoládu nebo limonádu. Zpravidla se zde prodávají též další sladkosti kupované častěji s sebou, například bonbóny, bonboniéry a jiné drobné sladké pochutiny, tabulková a jiná kusová čokoláda atd.\n\nCukrárny bývají někdy součástí pekárenských prodejen, kde se prodává sladké i jiné pečivo. Většina cukráren prodává i mražené sladkosti a zmrzlinu, zejména v letní sezóně. V posledních letech roste hodně i obliba točené zmrzliny, která je do cukrárenského sortimentu zařazována čím dál častěji. Mnohdy bývají cukrárny kombinované s lahůdkářstvím či jiným typem občerstvení. Cukrářské sekce či sortiment mají i některé restaurace, jídelny, supermarkety atd.\n\n"}
{"id": "668958", "url": "https://cs.wikipedia.org/wiki?curid=668958", "title": "One Boston Place", "text": "One Boston Place\n\nOne Boston Place je mrakodrap v Bostonu. Má 41 podlaží a výšku 183 metrů, je tak 4. nejvyšší mrakodrap ve městě. Byl dokončen v roce 1970 podle projektu, který vypracoval architekt Pietro Belluschi.\n"}
{"id": "668962", "url": "https://cs.wikipedia.org/wiki?curid=668962", "title": "Du hast", "text": "Du hast\n\nDu hast je píseň od Rammstein na jejich druhém albu Sehnsucht.\n\nNázev znamená „ty máš“, což je pomocné sloveso německého minulého času „du hast mich gefragt“ – v češtině „ty ses mě zeptala“. Na CD vydaných ve Velké Británii se objevuje i bonus – „Du hast“ v angličtině pojmenovaný „you hate“, což je narážka na to, že „du hast“ je homofonní, tedy zní stejně jako „du hasst“ (ty nenávidíš).\nPíseň má podobu k německému svatebnímu slibu, ale tradiční odpověď „ano“ je nahrazena zpěvákovým „ne“.\n\nPíseň si získala popularitu tím, že byla použita jako soundtrack ke známému filmu Matrix. Má své místo na kompilaci Made in Germany 1995-2011.\n"}
{"id": "668966", "url": "https://cs.wikipedia.org/wiki?curid=668966", "title": "Richard Goldstone", "text": "Richard Goldstone\n\nRichard Goldstone (* 26. října 1938 Boksburg, Jihoafrická republika) je jihoafrický právník. V letech 1980-1989 byl soudcem nejvyššího soudu Transvaalu, předtím byl sedmnáct let obchodním právníkem. Poté byl v letech 1990-1994 jedním ze soudců nejvyššího soudu celé Jihoafrické republiky. V rolích soudce byl považován za liberálního a podílel se na zmírňování apartheidu.\n\nDále jeho kariéra pokračovala ve službách Organizace spojených národů. V letech 1994-1996 byl hlavním žalobcem mezinárodního trestního tribunálu pro bývalou Jugoslávii a mezinárodního trestního tribunálu pro Rwandu. Poté se vrátil do Jihoafrické republiky a na návrh Nelsona Mandely zasedl v ústavním soudu. V roce 2009 opět pracoval pro OSN, když vedl komisi vyšetřující válku v Gaze.\n"}
{"id": "668969", "url": "https://cs.wikipedia.org/wiki?curid=668969", "title": "Hyperbolická geometrie", "text": "Hyperbolická geometrie\n\nV matematice je hyperbolická geometrie (nebo také Lobačevského geometrie) neeukleidovskou geometrií, což znamená, že nesplňuje pátý Eukleidův postulát (o rovnoběžkách). Ten říká, že v dvourozměrném prostoru pro přímku \"l\" a bod \"P\" ležící mimo ni existuje právě jedna přímka, která bodem \"P\" prochází a zároveň neprotíná \"l\"; neboli je rovnoběžná s \"l\". V hyperbolické geometrii takové přímky existují alespoň dvě, takže tento postulát zde neplatí.\n\nHyperbolická geometrie se dá zkonstruovat axiomaticky, ale je také možné udělat její model zadáním jisté metriky na hladké varietě. Existence hyperbolické geometrie implikuje nezávislost postulátu o rovnoběžkách na ostatních Eukleidových postulátech. Lokálně se dá hyperbolická geometrie modelovat na části plochy, která má zápornou Gaussovu křivost, např. jednodílného hyperboloidu nebo hyperbolického paraboloidu.\n\nCharakteristickou vlastností hyperbolické geometrie je, že součet vnitřních úhlů každého trojúhelníku v této geometrii je menší než 180°. Součet vnitřních úhlů trojúhelníka může být libovolně malý.\n\n"}
{"id": "668974", "url": "https://cs.wikipedia.org/wiki?curid=668974", "title": "One International Place", "text": "One International Place\n\nOne International Place je mrakodrap v Bostonu. Stojí v ulici Oliver Street. Má 46 podlaží a výšku 183 metrů, je tak 5. nejvyšší mrakodrap ve městě. Byl dokončen v roce 1987 podle projektu firmy Johnson/Burgee Architects. V budově se nachází převážně kancelářské prostory, které obsluhuje celkem 21 výtahů.\n"}
{"id": "668976", "url": "https://cs.wikipedia.org/wiki?curid=668976", "title": "Michel Martelly", "text": "Michel Martelly\n\nMichel Joseph Martelly, známý též jako Sweet Micky, (* 12. února 1961, Port-au-Prince) je haitský hudebník a 56. prezident Haiti. Martelly žije na předměstí haitského hlavního města Port-au-Prince s manželkou a čtyřmi dětmi. Od 14. května 2011 do 8. února 2016 zastával funkci prezidenta Haiti.\n"}
{"id": "668977", "url": "https://cs.wikipedia.org/wiki?curid=668977", "title": "Výměna odkazů", "text": "Výměna odkazů\n\nVýměna odkazů je způsob budování zpětných odkazů pro webové stránky. Výměna odkazů se provádí z důvodu získání zpětných odkazů, které jsou důležité pro určování kvality webové stránky, page ranku, pozice ve vyhledávačích a dalších vlastností z pohledu internetové vyhledávače. Internetové vyhledávače považují zpětné odkazy vedoucí na webové stránky jako jeden ze signálů pro určení pořadí stránky na určené klíčové slovo ve vyhledávačích. Vyhledávače doporučují provádět výměnu jenom s kvalitní a tematicky zaměřenou webovou stránkou.\n\nZ hlediska SEO existuje několik druhů výměn odkazů:\n\n\n\n\nInternetové vyhledávače (seznam.cz, google.com) se snaží zabránit manipulování svých výsledků. Zpětné odkazy jsou jedním z důležitých faktorů pro určování pozice ve vyhledávačích. Zakázané manipulování s odkazy může vést k postihu stránek ve vyhledávačích a až k samotnému vyřazení stránek z vyhledávání (nikomu se stránky nezobrazí). Jako zakázané techniky považují vyhledávače všechny druhy automatické výměny odkazů. Pokud na stránkách chce uživatel používat automaticky vyměnéné odkazy, musí odkazům přiřadit atribut nofollow nebo je vložit přes javascript.\n\n"}
{"id": "668986", "url": "https://cs.wikipedia.org/wiki?curid=668986", "title": "Sobolevův prostor", "text": "Sobolevův prostor\n\nSobolevův prostor je v matematice normovaný vektorový prostor funkcí s normou, která je kombinací \"L\"-normy funkce a jejích derivací.\n\nSobolevův prostor \"W\"(Ω) je množina všech funkcí \"u\" ∈ \"L\"(Ω) tak, že pro každý multi-index \"α\" s |\"α\"| ≤ \"k\" leží slabá parciální derivace formula_1 v \"L\"(Ω), t.j.\nkde Ω je otevřena množina v R a 1 ≤ \"p\" ≤ +∞. Přirozené číslo \"k\" se nazývá řád Sobolevova prostoru \"W\"(Ω).\n\nExistuje mnoho možností jak na prostoru \"W\"(Ω) definovat normu, tedy, jak z něj vytvořit Banachův prostor. Následující dvě definice zavádějí dvě různé, ovšem navzájem ekvivalentní normy:\n\nJe-li neceločíselné, Sobolev-Slobodeckého prostor \"W\"(Ω) je dobře definován předpisem\n\nkde formula_5. Je Banachovým prostorem s normou\n\nI v případě Sobolev-Slobodeckého prostorů platí řetěz vnoření\n\n"}
{"id": "668990", "url": "https://cs.wikipedia.org/wiki?curid=668990", "title": "Spenglerův pohár 1994", "text": "Spenglerův pohár 1994\n\n68. ročník Spenglerova poháru se uskutečnil od 26. do 31. prosince 1994. Všechny zápasy se hrály v hale Vailant Areně v Davosu. Vítězem se stal tým Färjestads BK.\n\n\n"}
{"id": "668991", "url": "https://cs.wikipedia.org/wiki?curid=668991", "title": "Palais de la Femme", "text": "Palais de la Femme\n\nPalais de la Femme (doslovně \"Ženský palác\") je stavba z roku 1910, která se nachází v Paříži na křižovatce ulic \"Rue de Charonne\" a \"Rue Faidherbe\" v 11. obvodu. Od roku 1926 slouží Armádě spásy pro ubytování dívek a žen. Budova má 630 pokojů.\n\nV letech 1641-1904 stál na tomto pozemku ženský dominikánský klášter Filles-de-la-Croix, kde měl být původně pohřben Cyrano de Bergerac. V roce 1792 za Francouzské revoluce byl klášter zrušen. Jeptišky se sem navrátily v roce 1825 a klášter byl definitivně uzavřen v roce 1904 a poté zbořen. V roce 1910 zde architekt Auguste Labussiere postavil novou budovu, která sloužila jako ubytovna pro svobodné muže. Po vypuknutí první světové války byli muži odvedeni na frontu a dům byl přeměněn na válečnou nemocnici. V letech 1919-1924 zde sídlilo ministerstvo penzí. V lednu 1926 se Armáda spásy rozhodla budovu zakoupit a vypsala veřejnou sbírku, aby získala potřebných 11 miliónů franků. Palais de la Femme byl oficiálně otevřen 23. června 1926.\n\nOd roku 2003 jsou části stavby (vestibul, schodiště, restaurace, čajovna, knihovna a výzdoba interiérů) chráněny jako historické památky. V letech 2006-2009 prošla budova rozsáhlou rekonstrukcí.\n\n"}
{"id": "668993", "url": "https://cs.wikipedia.org/wiki?curid=668993", "title": "Univerzita Heidelberg", "text": "Univerzita Heidelberg\n\nRuprechto-Karlova univerzita v Heidelbergu (německy \"Ruprecht-Karls-Universität\", latinsky \"Ruperto-Carola\") je nejstarší univerzita v Německu a jedna z nejstarších v Evropě. Od založení univerzity falckrabětem Ruprechtem I. roku 1386 se skládala ze čtyř fakult: teologické, právnické, lékařské a filosofické. Teprve roku 1890 byl založena pátá fakulta přírodovědecká. Roku 1969 byla univerzita rozdělena na 16 oborových fakult. Podle nového řádu z roku 2002 existuje v současnosti 12 fakult, na nichž v roce 2010 studovalo téměř 29 tisíc studentů. Univerzita je členem League of European Research Universities (LERU) a Coimbra Group.\n\nUniverzita byla založena jako třetí univerzita ve Svaté říši římské (po pražské a vídeňské). Dne 23. října 1385 získal Heidelberg od papeže Urbana VI. privilej k založení univerzity.\n\nJejím fundátorem byl kurfiřt Ruprecht I. Falcký v roce 1386, aby roztříštěné Rýnské Falci dal duchovní centrum, přivábil cizince a umožnil církevním a státním úředníkům vzdělávat se ve vlastní zemi. V pozadí založení univerzity bylo papežské schizma: absolventi, kteří vystudovali na Sorbonně, jež držela s avignonskými papeži, nemohli ve Falci, jejíž vládci byli nakloněni římskému papeži, vstoupit do církevní služby, takže vznikla potřeba vlastního teologického vzdělávání. První profesoři mladé univerzity přišli z Paříže a Prahy, odkud utíkali do relativně bezpečného Heidelbergu před církevním rozkolem a národnostními boji. Prvním rektorem se stal Marsilius von Inghen. Výlučným filosofickým směrem byl v Heidelbergu dlouhou dobu nominalismus.\n\nZakládací listina byla vyhotovena 1. října 1386. Dne 18. října začalo studium slavnostní bohoslužbou (mší), následujícího dne byly zahájeny přednášky. Stříbrná pečeť, která se stala znakem univerzity, je datována rovněž 18. října. Zpočátku univerzita trpěla nedostatkem prostor, přednášky se konaly v augustiniánském a františkánském klášteře. Další prostory univerzita získala, když kurfiřt Ruprecht II. vyhnal z města Židy a univerzitě přenechal jejich uprázdněné domy. Synagoga se stala mariánskou kaplí a sloužila také jako přednáškový sál. K financování univerzity založil Ruprecht III. nadaci Sv. Ducha – kostel sv. Ducha sloužil zároveň jako univerzitní kostel, a to až do 19. století, kdy tuto funkci přebral kostel sv. Petra.\n\nKurfiřti se o univerzitu starali, ovšem také zasahovali do její autonomie, pokud se jim to zdálo nutné. Tak vytvořili prostor novým duchovním proudům, např. humanismu. Fridrich I. Vítězný provedl důležitou univerzitní reformu: na teologické fakultě směl být nadále vyučován také realismus, což znamenalo velký posun ke svobodě učení. Na právnické fakultě se od té doby také začalo vedle církevního práva vyučovat i právo světské. Fridrichův dvorní rada Andreas Hartmanni byl v letech 1463 až 1495, kdy zemřel, celkem sedmkrát zvolen rektorem (stal se tak až doposud jediným rektorem, kterému se to podařilo). Mezi kanovníky od sv. Ducha působil jeho mladší příbuzný Hartmannus Hartmanni, který kolem roku 1510 věnoval univerzitě nejtrvalejší z tehdejších stipendií: zůstalo zachováno až do roku 1949.\n\nUniverzita se posléze dlouho bránila reformaci. Přesto zde roku 1518 proběhla tzv. heidelberská disputace za účasti Martina Luthera. Falcký kancléř Hartmannus Hartmanni starší, syn bývalého rektora, sice mohl už roku 1546 kurfiřta Fridricha II. pohnout, aby evangelického kazatele od sv. Ducha Heinricha Stolla povolal na rektorský stolec i proti vůli profesorů, kteří setrvávali u katolické víry, ovšem reformaci se dařilo jen na artistické fakultě a na \"Collegium principis\". Teprve kurfiřt Ottheinrich přivedl roku 1556 k evangelické víře celou univerzitu. Z univerzity se tak stala evangelická zemská vysoká škola. V této souvislosti si Ottheinrich předsevzal rozhodující univerzitní reformu: studenti měli od té doby nosit běžné měšťanské oděvy místo dosud předepsaných duchovních talárů. Na teologické fakultě se stalo povinným studium hebrejštiny a řečtiny, na lékařské fakultě byl kladen důraz na praktické vzdělávání.\n\nV druhé polovině 16. století se za vlády kurfiřta Fridricha III. stal Heidelberg centrem evropské vědy a kultury a získal mimořádný význam jako sídlo kalvinistické univerzity. Heidelberg se stal „německou Ženevou“, tedy centrem kalvínské učenosti, jež přitahovala profesory a studenty z celé Evropy. Za spolupůsobení teologické fakulty vznikl v roce 1563 slavný Heidelberský katechismus. Kromě kalvinismu přišel na konci 16. století také pozdní humanismus. V této epoše zde působili mimo jiné i Paul Schede, Jan Gruter, Martin Opitz, Julius Wilhelm Zincgref nebo Matthäus Merian.\n\nDoba rozkvětu trvala do roku 1618, kdy ji přerušila třicetiletá válka. Univerzita byla válečným konfliktem silně zasažena, mnohokrát bylo přerušeno vyučování, roku 1622 byla Bibliotheca Palatina odvezena do Říma. Co nezničila třicetiletá válka, o to se v roce 1693 postaraly francouzské jednotky Ludvíka XIV. Poté zůstala univerzita zavřená.\n\nV 18. století panovala v Heidelbergu intelektuální průměrnost. Profesoři byli z velké části jezuité, kteří v Heidelbergu zůstávali jen krátkou dobu. U ostatních profesur se prosadila dědičnost, což poškozovalo vědeckou úroveň celé univerzity. Dosud nepopiratelný evangelický charakter se v době pozdní protireformace úplně vytratil. Mezi lety 1712–1735 vznikl na dnešním Univerzitním náměstí tzv. \"Domus Wilhelmina\", dnes nazývaný Stará univerzitní budova (\"Alte Universität\"); architektem byl mohučský rodák Johann Adam Breunig. Špatná finanční správa a revoluční války konce 18. století připravily univerzitu o její majetek a samostatné příjmy.\n\nPřipojení Heidelbergu k Bádensku znamenalo v roce 1802 nový začátek. Univerzita byla reorganizována a stala se učilištěm, které financoval stát. Jméno prvního bádenského velkovévody Karla Fridricha připojila univerzita ke jménu svého zakladatele a od té doby se univerzita jmenuje \"Ruprecht-Karls-Universität\".\n\nDuchovně byl v této době pro univerzitu rozhodující vliv neohumanismu, ale příznivce mezi studenty i profesory si našel také romantismus. Dva roky zde učil filosof Georg Wilhelm Friedrich Hegel, Schlosser založil Heidelberskou školu pro politickou historickou vědu, lékař Maximilian Joseph von Chelius přitahoval pacienty z celé Evropy. Heidelberští profesoři patřili k nositelům myšlenek předbřeznového liberalismu, mnozí z nich se později stali členy frankfurtského národního shromáždění. Po revoluci se mluvčím liberálně nacionalistického přesvědčení v jihozápadním Německu stal Ludwig Häusser. Období, kdy zde působili přírodovědci Robert Bunsen, Gustav Kirchhoff nebo Hermann von Helmholtz, znamenalo vrchol univerzity, která přesto byla v 19. století známá spíše jako právnická univerzita.\n\nNa počátku 20. století zde vyučovali oba nejdůležitější zástupci novokantovství (\"Südwestdeutsche Schule\"), Wilhelm Windelband a Heinrich Rickert. Heidelberská univerzita byla světu otevřená a liberální. To se ukazovalo nejen na počtu zahraničních studentů, ale po přelomu století také na zvláštním heidelberském duchu, mezioborovém dialogu, který se inspiroval u Maxe Webera a jeho přátel, především u teologa Ernsta Troeltsche a okruhu jeho mladších žáků.\n\nZa Výmarské republiky byla univerzita centrem demokratického smýšlení; vyučovali zde filosof Karl Jaspers, právník Gustav Radbruch, teolog Martin Dibelius nebo sociolog Alfred Weber. Americké dobročinné dary umožnily stavbu Nové univerzitní budovy, která dostala věnování od Friedricha Gundolfa: \"Dem lebendigen Geist\" („Živoucímu duchu“). V této době zde přednášky z literatury navštěvoval Joseph Goebbels. Nicméně zůstávají i určité stíny: studentstvo se radikalizovalo, pacifista Emil Gumbel musel opustit univerzitu. Celkový obraz univerzity udávala především filosofická a právnická fakulta. Novou cestou se vydal Ludolf von Krehl, který prosazoval nový koncept komplexní medicíny. Dlouhá léta zde působil také fyzik Philipp Lenard, stoupenec národního socialismu.\nUniverzita Heidelberg byla první univerzitou, která se prohlásila za „národně socialistickou univerzitu“ a zavedla vůdcovský princip. Ihned poté byl z univerzity vykázán velký počet židovských a politicky angažovaných docentů, profesorů, ale i studentů. Tak museli odejít např. právní filosof a bývalý ministr spravedlnosti Gustav Radbruch, sérolog Hans Sachs a filosof Karl Jaspers. Mnoho z nich odešlo do emigrace, dva profesoři se ale bezprostředně stali oběťmi nacistického teroru. Pálení knih na Univerzitním náměstí v květnu 1933 se aktivně účastnili nejen studenti, ale i další osoby z univerzity. Významný podíl měly především studentské spolky, tzv. \"Burschenschaften\". Tehdy se heidelberské univerzitě začalo říkat „hnědá univerzita“. Zasvěcení Nové univerzitní budovy „Živoucímu duchu“ bylo v již v roce 1936 změněno na „Německému duchu“ (\"Dem deutschen Geist\") a ochránkyně umění a věd Pallas Athéna musela ustoupit říšské orlici. Mnoho studentů, docentů a profesorů pak tomuto novému mottu skládalo hold.\n\nNa konci druhé světové války zůstala univerzita zvnějšku nedotčena, ale potřebovala obnovu ducha. Pod vedením filosofa Karla Jasperse byly vypracovány nové stanovy, v nichž se univerzita zavázala „sloužit živoucímu duchu a pravdě, spravedlnosti a humanitě“. Prvním rektorem po válce se stal chirurg Karl Heinrich Bauer. V souvislosti s výstavbou a expanzí byla univerzita prostorově rozdělena: pro přírodní vědy a část medicíny vznikl na Neuenheimer Feld univerzitní kampus, zatímco humanitní vědy si podržely svůj zděděný příbytek na Starém Městě. Stará klinika v Bergheimu byla rozšířena.\n\nBěhem reforem došlo k zásadní proměně dosavadní struktury univerzity. Dosud totiž univerzita sestávala pouze ze čtyř fakult, které existovaly již od jejího založení; k nim přibyla roku 1890 jako pátá fakulta přírodních věd. Roku 1969 však měla univerzita fakult již 16. Počet studentů nepřetržitě stoupal; v roce 1986, kdy univerzita oslavila 600 let od svého založení, bylo imatrikulováno 27 000 studentů. Studenti tak dnes tvoří podstatnou část obyvatelstva Heidelbergu. Také tradičně velký počet zahraničních studentů se po válce vrátil.\nStudentské hnutí zasáhlo Heidelberg až relativně pozdě. Tématem byly zprvu ceny jízdenek (1965, 1969 s \"Roter-Punkt-Aktion\"), zákony o výjimečném stavu, smrt Benna Ohnesorga, posilování nacionálně demokratické strany (NPD) a účast studentstva na vnitřní správě univerzity. Také válka ve Vietnamu byla v Heidelbergu jasně odmítnuta. Na mnoha shromážděních se bojovalo o politický mandát, o práva studentů na všeobecné politické stanovisko. Část profesorů (např. spolek Svoboda vědy, \"Bund Freiheit der Wissenschaft\"), zemská vláda a RCDS, studentská organizace CDU toto odmítaly, zatímco SDS (Socialistický německý studentský spolek, \"Sozialistischer Deutscher Studentenbund\") a velká část studentů tyto myšlenky podporovaly. Aktuální politické otázky a studentská práva tvořily živou směs v mnoha debatách. Nezávislí a konzervativní studenti ztratili vliv na studentský parlament a AStA (\"Allgemeiner Studierendenausschuss\", všeobecný studentský výbor), kde převládli zástupci SDS a dalších levicově smýšlejících studentů. V lednu 1969 bylo v prostorách AStA zatčeno dvanáct studentů, většinou členů SDS. Blokování budov s posluchárnami a vyklizení \"Collegia Academica\" více než 700 silně ozbrojenými policisty v roce 1978 na příkaz ministra kultury Wilhelma Hahna je dnes považováno za závěrečné dějství studentského hnutí v celém Německu.\nV posledních 20 letech získala univerzita velmi dobrý zvuk v oblasti medicíny, neurobiologie, fyziky a matematiky, informatiky, ale i právních věd a národního hospodářství, a to především díky mnoha klinikám, spolupráci se zahraničními univerzitami a jejich výzkumnými zařízeními. Jako první německá univerzita založila zahraniční pobočky, které mají dále šířit dobrou pověst univerzity. Jde např. o pobočky v Egyptě, Chile nebo v Massachusetts (USA). V říjnu 2007 byla vybrána ve druhém kole tzv. \"Exzellenzinitiative\" a její koncept budoucnosti \"Heidelberg: Realising the Potential of a Comprehensive University\" tak získal významnou podporu.\n\nUniverzita je dnes prostorově rozdělena mezi Staré Město, kde sídlí instituty humanitních a právních věd, a kampus na \"Neuenheimer Feld\", kde se soustřeďují přírodní vědy, sportovní vědy a většina lékařských institutů. Rektorát, univerzitní správa a muzeum se nachází na Starém Městě v tzv. Staré univerzitní budově. Ekonomické a sociální vědy našly od jara roku 2009 sídlo v novém kampusu Bergheim. K tomu má univerzita ještě mnoho nemovitostí v celém městě a blízkém okolí (mj. fakultu fyziky a astronomie na \"Philosophenweg\"). Univerzita je v současné době největším zaměstnavatelem v Heidelbergu – včetně univerzitní kliniky nabízí více než 15 000 pracovních míst.\n\nNa žebříčku britského časopisu Times THES – \"QS World University Rankings\" se heidelberská univerzita mezi lety 2004 a 2009 pohybovala mezi 12. a 15. místem v Evropě a 45. až 60. na celém světě. V tomto srovnání byla nejlépe hodnocenou německou univerzitou. Podle THE Ranking byla v roce 2010 mezi německými univerzitami na 3. místě, podle U. S. News and World Report na 1. místě. Celkově ve světovém srovnání obsadila \"Ruperto Carola\" 51. pozici. Heidelberská univerzita se běžně ocitá na vyšších pozicích než americké univerzity, které jsou ve Spojených státech považovány za elitní vysoké školy.\n\nPodle \"Ranking of Scientific Impact of Leading European Research Universities\", který v roce 2004 vypracovala Evropská komise, obsadila heidelberská univerzita 4. místo v Německu a 9. místo v Evropě. V prosinci 2007 vyšel CHE-ExcellenceRanking, který srovnával magisterské a doktorandské programy v oblasti biologie, chemie, matematiky a fyziky. Zde se Heidelberg umístil v excelentní skupině v chemii a fyzice a ve špičkové skupině v biologii a matematice. V Německu je tak heidelberská univerzita společně s LMU München na druhém místě za TU München a v celoevropském srovnání se dělí spolu s dalšími významnými univerzitami o 9. místo.\n\nPodle počtu udělených Nobelových cen je Heidelberg na 4. místě v Evropě a na 13. místě na světě. Britský Times označil Univerzitu Heidelberg za „nejstarší a nejvýznamnější v zemi Luthera a Einsteina“ a za „klenot německé učenosti“.\n\nS dvanácti fakultami je Ruprecht-Karls-Universität Heidelberg univerzitou s plným spektrem uznaných studijních oborů v oblasti humanitních i přírodních věd. Fakulty:\n\n\"Universitätsklinikum Heidelberg\": Po pořízení dvou lékařských knih v letech 1474 vznikla v roce 1522 třetí katedra lékařské fakulty. Roku 1561 byla nemocnice na Bussemergasse. Roku 1600 byla sloučena s lékařskou fakultou pro praktické vzdělávání. Roku 1805 byla otevřena poliklinika, roku 1818 chirurgická klinika. Kolem roku 1864 se oddělila oční a dětská klinika, roku 1874 byla postavena budova preklinického institutu mezi akademií a Hlavní ulicí, 1876–1883 následovala klinika v Bergheimu (dnešní Stará klinika). Výstavba nové budovy chirurgie na Neuenheimer Feld přišla ve 20. a 30. letech 20. století. Do roku 2005 se sem přestěhovaly i ostatní kliniky.\n\n\nUniverzitní knihovna byla založena zároveň s univerzitou v roce 1386. Základem se staly knihovny artistické fakulty, tří vyšších fakult (teologické, právnické a lékařské) a klášterní knihovny. Rozhodující bylo mimo jiné i to, že první rektor Marsilius von Inghen v roce 1388 pořídil truhlu na listiny a umístil ji v kostele sv. Ducha. Nejrůznější fakultní knihovny a kurfiřtská knihovna byly v 16. století sloučeny, čímž vznikla \"Bibliotheca Palatina\" (viz výše), která byla veřejně přístupná a našla své sídlo na emporách kostela sv. Ducha. Zvláště důležité byly svazky zděděné po smrti Ulricha Fuggera z Augsburku (1526–1584). Větší část ve své době slavné knihovny byla v roce 1622 darována papeži a převezena do Říma. Tím byla v Heidelbergu znemožněna další vědecká práce.\n\nZákladem knihovního fondu se po sekularizaci v roce 1804 staly knihy ze zrušených klášterů v Salemu a Petershausenu. V roce 1816 se do Heidelbergu vrátilo 847 německých rukopisů z Palatinské knihovny. V roce 1888 je následoval i Codex Manesse. Prvním profesionálním knihovníkem v Heidelbergu, který v knihovně pracoval na plný úvazek, se stal Karl Zangemeister (1837–1902).\n\nMezi lety 1901 až 1905 byla podle návrhů Josefa Durma postavena nová budova univerzitní knihovny z červeného pískovce. Jde o čtyřkřídlou budovu s bohatě zdobenou fasádou ve stylu neorenesance a secese. Velká okna zajišťují ve studovnách dostatek denního světla. Knihovna však byla již několikrát rozšiřována: naposledy o sklepní podlaží ve dvoře univerzity. Roku 1978 byla zřízena druhá pobočka ústřední univerzitní knihovny v kampusu na \"Neuenheimer Feld\". Univerzitní knihovna je ústřední knihovnou a spolu se svou pobočkou na \"Neuenheimer Feld\" a s decentralizovanými knihovnami jednotlivých fakult a institutů tvoří jednotný knihovní systém.\n\nÚkolem univerzitní knihovny je obstarávání knih pro všechny studenty a učitele univerzity. Vedle obvyklých úkolů, jako je sbírání knih pro výzkum a výuku jednotlivých fakult, se univerzitní knihovna věnuje sbírání spisů a knih o Falci a Bádensku, speciální sbírce německé výzkumné společnosti egyptologie, klasické archeologie, středověkých a novověkých dějin (do roku 1945) a jižní Asie.\nPočet svazků překročil v roce 1934 hranici jednoho milionu, dnes je v knihovně na tři miliony knih a časopisů, přes 480 000 jiných materiálů, jako jsou mikrofilmy a videa, a kolem 6 600 rukopisů. V decentralizovaných knihovnách se nachází další tři miliony svazků. V jedenácti z těchto knihoven dosahuje počet médií 100 000. Celkem je tedy v knihovním systému přes šest milionů nosičů informací.\nRočně má knihovna kolem 40 000 aktivních čtenářů s více než 1,7 milionu výpůjček. Obvyklá nabídka knih je doplňována mnoha elektronickými službami: systém nabízí na 49 500 časopisů v elektronické podobě a 1 950 databází.\n\n\n\nUniverzita Heidelberg založila v roce 2001 centrum pro latinskou Ameriku v Santiago de Chile. Úkolem centra je organizace, správa a podpora magisterského studia ve spolupráci s jihoamerickými univerzitami. Heidelberská univerzita k tomu navázala partnerství s nejvýznamnějšími univerzitami regionu: \"Universidad Católica de Chile\" a \"Universidad de Chile\". Z dalších je třeba zmínit partnerství s univerzitami v Mexiku, Paraguayi, Brazílii a Kolumbii.\n\n"}
{"id": "668995", "url": "https://cs.wikipedia.org/wiki?curid=668995", "title": "Kostel Saint-Bernard de la Chapelle", "text": "Kostel Saint-Bernard de la Chapelle\n\nKostel Saint-Bernard de la Chapelle (tj. \"svatého Bernarda v La Chapelle\") je katolický farní kostel v Paříži. Nachází se v 18. obvodu v ulici \"Rue Affre\" a na náměstí \"Square Saint-Bernard\". Byl postaven v 19. století v novogotickém slohu.\n\nKostel byl postaven v 19. století v bývalé obci La Chapelle, která byla v roce 1860 připojena k Paříži. K vysvěcení kostela došlo v roce 1861, v roce 1863 byly v kostele instalovány varhany, které vytvořil Aristide Cavaillé-Coll. Kostel získal jméno po zaniklé obci. Nenachází se ovšem na území čtvrtě La Chapelle, ale v sousední čtvrti Goutte-d'Or. Během Pařížské komuny (1871) sídlil v kostele revoluční klub.\n\nZásadním způsobem vstoupil kostel do dějin v roce 1996, kdy jej obsadila skupina nelegálních cizinců z Mali a Senegalu. Zhruba 300 uprchlíků se usídlilo v kostele 28. června 1996 a žádalo o udělení azylu. V březnu 1996 obsadili kostel sv. Ambrože v Paříži, ale z něj byli policií vypuzeni a pobývali na různých místech v Paříži, až se uchýlili do zdejšího kostela. Tato událost byla velmi sledována médii. 23. srpna 1996 ráno byl kostel násilím vyklizen jednotkami CRS, aniž by příkaz potvrdil soud.\n\nTato akce znamenala změnu v zákonech týkajících se nelegálních cizinců ve Francii a měla i mezinárodní dopad. Ve Francii se konaly demonstrace proti politice vlády Alaina Juppého. Někteří nelegální cizinci byli deportováni, ale mnoho jich zůstalo, neboť jejich děti se narodily ve Francii, jejich partneři byli Francouzi nebo pracovali dlouhou dobu ve Francii.\n\nV listopadu 1997 vydal kasační soud důležité rozhodnutí ve věci vyklizení kostela svatého Bernarda, když potvrdil, že zatčení osob na místě a následné vystěhování bylo oprávněné.\n\nObsazení kostela nelegálními cizinci se stalo inspirací pro divadelní hru \"Et soudain, des nuits d'éveil\" (A náhle, noční probouzení). Objevilo se též ve filmu \"Nés en 68\".\n\n"}
{"id": "668998", "url": "https://cs.wikipedia.org/wiki?curid=668998", "title": "Richard III. Normandský", "text": "Richard III. Normandský\n\nRichard III. Normandský (francouzsky \"Richard III de Normandie\"; † 6. srpna 1027) byl krátce normandský vévoda.\n\nByl nejstarším synem vévody Richarda II. a Judity, dcery Conana Bretaňského. Vévodský titul zdědil po otcově skonu roku 1026 a následně byl nucen čelit vzpouře po moci bažícího mladšího bratra Roberta, kterého se mu podařilo porazit u Falaise a poté si na něm vymohl složení holdu a uznání svého titulu. Zřejmě touto dobou se oženil s Adélou, dcerou francouzského krále Roberta II.\n\nZemřel náhle v srpnu 1027 bez legitimního dědice a Vilém z Jumièges v souvislosti s jeho skonem psal o otravě. Novým vévodou se stal mladší bratr Robert a Richardův levoboček Mikuláš byl zasvěcen církevnímu životu. Stal se z něj opat kláštera Saint-Ouen v Rouenu.\n"}
{"id": "669000", "url": "https://cs.wikipedia.org/wiki?curid=669000", "title": "Mordechaj Olmert", "text": "Mordechaj Olmert\n\nMordechaj Olmert (: מרדכי אולמרט, žil 16. ledna 1908 – 30. března 1998) byl izraelský politik a poslanec Knesetu za stranu Cherut.\n\nNarodil se ve městě Buguruslan v tehdejší Ruské říši (dnes Rusko). V Rusku absolvoval střední školu. V roce 1919 se jeho rodina přestěhovala do Charbinu v Číně, kde pak absolvoval technickou školu. V letech 1931–1933 učil ruštinu na čínské střední škole ve městě Šuan. V roce 1933 přesídlil do dnešního Izraele. V letech 1933–1939 působil jako zemědělský dělník. Byl jedním ze zakladatelů vesnice Tel Cur (dnes součást města Even Jehuda) a roku 1946 zakládal čtvrť \"Žabotinsky\" ve městě Binjamina. Jeho synem je Ehud Olmert, později rovněž politik, člen Knesetu a premiér Izraele.\n\nRoku 1928 patřil mezi zakladatele židovského mládežnického hnutí Bejtar v Charbinu. Za hnutí Bejtar byl vyslán jako člen zemědělské přípravné skupiny do Nizozemska. Po přesídlení do dnešního Izraele se zapojil do aktivit Bejtaru ve městě Chadera. V roce 1949 byl vyslán do Číny jako emisar fondu na podporu Irgunu. V letech 1949–1953 předsedal osidlovacímu odboru hnutí Cherut.\n\nV izraelském parlamentu zasedl poprvé po volbách v roce 1955, do nichž šel za Cherut. Byl členem výboru práce a výboru pro ekonomické záležitosti. Předsedal podvýboru pro firmu Dead Sea Works. Za Cherut uspěl i ve volbách v roce 1959. Zastával post člena výboru pro vzdělávání a kulturu, výboru pro záležitosti vnitra a výboru pro ekonomické záležitosti. Nadále byl předsedou podvýboru pro Dead Sea Works. Ve volbách v roce 1961 mandát neobhájil. Do roku 1965 zasedal v ústředním výboru Cherutu, pak z funkcí v této straně rezignoval a v roce 1969 vstoupil do strany ha-Merkaz ha-chofši. Roku 1975 se podílel na založení strany La'am.\n\n"}
{"id": "669010", "url": "https://cs.wikipedia.org/wiki?curid=669010", "title": "Soutěže krásy v Československu, Česku a Slovensku", "text": "Soutěže krásy v Československu, Česku a Slovensku\n\nSoutěže krásy v Česku a dříve v Československu představují několik soutěží krásy konaných v České republice, respektive v předchozích státních útvarech na tomto území. V některých obdobích neprobíhaly, od roku 1989 je soutěž uskutečňována každoročně. V letech 2005–2009 se konaly dvě konkurenční soutěže.\n\nPrvní královnu krásy měly Čechy už v roce 1910. Podle zpráv z tisku se však nekonalo o domácí soutěž v dnešním slova smyslu, ale o neoficiální soutěž, kterou zorganizovali čeští Pařížané. Dvacetiletá Růžena Brožová, vybraná na základě fotografií, se v roce 1910 zúčastnila zájezdu do Paříže, kde se během slavností \"Mi-carême\" (středopostí) konaly i volby královen krásy. Tisk ji nazýval \"Českou královnou\".\n\nDruhý ročník se konal těsně před vznikem samostatného Československa v roce 1918. V pořadí třetí ročník proběhl až o devět let později v dubnu 1928 na Pražském výstavišti. Čtvrté obnovy se události dostalo před druhou světovou válkou v roce 1935, kdy proběhly ročníky 1935, 1937, 1938, 1939 a 1940.\n\nDalší ročník se uskutečnil až v 60. letech pod názvem \"Dívka roku Československa\". Soutěž běžela v letech 1966 až 1970. Zastavena byla tehdejším komunistickým režimem na příkaz Sovětského svazu.\n\nK poslední šesté obnově soutěže došlo v dubnu 1989 Milošem Zapletalem pod názvem \"Miss Československé socialistické republiky\". Její pokračovatelkou se stala \"Miss Česko-Slovenské federativní republiky\" od roku 1994 pak Miss České republiky. Na Slovensku pak soutěž krásy v roce 1994 založila tehdejší \"Miss České a Slovenské republiky 1993\" Silvia Lakatošová, pod názvem Miss Slovensko.\n\nV roce 2004 koupila \"Miss Česko-Slovenské federativní republiky 1991\" Michaela Maláčová smlouvu na \"Miss Universe\" a založila vlastní soutěž \"Česká Miss\", která do roku 2010 konkurovala \"Miss České republiky\". V květnu 2010 pak odkoupila smlouvu na \"Miss World\", \"Miss Europe\" a \"Queen of the World\". A v červnu 2010 odkoupila i smlouvu na \"Miss České republiky\" ale rozhodla se pro její zrušení. K roku 2010 tak zůstala pouze \"Česká Miss\".\n\n"}
{"id": "669014", "url": "https://cs.wikipedia.org/wiki?curid=669014", "title": "Šimšon Juničman", "text": "Šimšon Juničman\n\nŠimšon Juničman ( שמשון יוניצ'מן, žil 13. února 1907 - 21. března 1961) byl izraelský politik a poslanec Knesetu za stranu Cherut.\n\nNarodil se ve městě Luck v tehdejší Ruské říši (pak Polsko, dnes Ukrajina). Zde vystudoval střední školu. Absolvoval medicínu na Univerzitě Karlově. Získal osvědčení pro výkon profese lékaře. V roce 1935 přesídlil do dnešního Izraele.\n\nAngažoval se v židovském mládežnickém hnutí Bejtar v Praze. V roce 1932 se stal předákem Bejtaru v Polsku. Po přesídlení do dnešního Izraele se stal velitelem Bejtaru v regionu Roš Pina. Byl členem ústředního výboru revizionistického hnutí. V roce 1941 byl vyslán do Íránu jako emisar s cílem navázat kontakty se zástupci Sovětského svazu. V roce 1944 byl zatčen mandátními britskými úřady a poslán do exilu do Eritreji. V letech 1946-1948 předsedal světovému sekretariátu revizionistických sionistů, po vzniku státu Izrael se připojil ke straně Cherut. Byl předsedou světového předsednictva Cherutu.\n\nV izraelském parlamentu zasedl poprvé po volbách v roce 1955, do nichž šel za Cherut. Byl členem výboru pro ústavu, právo a spravedlnost, výboru House Committee a výboru pro veřejné služby. Za Cherut uspěl i ve volbách v roce 1959. Zastával post člena výboru pro ústavu, právo a spravedlnost, výboru pro záležitosti vnitra, výboru pro veřejné služby a výboru pro zahraniční záležitosti a obranu. Zemřel během funkčního období. Jeho poslanecké křeslo pak obsadil Avraham Drori.\n\n"}
{"id": "669016", "url": "https://cs.wikipedia.org/wiki?curid=669016", "title": "Chajim Jehuda", "text": "Chajim Jehuda\n\nChajim Jehuda (: חיים יהודה, žil 9. listopadu 1917 – 1985) byl izraelský politik a poslanec Knesetu za stranu Mapam.\n\nNarodil se v Káhiře v Egyptě. Během druhé světové války sloužil v britské armádě. V roce 1948 přesídlil do Izraele.\n\nByl aktivní v Komunistické straně Egypta. V Izraeli vstoupil do strany Mapam, byl starostou města Bejt Dagan. V izraelském parlamentu zasedl poprvé po volbách v roce 1955, do nichž šel za Mapam. Byl členem výboru pro ústavu, právo a spravedlnost, výboru pro vzdělávání a kulturu, výboru pro veřejné služby, výboru pro ekonomické záležitosti a výboru pro záležitosti vnitra. Za Mapam uspěl i ve volbách v roce 1959. Zastával post člena výboru pro ekonomické záležitosti, výboru pro vzdělávání a kulturu a výboru pro veřejné služby. Na poslanecký mandát rezignoval v červenci 1960. Jeho poslanecké křeslo pak obsadil Josef Kušnir.\n\n"}
{"id": "669019", "url": "https://cs.wikipedia.org/wiki?curid=669019", "title": "Ferrocen", "text": "Ferrocen\n\nFerrocen (CHFe) je organokovová (metallocenová) sloučenina skládající se ze dvou cyklopentadienidových aromatických kruhů, mezi nimiž je koordinováno dvojmocné železo (+II) pentahaptickou vazbou (sendvičová struktura). Poprvé byl připraven roku 1951 reakcí cyklopentadienyl magnesium bromidu s chloridem železitým.\nV roce 1973 získali Fischer z Mnichovské technické univerzity a Wilkinson Nobelovu cenu za výzkum vlastností ferrocenu.\nPoprvé byl připraven roku 1951 reakcí cyklopentadienyl magnesium bromidu (který se připravuje z cyklopentadienu, hořčíku a bromethanu v benzenu) s chloridem železnatým:\n\n2 CHMgBr + FeCl → Fe(CH) + MgCl + MgBr.\n\nDalší způsoby přípravy jsou:\n\nFe + 2 CH → Fe(CH) + H  nebo\n\nFe(CO) + 2 CH → Fe(CH) + 5 CO + H.\n\nTaké se připravuje těmito reakcemi:\n\n2 NaCH + FeCl → Fe(CH) + 2 NaCl\n\nFeCl.4HO + 2 CH + 2 KOH → Fe(CH) + 2 KCl + 6 HO\n\nFeCl + Mn(CH) → MnCl + Fe(CH).\n\nFerrocen se používá jako netoxická náhrada tetraethylolova.\n\nFerrocen se spaluje společně s benzinem:\n\n4 (CH)Fe + 53 O → 40 CO + 20 HO + 2 FeO.\n\n"}
{"id": "669022", "url": "https://cs.wikipedia.org/wiki?curid=669022", "title": "Ezra Ichilov", "text": "Ezra Ichilov\n\nEzra Ichilov (: עזרא איכילוב, žil 10. června 1907 – 25. června 1961) byl izraelský politik a poslanec Knesetu za strany Všeobecní sionisté a Liberální strana.\n\nNarodil se ve městě Petach Tikva v tehdejší Osmanské říši (dnes Izrael).\n\nAngažoval se v židovském sportovním hnutí Makabi, byl delegátem 19. sionistického kongresu. Vedl zemědělskou asociaci Bnej Binjamin. V roce 1940 byl jedním ze zakladatelů sdružení osadníků z mošavů. V roce 1932 se stal členem ústředního výboru zemědělské asociace Hitachdut ha-Ikarim, pak členem jejího předsednictva a správní rady. V letech 1931–1955 zasedal v samosprávě města Petach Tikva. V roc 1948 vstoupil do strany Všeobecných sionistů.\n\nV izraelském parlamentu zasedl poprvé po volbách v roce 1951, do nichž šel za Všeobecné sionisty. Byl členem výboru pro ústavu, právo a spravedlnost, výboru House Committee a výboru překladatelského. Opětovně byl za Všeobecné sionisty zvolen ve volbách v roce 1955. Byl členem výboru House Committee a výboru pro záležitosti vnitra. Za Všeobecné sionisty uspěl i ve volbách v roce 1959. Zastával post člena výboru pro ekonomické záležitosti a výboru House Committee. V průběhu funkčního období přešel společně se svou stranou do nově utvořené Liberální strany. Zemřel v průběhu výkonu funkce poslance. Jeho poslanecké křeslo již pro blízkost nových voleb nebylo obsazeno.\n\n"}
{"id": "669028", "url": "https://cs.wikipedia.org/wiki?curid=669028", "title": "Skagitský záliv", "text": "Skagitský záliv\n\nSkagitský záliv (\"angl. Skagit Bay\") se nachází v americkém státě Washington. Je částí Pugetova zálivu a ústí do něj řeka Skagit. Na jihu je záliv spojený se zbytkem Pugetova zálivu Saratožským průlivem a zálivem Possession. Hranice mezi Skagitovým zálivem a Saratožským průlivem je mezi Ponell Pointem na Whidbeyově ostrově a Rocky Pointem na Caamañově ostrově. Na severozápadě spojuje záliv s úžinou Juana de Fucy Klamný průliv. Třetím spojením je na severu Swinomišský kanál, který spojuje záliv s Padillovým zálivem. \n\nSkagitský záliv omývá na severu břehy Fidalgova ostrova, na západě Whidbeyho ostrova, na jihu Caamañova ostrova a na východě pevninu. Břeh pevniny se skládá především z delty řeky Skagit, mezi jejímiž dvěma rameny se nachází Jedlový ostrov.\n\nNejsevernější konec Skagitského zálivu nese jméno Similk Bay, kde se nachází dva ostrovy, ostrov Naděje a Skagitský ostrov. Indiánská rezervace kmene Swinomišů se nachází na Fidalgově ostrově mezi Similk Bay a Swinomišským kanálem.\n\nČlenové Vancouverovy expedice roku 1792 byli prvními nepůvodními obyvateli Severní Ameriky, kteří prozkoumali Skagitský záliv. Na konci května 1792 vedl Joseph Whidbey svůj tým severně Saratožským průlivem do Skagitského zálivu. Zde strávili den průzkumem, ale nedokázali najít Klamný průliv a tudíž si mysleli, že je záliv uzavřený. Den poté ale George Vancouver našel bažinatý průliv spojující záliv se Susaninou zátokou na severu Caamañova ostrova. Až o týden později, na začátku června 1792 proplula Vancouverova flotila Klamným průlivem ze západu. Peter Puget a Joseph Whidbey pluli vyšetřit průliv a zjistili, že se jim dá proplout právě do Skagitova zálivu, což expedici přesvědčilo o tom, že Whidbeyho ostrov je namísto poloostrova ostrovem.\n"}
{"id": "669030", "url": "https://cs.wikipedia.org/wiki?curid=669030", "title": "Olomoučtí Přemyslovci", "text": "Olomoučtí Přemyslovci\n\nOlomoučtí Přemyslovci byli vedlejší větev přemyslovské dynastie. Jejím zakladatelem byl olomoucký údělný kníže Ota I. Olomoucký, syn českého knížete Břetislava I. Jeho syn Svatopluk pak v letech 1107 až 1109 byl českým knížetem. Tato vedlejší větev přemyslovského rodu vymírá v osobě Sifrida, který skonal kolem roku 1228.\n\n"}
{"id": "669035", "url": "https://cs.wikipedia.org/wiki?curid=669035", "title": "Rudolf Hrubec", "text": "Rudolf Hrubec\n\nRudolf Hrubec (15. listopadu 1914, Bernartice – 11. září 1944, Biela, Itálie) byl československý voják a velitel výsadku Silica-North.\n\nNarodil se 15. listopadu 1914 v Bernarticích, v okrese Milevsko. Otec František byl holič a listonoš, matka Cecílie, rozená Lukešová byla v domácnosti. Měl jednoho bratra.\n\nV Bernarticích absolvoval obecnou a měšťanskou školu, v roce 1934 maturoval na reálném gymnáziu v Ústí nad Labem. 16. července 1934 nastoupil základní vojenskou službu do Vysokého Mýta. Následně byl odeslán do Pardubic do školy pro důstojníky jezdectva, odkud se ke svému pluku vrátil v hodnosti četaře. 28. června 1936 z armády odešel v hodnosti podporučíka jezdectva.\n\nZpět do činné služby se vrátil poté, co absolutoriem ukončil dva semestry na ČVUT, obor letecká konstrukce. Po přijetí do činné služby k dragounskému pluku začal studovat Vojenskou akademii v Hranicích na Moravě. V hodnosti poručíka jezdectva byl vyřazen 14. srpna 1938 a odeslán k dragounskému pluku v Prostějově. Po okupaci Čech a Moravy byl 19. května 1939 demobilizován.\n\n8. června 1939 společně s přáteli, Rudolfem Krzákem opustil protektorát směrem do Polska. V Krakově byl prezentován a odeslán do Francie. Původní záměr, že se stane pilotem nevyšel a proto 10. srpna 1939 vstoupil do řad Cizinecké legie a odeslán do Tunisu. Po vypuknutí války byl zařazen do československé zahraniční armády a přidělen k 2. pěšímu pluku. Bojů o Francii nezúčastnil. 7. července 1940 byl evakuován do Anglie.\n\nV Anglii byl zařazen k velitelské rotě 2. pěšího pluku. V té době byl zařazen do výcviku pro plnění zvláštních úkolů. Od 4. května do 28. října 1941 absolvoval dva parakurzy a sabotážní kurz. Již v hodnosti nadporučíka byl jmenován velitelem čs. výcvikového střediska na Bellais (STS 2) a styčným důstojníkem mezi čs. orgány a britskými zpravodajskými orgány podílejícími se na výcviku parašutistů a též vykonával funkci leteckého dispečera při letech do protektorátu. V roce 1942 absolvoval speciální kurz u polských parajednotek a konspirační kurz. Koncem roku 1942 byl jmenován velitelem čs. vyčkávací stanice na STS 46. Od 3. května 1943 působil jako velitel střediska Stanhope Terrace a od 12. července jako velitel STS 1. 8. října 1943 odletěl do Itálie, kde se stal velitelem čs. expedičního střediska a zástupcem Zvláštní skupiny D. 11. srpna 1944 odjel do Bari jako příslušník operační skupiny Silica.\n\nDo akce vzlétl 11. září 1944 jako velitel skupiny Silica-North. V severní Itálii výsadkový letoun narazil do horského masivu a všichni na palubě zahynuli.\n\nPo ukončení války byl společně s B. Nocarem pohřben na britském vojenském hřbitově v Miláně. 1. prosince 1946 byl in memoriam povýšen do hodnosti štábního kapitána.\n\nPříslušníci jeho rodiny byli v červnu 1942 zatčeni za pomoc příslušníkům výsadku Intransitive a poblíž Klatov popraveni.\n\n\n\n"}
{"id": "669036", "url": "https://cs.wikipedia.org/wiki?curid=669036", "title": "Československá hokejová reprezentace v sezóně 1950/1951", "text": "Československá hokejová reprezentace v sezóně 1950/1951\n\n Československo – Finsko 8:2 (1:0, 5:2, 2:0)\n\n14. prosince 1950 – Praha\nBranky Československa: 2x Bronislav Danda, Miloslav Blažek, Vlastimil Bubník, Miroslav Rejman, Karel Bílek, 2x vlastní \nBranky Finska: 2x Vuolio\nRozhodčí: Tencza (TCH), Saarinen (FIN)\n\nČSR: Karel Pšenčík – Miloslav Ošmera, Václav Bubník, Jiří Anton, Zdeněk Harnach – Vlastimil Bubník, Jiří Valta, Miloslav Blažek – Miroslav Rejman, Bronislav Danda, Karel Bílek.\n\nFinsko: Viitala – Rintakoski, Pojhavirta, Vuolio, Isolato – Kuusela, Karumaa, Tie – Nasibulen, Hakala, Havulina – Takala, Kafuppi.\n\n16. prosince 1950 – Brno\nBranky Československa: 2x Jan Vala, 2x Vlastimil Hajšman, 2x Bronislav Danda, Karel Bílek\nBranky Finska: nikdo\nRozhodčí: Svítil (TCH), Saarinen (FIN)\n\nČSR: Jan Richter (Karel Pšenčík) – Václav Bubník, Miloslav Ošmera, Zdeněk Harnach, Jiří Anton (Zdeněk Bláha) – Vlastimil Bubník, Jiří Valta, Jan Vala – Vlastimil Hajšman, Bronislav Danda, Karel Bílek.\n\nFinsko: Viitala (Vangel) – Rintakoski, Isolato, Pojhavirta, Vuolio – Karumaa, Kuusela, Tie – Hakala, Nasibulen, Havulina – Takala, Kauppi.\n\n14. ledna 1951 – Helsinky\nBranky Československa: Miroslav Kluc, Miroslav Rejman\nBranky Finska: nikdo\nRozhodčí: Nylund (FIN), Beránek (TCH)\n\nČSR: Jan Richter – Jiří Anton, Miroslav Kluc, Eduard Remiáš, Miroslav Kubes – Miroslav Rejman, Bronislav Danda, Karel Bílek – Jiří Sekyra, Jiří Valta, Vlastimil Bubník – Miloslav Charouzd, Karol Fako.\n\nFinsko: Viitala – Vuolio, Botalo, Rintakoski, Haupi – Karunnaa, Kuusela, Tie – Henkavaara, Hakala, Havulinna.\n\n16. ledna 1951 – Tampere\nBranky Československa: 2x Jiří Sekyra, Václav Bubník, Bronislav Danda \nBranky Finska: Honkavaara, Isotalo.\nRozhodčí: Sandsun (FIN), Beránek (TCH)\n\n10. března 1951 – Moskva\nBranky Československa: 5x Miloslav Charouzd, 3x Vlastimil Bubník, 2x Ladislav Horský \nBranky Polska: 2x Csorich, 2x Lewacki, Palus, Antuszewicz.\nRozhodčí: Morganov, Archimov (URS)\n\nČSR: Karel Pšenčík – Jiří Anton, Václav Bubník, Oldřich Pavlík, Miroslav Kluc – Miroslav Rejman, Bronislav Danda, Miloslav Charouzd – Vlastimil Bubník, Jiří Valta, Jiří Sekyra – Karol Fako, Ladislav Horský, Karel Bílek.\n\n25. dubna 1951 – Berlín \nBranky Československa: 4x Vlastimil Bubník, 4x Miroslav Rejman, 3x Bronislav Danda, 3x Miloslav Charouzd, 3x Jiří Valta, 3x Karol Fako, 2x Václav Bubník, 2x Zdeněk Jeřábek, 2x Jiří Sekyra, Ladislav Horský \nBranky NDR: ?????\n\n Československo – výběr Moskvy 2:5 (1:2, 0:3, 1:0)\n\n9. března 1951 – Moskva\nBranky Československa: Jiří Sekyra, Miloslav Charouzd \nBranky SSSR: Vsevolod Bobrov, Boris Petjelin, Kostjunov, Viktor Šuvalov, Jevgenij Babič.\nRozhodčí: V. M. Archimov (URS), Tencza (TCH)\n\nČSR: Jan Richter – Jiří Anton, Václav Bubník, Oldřich Pavlík, Miroslav Kluc – Miroslav Rejman, Bronislav Danda, Miloslav Charouzd – Vlastimil Bubník, Jiří Valta, Jiří Sekyra – Karol Fako, Ladislav Horský, Karel Bílek.\n\nvýběr Moskvy: Grigorij Mkrtyčan (Zaprjagajev) – Alexandr Vinogradov, Alfred Kučevskij, Pavel Žiburtovič, Kostrjukov – Boris Petjelin, Alexandr Uvarov, Valentin Kuzin – Jevgenij Babič, Viktor Šuvalov, Vsevolod Bobrov - Mitin, Alexej Guryšev, Kotov.\n\n\n"}
{"id": "669044", "url": "https://cs.wikipedia.org/wiki?curid=669044", "title": "Kostel svatého Ambrože", "text": "Kostel svatého Ambrože\n\nKostelů sv. Ambrože je více:\n\n\n\n\n\n"}
{"id": "669049", "url": "https://cs.wikipedia.org/wiki?curid=669049", "title": "VEVAK", "text": "VEVAK\n\nVEVAK ( ) je íránské ministerstvo, které se zabývá sběrem, analýzou a ochranou informací důležitých pro bezpečnost státu a je jedno z nejmocnějších ministerstev v Íránu. Činnost ministerstva je pod přímou kontrolou duchovního vůdce Ajatolláha Chameneího.\nOd založení v roce 1984 mělo ministerstvo pět ministrů. Zatím posledním ministrem je od roku 2009 Hajdar Moslehí.\nDo roku 1979 existovala v Íránu šáhova tajná služba SEVAK.( ) Hlavním úkolem této organizace bylo sledování a likvidace odpůrců šáhova režimu. Po revoluci byl SEVAK rozpuštěn a vznikla nová organizace pod názvem SAVAMA. SAVAMA měla stejnou funkci jako SEVAK ovšem s odlišnou ideologií. Po napadení Íránu Irákem v roce 1980, byli z pragmatických důvodů někteří bývalí členové SEVAK přijati zpět do služby, protože Írán potřeboval aktivovat některé agenty SEVAK působících v irácké straně Baas. Činnost byla zaměřena hlavně na podporu islámských militantních organizací a likvidaci politických odpůrců. V 80.letech byla SAVAMA přejmenována na VEVAK.\nZpravodajští pracovníci ministerstva mohou působit jako diplomaté na íránských zastupitelských úřadech. Jako neoficiální krytí jsou používány různé zahraniční společnosti, které jsou přímo nebo nepřímo napojeny na Írán. Jedním s příkladů je například Bank-e Mellí s pobočkami v Hamburku, Frankfurtu nad Mohanem a Düsseldorfu, která slouží jako zdroj pro financování operací VEVAK.\n\n"}
{"id": "669053", "url": "https://cs.wikipedia.org/wiki?curid=669053", "title": "Naděžda Morávková", "text": "Naděžda Morávková\n\nNaděžda Morávková (* 16. května 1961, Plzeň) je česká historička.\n\nZabývá se dějinami moderní historiografie a metodologií historické vědy. Působí na Západočeské univerzitě v Plzni, na katedře historie Fakulty pedagogické. Vystudovala Pedagogickou fakultu v Plzni, v letech 1979–1984, obor český jazyk-dějepis. V roce 1985 složila státní rigorózní zkoušku a získala titul doktor pedagogických věd, PaedDr. Doktorské studium absolvovala na Filosofické fakultě Západočeské univerzity v Plzni, v roce 2006 obhájila práci \"Kapitoly z dějin plzeňské poválečné historiografie v letech 1945–1965\" a získala titul Ph.D. V roce 2013 se stala vedoucí katedry historie na Fakultě pedagogické Západočeské univerzity v Plzni. V roce 2017 se habilitovala na základě monografie \"František Graus a československá poválečná historiografie\" v oboru Historie se zaměřením na české a československé dějiny na Slezské univerzitě v Opavě. \n\nJe zakladatelkou a vedoucí Střediska orální historie SOHI/Society of Oral History SOHI, členkou České asociace orální historie COHA a členkou International Oral History Association IOHA. Je tajemnicí Českého národního komitétu orální historie Akademie věd České republiky. Založila a rediguje dva odborné časopisy (\"MEMO/ Oral History Journal\" a \"Bohemiae occidentalis historica\") a odbornou edici \"Historikem ve dvacátém století\". Publikuje v oboru.\n\n"}
{"id": "669066", "url": "https://cs.wikipedia.org/wiki?curid=669066", "title": "Ram Karmi", "text": "Ram Karmi\n\nRam Karmi (: רם כרמי, narozen 1931 − 11. dubna 2013) byl izraelský architekt, představitel brutalismu a majitel telavivské architektonické společnosti Ram Karmi Architects.\n\nNarodil se v Jeruzalémě a vyrůstal v Tel Avivu. V době izraelské války za nezávislost sloužil v Izraelských obranných silách a stal se jedním z prvních vojáků brigády Nachal. Poté studoval architekturu na Technionu v Haifě a na Architectural Association School of Architecture v Londýně (1951–1956). Sám pochází z rodiny architektů; jeho otec Dov Karmi získal roku 1957 Izraelskou cenu za architekturu a jeho sestra Ada Karmi-Melamede získala za architekturu stejnou cenu v roce 2007. Je ženatý a s manželkou Rivkou Karmi-Edry má syna a dvě dcery a kromě toho má dva syny a dceru z předchozího manželství.\n\nNa počátku své kariéry byl zaměstnán v otcově architektonické kanceláři, kde pracoval na plánech návrhu nové budovy Knesetu, společně s tvůrcem vítězného návrhu Josefem Klarweinem. V roce 1960 navrhl Negevské centrum v Beerševě a v roce 1963 budovu letecké společnosti El Al v Tel Avivu. Architektuře se aktivně věnoval i v době, kdy přednášel na Technionu, a navrhl například budovu telavivské školy AMal či Telavivské centrální autobusové nádraží.\n\nŠestidenní válka podle něj změnila atmosféru v izraelské společnosti, což jej přimělo zvážit jeho brutalistický styl. V roce 1974 se stal hlavním architektem na ministerstvu bydlení a výstavby a tuto funkci zastával až do roku 1979. Během svého působení v této funkci pracoval na nové podobě projektů bytové výstavby. V roce 1986 se zúčastnil mezinárodní architektonické soutěže na návrh budovy Nejvyššího soudu, kterou nakonec vyhrál společně se sestřinou architektonickou společností. Stavba pak byla dokončena roku 1992. Paul Goldberger, kritik architektury z deníku \"The New York Times\" napsal o Karmiho návrhu: „ostrost středomořské architektonické tradice a vážnosti zákona se zde snoubí s pozoruhodnou laskavostí.“ Byl rovněž architektem zodpovědným za renovaci izraelského národního divadla ha-Bima.\n\nV letech 1964 až 1994 přednášel na haifské univerzitě Technion. Mimo to též přednášel na Massachusettském technologickém institutu (MIT), Columbia University a University of Houston. V současnosti je profesorem na Arielské univerzitě.\n\nTelavivské centrální autobusové nádraží, které Karmi navrhl společně s Cvi Kometem a Ja'elem Rothschildem je řadu let kritizováno pro svojí složitost, která stěžuje orientaci a monumentální strukturu, která údajně zničila čtvrť, ve které bylo nádraží postaveno. Ředitel nádraží, Chajim Avigal, v rozhovoru z roku 2005 připomínky ke složité orientaci bagatelizoval, avšak zároveň prohlásil: „kdybych dostal pod ruku architekta, který navrhl tuto budovu, tak si ho podám.“ V roce 2010 byla ostře kritizována jeho renovace divadla ha-Bima, která toho času probíhala již třetím rokem.\n\nRam Karmi získal během své kariéry architekta následující ceny:\n\nV roce 2005 byl v internetové soutěži 200 největších Izraelců zvolen 192. největším Izraelcem všech dob.\n\n\n"}
{"id": "669070", "url": "https://cs.wikipedia.org/wiki?curid=669070", "title": "Délková textilie", "text": "Délková textilie\n\nDélkové textilie jsou textilní útvary, u kterých je jeden z vzájemně souměřitelných rozměrů řádově větší než dva zbývající (šířka, výška, příp. průřez).\n\nZákladní délkovou textilií je vlákno – jemný, pružný a pevný útvar protáhlého tvaru omezené délky, látkově homogenní. Na vlastnostech a druhu vláken závisí i vlastnosti délkových textilií (délka, jemnost, pevnost, charakter, povrch) z nich vyrobených.\n\nStaplová příze je délková textilie vyrobená z přirozené nebo dělené délky, tzn. ze spřádaných vláken, která jsou zpevněná zákrutem tak, že při přetržení dochází k oddělení všech jednotlivých vláken.\nPříze může být jednoduchá, skaná, efektní, objemovaná apod.\n\nHedvábí je délková textilie (téměř) neomezené délky, označení se má používat jen pro přírodní hedvábí\n\nMonofil je příze z jednoho nekonečného chemického vlákna.\n\nMultifil je příze z více nekonečných vláken. Může být hladký nebo tvarovaný.\n\nPásek je délková textilie neomezené délky, zpravidla s obdélníkovým průřezem.\n\nKabílek je svazek nekonečných chemických vláken o celkové jemnosti 200–1000 tex.\n\nNit je souhrnný název pro staplové příze, hedvábí, monofil, multifil, příze z pásku apod., který se používá pro vyjádření vnějšího tvaru výrobku.\n"}
{"id": "669072", "url": "https://cs.wikipedia.org/wiki?curid=669072", "title": "Kostel svatého Severina", "text": "Kostel svatého Severina\n\nKostelů sv. Severina je více:\n\n\n\n\n"}
{"id": "669074", "url": "https://cs.wikipedia.org/wiki?curid=669074", "title": "Devan Dubnyk", "text": "Devan Dubnyk\n\nDevan Dubnyk (* 4. května 1986, Regina, Saskatchewan) je kanadský profesionální hokejový brankář hrající v týmu Minnesota Wild v NHL.\n\nDubnyk strávil juniorskou kariéru v týmu Kamloops Blazers v lize Western Hockey League. V roce 2004 obdržel cenu CHL Scholastic Player of the Year jako hokejista, který nejlépe kombinuje kvalitní sportovní a studijní výsledky. Byl členem kanadské juniorské reprezentace na MS juniorů 2006 ve Vancouveru, kde vyhráli zlaté medaile. Dubnyk, ale jako náhradník za Justinem Poggém, nenastoupil k žádnému zápasu.\nDubnyk začal svou profesionální kariéru v lize ECHL za tým Stockton Thunder v sezóně 2006/07. V sezóně 2007/08 začal hrát za farmářský tým Edmontonu Oilers − Springfield Falcons v lize American Hockey League, kde chytal tři sezóny. V sezóně 2008/09 vytvořil klubový rekord v zápasech brankáře, které odchytal v jedné sezóně (62).\n\nNa začátku sezóny 2009/10 byl povolán k Oilers do NHL, poté, co se první brankář Edmontonu Nikolaj Chabibulin musel podrobit operaci zad. Dubnyk díky tomu působil po zbytek sezóny jako náhradník Jeffa Drouina-Deslaurierse. Dubnyk debutoval 28. listopadu 2009, když nahradil Deslaurierse při porážce 3:7 s Vancouverem Canucks. První vychytaný vítězný zápas si připsal 19. března 2010 proti Detroitu Red Wings. 13. července 2010 prodlouužil s Oilers smlouvu o další dva roky. Devan Dunbyk byl nominován do kanadské reprezentace na MS 2010, ale nechytal v žádném zápase. 7. února 2011 vychytal své první čisté konto, když při vítězství 4:0 pochytal všech 37 střel Nashvillu Predators. Celkem za Edmonton odchytal 171 ligových zápasů, v playoff si ale nezahrál.\n\n15. ledna 2014 byl z Edmontonu vyměněn do týmu Nashvillu Predators, kde měl působit jako náhrada za dlouhodobě zraněného Pekka Rinneho. O dva měsíce později se stěhoval do Montrealu Canadiens, jenže v jeho dresu nenastoupil ani v jednom zápase. 1. července 2014 se přesunul do týmu Arizona Coyotes, kde odchytal devatenáct utkání, aby byl dne 14. ledna 2015 vyměněn za třetí kolo draftu do Minnesoty Wild.\n\n\n\n"}
{"id": "669079", "url": "https://cs.wikipedia.org/wiki?curid=669079", "title": "Vladimír Hanzel", "text": "Vladimír Hanzel\n\nVladimír Hanzel (* 27. ledna 1951 Bratislava) je český hudební publicista a kritik.\nOd léta 1989 do roku 2003 byl osobním tajemníkem disidenta a poté prezidenta Václava Havla a ředitelem jeho sekretariátu, pak vrchním ředitelem kabinetu ministryně školství, později ředitelem vzdělávacího a kulturního centra Židovského muzea v Praze a internetovým redaktorem v České televizi.\n\nDětství prožil na Slovensku. V r. 1961 se přestěhoval s rodiči do Prahy, kde žije dodnes. Od r. 1969 prošel pestrou řadou zaměstnání: referent na Federálním statistickém úřadě, průvodčí a řidič tramvají, uklízeč na ČVUT, prodavač ve stánku Národního muzea. 1979-86 programátor počítačů, samostatný matematik-analytik. 1986–89 svobodné povolání – hudební publicista. Přispíval do tiskovin oficiálních – \"Melodie\", \"Gramorevue\" – i nepovolených či exilových – \"Svědectví\", \"Obsah\" (obsáhlý článek \"Folkové rozjímání\"\n\npodepsaný zn. -gfm-) a samizdatových \"Lidových novin\"\n\n); je rovněž spoluautorem několika knih o hudbě: \"Rhythm & Blues\", \"Excentrici v přízemí\", \"Encyklopedie jazzu a moderní populární hudby\". Podílel se na vzniku několika gramofonových desek , zvláště debutů, např. na první desce Jiřího Dědečka \"Zabili trafikantku\" (živá nahrávka z divadla Semafor z března 1989, vydaná ovšem až v roce 1990), nebo rockových skupin Betula Pendula (EP Rock debut č. 3, vydavatelství Panton) a Mňága a Žďorp (EP Rock debut č. 8, vydavatelství Panton). V roce 1990 produkoval živé LP Jima Čerta \"Světlu vstříc\" a „volební“ singl Jiřího Dědečka \"Už jde rudoch od válu\".\n\nV létě roku 1989 se stal osobním tajemníkem disidenta Václava Havla. Aktivně se zúčastnil jak zakládání Občanského fóra, tak hlavních jednání OF (a VPN) s tehdejšími představiteli komunistické moci.\n\nV letech 1990–2003 byl tajemníkem prezidenta republiky a ředitelem jeho sekretariátu, 2003–2006 pracoval jako vrchní ředitel Kabinetu ministryně školství mládeže a tělovýchovy Petry Buzkové. V letech 2006–2008 byl ředitelem vzdělávacího a kulturního centra Židovského muzea v Praze.\n\nV letech 2009 až 2015 pracoval v Centru dětských a vzdělávacích pořadů České televize.\n\nJe autorem knihy \"Zrychlený tep dějin\" s upravenými autentickými přepisy jednání Občanského fóra a Veřejnosti proti násilí s představiteli moci v listopadu a prosinci 1989 a spoluautorem (s Alenou Müllerovou) knihy \"Albertov 16:00\". Podílel se rovněž na vzniku, natáčení a dokončení filmu \"Občan Havel\" jako odborný poradce.\n\n18. 12. 2011 jako první oznámil světu Havlovo úmrtí na sociální síti Facebook: \"Dnes ráno v 10:15 zemřel Václav Havel.\"\n\nVladimír Hanzel – členství:\n\n\n"}
{"id": "669081", "url": "https://cs.wikipedia.org/wiki?curid=669081", "title": "The Suicide", "text": "The Suicide\n\nThe Suicide je americký krátkometrážní film, který natočil v roce 2006 režisér Jeff Markey na motivy povídky \"Sebevražda\" amerického spisovatele Charlese Bukowského. Film se natáčel v Los Angeles, dlouhodobém působišti spisovatele.\n\nMarvin Denning přemýšlí nad sebevraždou. Na mostě vystoupí z auta a stoupne si na římsu. Míjející řidiči na něj pokřikují, ať skočí. Marvin stojí a dívá se dolů. U jeho auta zastaví policejní vůz. Policisté ho legitimují a chtějí vědět, co má v úmyslu. Marvin se vymluví na problém s autem. Strážci zákona mu řeknou, že do něj strčí, ať se pokusí nastartovat. Marvin to udělá a odjíždí, hlídkový vůz je mu v patách.\nZastaví u restaurace. Policisté jej ještě upozorní, ať si nechá prohlédnout auto v servisu.\nMarvin jde dovnitř. Sedne si k pultu, objedná si víno a baví se se servírkou Dianou. Diana mu nabízí něco k jídlu, ale Marvin odmítá.\n\nDovnitř vtrhnou dva maskovaní lupiči. Nešetří vulgaritami a vyberou pokladnu. Jeden z nich hlídá a druhý obchází stoly s plátěným pytlem, kam mu návštěvníci restaurace házejí peněženky, hodinky, šperky a další cennosti.\nDojde k Marvinovi a oboří se na něj. Marvin mu sdělí, že se rozhodl si peněženku ponechat. Provokuje jej ke střelbě. Lupič jej udeří pažbou pistole, Marvin spadne z barové stoličky na zem, zvedne se a uštědří mu silný kopanec. Lupič naslepo vystřelí, kulka Denninga mine a rozbije skleničku na baru. Oba zloději prchají i se svým lupem.\nV restauraci se hosté pomalu vzpamatovávají z nepříjemné události, zatímco Marvin si objednává krvavý biftek s hranolky. Diana si všimne jeho krvavého zranění na hlavě a podává mu utěrku. \nPřijíždí policie, je to tatáž hlídka, která Marvina legitimovala na mostě. Policisté jsou podezřívaví, něco se jim na Marvinovi nelíbí. Diana se jej zastává.\nPozve jej po směně k sobě domů s tím, že mu uvaří něco lepšího. Svěří se mu, že měla velký strach o svůj život a že je ještě panna. Marvin pozvání neodmítne.\nDojde na sex, po němž Diana Marvinovi řekne, že jej miluje. Poté, co si odskočí do vedlejší místnosti se Marvin oblékne a chystá se vypadnout. Vábí ho most. Diana se ho ptá, jestli se ještě spolu uvidí. Marvin odpoví záporně, což Dianu raní natolik, že se rozpláče. Marvin odchází, ale po chvíli si to rozmyslí a vrací se...\n\n\n\"\"Hej, sráči, kde je tvoje peněženka?\"\" (lupič)\n\"\"Rozhodl jsem se, že si ji nechám.\"\" (Marvin)\n\"\"Jsi jen hromada sraček!\"\" (lupič)\n\"\"Samozřejmě, že jsem.\"\" (Marvin)\n\"\"OK, kurvo, chtěls to, máš to mít...\"\" (lupič)\n\n\n"}
{"id": "669088", "url": "https://cs.wikipedia.org/wiki?curid=669088", "title": "Pozorovatelská mise OSN v Ugandě a Rwandě", "text": "Pozorovatelská mise OSN v Ugandě a Rwandě\n\nPozorovatelská mise OSN v Ugandě a Rwandě, UNOMUR ( ) byla mírová mise OSN ustanovená podle Rezoluce Rady bezpečnosti OSN č. 846, jejímž úkolem bylo kontrolovat státní hranici mezi Ugandou a Rwandou a zabránit případné vojenské podpoře rwandských uprchlíků. Kontroly zahrnovaly především hlídání tranzitních cest, aby nedocházelo k transportům zbraní a střeliva. Mandát mise trval od června 1993 do září 1994. Mise byla ustanovena v Kabale v Ugandě a mandát se vztahoval na kontrolu 193 mil státní hranice. Státy tvořící součást operace UNOMUR byly Bangladéš, Botswana, Brazílie, Maďarsko, Nizozemsko, Senegal, Slovensko a Zimbabwe.\n\nMise zahrnovala 81 mezinárodních pozorovatelů. Jejich velitelem byl kanadský brigádní generál Roméo Dallaire, který se stal později známý především jako velitel Pomocné mise OSN pro Rwandu (UNAMIR) během rwandské genocidy. Roméo Dallaire přijel do Ugandy na začátku října 1993 a byl informován důstojníkem Armády národního odporu (ANO), že veškeré kontroly mezinárodních pozorovatelů musí být nahlášeny alespoň 12 hodin předem a dále že by měli být všichni pozorovatelé doprovázeni členy ANO. I přesto, že původním záměrem mise bylo provádět náhodné kontroly, trvali důstojníci ANO na hlášených kontrolách. Oblast kontrol měla zahrnovat 100 km pásmo v Ugandě od státní hranice, v němž leží i důležité tranzitní město Mbarara, ale důstojnící ANO povolili pozorovatelům mise provádět kontroly pouze 20 km od státní hranice. Dallaire ve své knize \"Shake Hand with the Devil\" v návaznosti na skutečnosti prohlásil, že hraniční pásmo zahrnuje řadu stezek, které nebylo možno udržet pod kontrolou, zvláště pak proto, že nebyly k dispozici vrtulníky se schopností nočního vidění. Počet mezinárodních pozorovatelů označil za nízký a kontroly za symbolické.\n\nDallaire byl jmenován velitelem navazující mise UNAMIR a Ugandu opustil 21. října 1993. Ve velení mise byl nahrazen plukovníkem Benem Matiwazou ze Zimababwe a později bangladéšským plukovníkem Asrarulem Haquem.\n\nMise UNOMUR byla převedena pod velení navazující mise UNAMIR. Mandát mise vypršel po občanské válce ve Rwandě a rwandské genocidě 21. srpna 1994.\n\n"}
{"id": "669094", "url": "https://cs.wikipedia.org/wiki?curid=669094", "title": "Seznam hokejistů draftovaných týmem California Golden Seals", "text": "Seznam hokejistů draftovaných týmem California Golden Seals\n\nToto je kompletní seznam hokejistů, kteří byli draftováni v NHL do týmu California Golden Seals. To zahrnuje každého hráče, který byl draftován, bez ohledu na to, zda hrál za tým.\n\n\n"}
{"id": "669095", "url": "https://cs.wikipedia.org/wiki?curid=669095", "title": "Spenglerův pohár 1993", "text": "Spenglerův pohár 1993\n\n67. ročník Spenglerova poháru se uskutečnil od 26. do 31. prosince 1993. Všechny zápasy se hrály v hale Vailant Areně v Davosu. Vítězem se stal tým Färjestads BK.\n\n\n\n"}
{"id": "669099", "url": "https://cs.wikipedia.org/wiki?curid=669099", "title": "Scintigrafie", "text": "Scintigrafie\n\nScintigrafie (z latinského \"scintilla\", „jiskra“) je diagnostická metoda používaná v nukleární medicíně. Je založena na snímání záření emitovaného vnitřně podanými radionuklidy (zde nazývanými radiofarmaka). Záření se snímá gamakamerami do podoby dvojrozměrných obrazů. Scintigrafie se liší od \"jedno-fotonové emisní výpočetní tomografie\" (SPECT) a \"pozitronové emisní tomografie\" (PET) tím, že tyto metody produkují trojrozměrný obraz, byť se i v jejich případě používají gamakamery. Od rentgenových metod se zase liší původem záření (scintigrafie používá záření emitované z těla, kdežto RTG metody využívají \"vypnutelné\" vnější zdroje záření).\n\nScintilační detektor se skládá ze luminiscenčního scintilačního krystalu (většinou thalliem aktivovaný jodid sodný NaI(Tl)), schopného zachytit ionizující záření ve formě γ nebo rentgenového paprsku. Pohlcením záření se excitují elektrony krystalu a při jejich následné deexcitaci emitují fotony viditelného světla.\nTyto velice slabé záblesky světla jsou vhodnými světlovodiči převedeny do fotonásobiče. \n\nÚloha fotonásobiče je znásobit a transformovat paprsky viditelného světla na elektrický impuls, sestávající z velkého množství elektronů. Děje se tak při dopadu světelných záblesků z krystalu na fotokatodu (tenká vrstva materiálu, jenž mění fotony v určitém spektru na elektrony). Z fotokatody se tak po dopadu fotonu uvolní velmi malé množství elektronů, které interagují s dynodami (elektrodami), jejichž povrchová úprava umožňuje násobení impulsu. Uvolňuje se tak stále více elektronů (ke konci řádově 10–10), které jako salva dopadají na anodu fotonásobiče. Vytvoří tak měřitelný elektrický impuls, který se zpracovává v zesilovací soustavě. \n\nMezi fotokatodu a anodu je přivedeno vysoké napětí o velikosti asi 1000 V. Prostředí fotonásobiče je udržováno ve vakuu.\nZesilovací soustava se skládá z předzesilovače. V předzesilovači se amplituda elektrických impulzů upravuje přímo úměrně ve vztahu k počtu světelných fotonů dopadajících na fotokatodu. Zároveň je i počet světelných fotonů z krystalu úměrný energii fotonů na krystal dopadajících.\n\nV zesilovači se signál impulsu z předzesilovače zvyšuje a propouští se do analyzátoru impulsů. Analyzátor impulsy třídí v závislosti na amplitudě. Rozlišuje se analyzátor:\n\nImpulsy jsou propouštěny do koncové jednotky, kterou může být čítač, integrátor nebo paměťová jednotka.\n\nScintilační detektor se využívá v mnoha diagnostických oborech, zejména v . Lze zde využít jako měřič radioaktivity látek, zejména tedy radiofarmak nebo aktivity biologických materiálů (např. v těle pacienta). Stanovení aktivity se používá jako běžný postup před dalším zpracováním radiofarmak (tj. ředěním, aplikací) a je proto zásadní v oboru nukleární medicíny. Používají se:\n\nV moderní době se používají celotělové detekční systémy, které měří aktivitu látek v těle pacienta bez ohledu na distribuci v organismu. Lze tak velmi výhodně měřit například kontaminace osob, sledovat vyšetřovaný orgán označený radioaktivní látkou, nebo provádět různé metabolické studie. K těmto měřením se výhradně užívá γ záření.\n\nDělíme je na:\n\n\n"}
{"id": "669103", "url": "https://cs.wikipedia.org/wiki?curid=669103", "title": "Marcel Janco", "text": "Marcel Janco\n\nMarcel Janco (: מרסל ינקו, \"Marsel Janko\", rodným jménem Marcel Iancu; 24. května 1895 – 21. dubna 1984) byl izraelský malíř a architekt rumunského původu, a jeden ze zakladatelů dadaismu.\n\nNarodil se do židovské rodiny v rumunské Bukurešti. V roce 1915 se přesunul do Švýcarska, kde studoval na Polytechnickém institutu v Curychu. Byl krajanem a přítelem Tristana Tzary, společně s nímž založil roku 1916 v curyšském kabaretu Voltaire dadaistické hnutí, jehož zakladateli byli básníci, malíři a filosofové v exilu, kteří se stavěli proti válce, agresi a měnící se světové kultuře. V roce 1921 se připojil k pařížské dadaistické skupině v Paříži, o rok později se však vrátil do Rumunska, kde získal uznání jako malíř a architekt. V roce 1941 uprchl před nacisty do britské mandátní Palestiny, kde se stal roku 1948 jedním ze zakladatelů skupiny Nové horizonty.\n\nV roce 1953 založil uměleckou vesnici Ejn Hod poblíž severoizraelské Haify, kde po několik let učil. Ke konci svého života pomohl založit dadaistické muzeum v Ejn Hodu, nesoucí jeho jméno (muzeum Janco-Dada). To bylo založeno roku 1983 a představuje Jancovo dílo a historii dadaistického hnutí. Muzeum slavnostně otevřel prezident Chajim Herzog.\n\nZemřel 21. dubna 1984, deset měsíců po otevření muzea, ve věku 88 let.\n\n\n"}
{"id": "669131", "url": "https://cs.wikipedia.org/wiki?curid=669131", "title": "Diapauza", "text": "Diapauza\n\nDiapauza je zpomalení životních pochodů organismu, jež se vyskytuje u mnoha živočišných druhů. Pro diapauzu je charakteristická snížená rychlost metabolismu, která může způsobit znecitlivění.\n\nZnáme několik fází diapauzy, každá z nich se vyskytuje v jiné fázi vývoje jedince, neboť ke zpomalení životních pochodů může dojít u kukly, vajíčka, larvy i u dospělého organismu.\n"}
