{"id": "664859", "url": "https://cs.wikipedia.org/wiki?curid=664859", "title": "Spirometrie", "text": "Spirometrie\n\nSpirometrie je vyšetření, při kterém lékař zjišťuje funkci pacientových plic. Takové vyšetření se provádí pomocí spirometru – přístroje, který zaznamená pacientovo dýchání.\n\nSpirometrie testuje schopnost pacientových plic nadechnout a vydechnout. Díky spirometru se tak dýchání zaznamená jako graf ukazující objem plic v závislosti na čase.\n\nNa takové vyšetření je pacient posílán při respiračních potížích, pocitech dušnosti, dlouhodobějším kašli, před operacemi hrudníku a při sledování účinnosti léčby nemocí plic. Spirometrie je prováděna na specializovaných odděleních. Základní vyšetření však může provést i praktický lékař nebo samotný pacient dle instrukcí lékaře. Vyšetřovaný by před provedením testu neměl kouřit a neměl by být krátce po jídle.\n"}
{"id": "664861", "url": "https://cs.wikipedia.org/wiki?curid=664861", "title": "Šalom Kohen", "text": "Šalom Kohen\n\nJméno a příjmení Šalom Kohen (přepisováno též Šalom Cohen nebo Shalom Cohen) má více nositelů:\n\n"}
{"id": "664863", "url": "https://cs.wikipedia.org/wiki?curid=664863", "title": "Krajský soud v Liberci", "text": "Krajský soud v Liberci\n\nKrajský soud v Liberci byl krajský soud, který existoval v letech 1850–1960. Až do roku 1949 spadal do působnosti Vrchního zemského soudu v Praze. Po roce 1960 byl nahrazen Krajským soudem v Ústí nad Labem, který má sice od roku 1992 pobočku právě v Liberci, existují ale dlouhodobé snahy o obnovení samostatného libereckého krajského soudu. \n\nSpisy zrušeného soudu jsou uloženy ve Státním oblastním archivu v Litoměřicích.\n\nKrajský soud nejdříve sídlil v Barvířské ulici č.p. 118, klasicistním dvoupatrovém samostatně stojícím reprezentativním domě s trojúhelníkovým štítem z roku 1820, památkově chráněném od roku 1958. Zdejší prostory však kapacitně nevyhovovaly a bylo proto rozhodnuto o výstavbě nové soudní budovy pod Keilovým vrchem, na tehdejším okraji města. Architektem byl Jan Kaur, stavbu prováděl stavitel Gustav Sachers, po jeho úmrtí jeho bratr Heindrich. Justiční palác, který byl určen nejen pro liberecký krajský a okresní soud, ale i pro místní věznici, byl dokončen roku 1877 a šlo tehdy o největší zděnou stavbu ve městě. Jde o třípodlažní budovu v novorenesančním toskánském slohu, s vězeňskou kaplí a dvorem, který je dělen vnitřním křídlem. Z jižního průčelí vystupují dva výrazné vstupní rizality zakončené atikami s českými lvy, fasáda je bosovaná a členěná průběžnými římsami. Na opačné straně stavby se nachází pouze naznačený rizalit s trojúhelným štítem, v němž je vyznačen letopočet MDCCCVII. Po zrušení krajského soudu zde působil již jen soud okresní, který se v roce 2001 přestěhoval do protější nově postavené budovy a justiční palác tak zůstal pouze pro potřeby Vazební věznice Liberec. Budova je od roku 1958 chráněna jako nemovitá kulturní památka.\n\nŠlo o jeden z nejmenších českých krajských soudů, do roku 1949 pod něj spadaly jen tyto okresní soudy:\nMezi lety 1949 až 1960 pak byl jeho obvod shodný s tehdejším Libereckým krajem, takže se v něm nacházely soudy:\n\nOd vzniku Libereckého kraje v roce 2000 se místní politici snažili o to, aby se pobočka ústeckého krajského soudu osamostatnila a v Liberci vznikl standardní krajský soud. Poukazováno bylo na to, že město má moderní a potřebám sídla krajské justice zcela vyhovující justiční palác, že zde už všichni krajští soudci působí a je tak jen potřeba jmenovat jejich předsedu, a také na to, že kraj je v justičních věcech zbytečně rozdělen. Jeho větší část je sice v působnosti liberecké pobočky, ale území okresu Semily stále spadá pod Krajský soud v Hradci Králové. Také postoje politické reprezentace na celostátní úrovni byly poměrně vstřícné, např. už v roce 2001 tehdejší ministr spravedlnosti Jaroslav Bureš označil Liberec ze všech potenciálních sídel nových krajských soudů za naprostou výjimku, neboť na to byl už připraven a také Krajský soud v Ústí nad Labem s oddělením své liberecké pobočky počítal.\n\nZastupitelstvo Libereckého kraje v této věci podalo několik návrhů novel zákona o soudech a soudcích. První v červnu 2005, ten však nebyl Poslaneckou sněmovnou do konce jejího čtvrtého volebního období z časových důvodů projednán. V roce 2007 byl proto podán druhý návrh, jeho osud byl ale stejný. V září roku 2011 podalo zastupitelstvo Libereckého kraje Poslanecké sněmovně další, již třetí návrh na osamostatnění liberecké pobočky Krajského soudu v Ústí nad Labem, který byl ale hned v prvním čtení zamítnut. V pořadí čtvrtý návrh na zřízení samostatného krajského soudu podala skupina poslanců, zvolených v různých volebních krajích, v únoru 2012. Návrh však také prvním čtením neprošel.\n\nPři své návštěvě Libereckého kraje v březnu 2015 prezident Miloš Zeman prohlásil, že na základě předchozí dohody s vedením Ministerstva spravedlnosti i Krajského soudu v Ústí nad Labem (který osamostatnění pobočky začal připravovat) bude samostatný Krajský soud v Liberci zřízen během několika následujících měsíců. Příslušný, pátý návrh podala skupina poslanců v červenci téhož roku, vláda Bohuslava Sobotky jej však nepodpořila a do konce volebního období opět nebyl projednán.\n"}
{"id": "664873", "url": "https://cs.wikipedia.org/wiki?curid=664873", "title": "Seznam fotbalových klubů v Praze", "text": "Seznam fotbalových klubů v Praze\n\nToto je seznam fotbalových klubů v Praze.\n"}
{"id": "664875", "url": "https://cs.wikipedia.org/wiki?curid=664875", "title": "Antonio de Villegas", "text": "Antonio de Villegas\n\nAntonio de Villegas (asi 1522, Medina del Campo, Valladolid – asi 1551) byl španělský renesanční básník a prozaik.\n\nBližší životní data Antonia del Villegas nejsou známa. Ví se o něm jen, že žil ve svém rodišti a že společně s Cristóbalem de Castillejo patřil k obhájcům tradičních forem španělské poezie proti pronikajícímu italskému vlivu. \n\nJe autorem knihy \"Inventario\" (Inventář), která byla vydána v Medině del Campo roku 1565. Jde o směs děl básnických a prozaických děl, mezi který vyniká báseň \"Asucencia y soledad de amor\" (Nepřítomnost a osamělost lásky), což je přebásnění antického mýtu o Pýramovi a Thisbé, a především krátký historický román z maurského prostředí \"Historia del Abencerraje y la hermosa Jarifa\" (Příběh o Abindarraezovi a krásné Charifě), kde se milostné výjevy prolínají s válečnými. Španělský literární vědec Marcelino Menéndez Pelayo však dokazoval, že Villegas není autorem tohoto díla. \n\n"}
{"id": "664879", "url": "https://cs.wikipedia.org/wiki?curid=664879", "title": "Osgiliath", "text": "Osgiliath\n\nOsgiliath je město z fiktivního světa Středozemě od anglického spisovatele J. R. R. Tolkiena. Nachází se v zemi Gondor, na obou březích řeky Anduiny. Před dobytím Minas Ithil byl Osgiliath hlavním městem Gondoru a v roce 1432 zde proběhla občanská válka mezi králem Eldacarem a Castamirem Uchvatitelem. Byl zde také umístěn jeden z gondorských Palantírů, který se při příbuzenském sváru ztratil v Anduině. Město bylo dobyto skřety a poté částečně znovudobyto (pouze západní část) generálem Boromirem a přestavěno na pevnost. Most přes Anduinu byl zbořen.\n"}
{"id": "664881", "url": "https://cs.wikipedia.org/wiki?curid=664881", "title": "Chris Taub", "text": "Chris Taub\n\nDr. Chris Taub je fiktivní postava seriálu \"House\", kterou ztvárnil Peter Jacobson. Je to lékař a jeho hlavním zaměřením je plastická chirurgie. Do týmu Gregoryho House vstoupil na začátku čtvrté série, kde prošel těžkým náborem nových lékařů hlavně díky své odvaze oponovat doktoru Housovi. Po celý seriál se setkáváme s jeho osobními problémy týkajícími se jeho manželství, pohnutkám k nevěře, ke které se v minulosti již odhodlal a díky tomu změnil profesi a dostal se do týmu House, a podezírání od jeho manželky. Nejen proto je doktorem Housem dobírán, ačkoliv je pevnou a velice důležitou součástí jeho týmu. \n\nV českém znění seriálu Dr. House jej dabuje Filip Jančík. \n\n"}
{"id": "664882", "url": "https://cs.wikipedia.org/wiki?curid=664882", "title": "K9 (rozcestník)", "text": "K9 (rozcestník)\n\nK9 může znamenat:\n\n\n\n\n"}
{"id": "664885", "url": "https://cs.wikipedia.org/wiki?curid=664885", "title": "Spirometr", "text": "Spirometr\n\nSpirometr je přístroj, který se používá při spirometrii, tj. při vyšetření funkce plic pacienta. Spirometr zaznamenává pacientovo dýchání jako graf ukazující objem plic v závislosti na čase.\n\nPři funkčním vyšetření plic pacient ústy pevně obemkne náustek spirometru. Na nos dostane kolíček, který zajistí, že veškerý nadechnutý i vydechnutý vzduch jde pouze ústy. Následně pacient dýchá přes náustek do přístroje dle pokynů lékaře (např. je požádán o maximální nádech a maximální výdech do spirometru).\n\nMěření funkce plic je v dnešní době snadno proveditelné i pro praktické lékaře nebo samotné pacienty dle instrukcí lékaře. K tomu dobře slouží kapesní spirometry, z nichž některé jsou vybaveny dalšími funkcemi navíc.\n\n"}
{"id": "664888", "url": "https://cs.wikipedia.org/wiki?curid=664888", "title": "Lawrence Kutner", "text": "Lawrence Kutner\n\nLawrence Kutner je fiktivní postava v seriálu Dr. House, kterou ztvárnil Kal Penn. Je to lékař a jeho hlavním zaměřením je tělovýchovné lékařství a fyzikální lékařství. Do týmu Gregoryho House vstoupil na začátku čtvrté série. V té se stal jedním z mnoha kandidátů do nového týmu a byl z i něj vyhozen, ale stále pokračoval. Pomohlo mu například otočení svého čísla z šestky na devítku nebo jeho nápad na léčbu pacientky. Jako člen týmu doktora House vynikal hlavně svými ztřeštěnými nápady, sympatizováním s Housem a výkony, které by nikdo jiný nepředvedl. Například použil defibrilátor v místnosti s vysokým obsahem kyslíku a pacient začal hořet.\n\nJeho působení v seriálu je ukončeno jeho smrtí. V jeho bytě jej nalezne Třináctka s Foremanem. Dr. House jeho smrt zaujme a nevěří tomu, že se zabil sám, jak případ ukončila policie. Nikdo se však pravý důvod jeho smrti nedozví. Nicméně tvůrci seriálu potvrdili, že to doopravdy byla sebevražda. Důvodem náhleho odchodu byla jiná hercova práce a to přímo pro prezidenta Obamu.\n\nV českém znění seriálu Dr. House jej dabuje Václav Rašilov. \n\nKdyž mu bylo šest let, zemřeli mu při krádeži v obchodě jeho rodiče. Dostal se do adoptivní péče bělošské rodiny, která ho vychovala. V seriálu je také zmíněn jeho zápis v Guinessově knize, kam se dostal díky plazení 20 mil. \n\nNa střední škole byl velkým fandou sci-fi. Později začal sledovat Discovery a odebírat National Geographic.\n\n"}
{"id": "664889", "url": "https://cs.wikipedia.org/wiki?curid=664889", "title": "Seznam obcí v Andoře", "text": "Seznam obcí v Andoře\n\nTento článek obsahuje seznam měst a vesnic v Andoře.\n\n10 největších obcí v Andoře:\n"}
{"id": "664896", "url": "https://cs.wikipedia.org/wiki?curid=664896", "title": "Vinnetou – Rudý gentleman", "text": "Vinnetou – Rudý gentleman\n\nVinnetou – Rudý gentleman (někdy označovaný Vinnetou II, v německém originále Winnetou 2. Teil) je dobrodružný koprodukční (Západní Německo/Francie/Itálie/Jugoslávie) film z roku 1964 natočený na motivy z knih Karla Maye. Dějem následuje za filmem Poklad na Stříbrném jezeře, který tak se třemi díly Vinetoua tvoří vlastně filmovou tetralogii.\n\nPo úspěchu filmů \"Poklad na Stříbrném jezeře\" a \"Vinnetou\" natočili filmaři další z filmů podle literární předlohy Karla Maye. Tento díl již nemá s předlohou společného téměř nic, jen postavy a názvy míst. Ve filmu opět hráli Pierre Brice a Lex Barker v rolích Vinnetoua a Old Shatterhanda. Ve filmu se také objevila Karin Dorová v roli Ribanny (tato herečka se již objevila v \"Pokladu na Stříbrném jezeře\", kde hrála Ellen a posléze ztvárnila i Mabel ve snímku \"Vinnetou a Old Shatterhand v Údolí smrti\").\n\nFilm byl opět natočen v Jugoslávii poblíž Záhřebu.\n\nNa filmu se produkčně podílela i italská televize Rai prostřednictvím dnes již neexistující dceřiné společnosti Atlantis Film která do filmu investovala zhruba 100 miliard tehdejších lir (50 miliónů €) a jedná se tak o nejnákladnější díl z celé série o Vinnetou. Protože v Itálii neměl Vinnetou příliš velký úspěch, Rai se na dalších dílech už finančně nepodílela.\n\nVinnetou jede s mírovým poselstvím ke kmeni Assiniboinců a v blízkosti jejich tábora zachrání mladou a krásnou dívku před medvědem. Dozvídá se, že je to dcera náčelníka tohoto kmene - Ribanna. Jede s ní a jejími bojovníky, kteří se ji vydají hledat, do nejbližšího tábora. Ribannin otec je Vinnetouovi vděčný a Vinnetou ho tedy nejen informuje o tom, že chce s bělochy a mnoha kmeny uzavřít mír a zároveň požádá, aby na důkaz dobré vůle propustil malou skupinku vojáků, kterou zajali. Poté zůstává až do jednání o míru indiánů a bělochů u Assiniboinců, protože se zamiluje do Ribanny a Ribanna do něj. Když po nějaké době odjíždí za svým přítelem Old Shatterhandem, je přesvědčen, že si vezme Ribannu za ženu.\n\nMezitím vojáci, vracející se do blízké pevnosti Niobrara, po cestě zahlédnou bandity, kteří vypalují vesnici kmene Ponků. Rozhořčený vůdce skupiny, poručík Meril, jim za to slíbí odplatu a trest a bandité je proto pronásledují. V poslední chvíli se objeví Old Shatterhand a vojáky se svým přítelem Gunstickem Unclem zachrání. Vojáci a Gunstick Uncle potom jedou dál do pevnosti a Old Shatterhand stopuje bandity. Cestou se setkává s lordem Castlepoolem, se kterým se seznámil u Stříbrného jezera. Tento podivínský muž nyní sbírá dobrodružství a nakonec se mu podaří přesvědčit Old Shatterhanda, aby ho vzal s sebou.\n\nSpolečně dorazí na místo, kam mířili bandité – do ropného dolu v New Venangu k náčelníkovi Forresterovi. Ten, jak se později doví, najal bandity, aby vytvářeli neshody mezi rudochy a bělochy a tím zabránili smlouvě o míru, kvůli které by přišel o neprávem získané naleziště ropy. S tímto mužem se Old Shatterhand nepohodne kvůli koni, kterého chce od Shatterhanda koupit a dojde i na spor, který vyhraje Old Shatterhand. Když to vidí někteří Forresterovi zaměstnanci, požádají ho, aby jim pomohl vzbouřit se proti zlému Forresterovi a Old Shatterhand souhlasí. Ještě té noci se zmocní zbraní a vypukne vzpoura. V tu chvíli ale přichází jediný z Ponků, který přežil, a chystá se zapálit Venango. To se mu povede a jediní Forrester a jeho lidé, Old Shatterhand a lord Castlepool, kterého slavný lovec zachrání. Vysílenému Old Shatterhandovi se i s koni a lordem podaří vyjít nahoru a tam mu již pomůže Vinnetou, který ho již hledá. Spolu potom opustí Castlepoola a řeknou mu, aby se k New Venangu ani nepřiblížil. Potom prozatím odjíždí, aby se zúčastnili jednání o míru ve Fort Niobrara. Cestou ho Vinnetou zavede k Ribanně a sdělí mu, jak moc ji miluje a Old Shatterhand mu přeje štěstí. Potom zamíří do Niobrary.\n\nTam jsou již všichni náčelníci i zástupci bělochů. Vše vypadá, že vyjde a mír bude uzavřen, když přijede muž z kmene Ponků a obviní bělochy a i ostatní náčelníci pochybují. V tu chvíli navrhne poručík Meril, kterého Vinnetou zachránil u Assiniboinců, že na důkaz a jako symbol smlouvy si vezme Ribannu za ženu. Vinnetou je zoufalý, ale náčelníci souhlasí a on chápe důležitost míru. Jede tedy k Assiniboincům a přemluví Ribannu, která si cizího muže vzít nechce.\n\nVe Fort Niobrara se koná slavná svatba a nešťastný Vinnetou i s Old Shatterhandem odjíždí chytit Forrestera. Ten mezitím plánuje, jak smlouvu ohrozit. Vyvraždí v horách kolonu přistěhovalců a vinu chce svalit na Assiniboince tím, že pošle svého muže do Niobrary a ten zahraje muže, který jako jediný vraždění přežil. Meril s Ribannou mu však nevěří, zajmou ho a odvezou do tábora Assiniboinců. Vinnetou s Old Shatterhandem zatím vysvobodí Castlepoola, který i přes varování sleduje New Venango a bandité ho chytí. Spolu potom najdou místo přepadení, zjistí, co se stalo, a střetnou se tam s bandity, oběma se však podaří banditům uniknout.\n\nForresterův muž uteče Assiniboincům a dovede Forrestera do jeskyně, kde jsou ukryty ženy a děti a také Meril s Ribannou jako symbol míru. Tam je zajmou a drží jako rukojmí. Zatímco Vinnetou s Assiniboinci obkličují jeskyni, kde jsou rukojmí, Old Shatterhand naoko vyjednává s Forresterem o rukojmích. Potom se Vinnetou a část Assiniboinců dostane tajnou cestou do jeskyně a začíná boj s Forresterem a jeho muži, kteří při něm všichni zahynou.\n\n\n"}
{"id": "664898", "url": "https://cs.wikipedia.org/wiki?curid=664898", "title": "Československá hokejová reprezentace v sezóně 1966/1967", "text": "Československá hokejová reprezentace v sezóně 1966/1967\n\n Československo – NDR 11:4 (3:0, 4:3, 4:1)\n\n19. listopadu 1966 – České Budějovice\nBranky Československa: 12. Jiří Holík, 14. Václav Nedomanský, 20. Jan Klapáč, 29. Jan Klapáč, 30. Rudolf Potsch, 36. Jaroslav Holík, Jiří Holík, 39. Josef Černý, 51. Jiří Holík, 51. Jan Klapáč, 53. Václav Nedomanský, 58. Jan Klapáč \nBranky NDR: 22. Novy, 27. Plotka, 31. Karrenbauer, 54. Kratzsch.\nRozhodčí: Reznikov (URS), Hajný (TCH) místo Chojnackého (POL),který se nedostavil včas.\n\nČSSR: Jiří Holeček – Jan Suchý, Ladislav Šmíd (41. Oldřich Machač), Rudolf Potsch, František Pospíšil – Ivan Grandtner, Václav Nedomanský, Josef Černý – Jan Klapáč, Jaroslav Holík, Jiří Holík – Jan Havel, Richard Farda, František Ševčík\n\nNDR: Kolbe (31. Pürschel) – Novy, Plotka, Voigt, Huschto – Karrenbauer, Ziesche, Hiller – Kratzsch, Fuchs, Braun – Noack, Franke, Nickel – Prusa.\n\n22. listopadu 1966 – Stockholm\nBranky Československa: 31. Milan Kokš, 38. Ivan Grandtner\nBranky Švédska: 5. Öberg, 21. Henriksson.\nRozhodčí: Guryšev, Seglin (URS)\n\nČSSR: Nadrchal – Suchý, Šmíd, Pospíšil, Miroslav Beránek – Grandtner, Nedomanský, Černý – Klapáč, Jar. Holík, Jiří Holík – Prýl, Kokš, Ševčík.\n\nŠvédsko: Svensson – Stoltz, N. Johansson, Nordlander, Carlsson – Pettersson, Henriksson, Öberg (41. Bengtsson) – Lindberg, Sterner, L. Nilsson – S. Johansson, Nygren, Palmqvist.\n\n23. listopadu 1966 – Stockholm \nBranky Československa: 3. Jan Suchý, 12. Jiří Holík, 33. Josef Černý, 48. Jaroslav Holík, Jiří Holík, 51. Oldřich Machač\nBranky Švédska: 6. Torstensson, 53. Nordlander, 54. A. Johansson.\nRozhodčí: Guryšev, Seglin (URS)\n\nČSSR: Nadrchal – Suchý, Šmíd, Pospíšil, Machač – Klapáč (41. Havel), Jar. Holík, Jiří Holík – Grandtner, Nedomanský, Černý – Havel (41. Ševčík), Farda, Prýl.\n\nŠvédsko: Svensson – Stoltz, N. Johansson, Nordlander, Torstensson – Pettersson, Bengtsson, Öberg – Nils Nilsson, Sterner, Anders Johansson – Stig Johansson, Nygren, Palmqvist.\n\n27. listopadu 1966 – Moskva\nBranky Československa: 24. Jaroslav Holík, 30. Josef Černý, 34. a 57. Jan Klapáč \nBranky SSSR: 12. Staršinov, 28. Almětov, 37. vlastní Oldřich Machač, 39. a 41. Polupanov, 44. B. Majorov.\nRozhodčí: Dahlberg, Viking (SWE)\n\nČSSR: Nadrchal – Suchý, Šmíd, Pospíšil, Machač – Havel, Jar. Holík, Jiří Holík – Grandtner, Nedomanský, Černý – Prýl, Kokš, Ševčík – Klapáč.\n\nSSSR: Zinger – Ragulin, Ivanov, Romiševskij, Davydov, Židkov, Zajcev – Ionov, Almětov, Alexandrov – B. Majorov, Staršinov, Zimin – Vikulov, Populanov, Firsov.\n\n28. listopadu 1966 – Moskva \nBranky Československa: 3. Stanislav Prýl, 6. Richard Farda, 10. Stanislav Prýl, 15. Milan Kokš, 39. Ivan Grandtner, 41. Jan Klapáč, 52. František Ševčík \nBranky SSSR: 1. Staršinov, 12. Polupanov, 22. Firsov, 23. B. Majorov, 35. Zimin, 52. Polupanov.\nRozhodčí: ?\n\nČSSR: Holeček – Miroslav Beránek, Suchý (Šmíd), Pospíšil, Machač – Klapáč, Jar. Holík (Kokš), Havel – Grandtner, Nedomanský, Černý – Prýl, Farda, Ševčík.\n\nSSSR: Činov (Zinger) – Ivanov, Ragulin, Zajcev, Židkov, Davydov – Jaroslavcev, V. Jakušev, A. Jakušev – Majorov, Staršinov, Zimin – Vikulov, Polupanov, Firsov – Ionov.\n\n4. února 1967 – Praha\nBranky Československa: 10. Jan Suchý, 26. Jaroslav Jiřík, 28. Jozef Golonka, 46. Jiří Holík, 49. Jan Havel, 50. Josef Černý, 55. a 58. Jan Havel \nBranky Švédska: 8. N. Nilsson, 36. L. Nilsson.\nRozhodčí: Gross (GDR), Ehrensperger (SUI)\n\nČSSR: Holeček – Suchý, Tikal, Machač, Pospíšil (Masopust) – Havel, Nedomanský, Černý – Klapáč, Jaroslav Holík, Jiří Holík – Prýl, Golonka, Jiřík (Hejma).\n\nŠvédsko: Svensson – Stolz, N. Johansson, Blomé, Nordlander (Carlsson) – Palmquist, Nisse Nilsson, Öberg – Bengtsson, Olsson, Sundström – Henriksson, Nygren, L. Nilsson – G. Nilsson.\n\n5. února 1967 – Praha\nBranky Československa: 7. Jaroslav Jiřík, 20. Oldřich Machač, 24. Jozef Golonka, 29. Jan Suchý, 34. Jiří Holík, 50. Jan Suchý, 53. František Tikal\nBranky Švédska: 31. L. Nilsson.\nRozhodčí: Gross (GDR), Ehrensperger (SUI)\n\nČSSR: Lacký – Suchý, Tikal, Machač, Pospíšil (Masopust) – Havel, Nedomanský, Černý – Klapáč, Jaroslav Holík, Jiří Holík – Prýl, Golonka, Jiřík (Hejma).\n\nŠvédsko: Svensson – Stolz, N. Johansson, Blomé, Nordlander, Carlsson, Torstensson – Palmquist, Nisse Nilsson, Öberg – Bengtsson, Olsson, Sundström – Henriksson, Nygren, L. Nilsson – G. Nilsson, Pettersson.\n\n5. března 1967 – Praha\nBranky Československa: 33:18 Jiří Holík, 34:32 Jan Havel, 37:29 Jan Suchý, 54:43 Josef Cvach \nBranky Kanady: 15:23 Cusson, 26:15 Cadieux, 47:45 Mott, 53:06 Mott.\nRozhodčí: Viking (SWE), Seglin (URS)\nVyloučení: 3:3\n\nČSSR: Nadrchal, Holeček – Tikal, Horešovský, Machač, Pospíšil, Suchý, Šmíd – Grandtner, Nedomanský, Černý – Havel, Golonka, Cvach – Hrbatý, Kochta, Jiří Holík – Prýl.\n\nKanada: Stephanson, Broderick – MacKenzie, Davis, Bownass, Brewer, McPhail – Johnston, Huck, Mott – MacMillan, Dineen, Cusson –O’Shea, Cadieux, Hargreaves – Tambellini.\n\n7. března 1967 – Praha\nBranky Československa: Jan Havel, Jan Suchý \nBranky Kanady: Hargreaves, MacMillan, Cadieux, Huck.\nRozhodčí: Viking (SWE), Seglin (URS)\n\nČSSR: Holeček, Nadrchal – Machač, Pospíšil, Suchý, Tikal – Grandtner, Nedomanský, Černý – Havel, Golonka, Cvach – Hrbatý, Kochta, Jiří Holík – Prýl.\n\nKanada: Martin, Broderick – MacKenzie, Davis, Bownass, Brewer – Johnston, Huck, Mott – MacMillan, Dineen, Cusson – Hargreaves, O’Shea, Cadieux – Tambellini.\n\n13. března 1967 – Gottwaldov\nBranky Československa: 4x Václav Nedomanský, 2x Jiří Holík, 2x Jiří Kochta, 2x Ivan Grandtner, Jan Suchý, Jaroslav Jiřík, Josef Černý \nBranky Japonska: Hikigi.\nRozhodčí: Hollý, Prejza (TCH)\nVyloučení: 3:4 (0:0)\n\n15. března 1967 – Vsetín\nBranky Československa: 4x Václav Nedomanský, 3x Jan Havel, 2x Jozef Golonka, 2x Ivan Grandtner, 2x Stanislav Prýl, 2x Jaroslav Jiřík, Jiří Kochta, Jaroslav Holík.\nBranky Japonska: nikdo\nRozhodčí: Liška, Vidlák (TCH)\n\n15. dubna 1967 – Crimmitschau\nBranky Československa: Jiří Kochta, František Pospíšil \nBranky NDR: Ziesche, Hiller\n\n16. dubna 1967 – Karl-Marx-Stadt\nBranky Československa: 19. Jiří Kochta, 27. Josef Augusta, 33. a 40. Jiří Holík, 41. Bavor \nBranky NDR: 17. Hiller, 23. Buder, 53. Hiller.\n\n\n"}
{"id": "664901", "url": "https://cs.wikipedia.org/wiki?curid=664901", "title": "Viktor But", "text": "Viktor But\n\nViktor Anatoljevič But ( , * 13. ledna 1967, Dušanbe, Tádžická SSR, Sovětský svaz) je ruský podnikatel, zakladatel mnoha leteckých dopravních společností. V roce 2012 byl v USA odsouzen za nelegální mezinárodní obchod se zbraněmi.\n\nDříve než začal podnikat, sloužil But v sovětské armádě, kde pracoval jako překladatel poté, co dokončil studium na Vojenském ústavu cizích jazyků. Mluví údajně šesti jazyky, mezi něž patří perština a esperanto, které ovládal už ve věku 12 let. Na začátku 80. let byl členem klubu esperantistů v Dušanbe. Butova osobní webová stránka uvádí, že jako překladatel v sovětské armádě měl hodnost poručíka.\n\nV roce 2008 byl zadržen v Thajsku za spolupráce Královské thajské policie a amerických agentů Národního úřadu pro kontrolu obchodu s drogami a o dva roky později vydán do Spojených států amerických, kde čelí mnoha obviněním, mimo jiné ze zásobování teroristů zbraněmi. Jeho firmy převážely zbraně z východní Evropy například do Angoly a Libérie.\n\n5. dubna 2012 byl But odsouzen k trestu odnětí svobody na 25 let za pokus o prodej zbraní údajným zástupcům Revolučních ozbrojených sil Kolumbie, kteří ve skutečnosti byli americkými agenty.\n\nJe považován za jednu z hlavních inspirací filmu \"Obchodník se smrtí\".\n\n"}
{"id": "664904", "url": "https://cs.wikipedia.org/wiki?curid=664904", "title": "Karl Muck", "text": "Karl Muck\n\nKarl Muck, též psáno Carl Muck, (22. října 1859 Darmstadt – 4. března 1940 Stuttgart) byl německý dirigent.\n\nKarl Muck se narodil v Darmstadtu, avšak jeho rodina pocházela z Würzburgu; jeho děd tam pracoval jako oční lékař. Karlův otec Jacob (1824-1891) působil mimo jiné v letech 1858-1859 jako ředitel Městského divadla v Brně, do Würzburgu se vrátil po smrti otce (1858) a stal se tam tajemníkem okresního soudu. Kolem roku 1870 obdržela rodina švýcarské občanství. Karl studoval nejprve na gymnáziu ve Würzburgu. Díky hudebně založené rodině získal v té době i první hudební výuku (hra na klavír a housle, hudební teorie), brzy hrál na klavír komorní hudbu a na housle v místním symfonickém orchestru. Vystudoval klasickou filologii na univerzitách v Heidelbergu a od roku 1878 Lipsku (promován 1880). Současně navštěvoval lipskou konzervatoř, kde se učil hře na klavír u C. Reineckeho, hudební teorii u E. F. Richtera a hudební vědě u O. Paula. Roku 1880 debutoval jako pianista v lipském Gewandhausu, s doprovodem Gewandhaus-Orchester hrál klavírní koncert č. 1 b moll Franze Xavera Scharwenky.\n\nV průběhu 80. let 19. století postupně budoval svou dirigentskou kariéru; působil v Curychu (1880-1881), Salcburku (1881-1882), Brně (1882-1884, první kapelník), Štýrském Hradci (1884-1886, současně vedoucí Štýrského hudebního spolku) a v Německém zemském divadle v Praze (1886-1892) pod vedením ředitele Angela Neumanna. V roce 1892 byl povolán do Berlínské dvorní opery na místo 1. kapelníka (tutéž funkci současně zastávali Richard Strauss a Bruno Walter), od roku 1908 byl jejím šéfdirigentem (Musikdirektor). V letech 1894-1911 se rovněž jako pravidelný hostující dirigent účastnil Slezských hudebních slavností ve Zhořelci.\n\nZejména od doby působení v pražském Německém zemském divadle se věnoval interpretaci děl Richarda Wagnera, která se stala jeho specializací. Roku 1889 dirigoval první provedení \"Prstenu Nibelungova\" v Rusku (Petrohrad a Moskva). I v dalších působištích se věnoval Wagnerovým dílům (též např. v letech 1903-04 v londýnské Královské opeře v Covent Garden a v letech 1904-06 u Vídeňské filharmonie). Po smrti Felixe Mottla (1911) a Hanse Richtera (1916) byl nejautoritativnějším wagnerovským dirigentem. Od roku 1901 dirigoval na Hudebních slavnostech v Bayreuthu, a to především \"Parsifala\". I po Wagnerově smrti jej odmítal dirigovat jinde než v Bayreuthu, pro který jej Mistr určil. Rezignoval po smrti Wagnerovy vdovy Cosimy (1930).\n\nJiž v letech 1906-1908 vedl Muck americký Boston Symphony Orchestra a od roku 1912 působil v Bostonu jako jeho šéfdirigent. Přestože byl švýcarský občan, jeho proněmecké názory i lpění na převážně německém repertoáru vedly po vstupu Spojených států amerických do I. světové války k jeho internaci pro podezření ze špionáže (1918). Ta trvala více než rok a jednou ze záminek bylo hojně medializované Muckovo údajné odmítnutí dirigovat americkou hymnu na jednom ze zájezdních koncertů.\n\nRoku 1919 se Muck vrátil do Evropy a působil v Mnichově (1919-22) a v Amsterdamu (1920-1925). Od roku 1922 stál v čele Hamburské filharmonie. Roku 1933 odešel na odpočinek; posledním koncertem, který dirigoval, byl slavnostní koncert v Lipsku k 50. výročí Wagnerovy smrti.\n\nKarl Muck byl známý svými německo-nacionálními a antisemitskými názory; i to hrálo úlohu při jeho americké internaci. Tímto zaměřením spoluvytvářel politickou atmosféru Hudebních slavností v Bayreuthu. Krátce před svou smrtí, ke svým 80. narozeninám, obdržel Adlerschild des Deutschen Reiches.\n\nPro Muckovo dirigování byla charakteristická absolutní věrnost partituře. Oproti subjektivnímu romantizování upřednostňoval stálé tempo, relativně rychlé a důrazné, záleželo mu na přesném rytmu. Jeho přísnost při zkouškách byla pověstná.\n\nVedle Wagnera dirigoval Muck nejčastěji Antona Brucknera, ale pěstoval širší repertoár. Zejména ve svém americkém období seznamoval americké obecenstvo vedle klasické německé hudby i s moderními autory, a to jak německými (Gustav Mahler, Arnold Schönberg), tak s jinými evropskými (Claude Debussy, Jean Sibelius).\n\nKarl Muck byl jedním z prvních významných dirigentů, kteří po sobě zanechali zvukové záznamy. Nahrávky, které s Boston Symphony Orchestra pořídil roku 1917 pro firmu Victor Company, jsou vůbec prvními orchestrálními gramofonovými nahrávkami. Ve dvacátých letech natočil řadu wagnerovských nahrávek, z nichž nejvýznamnější jsou rozsáhlé úryvky z \"Parsifala\".\n\n\n"}
{"id": "664909", "url": "https://cs.wikipedia.org/wiki?curid=664909", "title": "Saumur", "text": "Saumur\n\nSaumur je město na Loiře na západě Francie v departementu Maine-et-Loire, v regionu Pays de la Loire. Od Paříže je vzdáleno 254 kilometrů.\n\nSousední obce: Saint-Martin-de-la-Place, Villebernier, Vivy a Distré.\n\nÚzemím obce protékají řeky Loira, Le Thouet a Authion.\n\n\"Počet obyvatel\"\n\n\n\n\n"}
{"id": "664917", "url": "https://cs.wikipedia.org/wiki?curid=664917", "title": "Tootsie", "text": "Tootsie\n\nTootsie je americká filmová komedie z roku 1982 režiséra Sydneyho Pollacka s Dustinem Hoffmanem v hlavní roli. Jde o typickou převlekovou situační komedii, která je založena na komické záměně mužské a ženské identity sice velmi talentovaného, jinak ale trochu neukázněného a svéhlavého a snad proto dlouho nezaměstnaného herce Michaela Dorseye, který se jednoho dne totálně promění na herečku Dorothy Michaelsovou zvanou Tootsie.\n\nMichael Dorsey (Dustin Hoffman) je velmi talentovaný herec, který herectví pravidelně vyučuje i své mladší kolegy, nicméně je poněkud svéhlavý a neukázněný a proto dlouho nemůže po celém New Yorku získat žádnou práci v divadle ani v televizi. Proto se jednoho dne rozhodne, že zkusí casting na postavu nové ředitelky nemocnice v jednom televizním sitcomu převlečen za ženu (shodou okolností se jedná o roli, o kterou usilovala i jeho přítelkyně). Tuto roli díky svému talentu i značně nezvyklému a originálnímu hereckému projevu nakonec skutečně získá. Postupem doby se jeho nová postava Tootsie stane mezi televizními diváky velice populární. Nicméně nová osobní identita mu způsobuje velké obtíže zejména v osobním životě a značně komplikuje život i jeho známým, přátelům a kamarádům, neboť je nutno tuto jeho proměnu neustále tajit. Při natáčení seriálu se nakonec zamiluje do své kolegyně Julie (Jessica Lange) (se kterou zprvu sdílí dámskou šatnu), stane se jejím přítelem/přítelkyní a sblíží se i s jejím otcem. Tato situace se pro něj nakonec stane natolik neúnosnou, že svoji pravou identitu vyzradí během živého vysílání jednoho z dílů seriálu. Příběh končí otevřeným happyendem, kdy Julie nakonec po delším váhání akceptuje, že její přítelkyně není žena ale muž - oba společně pak spolu odchází po ulici pryč a diskutují spolu o dámských šatech ...\n\n"}
{"id": "664919", "url": "https://cs.wikipedia.org/wiki?curid=664919", "title": "Endriejavas", "text": "Endriejavas\n\nEndriejavas je městys v západní části Litvy, v severním Žemaitsku, v Klaipėdském kraji, okres Klaipėdský (okresní město Gargždai). Město leží 2 km na východojihovýchod od soutoku Veivirže s Vinkurė, u jižního břehu jezera Kapstatas, při silnici č. 197 Kryžkalnis – Klaipėda, necelé 2 km na sever od dálnice A1. V tomto městysu je odbočka na sever směrem k memoriálu Ablinga (vzdálen 4 km). Na východ od městysu je pohoří Endriejavo kalvagūbris (nadmořská výška chlumu u městysu je 130 m n. m., nejvyšší kóta v pohoří je nedaleký kopec Žvaginių kalnas – 148,3 m n. m.). Od roku 1943 zde stojí kostel Svatého apoštola Andrieje. Dále je zde střední škola, knihovna, pošta (LT-96035).\n\nV roce 1630 je zmiňován Endriejavský hvozd. Název vsi je zmiňován od počátku 18. století. V roce 1780 postaven dřevěný kostel. Od roku 1837 náležel Rietavským hrabatům Oginským. Od začátku 19. století působí farní škola. Po povstání v roce 1863 byla škola zavřena, další základní škola působí od roku 1865 (od roku 1955 již jako střední).\n\n"}
{"id": "664925", "url": "https://cs.wikipedia.org/wiki?curid=664925", "title": "Seznam největších jaderných elektráren", "text": "Seznam největších jaderných elektráren\n\nTento seznam řadí největší jaderné elektrárny podle jejich instalovaného výkonu. Obsahuje všechny elektrárny na světě s instalovaným výkonem nejméně 4 000 MWe. V březnu 2011 bylo dle statistik Mezinárodní agentury pro atomovou energii v provozu 442 reaktorů s celkovým instalovaným výkonem 374 996 MWe.\n"}
{"id": "664926", "url": "https://cs.wikipedia.org/wiki?curid=664926", "title": "Bostonský masakr", "text": "Bostonský masakr\n\nBostonský masakr (Boston Massacre) byl konflikt mezi kolonisty a britskými vojáky v Bostonu. Britští vojáci 5. března 1770 při něm zabili pět civilistů.\n\nZačátkem března rozepře mezi kolonisty a vojáky vyvrcholily. Červenokabátníkům jejich příjmy z Anglie nestačily, času měli dost nazbyt, a tak vyhledávali práci u kolonistů. 2. března 1770 se jeden z červenokabátníků rozhodl hledat práci u amerického obchodníka, který by byl ochoten mu ji i poskytnout, ale byla to práce pod úroveň anglického vojáka. Měl možnost za minimální plat čistit záchodky v přístavu. Tato nabídka ho rozzuřila a chvíli na to se vrátil i s posilami asi tuctu mužů, což vedlo k potyčce.\n\nSituace vyvrcholila 5. března 1770 před bostonskou celnicí na King Street. Tam proběhla hádka mezi anglickým úředníkem a americkým holičem. Holič za své služby od anglického úředníka nedostal zaplaceno a požadoval svůj výdělek. Hádka upoutala pozornost skupiny protestujících kolonistů. Seběhl se tam dav lidí, na jedné straně kolonisté, na straně druhé britští vojáci. Kolonisté začali červenokabátníkům nadávat, házet po nich ch sněhové koule, smetí a skořápky od ústřic. Rozezněl se požární zvon, a to přivolalo před celnici mnohem více dalších lidí. Zmatení vojáci zahájili do davu palbu. Pět lidí bylo zastřeleno a dalších jedenáct zraněno. Zpráva o masakru v Bostonu se rychle šířila do ostatních kolonií. Vylíčení událostí bylo ale často zkreslené a upravené v neprospěch Britů.\n\nKoncem dubna 1770 parlament zrušil většinu Townshendových zákonů kromě cla na čaj, ten zůstal v platnosti jako známka autority parlamentu. Townshendovy zákony sice byly zrušeny, ale v platnosti zůstávaly zákony o cukru, o měně, o ubytování, a také Úřad celních komisařů i soud viceadmirality stále ovládali Britové. Britské loďstvo kontrolovalo pobřežní vody a červenokabátníci ačkoliv se stáhli pryč z Bostonu, zůstávali trvalou hrozbou.\nDalší incident nastal v červnu 1772, kdy britská válečná loď hlídkující u břehů Rhode Islandu narazila na mělčinu. Skupinka místních osadníků vtrhla na loď; při potyčce pobili posádku a loď zapálili. Tato událost je také známa jako aféra Gaspee. Následné vyšetřování bylo neúspěšné a viníci zůstali neznámí. Čtyři dny po přepadení oznámil massachusettský guvernér Thomas Hutchinson provinčnímu sněmu, že od nynějška bude jeho plat hrazen z celních příjmů. Ze stejného zdroje budou placeni nejvyšší soudci, takže jejich příjmy již nebudou závislé na sněmu. To znamenalo, že soudci a Hutchinson budou placeni přímo z Londýna, tím obešel koloniální zákony.\n\nV listopadu 1772 Samuel Adams přesvědčil bostonské městské shromáždění, aby vydalo prohlášení o právech a stížnostech pomocí korespondenčního výboru. Také vyzval ostatní města, aby učinily totéž. V březnu 1773 byly korespondenční výbory skoro v každém městě, spojovaly vlastence ve všech koloniích a poskytovaly pevnou půdu pod nohama vládě rebelů. Virginský korespondenční výbor navrhl, aby fungovaly na mezikoloniálním základě a jednaly spolu. Jako celek lépe mobilizovaly veřejné mínění a udržovaly hněv stále živý.\n\nTelevizní minisérie \"John Adams\" (2008), která vypravuje životní příběh otce budoucího presidenta USA, začíná obdobím bostonského masakru.\n\n"}
{"id": "664927", "url": "https://cs.wikipedia.org/wiki?curid=664927", "title": "Eric Maskin", "text": "Eric Maskin\n\nEric Stark Maskin (* 12. prosince 1950 New York) je americký ekonom, který v roce 2007 spolu s Leonidem Hurwiczem a Rogerem Myersonem získal Cenu Švédské národní banky za rozvoj ekonomické vědy na památku Alfreda Nobela za „položení základů teorie návrhu mechanismů“. Je profesorem sociálních věd na Institute for Advanced Study a hostujícím profesorem na Princetonské univerzitě.\n\n"}
{"id": "664931", "url": "https://cs.wikipedia.org/wiki?curid=664931", "title": "Roger Myerson", "text": "Roger Myerson\n\nRoger Bruce Myerson (* 29. března 1951 Boston) je americký ekonom, který v roce 2007 spolu s Leonidem Hurwiczem a Ericem Maskinem získal Cenu Švédské národní banky za rozvoj ekonomické vědy na památku Alfreda Nobela za „položení základů teorie návrhu mechanismů“. Je profesorem na Chicagské univerzitě.\n\n"}
{"id": "664938", "url": "https://cs.wikipedia.org/wiki?curid=664938", "title": "Hokovití", "text": "Hokovití\n\nHokovití (Cracidae) je čeleď středních i velkých ptáků z řádu hrabavých žijících výhradně v oblastech Nového světa. Je tvořena 11 rody (jen se třemi českými jmény) s téměř 50 druhy.\n\nJsou rozptýleni v subtropických i tropických lesích Jižní, Střední a v jižní části Severní Ameriky. Žijí převážně v tropických pralesích a galeriových lesích a to od říčních nížin až po horské oblasti. Oblast výskytu je ohraničena na jihu severem Argentiny a na severu Mexikem, jeden druh čačalaka obecná zasahuje až do Texasu v USA a dva druhy guan trinidadský a čačalaka rudořitá se usadili na karibských ostrovech Trinidad a Tobago. Čeleď hokovitých obydluje teplé zalesněné nížiny i chladnější hornatá území (až 3000 m n. m.) na rozlehlém a floristicky pestrém areálu. Žijí v primárních tropických pralesích, v galeriových lesích lemující vodní toky v jinak bezlesých územích i v oblastech kde v období sucha stromy pravidelně shazují listí. Žijí také poblíž plantáží a domů, pokud jsou tam stromy nebo vzrostlé keře a nejsou lidmi příliš rušeni.\n\nNěkteré druhy jsou ale poměrně vzácné, jich nízké počty se vyskytují pouze na rozsahem malých územích. Podle Červeného seznamu IUCN je 6 druhů hodnoceno jako zranitelný, 8 je považováno za ohrožený druh a 4 druhy jsou pokládány za kriticky ohrožené. Druh hoko mitu (\"Mitu mitu\") již pravděpodobně ve volné přírodě vymizel, naposled byl pozorován v roce 1980, je chován pouze v zoologických zahradách. Nejvíce hokovité ohrožuje člověk likvidaci jejich původních regionů při kácení pralesů a stavěním cest a dále původní obyvatelé lovící je s oblibou pro maso.\n\nJsou to ptáci různých velikostí, od 50 do 100 cm a váhy od 380 do 4300 gramů, samci bývají větší a těžší než samice. Do rodů hoko patří obecně největší a do rodu čačalaka nejmenší. Mají silný ale krátký, na špičce zahnutý zobák mnohdy červené nebo modré barvy, stejně barevné mívají i silné a dlouhé nohy. Křídla mají krátká a zakulacená a poměrně dlouhý a široký ocas. Lesklé peří je tmavé barvy, olivově hnědé, černé nebo šedé v různých odstínech, často s bílými skvrnami, s výjimkou rodů hoko jsou obě pohlaví zbarvená podobně. Mnohé druhy se vyznačují barevnými laloky a různými výrůstky na hlavě, zobáku i ozobí, na hlavě mívají hřebínek z dopředu stočeného peří. Na krku a obličeji mívají holou kůži zářivě modrou nebo červenou. Zabarvení jedinců jednoho druhu se může lišit, nedospělci mají peří světle hnědé nebo i pruhované.\n\nJsou to stromoví ptáci, nejsou dobří letci. Na stromech hřadují, hledají tam obživu i stavějí hnízda. Chodí lehce a bezpečně i po tenkých větvích v korunách stromů, kde tráví převážnou část života. Pro překonání mýtin si vyskáčou po větvích na nejvyšší strom a odtud plachtěním dlouhým i 100 m se pokoušejí dosáhnout dalšího stromu; nestačí-li to, letí za pomoci prudkého mávání křídel. Ze země do korun stromů vzlétají při úkrytu před nepřítelem, k odpočinku a přenocování. Jsou to ptáci plaší se skrytým způsobem životy. Hokovití se považují za důležité rozsévače semen lesních rostlin.\n\nJejich hlasové projevy se popisují jako hlasité a chraptivé houkání, pískání a vrkání, nejčastěji se ozývají za soumraku a úsvitu. Díky prodloužené průdušnici mohou samečci hokovitých vyluzovat extrémně nízké dunivé tóny rozléhající se pralesem na veliké vzdálenosti. Mimo to se ozývají i bušením křídel o větve.\n\nJsou to všežravci kteří v prvé řadě se živí plody, semeny, květy i čerstvými výhonky rostlin. Malé plody polykají celé, do velkých plodů klovají. Pouze doplňkovou stravou jsou živočichové, např. červi, plži, pavouci, brouci, mravenci, termiti i kobylky. Loví i malé obratlovce jako žáby, hlodavce i drobné hady. Žerou i vejce z hnízd drobných ptáků, např. kolibříků. Některé druhy slétávají se stromů za pozemní potravou častěji, jiné výjimečně. Mají vole pro uskladnění potravy.\n\nJejich život probíhá u většiny druhů v hejnech, mnohdy skupinově i hnízdí. Samci většiny druhů jsou pravděpodobně monogamní, někteří jsou naopak spatřování v období rozmnožování pohromadě se třemi nebo čtyřmi slepicemi. Svá hnízda si stavějí na stromech nebo v hustých keřích. Neuspořádané hnízdo je z proutí, větviček, listí i trávy. Slepice kladou po 2 až 4 velkých bílých vejcích s tvrdou skořápkou, výjimečně i do společného hnízda. Na vejcích sedí jen slepice, asi jednou nebo dvakrát denně odchází na cca 1 hodinu za potravou, za deště zůstává. Inkubace vajec trvá podle druhu od 21 do 36 dnů.\n\nVylíhnutá kuřata jsou vyspělá a opeřená, jsou brzy schopna popolétávat po stromech na krátké vzdálenosti. Oba rodiče jim z počátku do hnízda přinášejí ve voleti potravu, dokrmují je částečně i když už jsou schopna si potravu najít sama. Za deště a v noci samice mladá kuřata skrývá pod křídla. Rozmnožovat se začínají ve dvou až třech létech, vejce snášejí jen jednou ročně, v porovnání s ostatními hrabavými ptáky mají hokovití nízkou míru reprodukce.\n\nHokovití jsou poměrně rozsáhlá čeleď ptáků, která není pro jejich převážně stromový způsob života v mnohdy těžko dostupných oblastech dokonale prozkoumána. Proto se často uvádí proměnlivý počet jejich rodů i druhů. Zde je jedna z posledních variant:\n"}
{"id": "664942", "url": "https://cs.wikipedia.org/wiki?curid=664942", "title": "Sardonismus", "text": "Sardonismus\n\nSardonismus je vyjádření cynismu, výsměchu a skeptického (též uštěpačného, zatrpklého, nuceného až křečovitého) humoru, a to prostřednictvím psaného a mluveného slova nebo i gest.\n\nSardonismus (popř. jeho adjektivum sardonický) pochází z latinského \"sardonicus\" a řeckého \"sardonikos\" – sardský úšklebek (po požití šťovíkaté rostliny \"Sardonia\" rostoucí na Sardinii).\n\nV lékařské terminologii se užívá pojem sardonický úsměv (\"risus sardonicus\") pro stav stažení obličeje křečovitým napětím mimického svalstva.\n\n"}
{"id": "664944", "url": "https://cs.wikipedia.org/wiki?curid=664944", "title": "Okres Sandomierz", "text": "Okres Sandomierz\n\nOkres Sandomierz (polsky \"Powiat sandomierski\") je okres v polském Svatokřížském vojvodství. Rozlohu má 675,89 km² a v roce 2006 zde žilo 81 074 obyvatel. Sídlem správy okresu je město Sandomierz.\n\nMěstská:\n\nMěstsko-vesnické:\n\nVesnické:\n\n"}
{"id": "664946", "url": "https://cs.wikipedia.org/wiki?curid=664946", "title": "Rock on Honorable Ones!!", "text": "Rock on Honorable Ones!!\n\nRock on Honorable Ones!! je třetí studiové album punk-rockové kapely Bowling for Soup. Název je odkaz na heslo S.H. Rider High School ve Wichita Falls v Texasu, odkud Bowling for Soup pocházejí.\n\nV tomto videoklipu je Lance Morril jedním z mála způsobu, jak ho musíme vidět. Jaret Reddick měl v době natáčení klipu dlouhé vlasy.\n"}
{"id": "664948", "url": "https://cs.wikipedia.org/wiki?curid=664948", "title": "RegioPanter", "text": "RegioPanter\n\nRegioPanter (typové označení Škoda 7Ev) je částečně nízkopodlažní elektrická jednotka, kterou si objednaly v roce 2011 České dráhy a. s., výrobcem je Škoda Vagonka a. s. V době objednávky ještě nebyl tento typ vyvinut. Jednotky tří různých modifikací nesou označení řad 440, 640 a 650.\n\nJednotky jsou vyráběny jako dvouvozové nebo třívozové (výrobce nabízel i čtyřvozovou variantu), a to z pěti typů vozů. Je možné spojit až čtyři jednotky do jedné soupravy. Dvouvozová jednotka má kapacitu 147 sedících cestujících, třívozová 241 sedících cestujících, čtyřvozová kolem 330 cestujících. Mezivozové přechody jsou opatřeny měchy a nejsou odděleny dveřmi, interiéry vozů jsou bez příček a bez dveří. Ke spojování jednotek slouží samočinná spřáhla typu Scharfenberg.\n\nSkříně vozů jsou zhotoveny z hliníkových velkoplošných protlačovaných profilů, kabinové moduly na čelech vlaků jsou ocelové. Vozidla splňují požadavky normy EN 15227 - odolnost proti nárazu.\n\nMaximální rychlost je 160 km/h, výška podlahy v úrovni nástupu 550 mm nad temenem kolejnice, šířka dveří 1500 mm. Délka dvouvozové jednotky je 52,9 m, délka třívozové jednotky 79,4 m. Maximální šířka je 2,82 m, maximální výška 4,26 metru. Hmotnost dvousystémové třívozové jednotky je 160 tun, dvouvozové jednotky 106 tun. Většina elektrické a pneumatické výzbroje je umístěna na střeše vozidel, společně se vzduchotechnikou a kabeláží ve výšce do 0,7 m nad stropem interiéru, nikoliv v klasické strojovně. Jednotlivé agregáty na střeše mají vlastní skříně, které nejsou nijak aerodynamicky tvarovány. Výrobce udává, že je vlak z 65 % nízkopodlažní.\n\nVozy jsou vybaveny wi-fi sítí, klimatizací a uzavřeným systémem WC a umožňují umístění prodejních automatů na občerstvení, noviny atd. Jednotky mají jeden bezbariérový záchod a třívozové provedení ještě další běžný záchod. Na nástupní plošině u konce vozu s bezbariérovým záchodem se nachází při obou dveřích pomocná sklopná nakládací rampa pro cestující na vozíku. Od této plošiny směrem ke stanovišti strojvedoucího je oddíl první třídy s devíti polohovatelnými sedadly s větším prostorem a elektrickými zásuvkami. Pro informační systém uvnitř vozidel jsou použity LCD monitory.\n\nKaždý vůz bez ohledu na typ má jeden hnací a jeden běžný podvozek. Protože na hnací podvozek připadá vždy vyšší tíha než na podvozek běžný (přinejmenším o tíhu trakčních elektromotorů a kromě toho je nad něj soustředěna i trakční výzbroj), je touto koncepcí zaručeno, že podíl adhezní hmotnosti bude vyšší než 50 % při jakémkoliv uspořádání jednotky. V každém hnacím podvozku jsou osazeny dva asynchronní trakční motory Škoda ML 3942 K/4 o trvalém výkonu 340 kW. Výkon dvouvozové jednotky je 1360 kW, výkon třívozové jednotky 2040 kW. Soupravy jsou schopny rekuperace energie při brzdění.\n\nJednotky jsou vyráběny ve variantách buď pro napěťové systémy 25 kV 50 Hz i 3 kV ss nebo jen pro 3 kV ss. Sběračem a hlavním vypínačem je vybaven jen jeden čelní vůz (ř. 440, 640, 650). Druhý vůz je napájen napětím 3 kVss z čelního vozu, u třívozové jednotky je na druhý čelní vůz přivedeno napětí z trakčního vedení (3 nebo 25 kV) kabelem z prvního čelního vozu. \n\nVnější i vnitřní vzhled navrhlo studio Design Descent akademického sochaře Jiřího Španihela.\n\nPrvní díly vznikají v závodě Škoda v Plzni, výrobcem je Škoda Vagonka a. s. a výroba probíhá v Ostravě. Začátkem roku 2011 výrobce oznámil, že na projektu pracuje již zhruba tři roky.\n\nČeské dráhy objednaly tyto jednotky nejprve pro regionální dopravu v Jihočeském, Olomouckém, Ústeckém, Pardubickém a Královéhradeckém kraji. (Technet.cz místo Olomouckého kraje uvedl Moravskoslezský.) Dopravce původně předpokládal, že jím objednané typové řady dostanou od Drážního úřadu řadová označení 445, 644 a 645, označeny však byly jako řady 440, 640 a 650. Dne 14. února 2011 podepsaly České dráhy kontrakt na nákup 15 třívozových a 4 dvouvozových jednotek za 2,511 miliardy korun. Regionální operační programy EU se na financování dodávky podílejí ve výši až 40 procent.\nPrvní z těchto jednotek byla Českým drahám předána v druhé polovině roku 2012, poslední začátkem roku 2014. Podle informace z listopadu 2011 má v roce 2012 být dodáno prvních 5 souprav.\n\nPrvní dvě zakázky byly Českými drahami podány 9. a 10. září 2010, v obou případech se do soutěže přihlásil jen jediný zájemce a ten uspěl. Dne 16. února 2011 pak České dráhy oznámily, že kromě smlouvy na dodávku 15 třívozových jednotek z prvních dvou zakázek uzavřely na základě otevřeného zadávacího řízení ještě smlouvu na dodávku dalších 4 jednotek, dvouvozových. Jiní potenciální zájemci jako Bombardier, Siemens či Stadler údajně nebyli schopni dostát některým technickým požadavkům, jako možnost manipulace s jednotlivými vozidly po rozpojení jednotky bez pomocných zařízení či minimální světlost vstupních dveří 1,5 m. Zadávací dokumentaci pro druhou zakázku si vyzvedlo 6 výrobců. Protože si však České dráhy méně obvykle nakombinovaly různé požadavky (rozpojitelné soupravy na standardních podvozcích místo Jakobsových a nadstandardně široké dveře), do soutěže se přihlásil jen jediný zájemce, Škoda Transportation. Úřad pro ochranu hospodářské soutěže zahájil s ČD správní řízení ve věci jedné zakázky z roku 2011 na čtyři dvouvozové jednotky, tedy menší ze dvou zakázek na tato vozidla. České dráhy požadavek na široké dveře vysvětlovaly potřebou rychlejšího výstupu a nástupu cestujících. ÚOHS řízení uzavřel s tím, že České dráhy neporušily zákon o veřejných zakázkách, protože při šetření mj. zjistil 15 drážních vozidel s obdobným využitím a se šířkou dveří kolem 1500 mm a drážní vozidla s takovou šířkou se provozují od výrobců Stadler, Alstom, Bombardier, CAF, Siemens a dalších.\n\nZačátkem roku 2013 MF Dnes napsala, že se koná třetí soutěž. V září 2012 uvedla, že v podobné soutěži pro Jihomoravský kraj České dráhy ustoupily kritice požadavku na širší dveře a akceptují i nabídky od výrobců s užšími dveřmi.\n\n30. dubna 2011 spustily České dráhy a Škoda Transportation nový web věnovaný této jednotce. Zároveň vyhlásily soutěž „Pojmenujte nový vlak“, v níž sbíraly návrhy na pojmenování jednotky. Deset nejúspěšnějších návrhů získalo věcné ceny, přičemž účastí v soutěži se každý předem zřekl autorských a finančních nároků. Výsledky měly být vyhlášeny do 30. června 2011. 22. července 2011 byla na webu zveřejněna zpráva, že z 10 518 návrhů zvítězil název RegioPanter, který do soutěže poslalo celkem 7 soutěžících. Slovo Panter má odkazovat nejen na zvíře, ale i na zažitý název Panťák. Dále byly oceněny návrhy RegioStar, Modrý šíp, Albatros, RegioLine, RegioFly, Delfín, RegioMouse, For Regio a RegioCat.\n3. listopadu 2011 byla v areálu plzeňské Škody novinářům a pozvaným hostům nová dvouvozová dvousystémová jednotka řady 650/651 (vozy označené 650.001 a 651.001 a nápisem RegioPanter), dosud ještě neschválená pro provoz, předvedena na slavnostním křtu.\n\nKoncem září 2012 začaly ČD v rámci zkušebního provozu s cestujícími nasazovat prvních pět jednotek.\n\nV únoru 2013 byly tyto vlaky definitivně schváleny Drážním úřadem pro provoz v ČR jako podmínka koupě Českými drahami.\n\nV květnu 2013 objednaly ČD další jednotky za 943 mil. Kč, a to jako náhradu starších vozidel pro linku S2 Integrovaného dopravního systému Jihomoravského kraje z Křenovic do Březové nad Svitavou. Konkrétně se jedná o pět třívozových jednotek řady 640 a dvě dvouvozové jednotky řady 650. První kus z dodávky pro Jihomoravský kraj byl slavnostně uveden do provozu v červnu 2014.\n\nV listopadu 2018 dodala Škoda Transportation Českým drahám další jednotky za 943 milionů Kč, a to jako náhradu starších vozidel pro osobní vlaky Integrované dopravy Plzeňska. Konkrétně bude do prosince 2018 dodáno devět dvouvozových jednotky řady 650. Budou jezdit na lince z Plzně do Horažďovic předměstí.\n\nÚpravou konstrukce jednotek typu RegioPanter vznikly v roce 2015 jednotky řady 660.0 a 660.1 pro dálkovou dopravu s označením InterPanter. Liší se především počtem vozů, menším počtem nástupních dveří (jedny v každé bočnici každého vozu) a uspořádáním interiéru. Tyto jednotky byly dodány jako tří- a pětivozové, prostřední vůz pětivozových jednotek nemá pohon.\n\nV roce 2018 Škoda Transportation v konsorciu s ŽOS Trnava vyhrála v tendru pro ZSSK. Do tří let má dodat 8 třívozových a 2 čtyřvozové jednotky, obě varianty mají být dvousystémové (3 kV ss a 25 kV 50 Hz). Kontrakt zahrnuje též opci na dalších 5 třívozových a 10 čtyřvozových jednotek. V roce 2019 bylo objednáno 25 jednotek – třináct třívozových (řada 661) pro 247 sedících cestujících a dvanáct čtyřvozových (řada 660) pro 343 sedících cestujících.\n\nSpolečnost Škoda Transportation se svým typem RegioPanter zvítězila v tendru na dodávku elektrických jednotek pro britského operátora National Express. Ten se ucházel o zakázku vyhlášenou bavorskou železniční společností Bayerische Eisenbahngesellschaft (BEG) na zajištění příměstské dopravy (S-Bahn) v okolí města Norimberk pro léta 2018–2030. Tu původně zajišťovalo DB Regio se soupravami Bombardier Talent 2. Dne 2. února 2015 byla vítězem výběrového řízení vyhlášena společnost National Express Rail GmbH. Škoda Transportation pro ni měla dodat 38 pětivozových jednotek RegioPanther v hodnotě přes 10 miliard Kč. Podle tiskové zprávy Škoda Transportation mělo jít o největší českou strojírenskou zakázku v Německu. National Express Rail však od zakázky na provoz vlaků odstoupil a tím padl i kontrakt Škody na výrobu souprav pro tuto společnost.\n\n"}
{"id": "664950", "url": "https://cs.wikipedia.org/wiki?curid=664950", "title": "Okres Cigánd", "text": "Okres Cigánd\n\nOkres Cigánd ( ) je okres v severovýchodním Maďarsku v župě Borsod-Abaúj-Zemplén. Jeho správním centrem je město Cigánd.\n\nMěsta\n\nMěstyse\n\nObce\n"}
{"id": "664955", "url": "https://cs.wikipedia.org/wiki?curid=664955", "title": "Židé v Jihlavě", "text": "Židé v Jihlavě\n\nŽidé v Jihlavě jsou poprvé zmiňováni roku 1249, kdy český král Václav I. a moravský markrabě Přemysl Otakar vydali pro Jihlavu listinu městských a horních práv, jež se samozřejmostí předpokládala přítomnost židovského obyvatelstva v tomto městě. Předně bylo obchodníkům, kupcům, krčmářům a Židům zapovězeno přijímat do zástavy nebo do úschovy církevní předměty. Další ustanovení zakazovalo o Velkém pátku jakýkoli styk mezi židy a křesťany, nejspíš aby se předešlo protižidovským násilnostem, vedených touhou křesťanů pomstít se židům podle principu kolektivní viny za Ježíšovu smrt. Trest pohřbení zaživa měl nakonec stihnout žida a vdanou křesťanku usvědčené ze smilstva anebo křesťana a židovku usvědčené z pohlavního styku.\n\nRoku 1345 moravský markrabě Karel kvůli zvýšení příjmů královské komory osvobodil Židy, kteří se přestěhují do Jihlavy, od jejich původních povinností. Toto opatření přispělo ke zvýšení počtu Židů v tomto městě. Postupně se začali usazovat v okolí dnešní ulice Matky Boží, v místech později pojmenovaných jako Přední a Zadní Židovská ulice (nyní Židovská). Součástí středověké židovské čtvrti byla také synagoga v severovýchodním rohu dnešního křížení ulic Židovská a Mrštíkova. Židé měli svou samosprávu v čele s rychtářem i vlastního učitele. Roku 1426 jihlavští měšťané, z nichž mnozí měli od Židů vypůjčené peníze, využili obvinění Židů z údajné dohody s husity a s podporou Albrechta Habsburského je vyhnali.\n\nMenší osídlení zde vzniklo v polovině 15. století, ale Vladislav II. Jagellonský Židy roku 1506 znovu vypověděl. Židé se do Jihlavy vrátili kolem roku 1837. Tehdy se prameny zmiňují o pouhých 17 židovských obyvatelích Jihlavy. Ve 2. polovině 19. století došlo k nárůstu jejich počtu a také zde od roku 1858 vznikla židovská obec. V roce 1929 měla 1400 finančně přispívajících členů. Zároveň ve městě vznikla řada spolků sdružujících židovské ženy, chrámové pěvce, akademiky či židovskou mládež. V roce 1918 vznikl Spolek českých pokrokových Židů. Konec nejen rozmachu Židů, ale vůbec přítomnosti Židů v Jihlavě učinila německá okupace. Po druhé světové válce roku 1945 se sice do Jihlavy navrátilo 32 Židů a židovská obec byla obnovena, ta však byla později změněna v synagogální sbor, který zanikl v 70. letech 20. století.\n\n\n\n\n"}
{"id": "664956", "url": "https://cs.wikipedia.org/wiki?curid=664956", "title": "Medovník meduňkolistý", "text": "Medovník meduňkolistý\n\nMedovník meduňkolistý (\"Melittis melissophyllum\") je lesní bylina s medově vonícími pyskatými květy, zbarvenými bíle nebo bílo-růžově až bílo-nachově. Je jediným druhem monotypického rodu medovník.\n\nRostlina vyrůstá v Evropě západní (včetně jihu Anglie), jižní (kromě nejjižnějších částí) a střední; na východě zasahuje až na Litvu a na Ukrajinu. V České republice roste v teplých oblastech ve světlejších listnatých lesích, především teplomilných doubravách, dubohabřinách a vápnomilných bučinách, dále na pasekách i křovinatých stráních tam, kde jsou vlhké a dostatečně humusem i živinami zásobené půdy, které mohou být mírně zásadité nebo mírně kyselé. Vyskytuje se sice roztroušeně, ale na místech výskytu vyrůstá pospolitě.\n\nJe to vytrvalá rostlina s nevětvenou, chlupatou, čtyřhrannou, 20 až 60 cm vysokou lodyhou, která vyrůstá z krátkého, mnohohlavého oddenku s výběžky. Je porostlá hustě chlupatými listy s řapíky 0,5 až 2,5 cm dlouhými. Jejich čepele mívají tvar elipsovitý, podlouhle elipsovitý, vejčitý až široce vejčitý; na bázi jsou klínovité až srdčité a po obvodu bývají hrubě vroubkované či pilovité. Listy jsou na horní straně hustě chlupaté, na spodní straně chlupaté jen na žilkách, dlouhé 6,5 až 12,5 cm.\n\nZ úžlabí horních dvou až šesti párů listů vyrůstá v lichopřeslenech dva až šest pyskatých květů dlouhých 3 až 4 cm. Jsou oboupohlavné, souměrné a rostou na asi 1 cm dlouhých žláznatě chlupatých stopkách. Široce zvonkovitý, vytrvalý, desetižilný, jen 1,5 cm dlouhý, nepravidelně dvoupyský kalich je srostlý obvykle z pěti doširoka rozložených trojúhelníkovitých zubů (u horního pysku jsou delší) a má barvu zelenou až nažloutlou. Dvoupyská koruna je srostlá z pěti plátků a má poměrně širokou trubku o délce 2 až 3 cm. Její horní pysk je okrouhlý, často plochý, celokrajný a obvykle bílý nebo narůžovělý, spodní trojlaločný pysk je větší a jemně vykrajovaný. Široký střední lalok bývá růžový, nachový nebo skvrnitý (někdy jsou koruny jen bílé). V květu jsou čtyři holé nebo chlupaté tyčinky, dvě mají nitky delší, svrchní semeník vznikl srůstem dvou plodolistů.\n\nTento hemikryptofyt kvete v květnu až červenci, květy opyluje hmyz nalézající v květech nektar. Plody jsou vejčité, trojhranné, až 5 mm dlouhé, obvykle lysé a lesklé tvrdky obsahující nejčastěji čtyři semena.\n\nMedovník meduňkolistý je v \"Seznamu zvláště chráněných druhů rostlin uvedeném vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb.\" považován za druh ohrožený (§3) a v \"Červeném seznamu cévnatých rostlin České republiky: třetí vydání\" je hodnocen jako potenciálně ohrožený druh které by měl být dále sledován (C4a). Důvodem je stále klesající počet plodných jedinců.\n"}
{"id": "664959", "url": "https://cs.wikipedia.org/wiki?curid=664959", "title": "Vyháčkování", "text": "Vyháčkování\n\nVyháčkování je nedestruktivní metoda otevření zámků manipulací jeho prvků (zámkové vložky), po zjištění toho, jak zámek funguje.\n\nMetoda vyháčkování bývá použita pro neoprávněně vniknutí na zajištěné místo, bez destrukce zabezpečovacích prvků (rozlomení zámku, vykopnutí dveří, průnik oknem etc.). V takové případě může být použití této znalosti, přestože patří k základnímu vzdělání vyučených zámečníků, trestným činem. Vyháčkování může být i koníčkem či sportem.\n\nNástroje na vyháčkování je možné koupit, případně je lze podomácku vyrobit například z listu pily na železo či stěrače na auto.\n\nVyháčkování zámku je možné proto, že se stavítka po umístění do pozice, ve které by bylo normálně možno otevřít klíčem, tzv. zaseknou, a při správném tlaku na napínák již v této pozici zůstanou. Pokud se veškerá stavítka nacházejí ve stavu, kdy by je bylo možno otevřít (tzv. shearline - český název není používán - čte se \"šerlajn\"), je možno napínákem otočit a otevřít zámek.\n\nNapínák je jeden ze dvou potřebných nástrojů - slouží k otočení bubínku vložky zámku. Malým tlakem na napínák je zajištěno, že se stavítka, která již jednou jsou v poloze shearline, nevracejí, a tak je po nastavení všech stavítek do této polohy možno napínákem otevřít zámkovou vložku nebo zámek. Obyčejně má napínák tvar písmene \"L\", jehož kratší strana je zasunuta do vložky a delší stranou (může být kvůli pružnosti a větší citlivosti ohnuta o 90 stupňů) se otáčí po směru otevírání zámku. Rovněž se vyskytují napínáky v podobě písmene \"Z\", kde je možnost zasunout obě strany \"napínáku\" do vložky.\n\nNapínáky k použití při bezpečnostním otevření dveří aut mívají dutý průzor.\n\nKaždá planžeta se skládá z rukojeti, krku a špičky. Rukojeť je těsně spjata s krkem planžety, aby bylo cítit napětí a pohyb špičky v cylindru zámkové vložky, má občas barvu dle umístěné špičky (barva rukojeti pro špičku had - červená; háček - modrá; diamant - žlutá; balónek - zelená.)\n\nKrk planžety má dle obecných pravidel být dostatečně dlouhý (u běžných zámků cca 3,5 cm) a dostatečně široký (cca 3-5 mm, aby byly potřebné hmatové vjemy dostatečně přesné). U špičky je především důležitý její tvar - ten určuje, jakým způsobem budou stavítka reagovat. Špička může mít mnoho tvarů, které mají svůj způsob interakce s vnitřkem cylindru. Důležité je, aby se špička planžety dala snadno vložit a opět vytáhnout z těla bubínku, potažmo klíčové dírky.\n\nPlanžeta, která vypadá jako poloviční rybářský háček. Dotýká se svou špičkou pouze jednoho stavítka, je tedy nejvhodnější pro metodu picking.\n\nJedna z nejčastěji používaných planžet. Vhodná pro raking. Obtížněji se vsunuje do vložky, ale je vhodná pro vyhledávání jednotlivých stavítek.\n\nDobře se vsunuje do vložky, je vhodná pro cylindry, které mají podobně dlouhá stavítka.\n\nPoužívá se při otevírání oboustranných zámků.\n\nTato \"planžeta\" je vhodná při otevírání jednodušších zámků, jelikož snadněji běhá po stavítkách.\n\nExistuje ve spoustě různých provedeních, nejlépe se hodí při metodě raking, a to zejména, ale nejenom, pro automobilové zámky.\n\nJe používána v mnoha různých variantách. Hodí se pro metodu raking.\n\nZámečníkovi poslouží zejména při otevírání oboustranných zámků metodou raking.\n\nBubínkem zámkové vložky je napínákem ve směru otevření zámku zlehka otáčeno malou silou, aby se stavítka při zatlačení dovnitř příslušnou planžetou dostala do takové polohy, že se tzv. \"zaseknou\" o okraj shearline, a již se tlakem pružiny nevrátí do \"uzavřené\" polohy (to lze poznat podle toho, že stavítko lehce cvakne a přestane pružit). Při zatlačení všech příslušných stavítek (u běžných vložek jich bývá od tří do sedmi, nejčastěji u běžných cylindrických vložek v ČR pět) se bubínek vložky otočí do polohy \"otevřeno\". Nejčastější postup zatlačování stavítek je odzadu - tedy nejdále od zámečníka.\n\nNapínák je při této technice vložen do cylindrické vložky a planžetou vhodnou pro raking je přejížděno po stavítkách metodou \"pomalu tam a rychle zpět\" do té doby, než jsou všechna stavítka zaseknuta o hranu shaerline a zámek se otevře. \"Raking\" je rychlá metoda, kterou používají zruční zámečníci.\n\nVíce o tomto způsobu nedestruktivního otevírání zámků pojednává článek Vyklepávání zámku.\n\n"}
{"id": "664960", "url": "https://cs.wikipedia.org/wiki?curid=664960", "title": "Embedded journalism", "text": "Embedded journalism\n\nTermín embedded journalism (převzatý z angličtiny; v češtině přibližně: \"vložený žurnalismus\") popisuje fenomén, ve kterém jsou novináři přidruženi k vojenským jednotkám během válečného konfliktu, tráví s vojáky prakticky 24 hodin denně, absolvují spolu s nimi téměř vše, co absolvují samotní vojáci, a mezi tím sbírají a zpracovávají materiál pro přinášení zpráv.\n\nTento typ „akčního“ žurnalismu existoval již po mnoho let (ve značné míře během Války ve Vietnamu a dá se říci, že v několika případech i během II. světové války či dokonce ještě předtím), nicméně jako „embedded journalism“ se o něm mluví po první Válce v Zálivu v roce 1990-1991, kdy Pentagon vyhověl tlaku hlavních komerčních amerických médií na možnost získávat vlastní materiál pro své zprávy. V plné síle zaplavil embedded journalism poprvé obrazovky zpravodajských stanic až se začátkem invaze do Iráku na jaře 2003.\n\nJedná se typicky fenomén Spojených států amerických a jejich médií, novináři jiných národností (z nich v největší míře asi Britové) jsou „embedováni“ řádově mnohem méně.\n\nNovináři a zpravodajci „vložení“ do vojenských jednotek (většinou těch pozemních, pěchotních) s vojáky nezřídka absolvují trénink (nebo nějakou jeho část), různá cvičení a kurzy (např. přežití a adaptace v daných podmínkách). Dříve nebo později s nimi zažijí některé bojové operace nebo krizové situace, kdy si okolnosti vynutí, aby sami přiložili ruku k dílu. Se společně zažitými vypjatými okamžiky a dobrodružstvími postupně a neodvratně (aniž by tomu sami mohli poručit) dochází k určitému empatickému semknutí s těmito vojáky, spřátelení, větší neformálnosti, familiérnosti, žoviálnosti. Osudy vojáků z přidělené jednotky se stanou osobními (zranění nebo smrt kohokoli z vojáků, který je nyní novináři mnohem bližší, podvědomě doprovází mnohem odabstrahovaný soucit a povědomá nenávist vůči tomu, kdo toto způsobil). Zpravodajci se nechávají vtáhnout do světa sofistikovaných zbraní a útočné techniky, a po určitém čase stráveném s jednotkou, ke které byli přiděleni, o ní referují jako „my“ (…Včera jsme byli tam a tam; nyní se blížíme do té a té lokality…). Dokonce jsou v tom svými zpravodajskými stanicemi a nadřízenými podporování a povzbuzováni, stejně jako kameramani k tomu, aby záběry z bojiště točili ve více „akčním“ stylu (tj. více pohybu, více dramatu, „1st person“ záběry, atd.). Řada novinářů ve zpětném pohledu o svém „embedovaném“ období mluví v tom smyslu, že se nechali ovlivnit city, které byly silnější než jejich smysl pro profesionální zpravodajství, a po určité době s jednotkou se stali cenzory svých vlastních zpráv.\n\n"}
{"id": "664962", "url": "https://cs.wikipedia.org/wiki?curid=664962", "title": "Hlas biskupů a ordinářů věřícím v hodině velké zkoušky", "text": "Hlas biskupů a ordinářů věřícím v hodině velké zkoušky\n\nHlas biskupů a ordinářů věřícím v hodině velké zkoušky, celým názvem Hlas československých biskupů a ordinářů věřícím v hodině velké zkoušky byl společný pastýřský list československých římskokatolických biskupů přijatý 15. června 1949 na tajné biskupské konferenci v Praze v reakci na vznik státem organizované „Katolické akce“.\n\nV tomto obsáhlém pastýřském listu biskupové odhalili věřícím skutečné záměry komunistické politiky a otevřeně uvedli zásahy proti církvi v předchozích měsících. Tzv. „Katolická akce“ byla označena za rozkolné hnutí a aktivistickým kněžím i laikům pohrozeno exkomunikací. V listu se také vypočítávají předpoklady nutné k zachování svobody církve, zejména právo rodiny na výchovu dětí, svobodná křesťanská výchova ve školách, právo na shromažďování ve svobodných sdruženích a potřebný počet církevních škol.\n\nList měl být čten na mších ve všech římskokatolických kostelích na svátek Božího těla dne 26. června 1949, čemuž se ovšem komunistická vláda a Státní bezpečnost snažily zabránit, a to zejména zabavováním listu na jednotlivých farách. Kněží, kteří přes výhrůžky tento pastýřský list při mši přečetli (jednalo se zhruba o jednu třetinu kněží), byli následně vystaveni různým represím, zejména pak věznění. Mezi ně patřili například biskup Štěpán Trochta, Bohuslav Burian, Jan Machač (Cheb), Josef Zlámal a řada dalších. Dalším z důsledků vydání tohoto pastýřského listu byla internace arcibiskupa Berana.\n\n"}
{"id": "664971", "url": "https://cs.wikipedia.org/wiki?curid=664971", "title": "Kolej Na Větrníku", "text": "Kolej Na Větrníku\n\nKolej Na Větrníku (hovorově Větrník, takto je uváděna i např. na kolejním průkazu (kolejence), někdy i v oficiálních dokumentech, dříve Větrník-sever) je vysokoškolská kolej Univerzity Karlovy nacházející se v Praze 6 (Petřiny).\n\nSpolečně se sousední kolejí Hvězda (která se dříve nazývala \"Větrník-jih\") spadá pod 3. správu Kolejí a menz Univerzity Karlovy. Obě koleje, jež jsou si stavebně velmi podobné, byly postaveny v letech 1963–67 (hlavní architekt Vladimír Hladík, Pražský projektový ústav), vznikaly tedy zároveň se sousedním sídlištěm Petřiny, prvním panelovým sídlištěm v Praze, které bylo stavěno v letech 1959–70 především pro zaměstnance ministerstva vnitra (včetně příslušníků StB). (Na výstavbě tohoto sídliště se podíleli i političtí vězni. Ironií osudu se na výstavbě sídliště po amnestii roku 1960 podílel i Anastáz Opasek, někdejší opat sousedního břevnovského kláštera, který se tak podílel na stavbě sídliště, na kterém později bydlel jeho vyšetřovatel, příslušník StB Ladislav Mácha, který byl známý svou brutalitou.) Sídliště rodinných domů mezi kolejí Na Větrníku a Ústřední vojenskou nemocnicí pochází už z 50. let.\n\nKolej Na Větrníku sestává ze 4 bloků (obytných budov), jejichž celková ubytovací kapacita pro studenty je 1342 míst (původně dokonce 1740 míst; nejsou zahrnuty hostinské pokoje), což ale kolej v rámci kolejí UK stále řadí ke kapacitně největším. Tradičně („dle fakultních zvyklostí“) šlo o kolej určenou pro studenty Filozofické fakulty UK, v posledních letech se už ale k dřívějším fakultním zvyklostem při přidělování místa v koleji nepřihlíží. Tzv. hostinské pokoje nabízejí celoročně ubytování pro veřejnost. Na IV. bloku se dříve nacházela půjčovna skript (tzv. \"skriptárna\"). \nV budově I. bloku se nacházel bar \"Billiard Club\" (hovorově „bécéčko“ nebo „béčko“), který byl ale k 27. lednu 2012 definitivně uzavřen. V říjnu 2012 byla na jeho místě otevřena kavárna \"Do Větru\". V posledních letech byla v budově II. bloku zřízeno pracoviště Městské policie a sídlí zde také autoškola Semafor. Další nejbližší podniky nabízející společenské vyžití se nacházely v budově nedaleké koleje Hvězda (diskotéka Hvězda a na ní nezávislá restaurace Hospůdka na Hvězdě), oba podniky byly ale uzavřeny. V roce 2018 byl na Hvězdě otevřen nový podnik Le Fakap. Na Hvězdě nově funguje také mateřská školka. V nedaleko stojící budově bývalého větrného mlýna byla zřízena restaurace Větrník.\n\nDrtivá většina pokojů je dvoulůžkových (trojlůžkové pokoje byly před svým definitivním zrušením v roce 2012 na koleji čtyři, a to v ohybech chodeb II. bloku – na I. bloku byly tamní čtyři stejně umístěné pokoje zrušeny už dříve (na obou blocích šlo tedy vždy o jeden pokoj na patro kromě přízemí); kdysi bylo tedy na koleji celkem 8 trojlůžkových pokojů); od akademického roku 2010/2011 jsou nově zřizovány i pokoje jednolůžkové; pro ty byla vyčleněna polovina IV. bloku (IV B), od roku 2012/2013 nově i čtvrté patro bloků I a II a první patro I. bloku); všechny pokoje mají sdílená sociální zařízení („na chodbě“). V obytných pokojích jsou běžná okna, v současnosti již většinou plastová, v některých jsou ještě původní polohovatelné lampy (jaké jsou k vidění např. v seriálu 30 případů majora Zemana), v některých společných prostorách jsou dosud technicky zajímavá původní ocelová páková okna \"Krystal\" (vstupní chodba I. a II. bloku, suterény (místnost Diana). V kuchyňkách 3. bloku jsou dosud k vidění vykachlíkované kouty, v nichž bývala asi do roku 2000 umístěna pro dané patro společná lednička (tento systém dosud (2012) přetrává na některých jiných pražských kolejích UK). Na webu Kolejí a menz UK jsou jako fotografie interiéru pokojů dlouhodobě uvedeny pouze fotografie hostinských pokojů, které jsou určeny ke krátkodobému ubytování hostů, což je zavádějící.\n\nPřilehlý objekt bývalé menzy už několik let jako stravovna neslouží; nejbližší funkční menza je tak na 1300 m vzdálené koleji Kajetánka. V horním patře sídlila dlouhá léta posilovna (do 31. května 2014), v přízemí se nachází prodejna s cyklo a ski zbožím a prodejna motokoloběžek. Kolej sousedí s břevnovským sadem (tedy horní částí Markétské zahrady), který využívají studenti k rekreaci, a dále s břevnovským klášterem, nejstarším mužským klášterem na území Česka. Všech více než 1000 ovocných stromů v břevnovském sadu je určeno k pokácení; na začátku října 2011 jsou vedle starých stromů již zasazeny nové. Mezi kolejemi Na Větrníku a Hvězda se nachází břevnovský hřbitov, na němž je pochováno mnoho významných osobností, například Jan Patočka, Ivan Diviš, Karel Kryl nebo Vojtěch Jarník. Nedaleko koleje (blíže koleji Hvězda) se nachází plochodrážní stadion Markéta, který studenty ubytované na Větrníku někdy obtěžuje hlukem, jemuž je ale bezprostředně vystavena právě kolej Hvězda. Nedaleko je také obora Hvězda, vedle níž se odehrála bitva na Bílé hoře, a park Ladronka. U křižovatky Vypich byl v září 2009 otevřen největší hypermarket Kaufland v České republice, u něhož byla zároveň zřízena nová zastávka autobusů a tramvají \"Obora Hvězda\". Silnice v ulici Na Větrníku byla v srpnu a září 2012 v úseku \"Myslivečkova–Stamicova\" (tedy před III. a IV. blokem) zcela uzavřena kvůli úpravě vozovky; tzv. kočičí hlavy byly v tomto úseku nahrazeny méně hlučným asfaltem. Během roku 2013 byla vyasfaltována i zbývající část silnice až po křižovatku s ulicí Ankarskou a byly rozšířeny chodníky.\n\nKolej nese název patrně podle starodávného kamenného větrného mlýna (v Praze posledního stojícího), se nachází v nedaleké ulici U Větrníku (naproti bývalé menze). Tento mlýn je k vidění v 1. dílu českého seriálu \"Expozitura\", v němž představuje nevěstinec, jenž je mafiánským doupětem; ve skutečnosti jde o penzion.\n\nMezi výrazné studenty, kteří byli na koleji Větrník ubytováni, patří např. Martin C. Putna, Petr Fejk, Henryk Lahola (pokoj 003/IIIB) nebo Tomáš Grulich.\n\nZáběry z koleje Větrník jsou k vidění v úvodní znělce filmu Zdeňka Podskalského \"Křtiny\" (1981), ve filmu Jaroslava Soukupa \"Láska z pasáže\" (1984) nebo v jednom z dílů seriálu \"Nemocnice na kraji města\". Martin C. Putna se o svém pobytu na koleji zmiňuje ve své \"Knize Kraft\" (1996). Podstatná část děje knihy \"Expanze na Mars\" (2009) se odehrává na těchto kolejích, kde její autorky bydlely (pracovaly také jako obsluha ve zmiňovaném Billiard Clubu). Vladimír Páral uvádí Větrník ve své knize v knize \"\". V kufrárně II. bloku nahrál Petr Vořešák na podzim 2012 část písní ze svého alba \"Časozor …a jiné muzikoryty\" (2012).\n\n\n"}
{"id": "664990", "url": "https://cs.wikipedia.org/wiki?curid=664990", "title": "Moše Sne", "text": "Moše Sne\n\nMoše Sne (: משה סנה, rodným jménem, Moše Kleinbaum, žil 6. ledna 1909 – 1. března 1972) byl izraelský politik a poslanec Knesetu za strany Mapam, Si'at smol a Maki.\n\nNarodil se ve městě Radzyń v tehdejší Ruské říši (dnes Polsko). Absolvoval Polsko střední státní školu a vystudoval matematiku, přírodní vědy a lékařství na Varšavské univerzitě, kde v roce 1935 získal doktorát. Do roku 1939 pracoval jako lékař. Po vypuknutí druhé světové války působil jako lékař v polské armádě. V roce 1940 přesídlil do dnešního Izraele, kde se zapojil do jednotek Hagana. V letech 1941–1946 byl velitelem jejího státního velení. Jeho synem je izraelský politik Efrajim Sne.\n\nJako student patřil mezi členy sionistické mládežnické organizace \"Jardenia\" a její radikální frakce \"ha-Karmela\". Byl předsedou organizace Jardenia v roce 1926. V roce 1929 se stal předsedou svazu židovských studentů lékařství. V roce 1931 vydával polskojazyčný deník \"Nova Slova\", později v letech 1933–1939 změněný na \"Ofinia\". V letech 1933–1939 byl také politickým editorem listu \"ha-Janet\". V roce 1932 byl zvolen do ústředního výboru polské sionistické federace. Byl vůdcem radikálních sionistů. Po příchodu do dnešního Izraele se roce 1944 stal členem Židovské národní rady, zasedal ve vedení Židovské agentury, jejíž odbor pro ilegální imigraci řídil letech 1945–1947. V letech 1946–1947 také řídil politický odbor pro Evropu při Židovské agentuře. Zabýval se i obstaráváním zbraní. Během razie (Černá sobota) britských mandátních úřadů v roce 1946 byl na seznamu osob, které měly být zatčeny, ale uprchl do Paříže. V roce 1948 vstoupil do strany Mapam, kde vedl její levé křídlo orientované výrazně prosovětsky. Byl zástupcem šéfredaktora listu Al ha-mišmar v letech 1948–1953.\n\nV izraelském parlamentu zasedl poprvé už po volbách v roce 1949, do nichž šel za Mapam. Nastoupil do parlamentního výboru pro záležitosti vnitra a výboru finančního. Za Mapam obhájil mandát ve volbách v roce 1951. Zasedl se výboru pro záležitosti vnitra, výboru pro ústavu, právo a spravedlnost a výboru finančním. V průběhu volebního období v roce 1953 z Mapam odešel a utvořil formaci Si'at smol (\"Levá frakce\"), přičemž se posunul dále doleva a odmítl sionismus. V roce 1954 vstoupil do komunistické strany Maki. Byl členem jejího ústředního výboru a politbyra. Vydával list \"Hlas lidu\". Za tuto stranu byl pak zvolen ve volbách v roce 1955. Nastoupil jako člen do parlamentního výboru pro záležitosti vnitra, výboru pro ústavu, právo a spravedlnost a výboru pro ekonomické záležitosti, výboru pro vzdělávání a kulturu a výboru House Committee. Ve volbách v roce 1959 byl opět zvolen za Maki. Poslancem se ovšem stal až dodatečně, v prosinci 1959, jako náhradník. Byl členem výboru pro veřejné služby a výboru House Committee. Uspěl i ve volbách v roce 1961, opět na kandidátce Maki. Zasedl ve výboru pro záležitosti vnitra, výboru pro ekonomické záležitosti, výboru pro ústavu, právo a spravedlnost a výboru House Committee.\n\nV roce 1965 byl Sne ústředním aktérem rozkolu v Maki, od které se odštěpila nová, radikálnější komunistická strana Rakach. Sne zůstal v původní straně Maki, ale ve volbách v roce 1965 s ní neuspěl a poslanecké křeslo nezískal. Své kritické názory na sionismus mezitím po šestidenní válce poněkud zmírnil. Do parlamentu se vrátil až po volbách v roce 1969, opět za Maki. Stal se členem výboru práce. Zemřel během funkčního období. V křesle poslance ho nahradil Šmu'el Mikunis.\n\n"}
{"id": "664994", "url": "https://cs.wikipedia.org/wiki?curid=664994", "title": "Šmu'el Mikunis", "text": "Šmu'el Mikunis\n\nŠmu'el Mikunis (: שמואל מיקוניס, žil 10. srpna 1903 – 20. května 1982) byl izraelský politik a poslanec Knesetu za strany Maki a Moked.\n\nNarodil se v tehdejší Ruské říši (dnes Ukrajina). V roce 1921 přesídlil do dnešního Izraele. Vystudoval technickou školu v Francii, získal osvědčení pro výkon profese inženýra. Založil divadlo Ohel a v letech 1925–1930 byl jedním z jeho herců. V letech 1933–1945 byl inženýrem v ropné společnosti Shell.\n\nJako student patřil mezi členy Federace sionistických středoškolských studentů. V roce 1939 vstoupil do Komunistické strany Palestiny. Byl tajemníkem jejího ústředního výboru. Zasedal také v židovském shromáždění Asifat ha-nivcharim, které před vznikem státu fungovalo jako předstupeň parlamentu. Byl také členem Prozatímní státní rady, jež suplovala parlament bezprostředně před prvními volbami do řádného Knesetu. V letech 1947–1974 byl tajemníkem izraelské komunistické strany Maki. Během války za nezávislost v roce 1948 vedl za komunisty jednání s evropskými komunistickými vládami o dodávkách zbraní.\n\nV izraelském parlamentu zasedl poprvé už po volbách v roce 1949, do nichž šel za Maki. Nastoupil do parlamentního výboru pro jednací řád, výboru pro ústavu, právo a spravedlnost a výboru House Committee. Za Maki obhájil mandát ve volbách v roce 1951. Zasedl se výboru pro záležitosti vnitra a výboru pro ekonomické záležitosti. Za stranu Maki byl rovněž zvolen ve volbách v roce 1955 a ve volbách v roce 1959, po nichž usedl do výboru pro ekonomické záležitosti. Za komunisty uspěl i ve volbách v roce 1961. Zasedl ve výboru pro ekonomické záležitosti a výboru pro vzdělávání a kulturu. V roce 1965 došlo ve straně Maki k rozkolu a odštěpila se od ní nová, radikálnější komunistická strana Rakach. Mikunis zůstal v původní straně Maki a byl za ní opětovně ve volbách v roce 1965 zvolen do Knesetu. Zasedl ve výboru práce. Do parlamentu se dostal i po volbách v roce 1969, opět za Maki. Mandát ovšem získal až dodatečně, v březnu 1972, jako náhradník poté co zemřel poslanec Moše Sne. V průběhu volebního období opustil stranu Maki a přešel do formace Moked.\n\n"}
{"id": "665000", "url": "https://cs.wikipedia.org/wiki?curid=665000", "title": "Černá louka", "text": "Černá louka\n\nČerná louka má tyto významy:\n\n"}
{"id": "665002", "url": "https://cs.wikipedia.org/wiki?curid=665002", "title": "Guillaume Tirel", "text": "Guillaume Tirel\n\nGuillaume Tirel, alias Taillevent (asi 1310, Pont-Audemer – 1395) byl kuchař francouzského dvora v době vlády prvních králů z Valois a v období stoleté války. Jeho první pozice byla \"enfent de cuisine\" (učeň, doslova chlapec z kuchyně) u královny Jany z Évreux. \n\nOd roku 1326 působil jako šéfkuchař v kuchyni krále Filipa VI. V roce 1347 se stal panošem dauphine z Viennois a jeho šéfkuchařem (tzv. queux) v roce 1349. V roce 1355 se stal panošem vévody z Normandie, v roce 1359 jeho šéfkuchařem a v roce 1361 jeho sergeant-at-arms. V roce 1368 se stal vévodou z Normandie Karel V., a Tirel pokračoval v jeho službách. Od roku 1381 byl ve službách Karla VI. Zemřel v roce 1395 ve věku asi 80 let.\n\nNapsal slavnou knihu o vaření s názvem \"Le Viandier\", která ovlivnila pozdější knihy o francouzské kuchyni a byla důležitá jako podrobný zdroj informací pro historiky zabývající se středověkou kuchyní severní Francie. Během panování Filipa VI. měl Taillevent hlavní vliv na vzestup říšské obliby silných červených vín, která se vyrábějí na jihu Francie, stejně jako těch, která se dovážejí z Burgundska. \n\nMnoho restaurací je dnes pojmenováno po Tailleventovi. \"Guillaume Tirel\" bylo také jméno stravovacích zařízení v Bruselu (v letech 1989-1999).\n\n\n"}
{"id": "665004", "url": "https://cs.wikipedia.org/wiki?curid=665004", "title": "Meri (politická strana)", "text": "Meri (politická strana)\n\nMeri (: מר\"י, doslova \"Revolta\", plným názvem Machane radikali jisra'eli, \"Izraelský radikální tábor\") byla izraelská politická strana existující v 60. a 70. letech 20. století. Původně se jmenovala ha-Olam ha-ze-koach chadaš.\n\nStranu založil v polovině 60. let Uri Avnery, vydavatel radikálního ale poměrně vlivného časopisu ha-Olam ha-ze (\"Tento svět\") pod názvem ha-Olam ha-ze-koach chadaš. Ve volbách roku 1965 tato strana překvapivě uspěla. Získala 1,2 % hlasů a poslanecký mandát pro Uriho Avneryho. Ve volbách roku 1969 strana dále posílila. Obdržela sice opět 1,2 % hlasů, ale byly jí přiděleny dva poslanecké mandáty. Kromě Uriho Avneryho tak v Knesetu zasedl i jeho novinářský kolega z časopisu ha-Olam ha-ze Šalom Kohen. Strana se pak ale rozpadla, když pro vzájemné neshody odešel 4. ledna 1972 Šalom Kohen ze strany a vystupoval nadále v parlamentu jako nezařazený poslanec. V poslaneckém klubu tak zůstal jen Uri Avnery. Ten stranu 3. července 1973 přejmenoval na Meri. Ve volbách roku 1973 ovšem tato strana neuspěla. Před volbami roku 1977 se Meri sloučila s dalšími radikálně levicovými formacemi jako Moked, Sia'a soci'alistit acma'it (\"Nez. socialistická frakce\") a také některými aktivisty hnutí izraelských Černých panterů do nové levicové strany nazvané Machane smol le-Jisra'el (\"Levicový tábor Izraele\"), která v Knesetu získala dvě křesla, o které se pak formou rotace dělilo pět hlavních funkcionářů včetně Avneryho.\n\n"}
{"id": "665006", "url": "https://cs.wikipedia.org/wiki?curid=665006", "title": "Le Viandier", "text": "Le Viandier\n\nLe Viandier (často také \"Le Viandier de Taillevent\") je sbírka receptů převážně sepsaných Guillaumem Tirelem, alias Tailleventem. Nejstarší verze knihy je datována k roku 1300, asi 10 let před narozením Tirela. Původní autor je neznámý, to ale nebylo neobvyklé pro středověké a raně novověké sbírky receptů, které byly často opisovány a doplňovány dalším materiálem a jako takové bývaly prezentovány jako díla jejich pozdějších autorů.\n\nExistují čtyři hlavní verze. Nejstarší rukopis, publikovaný v roce 1395, se nachází v Bibliothèque nationale de France. Pozdější a mírně rozšířená verze rukopisu je Vatican Manuscript, který je známější, protože byl dotisknut v roce 1892 Jérômem Pichonem a Georgesem Vicairem. Existuje ještě jeden pozměněný rukopis, nalézající se v Bibliothèque Mazarine v Paříži. V roce 1485 byl vytištěn s výraznými změnami oproti původním rukopisům.\n\nSpolu s anglickou \"Forme de Cury\" jde o jednu z prvních a nejznámějších středověkých sbírek receptů. Mimo jiné obsahuje první podrobný popis entremet (jídla podávaná mezi chody, nebo též označení pro malé deserty).\n"}
{"id": "665008", "url": "https://cs.wikipedia.org/wiki?curid=665008", "title": "Šituf ve-achva", "text": "Šituf ve-achva\n\nŠituf ve-achva (: שיתוף ואחווה, : مشاركة وأخوة, doslova \"Spolupráce a bratrství\") je bývalá izraelská politická strana izraelských Arabů a drúzů.\n\nStrana byla založena před volbami roku 1959 jako nová politická formace izraelských Arabů spřízněná s dominantní židovskou levicovou stranou Mapaj. Ve volbách získala 1,1 % hlasů a dvě křesla, které obsadili Labíb Husajn Abú Rokan a Júsef Dijáb. Pro svou blízkost k vládní straně Mapaj se Šituf ve-achva po volbách stala součástí vládní koalice. Ve volbách roku 1961 zvýšila svůj podíl voličských hlasů na 1,9 %, čímž předehnala jinou arabskou stranu Kidma ve-pituach a stala se tak nejsilnější politickou stranou arabské menšiny v Izraeli. Obdržela ale znovu jen dvě poslanecká křesla, která zaujali Džabar Muadí (dřívější poslanec za stranu Demokratická kandidátka izraelských Arabů) a Di'ab Obejd. Ve volbách roku 1965 strana obdržela jen 1,3 % hlasů ale udržela si dvě křesla v Knesetu. Opětovně byla začleněna do vládní koalice. 5. června 1966 se sloučila se stranou Kidma ve-pituach a utvořila novou politickou formaci nazvanou Šituf ve-pituach (\"Spolupráce a rozvoj\"). Tato strana se ale k 1. lednu 1967 rozpadla a obě zakládající strany se znovu osamostatnily. Od Šituf ve-achva se ale odštěpil její poslanec Džabar Muadí, jenž založil stranu ha-Sia'a ha-druzit ha-jisra'elit zaměřenou na drúzskou populaci.\n\nVe volbách roku 1969 strana Šituf ve-achva znovu kandidovala a získala nyní 1,4 % hlasů a zase dva mandáty. Poslanci se stali Elias Nachla a opětovně Di'ab Obejd. Strana znovu vstoupila do vládní koalice. Ve volbách roku 1973 neuspěla, protože získala jen 0,6 % hlasů a neobdržela zastoupení v Knesetu. Krátce poté přestala strana vyvíjet aktivitu.\n\n"}
{"id": "665015", "url": "https://cs.wikipedia.org/wiki?curid=665015", "title": "Mirosław Michalak", "text": "Mirosław Michalak\n\nMirosław Michalak (* 24. října 1961, Krosno Odrzańskie) je římskokatolický kněz polské národnosti, inkardinovaný do włocławecké diecéze. V letech 1993 až 2011 působil v České republice, v letech 2008 až 2011 byl arciděkanem trutnovským.\n\nNarodil se v malém městě Krosno Odrzańskie v západní části Polska nedaleko hranice s Německem jako syn Kazimíra a Kazimíry Michalakových. Po absolvování gymnázia v Konině vystudoval kněžský seminář ve Włocławku a současně teologickou fakultu v Lublinu. Dne 15. června 1985 byl vysvěcen na jáhna a 15. června 1986 na kněze, poté působil jako farní vikář postupně ve třech farnostech włocławecké diecéze (Choceń, Szadek, Kłodawa a Zduńska Wola). Rovněž se angažoval v hnutí Světlo-Život a účastnil se práce s mládeží.\n\nPoté odešel na žádost biskupa Bronisława Dembowského v rámci misionářské služby do královéhradecké diecéze a od 1. srpna 1993 se stal administrátorem farnosti Rokytnice v Orlických horách, kde setrval sedm let. K 1. září 1993 byl ustanoven administrátorem farnosti Přibyslav a od 1. července 2003 administrátorem arciděkanství v Trutnově a okrskovým vikářem trutnovského vikariátu. V lednu 2008 byl jmenován arciděkanem v Trutnově a od 1. srpna 2010 se stal rovněž administrátorem excurrendo farnosti v Trutnově-Poříčí. Za jeho působení došlo k rekonstrukci filiálního kostela sv. Josefa ve Voletinách.\n\nK 1. srpnu 2011 byl ze svých funkcí uvolněn a vrátil se do włocławecké diecéze, kde působí jako duchovní správce ve farnosti Boniewo. Okrskovým vikářem trutnovského vikariátu zůstal do 30. září 2011.\n\n"}
{"id": "665016", "url": "https://cs.wikipedia.org/wiki?curid=665016", "title": "Boris Godunov (rozcestník)", "text": "Boris Godunov (rozcestník)\n\nBoris Godunov může být:\n\n\n\n\n"}
{"id": "665018", "url": "https://cs.wikipedia.org/wiki?curid=665018", "title": "USS Stout (DDG-55)", "text": "USS Stout (DDG-55)\n\nUSS Stout (DDG-55) je americký torpédoborec třídy \"Arleigh Burke\". Je šestou postavenou lodí své třídy. Postaven byl v letech 1991–1994. Během své služby byl mimo jiné nasazen při vojenské intervenci v Libyi v roce 2011.\n\nTorpédoborec postavila loděnice Ingalls Shipbuilding v Pascagoule ve státě Mississippi. Kýl lodi byl založen 8. srpna 1991, dne 16. října 1992 byl trup torpédoborce spuštěn na vodu a konečně 13. srpna 1994 byl \"Stout\" uveden do služby.\n\n\"Stout\" patří do první série lodí své třídy označené Flight I . Na palubě nese 90 vertikálních vypouštěcích sil, soustředěných ve dvou skupinách(29+61). V nich mohou být umístěny střely s plochou dráhou letu Tomahawk TLAM, protiletadlové řízené střely Standard SM-2, střely RIM-162 ESSM chránící loď proti protilodním střelám a raketová torpéda VL-ASROC. Protilodní výzbroj tvoří osm řízených střel Harpoon. Pro blízkou obranu slouží též dva systémy Phalanx CIWS s 20mm kanóny. \"Stout\" nese rovněž jeden 127mm kanón v příďové dělové věži, čtyři 12,7mm kulomety, dva 25mm kanóny Bushmaster a dva tříhlavňové vrhače 324mm protiponorkových torpéd. Je vybaven přistávací plochou pro protiponorkový vrtulník, na palubě ale nemá hangár.\n\nPohání ho čtyři plynové turbíny General Electric LM2500, z nichž každá má výkon 27 000 HP. Vždy jeden pár turbín je umístěn ve společné strojovně a pohání jeden lodní šroub. Nejvyšší rychlost dosahuje 30 uzlů.\n\nOd března 2011 se torpédoborec zapojil do vojenské intervence v Libyi. První den intervence vypálil na libyjské cíle část svých střel Tomahawk.\n\n"}
{"id": "665020", "url": "https://cs.wikipedia.org/wiki?curid=665020", "title": "Rešima mamlachtit", "text": "Rešima mamlachtit\n\nRešima mamlachtit (: רשימה ממלכתית, doslova \"Národní kandidátka\") je bývalá izraelská politická strana existující v letech 1969–1973. Navzdory tomu, že ji založil David Ben Gurion – hlavní postava izraelské levice 20. století, je Rešima mamlachtit jedním z předchůdců Likudu, nynější hlavní pravicové strany v Izraeli.\n\nStrana byla založena před volbami roku 1969 Davidem Ben Gurionem, poté co jím založená strana Rafi přistoupila navzdory přání Ben Gurion k levicové střechové platformě Ma'arach. Založil proto novou stranu Rešima mamlachtit, která ve volbách získala 3,1 % hlasů a čtyři poslanecké mandáty. Kromě Davida Ben Guriona to byli Me'ir Avizohar, Iser Har'el a Jig'al Hurvic. Během funkčního období ale Me'ir Avizohar odešel do levicové strany Ma'arach, čímž se poslanecký klub zmenšil na tři členy. Ben Gurion rezignoval na členství v Knesetu roku 1970 a byl nahrazen poslancem Zalmanem Šovalem.\n\nPo odchodu Ben Guriona z aktivní politiky se strana začala rozpadat. Před volbami roku 1973 se připojila k novému pravicovému bloku Likud, který ve volbách získal 39 mandátů a Jig'al Hurvic a Zalman Šoval za něj usedli v Knesetu. Strana stále existovala jako samostatná formace v rámci Likudu, přičemž roku 1976 se sloučila s dalšími menšími stranami Hnutí za Velký Izrael a ha-Merkaz ha-acma'i do frakce La'am (\"Pro národ\"), která dál existovala v rámci Likudu. Samostatná existence strany Rešima mamlachtit tím skončila.\n\nBěhem funkčního období devátého Knesetu zvoleného ve volbách roku 1977 vytvořili 26. ledna 1981 tři poslanci, kteří odešli z Likudu (Jig'al Hurvic, Zalman Šoval a Jicchak Perec samostatný poslanecký klub nazvaný Rafi-Rešima mamlachtit. Šlo jen o volnou návaznost na dvě starší politické strany založené Ben Gurionem. Navíc se tento nový subjekt začal rychle rozpadat. 19. května 1981 jej opustili Zalman Šoval a Jig'al Hurvic, kteří spolu s Moše Dajanem odešli zakládat stranu Telem. Zbyl jen Jicchak Perec a ten se 27. května 1981 vrátil do Likudu.\n\nStrana byla obnovena Jig'alem Hurvicem v roce 1983 pod názvem Rafi-Rešima mamlachtit, poté co se rozpadl poslanecký klub strany Telem. Před volbami roku 1984 byla přejmenována na Omec. Ve volbách získala jeden poslanecký mandát (Jig'al Hurvic).\n\n"}
{"id": "665022", "url": "https://cs.wikipedia.org/wiki?curid=665022", "title": "Bible litoměřická jednosvazková", "text": "Bible litoměřická jednosvazková\n\nJako Bible litoměřická jednosvazková se označuje český překlad Bible dokončený v roce 1429, který sepsal písař Duchek z Mníška. Tato památka typická pro druhou staročeskou redakci českého překladu Bible je v současné době nezvěstná, avšak díky včasnému pořízení fotokopií je znám její text. Z větší části je totožná s Biblí Duchkovou téhož písaře z roku 1433, určité rozdíly mezi nimi však existují.\n"}
{"id": "665026", "url": "https://cs.wikipedia.org/wiki?curid=665026", "title": "Plavuník Zeillerův", "text": "Plavuník Zeillerův\n\nPlavuník Zeillerův má plazivý hlavní nezelený stonek. Oddenky rostou 1-10 cm pod povrchem země. Nadzemní vzpřímené větve jsou šedozelené a poměrně hustěji větvené než u plavuníku zploštělého (\"Diphasiastrum complanatum\"). Sterilní větve jsou často poněkud ojíněné, ploché, 1,8 – 2,4 mm široké se zřetelně nestejnými listy.\n\nBřišní (ventrální) listy má menší než hřbetní dorzální), u nejmladších částí větví dosahují vrcholem k bázi následujícího listu. Hřbetní listy jsou úzce kopinaté, přibližně stejně široké jako shora viditelná část postranních listů.\n\nPlavuník Zeillerův je pravděpodobně hybridogenního původu. Tento druh nese znaky plavuníku cypřišovitého (Diphasiastrum tristachyum) a plavuníku zploštělého (Diphasiastrum complanatum).\n\nPlavuníky rostoucí v Česku si jsou velmi podobné, proto je třeba sledovat dostatečně vyzrálé větve, právě ty nesou rozlišovací znaky a jsou od mladších druhů často odlišné.\n\nTento druh se vyskytuje ve světlých borových lesích a pastvinách na kyselém substrátu. Vyskytuje se převážně v rámci řádu \"Piceetalia excelsae\". Nejvýznamnější naleziště v ČR je v Lužických horách, zde je nezvěstný nebo vyhynulý.\n\n\n\n \n"}
{"id": "665031", "url": "https://cs.wikipedia.org/wiki?curid=665031", "title": "Ruslan a Ludmila (rozcestník)", "text": "Ruslan a Ludmila (rozcestník)\n\nRuslan a Ludmila může být:\n\n\n\n\n"}
{"id": "665034", "url": "https://cs.wikipedia.org/wiki?curid=665034", "title": "Ruslan", "text": "Ruslan\n\nRuslan může být:\n\n\n"}
{"id": "665041", "url": "https://cs.wikipedia.org/wiki?curid=665041", "title": "Bazilika Matky Boží Bolestné Královny Polska", "text": "Bazilika Matky Boží Bolestné Královny Polska\n\nBazilika Matky Boží Bolestné Královny Polska v Licheni Starém je největším kostelem v Polsku.\n\nPětilodní bazilika byla vystavěna v letech 1994–2004 na místě mariánských zjevení z 19. století. Autorkou architektonického plánu je Barbara Bielecka. V bazilice se nachází největší soubor varhan v Polsku; na zvonici kostela je zavěšen největší zvon v Polsku.\n\nZ hlediska architektonického budí kostel kontroverze, bývá označován za příklad kýče a nazýván \"sakrálním Disneylandem\".\n\n"}
{"id": "665044", "url": "https://cs.wikipedia.org/wiki?curid=665044", "title": "Maki (historická politická strana)", "text": "Maki (historická politická strana)\n\nMaki (: מק\"י, plným názvem המפלגה הקומוניסטית הישראלית,ha-Miflega ha-komunistit ha-jisra'elit, \"Komunistická strana Izraele\") je bývalá izraelská politická strana existující v letech 1948-1973.\n\nStrana byla založena roku 1948 jako nástupnická organizace Komunistické strany Palestiny, která poté co přijala výsledek plánu OSN na rozdělení Palestiny z roku 1947, změnila svůj název nejprve na Komunistická strana Erec Jisra'el a pak po utvoření nezávislého státu Izraele přijala jméno Komunistická strana Izraele. V říjnu 1948 se do ní zapojili i členové arabské organizace Liga pro národní osvobození v Palestině, kteří se v roce 1944 od původní Komunistické strany Palestiny odtrhli. Komunistická strana Izraele se tak stala politickou formací definovanou na teritoriálním principu (území státu Izrael) s židovsko-arabským členstvem. Vydávala stranické listy v hebrejštině (Kol ha-am) i arabštině (Al-Ittihad). Strana nebyla sionistická, ale uznávala stát Izrael a požadovala, aby v rámci naplňování plánu OSN z roku 1947 vznikl i arabský stát na území bývalé mandátní Palestiny.\n\nVe volbách roku 1949 získala strana 3,5 % hlasů a čtyři křesla v Knesetu (Šmu'el Mikunis, Eli'ezer Preminger, Tawfik Tubi a Me'ir Vilner). Během funkčního období Preminger stranu opustil, krátce založil samostatnou stranu Komunistim ivrim (\"Hebrejští komunisté\") a pak přešel do strany Mapam. Ve volbách roku 1951 získala Maki 4 % hlasů a pět mandátů. Do Knesetu za ni přibyli poslanci Emile Habibi a Ester Vilenska. Během volebního období došlo v komunistickém světě v roce 1952 k antisemitským procesům (proces se Slánským v Československu). To vyvolalo rozkol v levicové straně Mapam, kde část strany odvrhla svůj prosovětský postoj. Prosovětsky orientovaní poslanci Mapam Avraham Berman a Moše Sne ovšem svou stranu opustili, založili nejdříve Levicovou frakci (Si'at smol) a pak přešli do Maki. V této době se Maki podílela na ukončení vlády Mošeho Šareta, kdy v kauze Rudolfa Kastnera společně s pravicovou stranou Cherut iniciovali hlasování o nedůvěře vládě.\n\nVe volbách roku 1955 získala Maki 4,5 % hlasů a šest mandátů. V roce 1958 začala vydávat polskojazyčný stranický list \"Walka\". Ve volbách roku 1959 se ovšem dostavil pokles voličské podpory. Maki obdržela jen 2,8 % a jen tři křesla v Knesetu. Ve volbách roku 1961 straně pomohlo znechucení části voličů nad skandály koaličních stran (Lavonova aféra). Podíl hlasů stoupl na 4,2 % a Maki měla pět poslanců. V roce 1965 došlo ve straně k rozkolu. Zatímco vedení strany (zejména Moše Sne) uznávali existenci státu Izrael a byli stále více kritičtí k protiizraelské politice Sovětského svazu, od strany se odtrhla skupina převážně arabských politiků, orientovaných jasně protisionisticky a prosovětsky, a založila stranu Rakach (\"Rešima komunistit chadaša\", Nová komunistická kandidátka). Do Rakach odešli Me'ir Vilner a Tawfik Tubi. Sovětská média pak začala zbylou původní stranu Maki, kterou vedli Mikunis a Sne, označoval za \"buržoazně-nacionalistickou\". Ve volbách roku 1965 Maki neuspěla. Získala jen 1,1 % hlasů a jeden mandát, zatímco radikálnější Rakach měla 3 křesla. V roce 1967 Maki podpořila izraelský postoj během šestidenní války. Ve volbách roku 1969 Maki opět získala jen 1,1 % hlasů a jedno poslanecké křeslo.\n\nV roce 1973 se Maki sloučila s dalším levicovým subjektem, hnutím Tachelet-Adom (תכלת-אדום, \"Modro-rudí\") a utvořila novou politickou formaci Moked, které ve volbách roku 1973 získalo 1,4 % a jeden mandát. Strana Maki jako samostatný politický subjekt tím přestala existovat. Moked se později transformoval do dalších levicových formací jako Machane smol le-Jisra'el či Rac. Mezitím odštěpenecká nová komunistická strana Rakach v roce 1977 vstoupila do levicové aliance Chadaš, ale uchovala si vlastní stranické struktury. Roku 1989 se Rakach rozhodla přijmout název Maki, čímž deklarovala, že je jedinou existující nástupkyní původní komunistické strany, od které se roku 1965 odtrhla. Rakach (pod jménem Maki) působí v rámci Chadaš stále.\n\n"}
{"id": "665045", "url": "https://cs.wikipedia.org/wiki?curid=665045", "title": "Seznam členů sedmého Knesetu", "text": "Seznam členů sedmého Knesetu\n\nTento článek je seznam členů 7. Knesetu, který byl zvolen ve volbách v roce 1969, konkrétně 28. října 1969. Jeho funkční období trvalo až do zvolení následujícího (osmého) Knesetu v roce 1973.\n\n120 členů sedmého Knesetu bylo rozděleno podle stranické příslušnosti následovně:\n\nAlmogi • Alon • Ankorin • Arazi • Arbeli-Almozlino • Bar'am • Becker • Ben Aharon • Amora'i • Barkat (pak Jafe) • Ben Porat • Bibi • Cadok • Dajan • Dinstein • Eban • Eli'av • az-Zuabí • Feinberg-Sireni • Feinerman • Galili • Grossman • Guez • Gueršoni • Gvati • Harari • Harman • Herring • Hilel • Chalfon • Chazan • Ja'ari • Ja'akobi • Jadlin • Ješa'jahu • Jifrach • Kargman • Karmel • David Koren • Jicchak Koren • Levin • Me'ir • Navon • Avraham Ofer • Mordechaj Ofer (pak Šachal) • Peres • Rozen • Sapir • Sason • Surkis • Šapira • Šerf • Wertman • Zakin • Zar • Zilberberg\nAbramov • Aridor • Bader • Begin • Ben Eliezer (pak Pat) • Erlich • Goldstein • Halevy • Jedid • Kac • Kešet • Klinghoffer • Korfu • Kremerman • Landau • Levy • Milman • Nechoštan • Nisim • Razi'el-Na'or • Rimalt • Sapir (pak Drobles) • Serlin • Šechterman • Tamir • Zimmerman •\n\nŠlomo Jisra'el Ben Me'ir (pak Jehuda Ben Me'ir) • Burg (pak Goldschmidt) • Friedman • Hammer • Chazani • Levy • Nerija • Rafa'el • Sanhadra'i • Šachor • Šapira (pak Šaki) • Warhaftig (pak Melamed)\n\nGross (pak Mizrachi) • Levin (pak Abramovič) • Lorinc • Poruš\n\nGolan • Hausner • Kol (pak Eli'ad) • Ša'ari \n\nAvizohar (odešel do Ma'arach) • Ben Gurion (pak Šoval) • Har'el • Hurvic\n\nHabíbí (pak Levenbraun) • Túbí • Vilner \n\naz-Zuabí • Muadí\n\nKahana • Verdiger\n\nNachla • Obejd \n\nAvnery (odešel do Meri) • Kohen (odešel mezi nezařazené)\n\nŠostak • Tamir \n\nSne (pak Mikunis)\n\n\"abecední řazení, nikoliv podle pozice na kandidátní listině\"\n\n"}
{"id": "665054", "url": "https://cs.wikipedia.org/wiki?curid=665054", "title": "Loncin Spitzer", "text": "Loncin Spitzer\n\nLoncin SBR 125 Spitzer je motocykl vyráběný čínskou firmou Loncin Holdings Co., Ltd. Je to sportovní typ motocyklu, který se prodává od roku 2010. Jedná se o zatím nejlevnější motocyklovou novinku na trhu, co se týče kapotovaných \"stopětadvacítek\". Poté co se značka Loncin zapsala i v seriálu mistrovství světa Grand Prix do 125 cm³, se tato značka dostává na trh jako značka konkurence schopná značkám známějším, jako například Honda, Suzuki, Aprilia, Derbi a další. Obzvláště Loncin SBR 125 Spitzer tuto značku nyní proslavuje a to nejen díky nízké pořizovací ceně, ale i výborným vlastnostem motocyklu. Svým vzhledem, ale i při jízdě připomíná Hondu CBR125R. Díky zdvihovému objemu 124 cm³ se tento motocykl může řídit už od 16 let, takže je populární hlavně u mladých lidí. Motor je čtyřdobý, vzduchem chlazený jednoválec s obsahem 124 cm³ a výkonem 7,7 kW. Mezi výhody patří i měkčí podvozek, který je velmi podobný jako na již zmíněné Hondě CBR125R. Stroj je potom lépe ovladatelný a lépe pochopitelný i pro začátečníky, protože tento podvozek umožňuje stroj ovládat v zatáčkách celým tělem. Toto řízení je mnohem výhodnější pro české silnice.\n\n\nLoncin SBR 125 Spitzer je dostupný ve třech základních barvách: bílá, černá, červená.\n\n"}
{"id": "665064", "url": "https://cs.wikipedia.org/wiki?curid=665064", "title": "Revitalizace vodních toků", "text": "Revitalizace vodních toků\n\nRevitalizace vodních toků je proces nápravy nevhodně provedených úprav (regulace toku) směrem k původnímu, přírodě blízkému stavu s cílem obnovy přirozené funkce vodních ekosystémů. \n\nVe 20. století se často prováděly technické úpravy koryt. Především napřimování, prohlubování a tím vynuceného opevňování koryt vodních toků. Důsledkem bylo zrychlení odtoku povodňových průtoků a větší škody v níže položených územích. Při těchto technických zásazích byly nevratně zničeny cenné říční, potoční a mokřadní biotopy a výrazně se zhoršily podmínky pro samočištění vody.\n\n\n\nRetenční a akumulační schopnost nivy se dá podpořit vytvořením přírodě blízkých prvků. Je to například: obnova říčních ramen, tvorba přírodě blízkých paralelních koryt, budování tůní v nivě toku a výsadbou stanovištně vhodných doprovodných dřevin dobře snášejících zamokřené prostředí.\n\n\n"}
{"id": "665067", "url": "https://cs.wikipedia.org/wiki?curid=665067", "title": "Znaky diplomatického materiálu", "text": "Znaky diplomatického materiálu\n\nZnaky diplomatického materiálu je souhrn určitých forem, které musí být dodrženy při vyhotovení každé písemnosti.\n\nVnější znaky listiny jsou patrné pouze na originálu nebo kvalitní fotokopii. \n\nVnitřní znaky listiny jsou určitá stylistická pravidla, typická pro konkrétní dobu a místo (prostředí). Jsou dobře patrná i na opisech.\n\n"}
{"id": "665069", "url": "https://cs.wikipedia.org/wiki?curid=665069", "title": "Binace", "text": "Binace\n\nBinace je v římskokatolické církvi povolení knězi sloužit v jednom dni dvě mše, popřípadě i tři mše (trinace). Toto povolení je knězi oprávněn udělit místní ordinář; uděluje se zejména pro neděle a svátky.\n\nVzhledem k nedostatku kněží v České republice je na základě rozhodnutí ČBK českým kněžím trvale dovoleno binovat i trinovat.\n"}
{"id": "665072", "url": "https://cs.wikipedia.org/wiki?curid=665072", "title": "Košler", "text": "Košler\n\nPříjmení Košler nosí více různých osobností:\n\n"}
{"id": "665094", "url": "https://cs.wikipedia.org/wiki?curid=665094", "title": "Eliška Bučková", "text": "Eliška Bučková\n\nEliška Bučková (* 23. července 1989 Hodonín) je česká modelka, zpěvačka a vítězka soutěže Česká Miss 2008.\n\nChodila do základní školy ve Strážnici na Hodonínsku. Poté začala studovat Arcibiskupské gymnázium v Kroměříži, ale po druhém ročníku studium přerušila. Přešla na Střední odbornou školu ve Strážnici (obor kosmetika).\n\nMá čtyři sourozence. V roce 2010 začala udržovat vztah se zpěvákem Václavem Noidem Bártou, ale v lednu 2013 se v dobrém rozešli, přesto že byli zasnoubení a měli se brát. Krátce na to se jejím přítelem stal fotbalista Jakub Malina, syn miliardáře Tomáše Maliny.\n\nV březnu 2013 se přiznala k tomu, že trpí poruchou příjmu potravy.\n\nKosmetické úpravy - nechala si laserem odstranit mateřská znaménka. Také si nechala odstranit pocení botulotoxinem.\n\nV roce 2008 vyhrála soutěž Česká Miss. Ve stejném roce reprezentovala Českou republika na Miss Universe a obsadila 11. místo z 80 soutěžících. V roce 2010 se dostala do TOP 10 ve světové soutěži Top Model of the World.\n\nV současné době působí na pražské muzikálové scéně v Divadle Broadway. Hraje a zpívá v muzikálu \"Hamlet The rock opera\".\n"}
{"id": "665102", "url": "https://cs.wikipedia.org/wiki?curid=665102", "title": "Československý státní film", "text": "Československý státní film\n\nČeskoslovenský státní film byl státní podnik existující v Praze 5 na Barrandově v době 1948 až 1956. Pak byl nahrazen státním podnikem Československý film.\n\nNa Barrandově existovalo Filmové studio Barrandov od roku 1931 pod firmou AB. O jeho výstavbu i okolního areálu se zasloužila rodina Havlova (zde zejména Miloš Havel). Od roku 1933 se zde točily první filmy. V letech 1941 – 1944 firmu AB Havlových nahradila společnost Pragfilm podléhající plně nacistické správě a areál byl rozšířen o další haly. Po osvobození Československa byl areál dekretem č.50/1945 prezidenta E. Beneše znárodněn a v roce 1948 byl vytvořen podnik \"Československý státní film\".\n\nZ pravomoci podniku byla roku 1957 vyjmuta kina, došlo ke zřízení dalších podniků, zejména pak Ústřední půjčovny filmů. Státu podléhající \"Československý státní film\" byl zrušen a nahrazen obdobným státním podnikem \"Československý film\". Po roce 1990 byl filmový průmysl privatizován.\n\n"}
{"id": "665107", "url": "https://cs.wikipedia.org/wiki?curid=665107", "title": "Krása nesmírná", "text": "Krása nesmírná\n\nKrása nesmírná je hudební album skupiny Vypsaná fiXa, které bylo nahráno v lednu 2005.\n\n\n\n\n\n"}
{"id": "665110", "url": "https://cs.wikipedia.org/wiki?curid=665110", "title": "Buček (rozcestník)", "text": "Buček (rozcestník)\n\nBuček může být:\n\n"}
{"id": "665111", "url": "https://cs.wikipedia.org/wiki?curid=665111", "title": "Šipecká čelist", "text": "Šipecká čelist\n\nJako „Šipecká čelist“ je označován dnes již neexistující archeologický nález. Jedná se o fragment spodní čelisti neandrtálského dítěte s progresivními vývojovými (již sapientními) rysy, které zřejmě zemřelo ve věku asi 8-10 let. \n\nV jeskyni Šipka u Štramberka ho objevil 26. srpna roku 1880 archeolog Karel Jaroslav Maška, gymnaziální profesor v Novém Jičíně. Čelist ležela v popelu dávného ohniště 1,4 metru pod povrchem, neandrtálci zde tedy kdysi sídlili. Na místě bylo objeveno také velké množství zvířecích pozůstatků a kamenných nástrojů vyrobených z místního rohovce, ale i z pazourku. Objev je unikátní tím, že čelist byla jediným přímým pozůstatkem člověka neandrtálského na českém území. Ve své době se stal bezmála světovou archeologickou senzací. \n\nNález čelisti a související nálezy kamenné industrie, která náleží středopaleolitické kultuře moustérienu, lze datovat do středního paleolitu, má stáří zhruba 40 000 let. \n\nDnes již tento významný archeologický nález neexistuje – byl zničen společně s řadou dalších unikátů a důležitých artefaktů a souborů v dubnu roku 1945, když na konci druhé světové války vyhořel zámek v Mikulově (kde byly nejvzácnější archeologické nálezy ze sbírek Moravského zemského muzea ukryty před blížící se frontou). Dnes existují pouze odlitky čelisti.\n\n"}
{"id": "665113", "url": "https://cs.wikipedia.org/wiki?curid=665113", "title": "Kagan (rozcestník)", "text": "Kagan (rozcestník)\n\nKagan může být:\n\n\n\n"}
{"id": "665120", "url": "https://cs.wikipedia.org/wiki?curid=665120", "title": "Oxalaia", "text": "Oxalaia\n\nOxalaia (podle afrického božstva \"Oxala\") byl obrovským masožravým dinosaurem (teropodem) z čeledi Spinosauridae, který žil na území dnešní Brazílie v období křídového věku cenoman před asi 100 až 94 miliony let.\n\nFosilie tohoto teropoda byly objeveny již roku 2004 a popsány v březnu roku 2011. Holotyp nese označení \"MN 6117-V\", představující jen fragmenty čelistí. Fosilní zuby spinosauridů byly nicméně z příslušné lokality známé již v dřívější době.\n\"Oxalaia\" byl obří teropod, v současnosti je největším známým teropodem Brazílie. Odhady tělesné délky tohoto spinosaurida se pohybují mezi 11 až 14 metry délky a odhady jeho hmotnosti mezi 5 a 7 tunami. Je také v pořadí sedmým oficiálně pojmenovaným teropodem z území Brazílie.\n\n"}
{"id": "665121", "url": "https://cs.wikipedia.org/wiki?curid=665121", "title": "Bakersfield", "text": "Bakersfield\n\nBakersfield je kalifornské město v okresu Kern County, asi 180 km severozápadně od Los Angeles.\n\nK 1. lednu 2010 populace činila 347 483 obyvatel a rozloha pak 296,3 km². Město leží na jižním konci San Joaquin Valley a je součástí metropolitní oblasti Bakersfield Metropolitan Statistical Area (MSA), která měla 827 173 obyvatel (1. 1. 2010).\n\nBakersfield založil roku 1869 právník Thomas Baker z Ohio jako opěrný bod na Jihopacifické dráze, později zde bylo zavedeno zavlažování, které umožnilo produkci potravin pro zlatokopy ze Sierry Nevady. Roku 1899 byla v okolí objevena ropa. Roku 1952 město postihlo zemětřesení.\n\nMěsto je střediskem zemědělské oblasti, v níž se pěstuje obilí, brambory a tolice vojtěška. Patří také k centrům kalifornského vinařství. Severovýchodně od města se nachází velké ropné pole, díky těžbě je Bakersfield jedním z nejrychleji rostoucích amerických měst. Patří také k sídlům s nejznečistěnějším vzduchem v rámci USA.\n\nVe městě sídlí Kalifornská státní univerzita. V hale Rabobank Arena hraje své zápasy hokejový klub Bakersfield Condors, účastník American Hockey League. Bakersfield bývá nazýván \"Nashvillem Západu\" pro svoji tradici country hudby, jejímž zakladatelem byl místní rodák Merle Haggard.\n\n\n"}
{"id": "665128", "url": "https://cs.wikipedia.org/wiki?curid=665128", "title": "Libeňská vodárenská věž", "text": "Libeňská vodárenská věž\n\nLibeňská vodárenská věž na křižovatce dnešních ulic Davídkova a Na Slovance v Praze byla postavena v roce 1904 Františkem Schlafferem. Byla součástí vodárenského systému napájeného z vodního zdroje Káraný a zásobovala pitnou vodou nižší části Libně. Svou úlohu přestala plnit koncem šedesátých let 20. století. Věž ve stylu holandského majáku je vysoká 42 metrů, na kruhovém půdorysu. Do vodojemu ve věži bylo možné umístit až 178 m³ vody (průměr 6,5 metru, výška 5,7 metru). Od roku 1991 je chráněna jako kulturní památka České republiky.\n\nV roce 1988 byla věž převedena na městskou část, aby ji využila k jiným účelům, to se však nestalo a věž chátrala. V roce 2009 ji soukromý investor Martin Sluka chtěl do tří let přestavět náklady desítek milionů Kč na třípodlažní mezonetový byt s výtahem podle projektu Zbyňka Pšeničky z firmy Faber Project, přestavba začala v létě 2008. Technologické a relaxační centrum, garáže a skladiště jsou budovány v podzemí v sousedství věže. V blízkosti se nachází ulice pojmenovaná „Pod vodárenskou věží“, ze které ale věž není viditelná.\n\n\n"}
{"id": "665130", "url": "https://cs.wikipedia.org/wiki?curid=665130", "title": "Co dál, doktore?", "text": "Co dál, doktore?\n\nCo dál, doktore?, alternativně také A co dál, doktore? (anglicky \"What's Up, Doc?\") je americká romantická situační komedie z roku 1972 režiséra Petera Bogdanoviche. Hlavní role zde vytvořili Barbra Streisandová a Ryan O'Neal.\n\nDr. Bannister (Ryan O'Neal), plachý profesor muzikologie, cestuje se svou snoubenkou (Madeline Kahn) na muzikologickou konferenci do San Franciska, kde by rád od bohatého mecenáše získal příspěvek na svou vědeckou práci. Snoubenci bydlí v hotelu oddělených pokojích, což způsobí řadu nedorozumění - stejně jako několik naprosto stejných kufrů, patřících ovšem různým majitelům. V jednom z kufrů se nacházejí totiž ukradené klenoty. Díky tomu se zde náhodně seznámí s velmi tempramentní a exentrickou dívkou, která se jmenuje Judy (Barbra Streisandová), do které se nakonec zamiluje a svoji snoubenku kvůli ní nakonec i opustí.\n"}
{"id": "665134", "url": "https://cs.wikipedia.org/wiki?curid=665134", "title": "Giuseppe Torelli", "text": "Giuseppe Torelli\n\nGiuseppe Torelli (22. dubna 1658, Verona - 8. února 1709, Bologna) byl italský skladatel hudby pozdního baroka. Je znám především pro svůj přínos ve vývoji concerto grosso a svými skladbami pro smyčcové nástroje a pro trubku.\n\nGiuseppe Torelli se narodil ve vážené umělecké rodině ve Veroně. Jeho bratrem byl malíř Felice Torelli. První hudební vzdělání získal v rodném městě u mistra Giuliana Massarotiho, v roce 1684 přesídlil do Bologne, kde studoval kompozici u Giacoma Antonia Pertiho a kde se v červnu téhož roku, ve věku 26 let, stal členem \"Accademia Filarmonica di Bologna\" jako \"suonatore di violino\", tedy jako houslista. V roce 1686 získal místo violisty v orchestru v bazilice San Petronio v Bologni; v orchestru působil až do jeho rozpuštění v roce 1696. V letech 1698 -1699 byl kapelníkem na dvoře Jiřího Fridricha II., markraběte Brandenburg-Ansbach, kde prezentoval v prosinci roku oratorium. V letech 1699 - 1700 byl činný ve Vídni, v roce 1701 se vrátil do Bologne, kde působil jako houslista a hudební mistr až do své smrti 8. února roku 1709. Jeho partitury jsou uloženy v archivu baziliky San Petronio.\n\nGiuseppe Torelli měl řadu žáků, mezi něž náleží řada italských hudebních skladatelů 17. století. Jedním z jeho nejlepších žáků byl Francesco Manfredini.\n\nGiuseppe Torelli je znám jako spolutvůrce (nezávisle na něm rozvíjí tuto formu i Arcangelo Corelli) formy Concerto grosso i sólového koncertu. Zavedl třívětou formu koncertu - \"allegro, adagio, allegro (rychle, pomalu, rychle)\", později všeobecně přijatou. Jeho tvorba zahrnuje sedm opusových řad s celkem 84 známými díly.\n\n\n"}
{"id": "665143", "url": "https://cs.wikipedia.org/wiki?curid=665143", "title": "Sovětská fotbalová reprezentace", "text": "Sovětská fotbalová reprezentace\n\nSovětská fotbalová reprezentace (Rusky: Сборная Советского Союза по футболу, přepis do latinky \"Sbornaja Sovětskogo Sojuza po futbolu\") byl fotbalový tým reprezentující Sovětský svaz před jeho rozpadem v roce 1991.\n\nNejvětšího úspěchu na mistrovství světa dosáhli sovětští fotbalisté na šampionátu v roce 1966 v Anglii, kde byli vyřazení Německem až v semifinále.\n\nSeznam zápasů fotbalové reprezentace SSSR na MS\nNejvětšího úspěchu na ME dosáhla sovětská reprezentace v roce 1960, kdy porazila v boji o zlato Jugoslávii. Na následujícím EURU o čtyři roky později podlehli a odnesli stříbrnou medaili, stejně jako v letech 1972 a 1988.\n\nSeznam zápasů fotbalové reprezentace SSSR na ME\n"}
{"id": "665144", "url": "https://cs.wikipedia.org/wiki?curid=665144", "title": "Ceregettiho dům", "text": "Ceregettiho dům\n\nCeregettiho dům je dům čp. 43/I v Chrudimi ve Fortenské ulici. Součástí domu je věž s Pardubickou fortnou. První písemná zmínka o domu pochází z roku 1636, střední část je ale pravděpodobně již ze 14. století, v 16. století byla postavena raně renesanční východní část, která spojila starší dům s věží. Západní část byla připojena koncem 17. století. V západní části a v prvním poschodí věže je štuková a fresková výzdoba pravděpodobně z druhé poloviny 18. století.\n\nDům je pojmenován podle Josefa Antonína Ceregettiho, který jej koupil v roce 1712. Po jeho smrti ho vdova v roce 1728 prodala Václavu Petrželovi. Po roce 1857 zde byl hostinec, od roku 1892 fotoateliér. Po roce 1955 docházelo k postupné devastaci domu, nyní je restaurován a je využíván jako hotel Fortna.\n\nDům je chráněn jako kulturní památka České republiky.\n\n"}
{"id": "665145", "url": "https://cs.wikipedia.org/wiki?curid=665145", "title": "Filmový dozimetr", "text": "Filmový dozimetr\n\nFilmový dozimetr či emulzní detektor je přístroj pro detekci částic ionizujícího záření pomocí fotochemické reakce materiálu, který obsahuje halogenidy stříbra (bromid stříbrný, AgBr). Ve světlotěsně uzavřeném pouzdře je umístěno políčko fotografického filmu s emulzí se zvýšeným obsahem AgBr. Na filmu se v místě ozáření vyredukuje stříbro (Ag) a povrch materiálu po vyvolání zešedne či zčerná. Míra ztmavnutí je přímo úměrná množství ionizujícího záření, které přes přístroj prošlo. \n\nPřístroj se používá k monitorování dávky záření u pracovníků v prostředí se zvýšeným výskytem nebezpečné ionizace. Pokud jsou delší dobu vystaveni záření, jejich detektor je příliš černý a musejí být přeřazeni na jiné pracoviště (radiologové, pracovníci v jaderné elektrárně, námořníci v jaderné ponorce atd.).\n"}
{"id": "665148", "url": "https://cs.wikipedia.org/wiki?curid=665148", "title": "Černá Madona", "text": "Černá Madona\n\nČerná Madona je označení obrazu nebo sochy Madony (Panny Marie) v náboženském umění Mariánské úcty, jejíž tvář je tmavá nebo černá. Tmavá barva může být způsobena buď černým nátěrem nebo důsledek použití černého dřeva či kamene. Černé Madony byly a jsou často věřícícmi považovány za obzvláště zázračné.\n\nV některých částech Latinské Ameriky, zejména pak v Brazílii má černé zbarvení pleti zřejmě souvislost s barvou pleti místního obyvatelstva, kdy je Panna Marie takto zobrazována.\n\nMožné zdůvodnění černé barvy můžeme hledat v biblické Písně písní: „Jsem černá, ale krásná“ (P.p. 1,5). Odpovídající pasáž ve Vulgátě zní: „\"Nigra sum sed formosa\"“. Tento citát je možné nalézt jako nápis na některých vyobrazeních Černých Madon, přičemž není zcela jasné, zda nápis nebyl připsán až později. V řecké Septuagintě toto místo zní: „\",melaina eimi ego kai kale\"“, což je možné přeložit jako „jsemť černá, ale milostná“ (\"Černá jsem, a přece půvabná\", nebo \"Snědá jsem, a jsem líbezná\"). Záměna spojky \"a\" za \"ale\" byla v minulosti diskutována mnoha učenci. V hebrejském textu je spojka \"we\", která stejně jako řecké \"kai\" může být přeložena jako „a“ nebo také jako „ale (přesto)“. V křesťanské exegezi je tato pasáž dávána do souvislosti s duší coby Boží nevěsty, tedy Panny Marie.\n\n\n"}
{"id": "665149", "url": "https://cs.wikipedia.org/wiki?curid=665149", "title": "Dean Arsene", "text": "Dean Arsene\n\nDean Arsene (* 20. července 1980 v Murrayville, Langley, Britská Kolumbie) je bývalý kanadský hokejový obránce.\n\nS profesionálním hokejem začínal v lize WHL v týmu Regina Pats, kde odehrál dvě sezóny v týmu Pats 1996/1998 kdy v polovině sezóny 1997/98 přestoupil do týmu Edmonton Ice kde dohrál sezónu V sezóně 1997/98 se stal čtvrtým nejvytíženějším hráčem v lize WHL kdy odehrál 74 zápasů. Od sezóny 1998/99 až do sezóny 2000/01 hrával v týmu Kootenay Ice kdy s týmem 1999/2000 pomohl vybojovat s týmem Ed Chynoweth Cup. Sezónu 2001/02 hrával v týmu Charlotte Checkers v lize ECHL ve kterém odehrál 63 zápasů a v týmu se stal druhým nejtrestanějším obráncem se 101 trestných minut. V následující sezóně hrával v lize AHL v týmu Hartford Wolf Pack kdy vstřelil svůj první gól v AHL. Sezónu 2003/2004 hrával v lize ECHL v týmu Reading Royals se kterým odehrál 46 zápasů základní části a 15 zápasů v play off a stal se nejtrestanějším obráncem v týmu se 118 trestných minut a ještě hrával v lize AHL v týmu Hershey Bears. V týmu Hershey Bears zůstal, kde odehrál celkem 6 sezón ve kterých pomohl dvakrát vybojovat Calderův pohár (2005/2006 a 2008/2009). V poslední sezóně v Bears byl jmenován alternativním hráčem. 14. července 2009 podepsal obousměrnou smlouvu s týmem Edmonton Oilers aby mohl nastupovat jak na farmě v týmu Springfield Falcons tak i v NHL za tým Oilers. Sezónu 2009/2010 začal na farmě Falcons kde hrával až do listopadu kdy byl 16. listopadu povolán na první zápas v NHL ve své kariéře kdy Oilers prohrál 2:3 po samostatných nájezdech proti týmu Columbus Blue Jackets. Poté odehrál ještě jeden zápas v NHL proti týmu Colorado Avalanche kdy Oilers vyhráli 6:4. Pak byl poslán zpět na farmu kde hrával až do 3. března povolán zpět do Oilers kdy odehrál zápas proti Chicago Blackhawks kdy prohráli 5:2 a připsal jsi svůj první a zatím jediný kladný bod. Poté byl po zápase poslán zpět do Falconu kde hrával až do 21. března kdy byl povolán do Oilers až do konce sezóny. V týmu Springfield Falcons byl jmenován kapitánem týmu. 11. srpna 2010 podepsal obousměrnou, jednoletou smlouvu s týmem St. Louis Blues jako volný hráč.\n\n\n"}
{"id": "665153", "url": "https://cs.wikipedia.org/wiki?curid=665153", "title": "Spolužáci.cz", "text": "Spolužáci.cz\n\nSpolužáci.cz byl internetový komunitní server (ukončen 2. 9. 2018) provozovaný serverem Seznam.cz sdružující současné a bývalé spolužáky ze škol v rámci celé ČR, počínaje od základních až po vysoké. Služba byla členěna dle jednotlivých tříd jednotlivých škol a uživatelům tak umožňovala nepřetržitý kontakt a výměnu informací mezi svými spolužáky. Stránky byly založeny v roce 1999 a jejich provoz byl ukončen v roce 2018. \n\nNejsilnější zastoupení měli uživatelé ve věku 25-34 let, se středoškolským vzděláním – v rozložení 56 % ženy, 44 % muži.\n\nŠkoly byly tříděny podle měst a jejich částí, ve kterých se nacházejí. Zde mohl uživatel najít svou školu a následně třídu, popřípadě svou třídu založit, pokud zde nebyla.\n\nDalší možností bylo využití rozšířeného vyhledávání podle jmen spolužáků, kde bylo možné zadat jméno spolužáka, okres a rok ukončení školy.\n\nPo nalezení své třídy do ní mohl uživatel vstoupit buď na základě kontrolní otázky (např. jméno třídní učitelky, či podobně) nebo žádostí o vstup do třídy zaslanou správci třídy.\n\n\nMajoritní podíl serveru Spolužáci.cz získal seznam.cz mezi lety 2004 a 2005 od společnosti InternetPb.cz, která jej vytvořila v roce 1999. Seznam.cz změnil jeho design a začlenil ho jako další komunitní službu vedle Lidé.cz a dalších.\n\nZastavení provozu služby bylo ohlášeno na 24. května 2018, tedy den před začátkem platnosti Obecného nařízení o ochraně osobních údajů, s nímž by se služba těžko vyrovnávala. Dalším důvodem pro ukončení provozu byl od roku 2015 dlouhodobě klesající zájem uživatelů, kteří upřednostňují jiné sociální sítě. Definitivně byla služba vypnuta 2. září 2018.\n\nPo ukončení spoluzaci.cz vznikly alternativy, které nahrazují zaniklý portál a kde se mohou lidé spojovat se svými spolužáky.\n\n\n"}
{"id": "665157", "url": "https://cs.wikipedia.org/wiki?curid=665157", "title": "Rozvodovský dům", "text": "Rozvodovský dům\n\nRozvodovský dům je dům čp. 76/I v Chrudimi na Resslově náměstí. Stojí vedle nové radnice a je nazýván podle Františka Rozvody, který jej koupil v roce 1787. Je chráněn jako kulturní památka České republiky.\n\nPrvní písemná zmínka o domu pochází z roku 1592, kdy jej podle závěti zdědila Marta Boleslavská. Průčelí do Resslova náměstí je klasicistní s empírovými prvky. Krátkým průčelím s výplní s motivem sv. Floriána je obrácen také do Břetislavovy ulice; směrem k hradbám, do Soukenické ulice, je dřevěná pavlač. Na místě dnešního domu stál dříve gotický dům s právem várečným, z něhož se dochovaly sklepy. Nejhlubší sklep má podlahu 7 metrů pod úrovní náměstí.\n"}
{"id": "665158", "url": "https://cs.wikipedia.org/wiki?curid=665158", "title": "GNOME Shell", "text": "GNOME Shell\n\nGNOME Shell (anglická výslovnost [gˈnoum šel]) je uživatelské rozhraní pro desktopové prostředí GNOME určené pro jeho 3. verzi a vyšší. První verze vyšla 6. dubna 2011.\n\nGNOME Shell využívá kompozitního správce oken Mutter, založeného na Metacity (správce oken starších verzí GNOME) a na toolkitu Clutter [ˈklatə(r)], který poskytuje vizuální efekty a hardwarovou akceleraci.\n\nZměny uživatelského rozhraní zahrnují:\n\n\nGNOME Shell je rozšiřitelný JavaScriptovými doplňky. Tyto mohou přidat jednotlivé funkce (např. upozornění na nový e-mail), nebo upravovat vzhled prostředí (např. přesouvání či skrývání prvků v panelu). Rozšíření mohou být komfortně nainstalována a spravována z webové stránky GNOME Shell Extensions ( ), která spolupracuje se samotným prostředím.\nProtože mohou představovat bezpečnostní riziko, prochází všechna rozšíření nahraná na výše uvedený web před svým uveřejněním kontrolou.\n"}
{"id": "665162", "url": "https://cs.wikipedia.org/wiki?curid=665162", "title": "Sjednocená letecká korporace", "text": "Sjednocená letecká korporace\n\nSjednocená letecká korporace () je ruská akciová společnost, která je vlastněna převážně státem. Sdružuje společnosti zabývající se konstrukcí, výrobou, prodejem a servisem letounů vyráběných v Rusku.\n\nV roce 2015 byla Sjednocená letecká korporace co do tržeb 14. největší zbrojařskou firmou světa, v samotném Rusku se umístila na 2. místě za koncernem Almaz-Antej, následovaná Ruskými vrtulníky.\n\nSpolečnost byla založena v únoru 2006 prezidentem Putinem v rámci plánu na znovuoživení leteckého průmyslu, který utrpěl značné škody po rozpadu Sovětského svazu.\n\n\nPáteří výrobního programu v oblasti dopravních letadel by mělo být:\nv oblasti vojenských letadel:\nv oblasti nákladních letounů:\n\nKorporace počítá s omezeným pokračováním výroby stávajících strojů\n\n\"Údaje 03/2011\"\n\nTěžiště produkce Sjednocené letecké korporace stále spočívá ve vojenské výrobě. Pro srovnání, v roce 2014 bylo vyrobeno 37 civilních a 161 vojenských letade.\n"}
{"id": "665166", "url": "https://cs.wikipedia.org/wiki?curid=665166", "title": "Dusičnan barnatý", "text": "Dusičnan barnatý\n\nDusičnan barnatý je anorganická sloučenina se vzorcem Ba(NO). Jedná se o barnatou sůl kyseliny dusičné.\n\nZa běžných podmínek je dusičnan barnatý bílá pevná látka. Rozpouští se ve vodě a je toxický. V přírodě se vyskytuje ve formě vzácného nerostu nitrobarytu.\n\nBaratol je výbušnina složená z dusičnanu barnatého, TNT a pojiva. Vysoká hustota dusičnanu barnatého znamená, že i baratol má vysokou hustotu. Směs dusičnanu barnatého s hliníkovým práškem je vysoce výbušná a používala se jako bleskový prášek. Ve směsi s termitem vzniká Thermate-TH3, výbušnina používaná ve vojenských termitových granátech. Dusičnan barnatý se používá i při výrobě oxidu barnatého, vakuových trubic a pro dosažení zelené barvy u zábavní pyrotechniky.\n\nK přípravě jsou používány dva postupy. První spočívá v rozpuštění malého kusu uhličitanu barnatého v kyselině dusičné, přičemž mohou vnikat případné nečistoty; dusičnan barnatý se potom získá filtrací, odpařením a následnou krystalizací. Druhý postup vyžaduje reakci chloridu barnatého s vyhřívaným roztokem dusičnanu sodného, přičemž se postupně krystalizují malé částečky dusičnanu barnatého.\n"}
{"id": "665167", "url": "https://cs.wikipedia.org/wiki?curid=665167", "title": "Vieni sul mar", "text": "Vieni sul mar\n\nVieni sul mar (\"Pojď na moře\") je proslulá neapolská lidová píseň, která vznikla již někdy v 16. století. a ve které zamilovaný námořník prosí svou milou, aby si s ním vyjela na moře. Proslavili jí především tenoří Enrico Caruso, Tito Schipa nebo Mario Lanza, ale píseň byla také v repertoáru Giuseppa Di Stefana, Luciana Pavarottiho a je zpívána dodnes. \n\nDeh! ti desta fanciulla, la luna\nspande un raggio s'i caro sul mar,\nvieni meco t'aspetta la bruna\nfida barca del tuo marinar.\nMa tu dormi, e non pensi al tuo fido,\nma non dorme chi vive d'amor;\nio la notte a te volo sul lido\ned il giorno a te volo col cor!\n\nAddio dunque, riposa, e domani\nquando l'alba a svegliarti verrà,\nsopra lidi lontani lontani\nl'infelice nocchiero sarà.\nMa tu dormi, e non pensi al tuo fido,\nma non dorme chi vive d'amor;\nio la notte a te volo sul lido\ned il giorno a te volo col cor!\n\nDa quel giorno che t'ho conosciuta\no fanciulla di questo mio cuor,\nspeme e pace per te ho perduto\nperché t'amo d'un immenso amor.\nFra le belle tu sei la più bella,\nfra le rose tu sei la più fin:\ntu del ciel sei brillante stella,\ned in terra sei beltà divin!\n\n"}
{"id": "665168", "url": "https://cs.wikipedia.org/wiki?curid=665168", "title": "Koření (publicistický pořad)", "text": "Koření (publicistický pořad)\n\nKoření je publistický pořad vysílaný na TV Nova, který se těší velké sledovanosti. Podobně jako Svět 2011 a Objektiv konkurenčních televizí se Koření specializuje na nejrůznější zajímavosti ze všech kontinentů světa. V Koření se také nachází mnoho rad a tipů např. pro kuchyni. Mottem pořadu je heslo \"všechny vůně světa\". Koření je vysíláno každý sobotní podvečer, někdy je reprízováno i na Nova Cinema.\n\nPodíl příspěvků z vlastní produkce TV Nova se po reorganizaci cca v roce 2010 podstatně snížil ve prospěch reportáží přebíraných z jiných televizí: V roce 2016 jsou příspěvky přebírány z agentur APTN a ENEX. Po redukci produkčních nákladů v TV Nova už redakční tým pořadu tvoří jen dvojice stálých reportérů. Producerem pořadu je vedoucí zahraniční redakce zpravodajství TV Nova Vladimír Kouba.\n\nZměnou prošel i sám pořad: V roce 2016 už je ve znělce například americká značka pro železniční přejezd, R-R, tedy oproti původní znělce další známka přebírání z cizích zdrojů.\n\n\n"}
{"id": "665169", "url": "https://cs.wikipedia.org/wiki?curid=665169", "title": "Slovácké strojírny", "text": "Slovácké strojírny\n\nSlovácké strojírny, a.s. je významná průmyslová společnost v Uherském Brodě. Založena byla v roce 1951, má asi 900 zaměstnanců a za rok 2007 měla obrat 1,6 miliardy Kč. Firma dnes vyrábí mj. mobilní drtiče kamenů, hydraulické válce, ekologické kotle na spalování dřeva, ocelové konstrukce mobilních jeřábů a silničních stavebních strojů a komponenty vysokozdvižných vozíků. Do Slováckých strojíren vede železniční vlečka ze železniční stanice Uherský Brod na Vlárské dráze.\n"}
{"id": "665172", "url": "https://cs.wikipedia.org/wiki?curid=665172", "title": "Futabatei Šimei", "text": "Futabatei Šimei\n\nŠimei Futabatei (jap. 二葉亭 四迷, rodným jménem Tacunosuke Hasegawa (長谷川 辰之助), 4. dubna 1864 Tokio – 10. května 1909 Bengálský záliv) – japonský spisovatel, překladatel ruské a anglické prózy do japonštiny, novinář, spoluzakladatel Japonsko-polského sdružení.\n\nNarodil se v aristokratické rodině o samurajských tradicích. V letech 1881-1886 studoval v Tokijské škole cizích jazyků na fakultě ruské filologie, kde ho zvláštně zaujala tvorba ruských klasiků.\n\nRoku 1887 vydal své nejdůležitější dílo, jež ovlivnilo pozdější japonskou prózu a zavedlo nový literární sloh, spočívající v psání řečí podobné mluvené řeči. Byla to kniha \"Ukigumo\" (1887, \"Plující oblak\") považovaná za první moderní japonský román.\n\nDalších deset let nenapsal ani knihu. V letech 1889–1897 pracoval jako překladatel novin z angličtiny a ruštiny pro vládní kancelář oficiálních tisků. Roku 1898 zároveň začal práci jako přednášející ruštiny na škole, v níž studoval. Roku 1902 vyjel do kontinentální Asie, pobývaje v Číně a Rusku. Po návratu do Japonska roku 1903 stal se korespondentem deníku \"Asahi Šimbun\" v Tokiu.\n\nRoku 1906 se spřátelil s Bronisławem Piłsudským (bratrem Józefa Piłsudského), který se po opuštění trestanecké kolonie na Sibiři věnoval výzkumu kultury Ainu, a po vypuknutí rusko-japonské války přibyl do Japonska. Během dalších měsíců známosti se Futabetei o Piłsudského postaral a umožnil mu poznat několik důležitých osobností, mj. ministra zahraničních věci a premiéra Šigenobu Ókumy nebo Taisuke Itagakiho, vůdce Hnutí za svobodu a lidská práva. Výsledkem jejich přátelství vzniklo Japonsko-polské sdružení, jež se zabývalo kulturní výměnou mezi oběma zeměmi.\n\nV tomto období vznikly dvě jiné knihy – \"Sono Omokage\" (1906, \"Jeho podoba\") a \"Heibon\" (1907, \"Všednost\"). Roku 1908 začal pracovat jako tiskový korespondent v Sankt-Petěrburgu. Nikdy se už nevrátil do Japonska, v květnu 1909 zemřel na tuberkulózu na lodi v Bengálské zálivu.\n\n\n"}
{"id": "665174", "url": "https://cs.wikipedia.org/wiki?curid=665174", "title": "Curie (rozcestník)", "text": "Curie (rozcestník)\n\nCurie [\"kyrí\"] může být:\n\n\n\n"}
{"id": "665177", "url": "https://cs.wikipedia.org/wiki?curid=665177", "title": "Cat Mother &amp; the All Night Newsboys", "text": "Cat Mother &amp; the All Night Newsboys\n\nCat Mother and The All Night Newsboys byla americká country rocková skupina, původně z New Yorku, později z Kalifornie. Skupina fungovala v letech 1967-1977.\n\n"}
{"id": "665179", "url": "https://cs.wikipedia.org/wiki?curid=665179", "title": "Joubert", "text": "Joubert\n\nPříjmení Joubert [\"žubér\"] nosí více různých osobností:\n\n\n"}
{"id": "665186", "url": "https://cs.wikipedia.org/wiki?curid=665186", "title": "Tucker", "text": "Tucker\n\nTucker může být:\n\n\n\n\n\n"}
{"id": "665193", "url": "https://cs.wikipedia.org/wiki?curid=665193", "title": "Lassana Diarra", "text": "Lassana Diarra\n\nLassana \"Lass\" Diarra (*10. března 1985, Paříž, Francie) je francouzský fotbalista, který je v současné době bez angažmá (k únoru 2019). Nejčastěji nastupuje jako defenzivní záložník, ale také občas nastupuje na pozici pravého obránce. Na této pozici nastupoval především za Chelsea a Portsmouth.\n\nJeho sestřenice Asta Diakiteová zemřela při teroristických útocích v Paříži v listopadu 2015.\n\nZačátek kariéry neměl Diarra snadný. V mnoha klubech ho odmítli kvůli jeho postavě. FC Nantes jej odmítli z důvodu nízké postavy a nízké váhy. V Le Mans FC jej také nepřijali a Lassana uvažoval o konci kariéry, ale nakonec se dostal do klubu Le Havre.\n\nV Le Havre AC začala jeho klubová kariéra. V tomto klubu se neuvěřitelně zlepšil a všiml si ho i trenér francouzské fotbalové reprezentace do 21 let, do níž se také dostal. Díky jeho formě se o něj začaly zajímat i velké kluby v čele s anglickou Chelsea, která v Diarrovi viděla nového Makélélého a nakonec jej za 1 mil. liber koupila.\n\nV Chelsea se stal členem prvního mužstva, ale na hřiště se moc nedostával. První zápas si za Chelsea zahrál v Lize mistrů UEFA proti španělskému klubu Betis Sevilla. Začal si zvykat na pozici levého beka, ale poté byl přeřazen do rezervního týmu, kde se opět hodně zlepšil. Zazářil ve třetím kole FA Cupu proti Huddersfield Town a díky tomu se zlepšila jeho pověst mezi hráči, trenéry i mezi médii. Na konci sezony si zahrál v Premier League dva kompletní zápasy, proti Blackburnu a proti Newcastlu. Stal sem nejlepším mladým hráčem Chelsea sezony 2005/06. Z důvodu zranění na postech obránců hrál často, v sezoně 2006/07 na pozici pravého obránce. Ve finále Carling Cupu se podílel na výhře Chelsea nad Arsenalem, který se o Diarru začal zajímat a nakonec ho koupil.\n\n31. Srpna 2007 (konec přestupového období), podepsal Diarra smlouvu s Arsenal FC. Dostal číslo 8, uvolněné po odchodu Freddieho Ljungberga. Diarra po odchodu do Arsenalu řekl, že se na do tohoto klubu ze severního Londýna přestěhoval hlavně kvůli Arsène Wengerovi a kvůli stylu hry, kterým Arsenal hraje.\n\nDebut si odbyl v zápase Ligy mistrů UEFA proti Sevilla FC. Svůj první celý zápas si zahrál v Carling Cupu proti Newcastlu a v Premier League poprvé nastoupil proti Aston Ville.\n\nDiarrovi se v Arsenalu přestalo líbit, protože si skoro nezahrál. Proto po pěti měsících v Arsenalu přestoupil 17. ledna 2008 do Portsmouthu za 5,5 mil. liber.\n\nV Portsmouth dostal číslo dresu 6. Přiznal že odešel do Portsmouthu, aby se dostal do výběru francouzské reprezentace na EURO 2008. Svůj první zápas si zahrál proti Derby County a pomohl k výhře 3:1. Za Portsmouth poprvé skóroval v zápase FA Cupu proti Plymouth Argyle FC. O dva týdny pozdějš skóroval v Premier League proti Boltonu. Diarra v žádném zápase FA Cupu nechyběl ani minutu a výrazně tak pomohl Portsmouthu k zisku nejstarší fotbalové trofeje na světě, tedy poháru FA Cup. Na konci sezony byl nominován na EURO 2008. Na začátku nové sezony neproměnil v penaltovém rozstřelu v zápase Community Shield proti Manchesteru United penaltu a Manchester United nakonec triumfoval. 18. září 2008 vstřelil svou první branku v zápase Poháru UEFA proti Vitória Guimaraes. Svou první červenou kartu v Premier League dostal v zápase proti Tottenhamu (po dvou žlutých kartách v utkání). V polovině prosince 2008 přijalo vedení Portsmouthu nabídku Realu Madrid a Diarra se stěhoval do Realu za 20mil. eur.\n\nV Realu nastupoval v domácích soutěžích s číslem 6 a v Lize mistrů UEFA nastupoval s číslem 39. Na svém dresu měl napsáno \"Lass\", aby se nepletl s jeho spoluhráčem Mahamadou Diarrou.\n\nZ počátku nebyl Lass mezi náročnými fanoušky Realu příliš oblíbený, ale během pár měsíců si na něj zvykli a získal si jejich přízeň.\n\nV sezoně 2009/10 dostal Lass číslo 10 po Wesley Sneijderovi, který odešel do Interu Milán. Číslo 6 dostal uzdravený Mahamadou Diarra. Poprvé za Real skóroval v zahajovacím zápase sezony španělské La Ligy 2009/10 proti Deportivo de La Coruña, které Real porazil 3:2.\n\nV reprezentaci do 21 let nastoupil osmnáctkrát. Nejvíce se mu povedl kvalifikační zápas o účast na Mistrovství Evropy ve fotbale hráčů do 21 let proti Anglii v listopadu 2005. Za stavu 2:2 v nastaveném čase vybojoval penaltu, kterou jeho spoluhráč Jimmy Briand proměnil a Francie se kvalifikovala.\n\nS reprezentací do 21 let se zúčastnil také Mistrovství Evropy U21 2006 v Portugalsku. V základní skupině A porazila Francie postupně Portugalsko 1:0, Německo 3:0 a Srbsko a Černou Horu 2:0. S 9 body postoupila z prvního místa do semifinále. V semifinále byla Francie vyřazena Nizozemskem 2:3 po prodloužení. Diarra nastoupil v základní sestavě proti Německu a Srbsku a Černé Hoře.\n\nDiarra debutoval v A-týmu Francie 24. 3. 2007 v Kaunasu pod trenérem Raymondem Domenechem v kvalifikačním zápase o EURO 2008 proti týmu Litvy (výhra 1:0). Následně byl nominován na přátelské utkání proti Rakousku a později se díky svým vyrovnaným výkonům se dostal na soupisku na EURO 2008. Francie se však nedostala ze základní skupiny, což bylo v zemi považováno za neúspěch, Diarra na turnaji nezasáhl do žádného zápasu.\n\nDiarra byl nominován na Mistrovství světa 2010, ale kvůli zranění se turnaje nezúčastnil.\n\n\n\n\n\n\n"}
{"id": "665201", "url": "https://cs.wikipedia.org/wiki?curid=665201", "title": "Bibliothèque Mazarine", "text": "Bibliothèque Mazarine\n\nBibliothèque Mazarine („Mazarinova knihovna“) je nejstarší veřejná knihovna ve Francii, tvoří součást Francouzského institutu. Nachází se v Paříži, na nábřeží Quai de Conti v 6. obvodu. Knihovna vznikla z osobních sbírek kardinála Mazarina (1641–1661), které byly později rozšířeny a doplněny. Sídlí v budově, která je chráněna jako francouzská historická památka.\n\nJ. Mazarin shromáždil již v Římě rozsáhlou knihovnu. Vytvořením jeho druhé knihovny v Paříži byl v roce 1643 pověřen knihovník Gabriel Naudé (1600-1653). Nákupy ve Francii i v zahraničí a také dary Mazarinovi se podařilo do roku 1648 shromáždit zhruba 40 000 svazků.\n\nŠlelchtické povstání \"fronda\" (1648–1653) znamenalo vážnou překážku v rozvoji knihovny. Po odchodu Mazarina z Paříže rozhodl Pařížský parlament o konfiskaci kardinálova majetku. V roce 1651 parlament vypsal odměnu za dopadení Mazarina ve výši 150 000 liber a rozhodl se získat tento obnos prodejem jeho paláce a knihovny. Ta byla rozprodána od 8. ledna do 17. února 1652. Knihovník Naudé zachránil prostřednictvím různých prostředků malou část sbírky, neboť chtěl jednoho dne knihovnu obnovit. Po Mazarinově návratu do Paříže v únoru 1653 povolal do svých služeb opět Naudého, který se stal mezitím knihovníkem švédské královny Kristýny, avšak ten při cestě zemřel. V jeho práci proto pokračoval jeho bývalý spolupracovník François de la Poterie.\n\nLa Poterie začal budovat kniovnu na základu, který zachránil Naudé, připojil svou vlastní osobní knihovnu a postupně nákupy rozšiřoval sbírku. V roce 1661 tato druhá Mazarinova knihovna prakticky dosáhla významu té předchozí. Aby kardinál zabránil tomu, že po jeho smrti bude knihovna rozptýlena, napodobil svého předchůdce kardinála Richelieua a založil v roce 1661 univerzitní kolej, která o knihovnu pečovala. Tuto „kolej Čtyř národů“ (Collège des Quatre-Nations) potvrdil v roce 1688 patentem Ludvík XIV. a Pařížský parlament. Na konci 18. století již knihovna měla přes 60 000 svazků. Během Francouzské revoluce byla knihovna udržena při životě navzdory zrušení koleje. Její sbírky byly obohaceny o konfiskáty některých šlechtických knihoven.\n\nMazarinova knihovna je pod správou Francouzského institutu, ve kterém sídlí od roku 1805 v bývalých prostorách koleje Čtyř národů (collège des Quatre-Nations). Již od svého vzniku v roce 1643 je veřejně přístupná. Knihy je možné studovat pouze prezenčně, studium vzácných knih a rukopisů je podmíněno splněním dalších podmínek.\n\nKnihovna dnes čítá asi 600 000 svazků. nejbohatší část (téměř 200 000 svazků) jsou encyklopedie, moderní knižní fond se specializuje na dějiny, především dějiny náboženství, literatury a kultury středověku (12. – 15. století) a novověku (16. – 18. století), dějiny knih a francouzské regionální dějiny. Knihovna uchovává 4600 rukopisů (z nichž je 1500 středověkých) a 2370 inkunábulí, z nichž nejcennější je výtisk Guttenbergovy bible zvaný \"Mazarinova bible\" a významná sbírka tzv. \"Mazarinades\", což jsou pamflety z doby Frondy o kardinálu Mazarinovi.\n\n"}
{"id": "665203", "url": "https://cs.wikipedia.org/wiki?curid=665203", "title": "Pavel Kalný", "text": "Pavel Kalný\n\nPavel Kalný (14. květen 1967 – 10. květen 2006, Lhoce, Himálaj) byl český horolezec, povoláním psychiatr. V roce 2005 přešel celý masiv Mount Loganu. V roce 2006 byl společně s Martinem Minaříkem na expedici na čtvrté nejvyšší hoře světa Lhoce (8516 m n. m.). Dne 10. května 2006 po pádu umírá. V dubnu 2007 pod Lhoce Martin Minařík umístil pamětní desku. Zemřel na kompletní vyčerpáni organismu v kombinaci s vnitřním poraněním způsobeným pádem.\n\n"}
{"id": "665204", "url": "https://cs.wikipedia.org/wiki?curid=665204", "title": "Vinnetou – Poslední výstřel", "text": "Vinnetou – Poslední výstřel\n\nVinnetou – Poslední výstřel (\"Winnetou III\") je závěrečný díl trilogie Vinnetou (ne však filmů) podle předlohy Karla Maye. Film byl natočen v roce 1965, jde o koprodukční film režiséra Haralda Reinla. Natáčelo se již v osvědčené Jugoslávii, například na hoře Mali Alan (ve filmu Nuget-tsil). Ve filmu hráli již dobře známí herci Pierre Brice jako Vinnetou a Lex Barker jako Old Shatterhand. Ve filmu se také objevil Ralf Wolter v roli Sama Hawkense.\n\nMnoho kritiků i fanoušků zastává názor, že tento film je poslední ze čtveřice nejlepších filmů podle předlohy Karla Maye z Divokého západu (\"Poklad na Stříbrném jezeře\", \"Vinnetou\" a \"Vinnetou – Rudý gentleman\"), i když film nemá s knihou mnoho společného.\n\nVinnetou s Old Shatterhandem jedou do Santa Fe, protože se Vinnetou předtím setkal s mužem, který naprosto bezdůvodně zabíjel bizony a mluvil o tom, že se loviště Apačů dostanou do rukou přistěhovalců, kteří sem přichází z východu. Guvernér jim sdělí, že ze strany Států je vše v pořádku, ale že nějací muži se o to pokouší. Také se dozvědí, že si tito muži naklonili nejvyššího náčelníka Čikarijů a ten jim má pomoci zabrat Vinnetouova loviště. Ve skutečnosti mu dávají ohnivou vodu a bezcenné zbraně, takže získají i jeho území.\n\nVinnetou i Old Shatterhand se tedy vydají zabránit bělochům v jejich úmyslech a plánech. U guvernéra je však vyslechne písař, který vše prozradí banditům a ti nastraží na oba past v blízkém lomu, kde chtějí způsobit jakoby omylem výbuch dynamitu a oba je zabít. Vinnetouův kůň je ale na hrozbu upozorní a oba tedy vyváznou živí. Old Shatterhand se potom vrátí do města, aby zjistil, kdo je chce zabít a Vinnetou jede dál k Čikarijům.\n\nVe městě se Old Shatterhand doví o pár lidech, kteří mají s onou událostí něco společného a od nich zjistí, proč je chtěli zabít, a také to, že se ti lidé pokusí dostat Vinnetoua. Neváhá tedy a po několika rvačkách s přesilou banditů vyrazí za svým přítelem. Toho již bandité pronásledují, ale chvíli s nimi jede Old Shatterhandův starý přítel Sam Hawkens a ten potom Old Shatterhandovi pomůže je najít. Vinnetou mezitím vyvázne díky své rychlosti a důvtipu z několika nebezpečných situací na Medvědí řece a zabije mnoho banditů, potom ho ale zločinci ve skalách obklíčí a chystají se ho zabít. V tu chvíli ale přijíždí Old Shatterhand (nyní již bez Sama Hawkense, který jel do města, aby odradil přistěhovalce od přátelství s Čikariji a tím zkazil plány banditům) a zachrání ho. V tu chvíli jsou však obklíčeni bojovníky Čikarijů a jedou s nimi do vesnice. Tam se pokusí přemluvit náčelníka a ten se nakonec rozhodne, že počká, až se vrátí jeho syn, Hbitý panter, a ten ať vše rozhodne. Když čekají v táboře Čikarijů, řekne Vinnetou Old Shatterhandovi, že cítí, že brzy zemře. Old Shatterhand mu nechce věřit, ale slova jeho přítele ho znejistí.\n\nDruhý den přivezou bandité v čele s padouchem Rollinsem, kteří Vinnetou pronásledovali, tělo Hbitého pantera a svedou jeho smrt na Vinnetoua. Čikarijové jim uvěří a chtějí Vinnetoua i Old Shatterhanda umučit. V poslední chvíli ale oba dva svou chytrostí zachrání Sam Hawkens, který se vrátí z města a vyděsí pověrčivé indiány ohňostrojem. Vinnetou se Samem potom jedou k Apačům, aby se přichystali na útok Čikarijů a Old Shatterhand zatím telegrafuje z města plného banditů guvernérovi do Santa Fe a prosí ho o pomoc. Když potom přijede do tábora Apačů, vše je již připraveno a boj začíná.\n\nPřijíždí Čikarijové s bandity a po Vinnetouově výzvě, aby tuto zemi opustili, se mnoho jejich koní propadá do pasti, kterou zatím nachystal Sam Hawkens. Tím protivníky oslabí a tak bandité, kteří nemají koně, jedou po vorech na řece Rio Pecos, která teče kolem středu tábora – puebla, a Čikariové jedou z druhé strany. Po řece ale už rozlil Old Shatterhand s Apači petrolej, který nyní zapálí a tím mají bandité další ztráty. Další past je u puebla, kde Vinnetou nachystal střelný prach a pochodeň a zatímco on s Apači jede na Nuget-tsil, kde se ukryjí a počkají na posily. Oslabení protivníci je přesto naleznou a i když k nim zkusí Old Shatterhand promluvit, nastane přestřelka. Do toho přijíždí posily ze Santa Fe, které jsou ale nyní pro bandity, i když to netuší, skvělý cíl. Old Shatterhand je na to výkřikem upozorní, přitom ale vyskočí z úkrytu a zločinec Rollins po něm vystřelí. Do cesty smrtící kulky ale skočí Vinnetou a je smrtelně zraněn. Poté, co vítězí nad indiány i bandity, se Vinnetou loučí s Old Shatterhandem, pro kterého obětoval život, se svým koněm i se svým kmenem a umírá na následky svého zranění na místě, kde před lety zemřel jeho otec a sestra.\n\n\n\n"}
{"id": "665205", "url": "https://cs.wikipedia.org/wiki?curid=665205", "title": "Musasir", "text": "Musasir\n\nMusasir nebo Ardini byl starověký městský stát rozkládající se na horním toku Velkého Zabu, jihovýchodně od Vanského jezera. Z Musasiru pravděpodobně započaly svou migrací kmeny, které na přelomu 2. a 1. tisíciletí př. n. l., cestujíce k severu, založily stát Urartu.\n\nMusasir byl důležitým náboženským centrem Urartu (k němuž byl včleněn v 9. století př. n. l.) – střediskem kultu vrchního urartského božstva, Chaldího. Dlouhou dobu nedokázáno určit přesnou lokalizací města, dnes ale existuje vědecký konsensus, že Musasir se nacházel asi 18 km severně od iráckého města Rawandiz.\n"}
{"id": "665208", "url": "https://cs.wikipedia.org/wiki?curid=665208", "title": "Aminfluoridy", "text": "Aminfluoridy\n\nAminfluoridy, které jsou označovány také jako organické fluoridy, jsou látky založené na speciální molekulové struktuře - kombinaci hydrofobního (nepolární část - ve vodě nerozpustná) a hydrofilního (polární část - ve vodě rozpustná) uhlovodíkového řetězce, kdy iont fluoridu je vázaný na amin mastné kyseliny. Tento typ struktury je charakteristický také pro tenzidy. Aminfluoridy se používají zejména v zubních pastách a ústních vodách. Díky jejich specifickým vlastnostem vytváří ochrannou vrstvu na zubní sklovině, která pak chrání před působením kyselin vyprodukovanými bakteriemi. Nejrozšířenějším aminfluoridem je Olaflur.\n\nVzhledem k jejich povrchové aktivitě působí aminfluoridy jako nosiče fluoridového iontu. Tím dochází k pokrytí zubů homogenní molekulární vrstvou, ale také k přenášení fluoridu do míst, kde je ho potřeba.\n\nDíky jejich specifické molekulové struktuře se fluorid rychle šíří a ukládá na povrchu zubní skloviny. Naopak u anorganických fluoridů nemá kationt (např. sodík) tuto přepravní funkci.\n\nIonty fluoridu reagují s hydroxylapatitem zubní skloviny ve slabě kyselém prostředí za vzniku fluoridu vápenatého. Hodnota pH aminfluoridů se pohybuje v rozmezí 4,5 - 5,0. Díky tomu tedy dochází ke vzniku fluoridu vápenatého, který se usazuje ve formě tenké vrstvy zajišťující tzv. depo fluoridu v ústech, které je pak postupně uvolňováno. Přítomnost fluoridu vápenatého vede tedy ke zvýšené absorpci fluoridu v zubní sklovině a tím také k její vyšší odolnosti vůči kyselinám.\n\nKyseliny, vzniklé přeměnou cukru bakteriemi, mohou poškozovat a demineralizovat zubní sklovinu. Zbytky aminu z aminfluoridů mají své vlastní antibakteriální vlastnosti. Kladně nabitá část aminu brání metabolické aktivitě bakterií, čímž dochází ke snížení tvorby kyselin a množení bakterií. Tyto vlastnosti zabraňují vzniku zubního kazu.\n"}
{"id": "665211", "url": "https://cs.wikipedia.org/wiki?curid=665211", "title": "Československá hokejová reprezentace v sezóně 1965/1966", "text": "Československá hokejová reprezentace v sezóně 1965/1966\n\n Československo – NDR 8:1 (2:0, 4:1, 2:0)\n\n22. listopadu 1965 – Litvínov\nBranky Československa: 2. Josef Černý, 12. Jiří Holík, 22. Jiří Holík, 27. Jan Klapáč, 28. Ivan Grandtner, 31. Jiří Holík, 48. Šindelář, 49. Josef Černý \nBranky NDR: 36. Ziesche.\nRozhodčí: Daignault, Van Deelen (CAN)\n\nČSSR: Nadrchal (Mikoláš) - Potsch, Tikal, Čapla, Suchý (Meixner) – Černý, Šindelář, Prýl – Jiřík, Golonka, Ševčík (Grandtner) - Jiří Holík, Jar. Holík, Klapáč.\n\nNDR: Kolbe – Schildan, U. Noack, Plotka, H. Novy – Karrenbauer, Ziesche, Künstler – Buder, Franke, Tudyka – Braun, Fuchs, Kratzsch (Nickel).\n\n24. listopadu 1965 – Praha\nBranky Československa: 24. Stanislav Prýl, 36. Stanislav Prýl, 57. Jan Klapáč \nBranky SSSR: 39. Mojsejev, 56. Jurzinov.\nRozhodčí: Daignault, Van Deelen (CAN)\n\nČSSR: Dzurilla (Nadrchal) – Potsch, Tikal, Čapla, Suchý – Klapáč, Jar. Holík, Jiří Holík – Grandtner, Nedomanský, Černý – Prýl, Šindelář, Cvach – Dolana.\n\nSSSR: Zinger (Paškov) – Brežněv, Židkov, Kuzkin, Davydov, Zajcev, Romiševskij – Šilov, Motovilov, Sakajev – Ionov, Mišakov, Mojsejev – Striganov, Jurzinov, V. Jakušev – A. Jakušev.\n\n26. listopadu 1965 – Praha\nBranky Československa: 11. Václav Nedomanský, 16. Jozef Golonka, 37. Stanislav Prýl, 51. Šindelář \nBranky SSSR: 31. Brežněv, 33. Striganov.\nRozhodčí: Daignault, Van Deelen (CAN)\nVyloučení: 6:7\n\nČSSR: Dzurilla - Potsch, Tikal, Čapla, Suchý – Grandtner, Nedomanský, Černý – Prýl, Golonka, Cvach – Klapáč, Jar. Holík, Jiří Holík (Šindelář).\n\nSSSR: Paškov – Kuzkin, Brežněv, Zajcev, Davydov, Romiševskij, Židkov – Ionov, Mišakov, Mojsejev – Striganov, Jurzinov, Alexandr Jakušev – Zimin, Viktor Jakušev, Jaroslavcev.\n\n28. listopadu 1965 – Praha \nBranky Československa: 10. František Tikal, 13. Jan Suchý, 21. Václav Nedomanský \nBranky Švédska: 14. N. Johansson, 33. Nilsson.\nRozhodčí: Daignault, Van Deelen (CAN)\n\nČSSR: Nadrchal – Meixner, Tikal, Suchý, Čapla – Dolana, Nedomanský, Černý – Pryl, Golonka, Jiřík – Klapáč, Šindelář, Jiří Holík – Jaroslav Holík.\n\nŠvédsko: Svensson – Sjöberg, N. Johansson, Stoltz, Torstensson – Lundström, N. Nilsson, Pettersson – Öberg, Andersson, Sterner – Lindberg, Nygren, S. Johansson.\n\n1. prosince 1965 – Praha\nBranky Československa: 13. Jan Klapáč, 31. Jaroslav Jiřík, 38. Josef Černý, 40. Ivan Grandtner, 41. Rudolf Potsch \nBranky Švédska: 50. Nilsson, 58. Sterner.\nRozhodčí: Daignault, Van Deelen (CAN)\n\nČSSR: Mikoláš (Dzurilla) – Potsch, Tikal, Meixner, Suchý – Klapáč, Jar. Holík, Jiří Holík – Pryl, Nedomanský, Černý – Grandtner, Golonka, Jiřík – Šindelář, Cvach.\n\nŠvédsko: Holmqvist (Svensson) – N. Johansson, Torstensson, Sjöberg, Schilström – Lundström, Nilsson, Hedlund – Määttä, Andersson, Sterner – Lindberg, Nygren, S. Johansson.\n\n7. ledna 1966 – Winnipeg\nBranky Československa: 21. Josef Cvach, 22. Jaroslav Holík, 39. Jiří Holík \nBranky Kanady: 9. vlastní František Tikal, 24. Russell, 27. Huck.\nRozhodčí: ?\n\nČSSR: Dzurilla – Tikal, Čapla, Meixner, Šmíd, Suchý – Klapáč, Jar. Holík, Jiří Holík – Prýl,Nedomanský, Černý – Ševčík, Golonka, Jiřík – Cvach.\n\nKanada: Stephenson – Conlin, Begg, McKenzie, O’Malley, Faulkner – McLean, Huck, Hargreaves – Johnson, Bourbonnais, Russell – Cusson, MacMillan, Cadieux – Mott.\n\n9. ledna 1966 – Kitchener\nBranky Československa: 17. Jozef Golonka, 28. Jan Klapáč, 55. Jiří Holík \nBranky Kanady: 3. McCann, 8. O'Malley, 16. McLeod, 29. Dineen, 42. Mott, 52. Faulkner, 60. Faulkner.\nRozhodčí: Maschio, Slota (CAN)\n\nČSSR: Nadrchal – Meixner, Tikal, Čapla, Suchý (Šmíd) – Klapáč, Jar. Holík, Jiří Holík – Ševčík, Golonka, Jiřík – Prýl, Šindelář, Cvach.\n\nKanada: Broderick – O’Malley, Conlin, McKenzie, Faulkner, Cusson – McLean, Huck, Johnson – McCann, Cadieux, Mott – Bourbonnais, Russell, Dineen.\n\n11. ledna 1966 – Toronto\nBranky Československa: 13. Jaroslav Holík, 23. Josef Cvach, 29. Václav Nedomanský, 52. Stanislav Prýl, 56. Jaromír Meixner \nBranky Kanady: 15. Faulkner.\nRozhodčí: ?\n\nČSSR: Dzurilla - Tikal, Meixner, Suchý, Prýl - Klapáč, Jar. Holík, Jiří Holík - Dolana, Nedomanský, Černý - Ševčík, Golonka, Cvach\n\n24. února 1966 – Praha \nBranky Československa: 10. a 14.Václav Nedomanský, 30. Jozef Golonka, 46. Jan Suchý\nBranky Kanady: nikdo\nRozhodčí: Wilkert, Ericsson (SWE)\n\nČSSR: Dzurilla – Potsch, Tikal, Šmíd, Suchý – Klapáč, Jar. Holík, Jiří Holík – Prýl, Nedomanský, Černý – Ševčík, Golonka, Jiřík.\n\nKanada: Broderick (Martin) – O’Malley, Begg, McKenzie, Davis, Schmidt – Bourbonnais, Conlin, Cadieux – Johnson, Faulkner, McMillan – McLeod, Huck, Mott – Hargreaves, McCann.\n\n25. února 1966 – Praha \nBranky Československa: 25. Stanislav Prýl, 32. a 40. Václav Nedomanský, 53. Josef Černý \nBranky Kanady: 28. Mott, 48. Davies, 58. Hargreaves.\nRozhodčí: Wilkert, Ericsson (SWE)\n\nČSSR: Holeček – Potsch, Tikal, Šmíd, Suchý, Meixner – Klapáč, Kokš, Jar. Holík – Prýl, Nedomanský, Černý – Ševčík, Golonka, Jiřík.\n\nKanada: Stephenson (Martin) – O’Malley, Begg, McKenzie, Davis, Schmidt – Conlin, Cadieux, Bourbonnais – Johnson, Faulkner, McMillan – McLeod, Huck, Mott – Hargreaves, McCann.\n\n14. března 1966 – Lublaň\nBranky Československa: 1. Eduard Šmíd, 2. Václav Nedomanský, 7. Stanislav Prýl, 12. Stanislav Prýl, 19. Jan Suchý, 22. Stanislav Prýl, 30. Jaroslav Holík, 34. Jozef Golonka, 35. Milan Kokš, 45. Jiří Holík, 51. Jan Klapáč, 52. František Ševčík, 59. Jan Klapáč \nBranky Jugoslávie : 60. Felc.\nRozhodčí: Kořínek (TCH), Kaltnekar (YUG)\n\nČSSR: Holeček - Meixner, Šmíd, Tikal, Suchý - Jiřík, Golonka, Ševčík - Kokš, Nedomanský, Prýl - Klapáč, Jar. Holík, Jiří Holík\nJugoslávie: Šemsedinovič, Gale - I. Jan, Rataj, Jug, Mihajlovski, Kristan - Tišler, Felc, B. Jan - R. Hiti, R. Smolej, Mlakar - Beravs\n\n15. března 1966 – Záhřeb\nBranky Československa: 5x Jan Klapáč, 3x Stanislav Prýl, 2x Václav Nedomanský, 2x František Tikal, 2x František Ševčík, 2x Jozef Golonka, 2x Jaroslav Jiřík, Jaroslav Holík, Jiří Holík, Eduard Šmíd\nBranky Jugoslávie: nikdo\nRozhodčí: Kořínek (TCH), Dušanovič (YUG)\n\nČSSR: Holeček, Dzurilla - Tikal, Meixner, Suchý, Šmíd - Ševčík, Golonka, Jiřík - Prýl, Nedomanský, Kokš - Klapáč, Jaroslav Holík, Jiří Holík\nJugoslávie: Šemsedinovič - Kristan, Rataj, Jug, Mihajlovski - Tišler, B. Jan, Mlakar - Hiti, R. Smolej, Beravs - Gojanovič, Zajec, Krmelj\n\n8. dubna 1966 – Karl-Marx-Stadt \nBranky Československa: 3. Jan Suchý, 16. a 26. Josef Cvach, 27. Stanislav Prýl, 30. Ivan Grandtner, 32. Stanislav Prýl, 38. Ivan Grandtner, 48. M. Havel, 49. Richard Farda \nBranky NDR: 37. Braun, 38. R. Noack, 49. Fuchs\nRozhodčí: Gronberg, Boström (SWE)\n\nČSSR: Dzurilla – Miroslav Beránek, Tikal, Čapla, Šmíd, Meixner, Suchý – Prýl, Kokš, Cvach – Ševčík, Grandtner, Farda – M. Havel, Jar. Holík, Jiří Holík.\n\n10. dubna 1966 – Berlín \nBranky Československa: 5. Milan Kokš, 31. Ivan Grandtner, 34. a 36. Josef Cvach, 40. Ivan Grandtner, 47. Jaroslav Holík\nBranky NDR: nikdo\nRozhodčí: Gronberg, Boström (SWE)\n\nČSSR: Holeček – Nedomanský, Tikal, Čapla, Suchý, Miroslav Beránek, Masopust, Meixner – Prýl, Kokš, Cvach – Ševčík, Farda, Grandtner – Klapáč, Jar. Holík, Jiří Holík - Havel\n\n\n"}
{"id": "665217", "url": "https://cs.wikipedia.org/wiki?curid=665217", "title": "Okres Tarnobrzeg", "text": "Okres Tarnobrzeg\n\nOkres Tarnobrzeg (polsky \"Powiat tarnobrzeski\") je okres v polském Podkarpatském vojvodství. Rozlohu má 520 km² a v roce 2009 zde žilo 53 487 obyvatel. Sídlem správy okresu je město Tarnobrzeg, které však není jeho součástí, ale tvoří samostatný městský okres.\n\nMěstsko-vesnické:\n\nVesnické:\n\n"}
{"id": "665218", "url": "https://cs.wikipedia.org/wiki?curid=665218", "title": "Srdcová sedma", "text": "Srdcová sedma\n\nSrdcová sedma může být:\n\n"}
{"id": "665219", "url": "https://cs.wikipedia.org/wiki?curid=665219", "title": "Tramvajová trať Vozovna Motol – Sídliště Řepy", "text": "Tramvajová trať Vozovna Motol – Sídliště Řepy\n\nTramvajová trať Vozovna Motol – Sídliště Řepy je trať sloužící především k dopravní obsluze řepského sídliště. Byla dobudována v roce 1988.\n\nJednou z prvních poválečných změn v pražské dopravě bylo asi 500metrové prodloužení trati z Vozovny Motol na západ. Nová konečná se nacházela u křižovatky ulic Plzeňské a Kukulovy a dostala jméno Motol. K další výstavbě došlo až v roce 1988. Myšlenka prodloužení tramvajové tratě z konečné na Motole je ovšem podstatně starší. Lze ji částečně nalézt už v plánu investic Dopravního podniku na léta 1949–1953, ale zde se jedná pouze o prodloužení k tehdy budovanému motolskému krematoriu. Další podobný plán vznikl v roce 1964, ale nakonec také nebyl realizován. Vážněji se začalo uvažovat o vybudování trati, tentokrát až do Řep, v roce 1974, v souvislosti s vybudováním řepského sídliště. V témže roce byl ukončen provoz na úseku Vozovna Motol – Motol z důvodu nedostatku obousměrných vozů (na Motole byla konečná úvraťového typu. Tento koncový úsek byl odpojen od sítě, v letech 1977–1979 byl opětovně využit při provozu provizorní trati Motol – Vypich, až byl nakonec v roce 1982 definitivně snesen.\n\nStavba prodloužené trati se ale stále oddalovala kvůli budování mimoúrovňové křižovatky Plzeňská–Kukulova a tramvajové těleso začalo sloužit jako provizorní silnice. Začalo se de facto až v dubnu 1988. Výstavbu navíc provázela smůla: 14. června 1988 způsobila průtrž mračen škodu asi půl milionu Kčs. \n\nPřesto však 21. října 1988 proběhla první jízda po trati a o tři dny později, 24. října, proběhla kolaudace. Dne 26. října 1988 byla trať slavnostně otevřena za účasti úředníků, přestože ještě chybělo dokončit některé zastávky atd.\n\nTrať byla postavena s žlábkovými kolejnicemi a velkoplošnými panely BKV. Spěch při pokládání panelů a nekvalitně zhutněné podloží měly za následek to, že už v roce 1993 se na křižovatce Makovského–Bazovského propadl kolejový oblouk a trať byla na 25 dní uzavřena. Od té doby byla prakticky každé letní prázdniny trať uzavírána kvůli údržbě.\n\nI přes údržbové práce byla trať počátkem roku 2010 v naprosto žalostném stavu, pročež sem byl zakázán vjezd novým Škodám 14T. Proto bylo nutné trať rekonstruovat, což bylo provedeno už v létě tohoto roku.\n\nCelá tramvajová trať je po rekonstrukci z roku 2010 zřízena metodou klasické vlakové konstrukce na příčných pražcích s otevřeným svrškem. Mezi křižovatkou s Bazovského ulicí a smyčkou Sídliště Řepy (tedy u zastávky Blatiny) je kolejiště zatravněno, přechody pro chodce a přejezdy pro automobily jsou vyasfaltovány.\n\n"}
{"id": "665222", "url": "https://cs.wikipedia.org/wiki?curid=665222", "title": "Nápis Hollywood", "text": "Nápis Hollywood\n\nNápis Hollywood ( Hollywood Sign) je proslulý monumentální nápis na jižním svahu kopce Mount Lee v Griffith Parku v Los Angeles. Skládá se z obřích bílých verzálek dávajících dohromady slovo \"\"HOLLYWOOD\"\". Nápis je 14 m vysoký a 110 m dlouhý. Nápis sledovaný zdola, budí dojem \"zvlněnosti\", ve srovnatelné nadmořské výšce, se jeví být téměř v rovině.\n\nPůvodní nápis byl \"Hollywoodland\" a byl postaven v roce 1923. Dnes již nepoužívaná část nápisu \"land\" měla především marketingový účel. Ve 20. letech 20. století se totiž přilehlé pozemky nacházely v nevábném stavu, a tímto neotřelým způsobem chtěli obchodníci půdu zatraktivnit pro potenciální kupce. Účelem bylo propagovat název nového bytového rozvoje místa Whitley Heights, bydlení jen pro bílé, mezi Highland Avenue a Vine Street. Původně byla instalace plánovaná jen na rok a půl, ale nápis se stal mezinárodně známým symbolem a zůstal tam.\n\nPočátkem čtyřicátých let způsobil Albert Kothe (oficiální správce tohoto nápisu) automobilovou nehodou poničení nápisu. Opilý Kothe se svým vozem Ford A sjel z útesu a narazil přímo do písmene H. Kothe nebyl zraněn, ale jeho Ford byl úplně zničený, stejně jako původní písmeno H, včetně jeho osvětlení. V roce 1949 uzavřela Hollywoodská obchodní komora smlouvu s městem Los Angeles na opravu a přestavbu nápisu. Původní nápis byl při tom úmyslně zkrácen na \"Hollywood\".\n\nOvšem už začátkem sedmdesátých let byl původní nápis velmi zchátralý, první O bylo rozpadlé, připomínající malé písmeno U, a třetí O spadlo úplně, takže se zchátralý nápis dal číst jako \"HuLLYWO D\". Proto byl v roce 1978 restaurován a to díky veřejné kampani Hugha Hefnera, devět dárců (Hugh Hefner, Giovanni Mazza, Les Kelley, Gene Autry, Terrence Donnelly, Andy Williams, Warner Bros. Records, Alice Cooper a Dennis Lidtke) dalo dohromady celkem 250 000 $. Písmena byla vyrobená z oceli, držená ocelovými podpěry položenými na betonovém základu.\n\nRenovaci provedla v roce 2005 zdarma společnost Bay Cal Commercial Painting, písmena byla znovu položena na kovovou základnu a přebarvena na bílo.\n\nNápis je velmi často kopírován a napodobován po celém světě, vyskytuje se i v různorodých počítačových hrách, zejména v těch, které se odehrávají v Los Angeles a jeho blízkém okolí.\n\n\n\n"}
{"id": "665223", "url": "https://cs.wikipedia.org/wiki?curid=665223", "title": "James Reimer", "text": "James Reimer\n\nJames Reimer (* 15. března 1988, Arborg, Manitoba, Kanada) je kanadský hokejový brankář hrající v týmu Carolina Hurricanes v severoamerické lize NHL.\n\nJames Reimer hrál v malé lize Maritime Major Hockey League za Interlake Lightning. V dorosteneckém draftu juniorské ligy Western Hockey League si jej v 5. kole vybral tým Red Deer Rebels, v jejichž dresu nastupoval do sezóny 2007–08. I přes jeho neuspokojivé statistiky si jej v roce 2006 vybral v draftu NHL tým Toronto Maple Leafs ve 4. kole na 99. místě. Reimer v roce 2006 přišel kvůli zlomenině ruky o možnost chytat za Kanadu na Mistrovství světa hráčů do 18 let. V březnu 2008 podepsal s Torontem nováčkovskou tříletou smlouvu.\nPřed sezónou 2008–09 se zúčastnil tréninkového kempu Maple Leafs, ale byl odeslán do farmářského týmu Toronto Marlies hrajícím v lize American Hockey League a po třech zápasech do třetí nejvyšší ligy Severní Ameriky – ECHL, kde chytal za Reading Royals a South Carolina Stingrays. V sezóně 2009-10 hrál za Marlies 26 zápasů a sekundoval Joeymu MacDonaldovi. Sezónu mu zkrátilo také zranění kotníku.\n\nNa začátku sezóny 2010–11 byl opět přidělen k Marlies, ale nedlouho poté byl povolán k Maple Leafs a v NHL debutoval 20. prosince 2010, poté co vystřídal ve třetí třetině Jonase Gustavssona v zápase proti Atlantě Thrashers. Svůj první odchytaný zápas od začátku hrál 1. ledna 2011 proti Ottawě Senators. Maple leafs vyhráli 5:1 a Reimer pochytal 32 střel. Své první čisté konto vychytal 3. února 2011, když pochytal všech 27 střel proti Carolině Hurricanes. Kombinace zranění a špatné formy brankářů Maple Leafs – Jonase Gustavssona a Jeana-Sébastiena Giguèra poskytovalo Reimerovi šance se v NHL prosadit.\n\n\n\n"}
{"id": "665225", "url": "https://cs.wikipedia.org/wiki?curid=665225", "title": "Ozonolýza", "text": "Ozonolýza\n\nOzonolýza je oxidační reakce alkenů nebo alkynů, při které dochází ke štěpení násobné vazby ozonem.\n\nObecné schéma ozonolýzy:\n\nOzonolýza byla objevena Christianem Friedrichem Schönbeinem, německým chemikem pracujícím ve Švýcarsku, který v roce 1840 objevil ozon. Před příchodem moderních spektroskopických technik to byla důležitá metoda pro určení struktury organických molekul, především přírodních látek, které dokáže štěpit v místě dvojné vazby na menší, snadněji identifikovatelné fragmenty.\n\nAlkeny mohou být ozonem oxidovány na aldehydy, ketony, alkoholy nebo karboxylové kyseliny.\n\nObvykle se ozon nechává probublávat roztokem alkenu v rozpouštědle (nejčastěji v methanolu či dichlormethanu) při nízké teplotě (cca −70 °C), dokud nezíská charakteristické modré zbarvení. Takový surový produkt je velmi nestálý a proto se ihned dále zpracovává. Při redukčním zpracování za použití zinkového prachu či trifenylfosfinu jsou produkty karbonylové sloučeniny (aldehydy a ketony). Silnější redukční činidla jako LiAlH (tetrahydridohlinitan lithný) nebo NaBH (\"tetrahydridoboritan sodný\") redukují ozonid na alkoholy. Při oxidativním zpracování vznikají karboxylové kyseliny.\n\nAlkyny lze podrobit ozonolýze obdobně jako alkeny. Reakce však probíhá asi tisíckrát pomaleji, proto je možné selektivně ozonolyzovat pouze dvojnou vazbu vedle trojné.\n\nPři ozonolýze alkynů obvykle vzniká anhydrid kyseliny či diketon. Pro tuto reakci není potřeba redukční činidlo. Přesný reakční mechanismus dosud není zcela znám. Provedeme-li reakci za přítomnosti vody, anhydrid zhydrolyzuje na dvě karboxylové kyseliny.\n\n"}
{"id": "665231", "url": "https://cs.wikipedia.org/wiki?curid=665231", "title": "Okres Szikszó", "text": "Okres Szikszó\n\nOkres Szikszó ( ) je okres v severovýchodním Maďarsku v župě Borsod-Abaúj-Zemplén. Jeho správním centrem je město Szikszó.\n"}
{"id": "665236", "url": "https://cs.wikipedia.org/wiki?curid=665236", "title": "Milan Berka", "text": "Milan Berka\n\nMilan Berka (* 23. ledna 1978 v Litoměřicích) je bývalý český házenkář.\n\nMilan Berka hrál na pozici střední spojky, je odchovancem klubu HK FCC Město Lovosice, jehož je v současnosti trenérem.\n\nV minulosti hrál kromě Lovosic v SKP Frýdek-Místek a Dukle Praha. V listopadu 2004 odešel do německého bundesligového Stralsund HV. Tento tým prošel v roce 2010 úpadkem a proto přestoupil do druholigového TUSEM Essen. V sezóně 2010/2011 se vrátil do Lovosic. \n\nReprezentoval Česko na Mistrovství Evropy v házené mužů 2002 ve Švédsku, na Mistrovství Evropy v házené mužů 2004 ve Slovinsku a na mistrovství světa v házené v Tunisu 2005.\n"}
{"id": "665237", "url": "https://cs.wikipedia.org/wiki?curid=665237", "title": "Murray Bail", "text": "Murray Bail\n\nMurray Bail (* 22. září 1941 v Adelaide) je australský spisovatel, označovaný za významného novátora současné australské prózy .\n\nPo dokončení studií cestoval po Indii a Evropě, v letech 1976-1981 pracoval v Australské národní galerii v Canbeře. Píše literaturu faktu, například monografii o australském malíři Ianu Fairweatherovi (1891-1974), téma vědy, poznání, napětí mezi fakty a výmysly se objevuje také v jeho prózách, jako je povídková sbírka \"Současné portréty\" (1975) nebo román \"Stesk po domově\" (1980). Jeho nejslavnější knihou jsou \"Blahovičníky\" (1998), pohádkově laděný příběh výstředního amatérského botanika, který zkouší nápadníky své dcery ze znalosti všech druhů blahovičníků. Román získal Cenu pro spisovatele Commonwealthu a Cenu Miles Franklinové pro nejlepší australskou knihu roku. Kritik Laurie Clancy na něm ocenil, jak spojuje surrealistickou představivost se satirou na australský způsob života . Podle \"Blahovičníků\" začala v roce 2005 režisérka Jocelyn Moorhouseová natáčet film s Russellem Crowem a Nicole Kidmanovou, ale realizace ztroskotala na sporech mezi režisérkou a představitelem hlavní role, který odmítl její koncepci a dožadoval se, aby byl natáčením pověřen zkušenější režisér, například Bruce Beresford.\nV roce 2008 vydal Murray Bail román \"Stránky\", portrét filozofujícího farmáře, který je zároveň ironickým průvodcem dějinami světového myšlení.\n\n"}
{"id": "665238", "url": "https://cs.wikipedia.org/wiki?curid=665238", "title": "Santa Ana (Kalifornie)", "text": "Santa Ana (Kalifornie)\n\nSanta Ana je hlavní město okresu Orange County (metropolitní oblast Los Angeles-Long Beach) v americkém státě Kalifornie. Leží na řece Santa Ana. V roce 2000 zde žilo asi 339 000 obyvatel.\n\n\n"}
{"id": "665239", "url": "https://cs.wikipedia.org/wiki?curid=665239", "title": "Panská (České Budějovice)", "text": "Panská (České Budějovice)\n\nPanská je ulice v Českých Budějovicích, v městské části České Budějovice 1. Spojuje ulice Českou a Hroznovou, přičemž u Rubštejnské věže se z ní odpojuje dále ulice Mlýnská.\n\nV ulici se nachází 18 kulturních památek – měšťanských domů a Rabenštějnská věž\n\nVěž pochází z konce 14. století, kdy byla součástí městských hradeb. Do dnešní doby se zachovala část hradebního ochozu. Čtyřpatrová věž je vysoká 17 metrů. Bývala přístupná pouze z prvního patra, přízemí bylo přístupné pouze svrchu, proto se využívalo jako vězení. Vchod do přízemí byl zřízen až při přestavbě v roce 1828. Název nese pravděpodobně podle mnicha Wolfganga Rabensteina z dominikánského kláštera. Dnes je ve věži umístěna výstava brnění a historických zbraní. Přístupná bývá v červenci a srpnu, celoročně jen na objednávku.\n\n"}
{"id": "665241", "url": "https://cs.wikipedia.org/wiki?curid=665241", "title": "Khomovský dům", "text": "Khomovský dům\n\nKhomovský dům je dům čp. 112/I v Chrudimi na nároží Resslova náměstí a Široké ulice. Dům je nazýván podle rodiny Khomovy, která jej získala sňatkem v roce 1868. Je chráněn jako kulturní památka České republiky.\n\nPrvní písemná zmínka o domu pochází z roku 1546, jde ale původně o dům gotický, přestavěný renesančně. Nejstarší známé vyobrazení domu je na epitafu rychtáře Václava Lípy, vlastníka domu, z roku 1587. V letech 1897–1898 byl zbořen vedlejší dům čp. 111/I a novostavba byla spojena s Khomovským domem, který v souvislosti s tím také prošel úpravami.\n\nDům je významný zejména svými zachovalými portály. Velký portál v průčelí do náměstí s reliéfy a latinskými nápisy je renesanční, menší boční portál (v průčelí do Široké ulice) s iniciálami JN podle Jana Novotného, vlastníka domu v letech 1767–1773, je rokokový.\n\n"}
{"id": "665242", "url": "https://cs.wikipedia.org/wiki?curid=665242", "title": "Toucan", "text": "Toucan\n\nToucan je lidskou silou poháněné letadlo postavené ve Velké Británii v roce 1972 skupinou nadšenců v čele s Martinem Pressnellem, která si říkala \"Hertfordshire Pedal Aeronauts\" a měla svou základnu v letecké továrně \"Handley Page\" v Radlettu. \n\nToucan je jednoplošník středoplošné koncepce, dvojčlenná posádka pohánějící letadlo sedí v tandemu za sebou ve vzpřímené poloze jako na závodním bicyklu. Řízení je instalováno v zadním prostoru posádky. Křídlo je převážně dřevěné konstrukce, trup má kostru z tenkostěnných trubek z hliníkové slitiny, přední část křídel po hlavní nosník má povrch z pěnového polystyrenu, zbytek je potažen Mylarem. K pohonu slouží tlačná vrtule za ocasními plochami. \n\nToucan byl dokončen na konci roku 1972 a 23. 12. 1972 absolvoval první let dlouhý 62 m. Toucan se tak stal prvním dvojmístným lidskou silou poháněným letadlem, které skutečně létalo. Po prvním letu následovala řada úprav a modifikovaný Toucan I dosáhl 3. 7. 1973 svého nejdelšího letu o délce 640 m. Letové zkoušky probíhaly do roku 1974. V roce 1978 bylo letadlo zrekonstruováno a doplněno o centrální část křídel o rozpětí 4,9 m. Toucan II, jak bylo modifikované letadlo nazýváno, se tak stal s rozpětím křídel 42,37 m největším lidskou silou poháněným letadlem. Jeho výkony ale původní verzi nepřekonaly, nejdelší lety byly dlouhé kolem 500m. Lety pravidelně končily vyčerpáním posádky tvořené zdatnými i když ne trénovanými cyklisty. Letové vlastnosti však byly hodnoceny kladně, letadlo bylo ve vzduchu naprosto stabilní. Po ukončení letů koncem roku 1978 byl Toucan II předán do sbírek Shuttleworth Collection.\n\n\n"}
{"id": "665243", "url": "https://cs.wikipedia.org/wiki?curid=665243", "title": "XOSL", "text": "XOSL\n\nxOSL (Extended Operating System Loader) je v informatice název pro zavaděč (bootloader) jádra operačního systému. Jádro je zavaděčem načteno z pevného disku (nebo z diskety) do operační paměti a následně je mu zavaděčem předáno řízení (jádro začne být vykonáváno procesorem počítače). xOSL byl původně vyvíjen Geurtem Vosem.\n\nxOSL poskytuje grafické uživatelské rozhraní, které umožňuje uživateli nastavení a spouštění počítače do některého z 24 různých operačních systémů. Omezení na 24 systémů je dáno fyzickou velikostí dostupného prostoru. Teoreticky by program mohl podporovat nekonečný počet operačních systémů. xOSL je zavaděč, který se neváže na žádný konkrétní operační systém.\n\nRozhraní xOSL se instaluje a odinstaluje velmi snadno. Program xOSL představuje velmi malé riziko trvalého poškození stávajících dat. Odebrání programu (resp. přepsání MBR na pevném disku) může být provedeno DOSovým příkazem fdisk (codice_1). Zavaděč je tak nahrazen generickým DOS zavaděčem. Obecně xOSL sídlí na vlastním diskovém oddílu s FAT32, který vyžaduje méně než 2 MB prostoru, a proto nekoliduje s ostatními daty na disku. Boot sektor na začátku diskového oddílu (nebo na disketě) je možné v DOSu obnovit do generické podoby příkazem codice_2.\n\nV systému Windows může být po spuštění do záchranného režimu z instalačního CD/DVD zavaděč xOSL přepsán na generický Windows zavaděč příkazem codice_3 nebo codice_4.\n\nxOSL je volně šiřitelný software pod licencí GPL. Projekt byl vyvinut Geurtem Vosem mezi lety 1999 a 2001. V jeho počáteční tvorbě byl rozložen na čtyři hlavní a dvě menší úpravy. \n\nOd svého vzniku xOSL verze 1.0.0, podstoupil zásadní změny ve ver. 1.1.0, 1.1.1, 1.1.2 a 1.1.3. Tyto revize přinesly významné změny od jeho předchůdce a byly představeny nové funkce programu. Tyto funkce se pohybovaly od drastického vylepšení uživatelského rozhraní pro lepší kompatibilitu na různých hardwarových platformách. \n\nXOSL ver. 1.1.4 a 1.1.5 pouze představila vylepšení stávajících funkcí a byly opraveny funkce, které měly být funkční již v jejich předchůdci. Ačkoli jejich zlepšení nebyly významné, přece jen sloužily ke stabilizaci vývoje protokolu, a jsou to nejvíce podobné revize k dnešnímu dni. Tento projekt byl pozastaven a dále se nerozvijí. Poslední verze vyšla v roce 2001, kdy od vývoje bylo upuštěno. xOSL ale zůstal po celou dobu volně ke stažení, dá se použít i pro dnešní operační systémy.\n\nPřes absenci aktivního vývoje programu si nadšená komunita uživatelů xOSL začala vyměňovat nápady a projekt žije pomocí Yahoo! skupin a dalších podpůrných stránek na Internetu. Tyto skupiny se staly základem „xOSL Kultury“. xOSL skupiny byly podporovaných dalšími zkušenými členy a xOSL poté získalo úspěch. Časem byly původní xOSL webové stránky zrušeny a to odrazilo na mnoha místech a to zejména v pokračování vývoje. \n\nKult oddaných uživatelů (vývojářů) xOSL ale dal důvěryhodnost k názoru, že budoucí vývoj je nevyhnutelný. Jiné zavaděče, jako LILO a GRUB byly sice dobré a účinné, ale xOSL přežil i přes to, aniž by prošel vývojem nebo vydáním platformy jakéhokoliv druhu. \n\nBěhem této doby došlo k velmi málo vylepšením, většina z nich byla poměrně bezvýznamná. Jedno z takových vylepšení dávalo uživateli možnost měnit tapety a obraz, který se zobrazí při startu, a stejně jako většina ostatních revizí, nepřidala do programu další základní funkce. \n\nJiné úpravy zahrnovaly překlad xOSL do několika různých jazyků, včetně němčiny, češtiny a francouzštiny.\n\nV reakci na poptávku po aktualizovaném xOSL, John Marlowe pracoval na vývoji softwaru, který nesl název xOSL2. Projekt přidal podporu CD, což měl ve skutečnosti i xOSL. Vizuálně i funkčně je produkt v zásadě beze změny, kromě spouštěcí obrazovky, která nese logo xOSL2 namísto klasických xOSL. Žádná významná vylepšení nebyla zavedena kromě zjednodušení procesu instalace CD. Vývoj této verze xOSL2 zřejmě přestal a na internetových stránkách již není k dispozici. \n\nxOSL-OW je Open Watcom port xOSL. xOSL je vyvinut Geurtem Vosem pomocí Borland C++ 3.1, zatímco xOSL-OW je založen na Open Watcom verze 1.8. xOSL-OW Open Watcom Port umožňuje budoucí rozvoj xOSL použitím Open Source vývojářských nástrojů. \n\nxOSL-OW nemá žádné nové funkce v porovnání s xOSL, ale lepé se přizpůsobuje konkrétnímu hardware počítače. Ve skutečnosti problémy stability s xOSL na některých platformách PC byly důvodem pro přenesení xOSL na Open Watcom. \n\nPříklady problémů se stabilitou na konkrétní PC hardware jsou: \n\nV současné době je xOSL schopný bootovat různé operační systémy z různých souborových systémů. Patří mezi ně:\n\n\n\nMezi důvody proč má xOSL úspěch patří jeho kompaktní rozměry. Jeho primární umístění je v MBR (master boot record), kde se odkazuje na položky na fyzickém pevném disku pro jeho GUI a další funkce. xOSL nevyžaduje žádné další dělení. FAT32 disk, na němž je xOSL umístěn nemusí být na prvním oddíl disku. \n\nMezi další vlastnosti patří: \n\nFunkce pro zavedení systému:\n\nVývoj XOSL je téměř úplně závislý na jednotlivých uživatelských příspěvcích a zapojení komunity.\n\n"}
{"id": "665245", "url": "https://cs.wikipedia.org/wiki?curid=665245", "title": "Appenzell Innerrhoden", "text": "Appenzell Innerrhoden\n\nAppenzell Innerrhoden (francouzsky \"Appenzell Rhodes-Intérieures\", italsky \"Appenzello Interno\", rétorománsky \"Appenzell Dadens\") je kanton na severovýchodě Švýcarska vzniklý rozdělením původně jednotného kantonu Appenzell na katolický polokanton Innerrhoden a protestantský polokanton Ausserrhoden. Od roku 1999 je postavení někdejších polokantonů stejné jako postavení kantonů, mají však jen po jednom hlasu v Radě států. Metropolí kantonu je Appenzell. Sousedí s kantonem Appenzell Ausserrhoden a kantonem Sankt Gallen.\n\nKanton Appenzell Innerrhoden leží na severovýchodě Švýcarska. Má nejmenší počet obyvatel ve Švýcarsku a je i druhý nejmenší kanton podle rozlohy (nejmenší je Basilej-město). Největší hora je Säntis, vysoká 2 502 m n. m.\n\nÚředním jazykem je němčina, nejvíce používaný je místní dialekt alemánštiny. Podle výsledků sčítání lidu v roce 2000 mluví od narození 92,9 % populace německy, 2,5% srbochorvatsky a 1 % albánsky.\n\n"}
{"id": "665246", "url": "https://cs.wikipedia.org/wiki?curid=665246", "title": "Karin Krebsová", "text": "Karin Krebsová\n\nKarin Krebsová, rozená Karin Burneleitová (* 18. srpna 1943, Gumbinnen, Kaliningradská oblast), je bývalá východoněmecká atletka, běžkyně, která se věnovala středním tratím.\n\nV roce 1968 vybojovala na třetích evropských halových hrách v atletice v Madridu zlatou medaili v běhu na 800 metrů. V témže roce reprezentovala na letních olympijských hrách v mexickém Ciudad de México, kde v prvním semifinálovém běhu doběhla na 5. místě a do finále těsně nepostoupila.\n\nV roce 1971 se stala v Helsinkách mistryní Evropy v běhu na 1500 metrů. Trať ve finále zaběhla v novém světovém rekordu, jehož hodnota byla 4:09,62. Z prvního místa historických tabulek vymazala výkon Jaroslavy Jehličkové, která světový rekord držela od ME v atletice 1969. Na letních olympijských hrách 1972 v Mnichově doběhla ve finále v čase 4:04,01 těsně pod stupni vítězů, na 4. místě. V roce 1974 získala stříbrnou medaili (1500 m) na halovém ME v Göteborgu. Na evropském šampionátu v Římě však skončila v úvodním rozběhu.\n\n"}
{"id": "665253", "url": "https://cs.wikipedia.org/wiki?curid=665253", "title": "Vladimír Goněc", "text": "Vladimír Goněc\n\nVladimír Goněc (* 12. března 1950 Brno) je český a slovenský historik a politolog, zabývající se především kulturními dějinami, dějinami idejí, právním myšlením, speciálně i problémy a koncepty evropské integrace.\n\nVystudoval na Univerzitě Jana Evangelisty Purkyně v Brně (tehdejší název Masarykovy univerzity) historii a filozofii. Dalších kvalifikací nabyl po 1990 v důsledku spolupráce a dlouholetých podílů na výzkumných projektech na pracovištích v Německu, Francii, Rakousku, Polsku, na Slovensku. Hodnost DrSc. mu udělila Slovenská akademie věd. Na Masarykově univerzitě v Brně založil studium dějin evropské integrace, na Karlově univerzitě v Praze se podílel na založení oboru středoevropských studií. Spoluzakládající člen Sigmund Neumann Institut für Freiheits- und Demokratieforschung v Drážďanech. Editor Česko-slovenské historické ročenky (od 1996; ISSN 1214-8334).\n\n\n"}
{"id": "665254", "url": "https://cs.wikipedia.org/wiki?curid=665254", "title": "Dělba přepravní práce", "text": "Dělba přepravní práce\n\nDělba přepravní práce, nebo také podíl dopravních výkonů \"anglicky\" Modal split (doslovně volba dopravního prostředku) označuje poměr využívání (konkurenci) jednotlivých druhů dopravy v určité oblasti (město, kraj, stát) a čase. Stanovuje se zvlášť pro osobní a nákladní přepravu. Termín má význam pro plánování a řízení dopravní nabídky/poptávky, respektive udržitelné dopravy.\n\nVýkon osobní dopravy se vyjadřuje:\n\nZpravidla se rozlišují druhy přepravy (uvedena také obvyklá vzdálenost ):\n\nNákladní doprava se vyjadřuje:\n\nRozlišuje se podle druhu přepravy:\n\nDělba přepravní práce obyvatel může být vypočtena více způsoby a to poměrem využitých dopravních prostředků na určitém území:\n\nDělbu přepravní práce je možno určit:\n\n\n"}
{"id": "665255", "url": "https://cs.wikipedia.org/wiki?curid=665255", "title": "Zuzana Šostková", "text": "Zuzana Šostková\n\nZuzana Šostková (* 21. srpna 1983 Česká Lípa) je mistryně České republiky a několikanásobná akademická mistryně světa ve sportovní střelbě.\n\nDo svých patnácti let preferovala hru na klavír, pak ji získala maminka na sportovní střelbu. Zuzana Šostková absolvovala bakalářské studium v Plzni a poté pokračovala magisterským v Brně, kde studium mohla skloubit i s tréninky a závody v tamním středisku vrcholového sportu. Je studentka německého a ruského jazyka na Filosofické fakultě Masarykovy univerzity v Brně. Z ruských autorů si oblíbila dílo Dostojevského.\n\nJe členkou střeleckého sportovního klubu SSK Manušice. Klub má svou střelnici v Manušicích, vesničce připojené k České Lípě. Jejím trenérem je Stanislav Stupka.\nNa Světové universiádě získala v disciplině sportovní malorážka na 3x20 ran zlato v soutěži žen společně s Adélou Sýkorovou a Lucií Valovou\n\n\nZávodí již v kategorii dospělých, stále za manušický střelecký klub.\n\n\n\n"}
{"id": "665257", "url": "https://cs.wikipedia.org/wiki?curid=665257", "title": "Šimpy a Tatin", "text": "Šimpy a Tatin\n\nŠimpy a Tatin (dle Sedmičky \"Šimpi\" a \"Tatik\", aktuálně.cz uvádí jméno druhého samce jako \"Tanin\") jsou dva makakové červenolící, kteří 22. června 2010 uprchli z odděleného výběhu sloužícího pro neukázněné opice (tzv. polepšovny) v olomoucké zoologické zahradě na Svatém Kopečku v době, kdy pracovníci zoo na dobu ořezávání větví vypnuli elektrický ohradník. Po útěku se rozdělili a jejich výskyt byl hlášen z různých míst. Opice kradly na zahradách kedlubny, fazole nebo jablka a občas se nechaly i krmit z ruky, ale obezřetně utíkaly v případě, když měly podezření, že člověk kolaboruje se zoo.\n\nPodle zooložky Jitky Vokurkové makakům nehrozí v české přírodě nebezpečí od ostatních zvířat a mohou přežít ve volné přírodě i zimu, protože tento druh pochází z Japonska z podobné zeměpisné šířky.\n\nSpolu byli oba makakové viděni naposledy v Pohořanech.\n\nŠimpy putoval přes Svitavsko a Žďársko Začátkem listopadu mířil obloukem na severozápad k Moravské Třebové, do 8. prosince byl hlášen ze 14 různých míst, v polovině ledna byl viděn u Dalečína na Vysočině. Dopaden byl ve čtvrtek 24. února 2011 v podvečer u Licibořic u Nasavrk na Chrudimsku, asi 112 km západoseverozápadně od Olomouce. Poté, co se od starosty Licibořic nechal krmit téměř z ruky, utekl na strom před přivolanými třemi jednotkami hasičů, policisty a veterináři v celkovém počtu dvaceti lidí, kteří jej po čtyřhodinovém vyjednávání omámili uspávací střelou a kolem šesté hodiny večer sejmuli pomocí výsuvného automobilového žebříku ze stromu. Přes Záchrannou stanici pro zvířata Pasíčka u Skutče byl předán olomoucké zoo, která jej umístila do karantény. Během své nepřítomnosti podle hlavní zooložky zoo Libuše Veselé ztratil sociální pozici v tlupě.\nBěhem pobytu v přírodě zesílil a zkrásněla mu srst. Po odchytu se na ošetřovatele mračí, ale potravu neodmítá.\n\nTatin byl podle zpráv z konce února 2011 naposledy viděn v Budišově nad Budišovkou na Opavsku, severovýchodně od Olomouce, a zdržuje se pravděpodobně ve vojenském prostoru Libavá. Do 8. prosince 2010 byl jeho výskyt hlášen z 8 míst, začátkem prosince 2010 se objevil i v Olomouci. Od roku 2012 není zřejmé, zdali je Tatin stále naživu.\n\n"}
{"id": "665262", "url": "https://cs.wikipedia.org/wiki?curid=665262", "title": "René Wokoun", "text": "René Wokoun\n\nRené Wokoun (* 2. prosince 1953 Praha) byl od března 2011 do února 2015 rektorem Univerzity Jana Evangelisty Purkyně v Ústí nad Labem (UJEP).\n\nStudoval na Přírodovědecké fakultě Masarykovy univerzity v Brně, kde roku 1978 získal titul RNDr. Téhož roku nastoupil do Geografického ústavu Československé akademie věd (ČSAV), kde působil do roku 1979 a ve stejný rok se stal odborným asistentem na své \"alma mater\", kde setrval až do roku 1992. Mezi tím se v roce 1984 stal kandidátem věd v oblasti regionální geografie. V roce 1993 se habilitoval (obor národní hospodářství) na Národohospodářské fakultě Vysoké školy ekonomické, kde od tohoto roku do současnosti působí. V roce 2008 se stal tamtéž profesorem (obor hospodářská politika).\n\nV listopadu 2010 byl zvolen rektorem Univerzity J. E. Purkyně, kde ve funkci nahradil Ivu Ritschelovou. Do funkce jej jmenoval prezident republiky dne 23. února 2011. Funkční období mu vypršelo 28. února 2015. Nejdříve ho nahradila Alena Chvátalová, která byla pověřená vedením školy a od 18. března 2015 se stal řádným rektorem Martin Balej.\n\nV rámci svého působení na UJEP vyplatil zřejmě neoprávněně vysoké odstupné odcházejícímu kvestorovi Vítovi Šumpelovi.\n\n"}
{"id": "665263", "url": "https://cs.wikipedia.org/wiki?curid=665263", "title": "Solaris Tramino", "text": "Solaris Tramino\n\nSolaris Tramino je nízkopodlažní tramvaj vyráběná polskou firmou Solaris Bus & Coach, která byla představena v říjnu 2009 na veletrhu v Gdaňsku. Tramvaj během svého vývoje a testování dostala několik názvů, nejdříve se vozidlo mělo nazývat Solaris Gecko, poté se od tohoto názvu upustilo a přešlo se k názvu Solaris Tramino.\n\nPrototyp tramvaje s označením verze S100 byl vyroben v roce 2009, po schválení je od roku 2011 v pravidelném provozu v Poznani. Do Poznaně bylo poté v letech 2011 a 2012 dodáno celkem 45 sériových vozů Tramino S105p. V roce 2013 bylo dodáno pět obousměrných tříčlánkových tramvají typu S109j do německé Jeny, 18 jednosměrných čtyřčlánkových vozů Tramino S110b od roku 2014 jezdí v Braunschweigu a 15 ks obousměrných tříčlánkových tramvají S111o bylo v roce 2015 dodáno do Olsztyna.\n\nOd roku 2009 bylo prozatím vyrobeno celkem 95 vozů.\n\n"}
{"id": "665265", "url": "https://cs.wikipedia.org/wiki?curid=665265", "title": "Mistrovství Evropy ve fotbale 1980 (soupisky)", "text": "Mistrovství Evropy ve fotbale 1980 (soupisky)\n\nSoupisky Mistrovství Evropy ve fotbale 1980:\n\nHlavní trenér: Guy Thys\n\nHlavní trenér: Dr. Jozef Vengloš\n\nHlavní trenér: Ron Greenwood\n\nHlavní trenér: Alketas Panagoulias\n\nHlavní trenér: Enzo Bearzot\n\nHlavní trenér: Jan Zwartkruis\n\nHlavní trenér: Ladislav Kubala\n\nHlavní trenér: Jupp Derwall\n\n"}
{"id": "665266", "url": "https://cs.wikipedia.org/wiki?curid=665266", "title": "Obrazárna", "text": "Obrazárna\n\nObrazárna je místnost či komplex několika místností, sloužící jako výstavní prostor obvykle v palácích, zámcích či hradech, stálá reprezentativní galerie sbírky obrazů. Některé z obrazáren ve světě jsou samostatnými muzejními objekty. \n\nZatímco galerie bývá sbírkou (mnohdy prodejní výstavou) umění, zahrnující obrazy, sochy a další umělecké předměty, pak obrazárna je galerií určenou primárně pro vystavování obrazů v reprezentativních prostorách. Obrazové sbírky na stěnách sálů či místnosti jsou někdy doplněny sochami či plastikami, případně i uměleckými fotografiemi a jinými uměleckými artefakty apod. \n\nMnohé obrazárny jsou zároveň galeriemi. \n\n\n\n\n\n"}
{"id": "665269", "url": "https://cs.wikipedia.org/wiki?curid=665269", "title": "Polyandrie", "text": "Polyandrie\n\nPolyandrie čili mnohomužství je typ polygamie, kdy jedna žena má zároveň více než jednoho manžela. Polyandrie je méně rozšířená než polygynie nebo monogamie, praktikuje ji necelé jedno procento lidí na světě. Vzniká tam, kde muž zvládne podporovat manželku jen omezeně. \n\nNejznámější je v Tibetu. Lidé se tam musí vyrovnat s tvrdými podmínkami hlavně kvůli nedostatku úrodné zemědělské půdy. Dva až tři bratři se tam proto žení s jednou ženou. Všechny své děti vychovávají společně. Někdy začíná takové manželství monogamně a další manželé do něj vstoupí až dodatečně. Pěstují pak takzvaný rotační způsob sexuálních styků. Nejsou povoleny rozvody a manželství bývají neodvolatelně celoživotní. Pokud je společná manželka neplodná, smí si muži přibrat do manželství další ženu, často její mladší sestru. Všechny děti jsou legitimní a v žádné domácnosti nechybí mužský vzor.\n\n"}
{"id": "665275", "url": "https://cs.wikipedia.org/wiki?curid=665275", "title": "Giacomo Antonio Perti", "text": "Giacomo Antonio Perti\n\nGiacomo Antonio Perti (6. června 1661 Bologna - 10. dubna 1756 tamtéž) byl italský hudební skladatel období pozdního baroka, působící především v Bologni.\n\nPerti studoval u svého strýce Lorenza Pertiho a u Rocca Laurentiho, později také u Petronia Franceschiniho. Pobýval také v Benátkách, Římě a Parmě. V roce 1690 se stal nástupcem svého strýce na místě kapelníka v katedrále sv. Petra a v roce 1696 v bazilice sv. Petronia v Bologni. Zde kromě toho vedl dlouhou dobu orchestr \"Accademia Filarmonica\".\n\nK jeho žákům patří Giuseppe Torelli, Giovanni Battista Martini (Padre Martini) a Pirro Albergati.\n\nPertiho tvorba je velmi bohatá a rozmanitá. Komponoval jak hudbu sakrální - 28 mší, oratoria, pašije, kolem 120 žalmů a hymny, tak světskou - 142 kantáty, serenády, řadu oper, sonát a symfonií pro různé nástroje.\n\n\n\n\n"}
{"id": "665281", "url": "https://cs.wikipedia.org/wiki?curid=665281", "title": "Sammy Vomáčka", "text": "Sammy Vomáčka\n\nSammy Vomáčka (jako Jiří Vomáčka, 1946, Československo) je český hudebník, od roku 1970 žijící v Německu. Začínal jako rockový hudebník. Hodně cestoval po Spojených státech. Od 80. let 20. století vystupuje se skupinou \"Sammy Vomáčka Jazz Trio\".\n\n"}
{"id": "665291", "url": "https://cs.wikipedia.org/wiki?curid=665291", "title": "Figaro", "text": "Figaro\n\nFigaro může být:\n\n\n\n"}
{"id": "665292", "url": "https://cs.wikipedia.org/wiki?curid=665292", "title": "Křivka vyplňující prostor", "text": "Křivka vyplňující prostor\n\nKřivka vyplňující prostor je křivka, která beze zbytku vyplňuje oblast \"n\"-rozměrného prostoru. Jednoduše řečeno \"1D\" křivka vyplní \"n\"-rozměrný prostor. Jedná se o fraktál, protože dimenze výsledného útvaru je (ostře) větší než dimenze křivky.\n\n\nProstor vyplňující křivky:\n\n\nPříklady křivek vyplňujících objem (všechny s fraktální dimenzí 3) od různých objevitelů (3. iterace):\n\n\n\n"}
{"id": "665295", "url": "https://cs.wikipedia.org/wiki?curid=665295", "title": "Bread (album)", "text": "Bread (album)\n\nBread je debutové a eponymní studiové album kalifornské soft rockové skupiny Bread, vydané v roce 1969 u Elektra Records.\n\n\n\n"}
{"id": "665300", "url": "https://cs.wikipedia.org/wiki?curid=665300", "title": "Lost Without Your Love", "text": "Lost Without Your Love\n\nLost Without Your Love je šesté a poslední studiové album kalifornské soft rockové skupiny Bread, vydané v roce 1977. Po vydaní tohoto alba se skupina rozpadá a znovu je obnovena až v roce 1996.\n\n\n"}
{"id": "665303", "url": "https://cs.wikipedia.org/wiki?curid=665303", "title": "David Gates", "text": "David Gates\n\nDavid Gates (*11. prosinec 1940) je americký zpěvák-skladatel, nejvíce známý jako frontman soft rockové skupiny Bread.\n\n"}
{"id": "665309", "url": "https://cs.wikipedia.org/wiki?curid=665309", "title": "Moše Aram", "text": "Moše Aram\n\nMoše Aram (: משה ארם, rodným jménem Moše Kazanovski, žil 7. srpna 1896 – 14. října 1978) byl izraelský politik a poslanec Knesetu za strany Mapam, Achdut ha-avoda-Po'alej Cijon, Ma'arach, Izraelská strana práce a opět Ma'arach.\n\nNarodil se ve městě Lijady v tehdejší Ruské říši (dnes Bělorusko). Studoval na židovské základní škole a židovské střední škole ve městě Homel. Studoval na institutu psychoneurologie v Petrohradu a právo na Moskevské univerzitě. Působil jako ředitel střední školy v Kaunasu. V roce 1924 přesídlil do dnešního Izraele, kde pracoval ve stavebnictví a při budování silnic.\n\nAngažoval se ve straně Po'alej Cijon, byl členem jejího ústředního výboru. V tomto hnutí působil i po přesídlení do dnešního Izraele. V letech 1935–1937 byl jejím vyslancem v USA. V letech 1924–1935 byl členem zaměstnanecké rady v Tel Avivu, od roku 1926 byl členem městské samosprávy v Tel Avivu. Během španělské občanské války byl pozván do Španělska republikánskou vládou. V roce 1946 zasedal v organizačním výboru Židovské agentury, zasedal ve výkonném výboru odborové centrály Histadrut, řídil zde také oddělení pro mobiliazaci a pro demobilizované vojáky.\n\nV izraelském parlamentu zasedl poprvé po volbách v roce 1949, do nichž šel za stranu Mapam. Nastoupil do parlamentního výboru pro ekonomické záležitosti, výboru mandátního a výboru House Committee. Za Mapam kandidoval i ve volbách v roce 1951. V průběhu volebního období přešel do formace Achdut ha-avoda-Po'alej Cijon. Byl členem výboru pro záležitosti vnitra, výboru pro vzdělávání a kulturu, výboru pro ústavu, právo a spravedlnost, výboru House Committe a výboru pro veřejné služby. Za Achdut ha-avoda-Po'alej Cijon úspěšně kandidoval i ve volbách v roce 1955. Byl členem výboru práce, výboru pro záležitosti vnitra, výboru pro zahraniční záležitosti a obranu, výboru pro vzdělávání a kulturu a výboru pro ekonomické záležitosti. Předsedal výboru pro veřejné služby. Opětovně se do parlamentu dostal až po volbách v roce 1961, znovu na kandidátce Achdut ha-avoda-Po'alej Cijon. Mandát ale získal až dodatečně, v květnu 1965, jako náhradník. Stal se členem finančního výboru. Opětovně byl zvolen ve volbách v roce 1965, nyní již za formaci Ma'arach. V průběhu volebního období dočasně přešel s celou stranou do poslaneckého klubu Strany práce, aby se pak vrátil k názvu Ma'arach. Předsedal výboru práce, byl členem výboru pro ekonomické záležitosti a výboru House Committee. Předsedal také podvýboru pro rozptyl obyvatelstva. Ve volbách v roce 1969 poslanecký mandát neobhájil.\n\n"}
{"id": "665337", "url": "https://cs.wikipedia.org/wiki?curid=665337", "title": "Avraham Biton", "text": "Avraham Biton\n\nAvraham Biton (: אברהם ביטון, žil 21. února 1923 – 18. února 2005) byl izraelský politik a poslanec Knesetu za strany Ma'arach, Izraelská strana práce a opět Ma'arach.\n\nNarodil se v tehdejší mandátní Palestině. Ve věku šestnácti let se zapojil do židovských jednotek Hagana, byl velitelem jednotky. Během války za nezávislost v roce 1948 sloužil v izraelské armádě a velel oddílu v rámci brigády Givati. Byl demobilizován s hodností majora (Rav Seren). Od roku 1947 pracoval ve firmě později známé jako Israel Electric Corporation, byl předsedou jejího sekretariátu.\n\nV izraelském parlamentu zasedl po volbách v roce 1965, za formaci Ma'arach. V průběhu volebního období dočasně přešel s celou stranou do poslaneckého klubu Strany práce, aby se pak vrátil k názvu Ma'arach. Byl členem parlamentního výboru práce, výboru pro záležitosti vnitra, výboru pro veřejné služby a výboru finančního. Ve volbách v roce 1969 poslanecký mandát neobhájil.\n\n"}
{"id": "665342", "url": "https://cs.wikipedia.org/wiki?curid=665342", "title": "Rachel Cabari", "text": "Rachel Cabari\n\nRachel Cabari (: רחל צברי, žila 27. července 1909 – 16. února 1995) byla izraelská politička a poslankyně Knesetu za strany Mapaj, Ma'arach, Izraelská strana práce a opět Ma'arach.\n\nNarodila se v Tel Avivu. Studovala na dívčí škole v Neve Cedek a na učitelském semináři v Tel Avivu. Absolvovala Hebrejskou univerzitu. Pracovala jako pedagožka. Přednášela na učitelském semináři v Bejt ha-Kerem. Působila jako školská inspektorka v Jeruzalémě. Zapojila se do židovských jednotek Hagana.\n\nV izraelském parlamentu zasedla poprvé po volbách v roce 1951, do nichž šla za stranu Mapaj. Mandát ale získala až dodatečně, v dubnu 1952, jako náhradnice. Nastoupila do parlamentního výboru pro vzdělávání a kulturu a výboru House Committee. Za Mapaj kandidovala i ve volbách v roce 1955. Byla členkou výboru pro veřejné služby a výboru pro vzdělávání a kulturu. Za Mapaj úspěšně kandidovala i ve volbách v roce 1959. Byla členkou výboru pro vzdělávání a kulturu, výboru pro veřejné služby a výboru House Committee. Opětovně se do parlamentu dostala na kandidátce Mapaj po volbách v roce 1961. Stala se členkou výboru pro vzdělávání a kulturu, výboru pro veřejné služby, výboru pro záležitosti vnitra a výboru House Committee. Předsedala podvýboru pro stav soukromých mateřských škol. Opětovně byla zvolena ve volbách v roce 1965, nyní již za formaci Ma'arach. V průběhu volebního období dočasně přešla s celou stranou do poslaneckého klubu Strany práce, který se ale pak vrátil k názvu Ma'arach. Pracovala ve výboru pro vzdělávání a kulturu, výboru pro záležitosti vnitra a výboru pro veřejné služby. Ve volbách v roce 1969 poslanecký mandát neobhájila.\n\n"}
{"id": "665346", "url": "https://cs.wikipedia.org/wiki?curid=665346", "title": "Gary Duncan", "text": "Gary Duncan\n\nGary Duncan (jako Gary Ray Grubb; 4. září 1946, San Diego, Spojené státy americké – 29. června 2019) byl americký hudebník, známý jako kytarista The Brogues a hlavně jako stálý člen Quicksilver Messenger Service.\n\n\n"}
{"id": "665355", "url": "https://cs.wikipedia.org/wiki?curid=665355", "title": "John Cipollina", "text": "John Cipollina\n\nJohn Cipollina, rodným jménem John Holland Mallet III (24. srpen 1943, Berkeley – 29. květen 1989, San Francisco), byl americký kytarista, zakládající člen skupiny Quicksilver Messenger Service.\n\nNarodil se v kalifornském Berkeley, jeho matkou byla koncertní klavíristka. Jeho kmotrem byl další koncertní klavírista, Španěl José Iturbi. I on sám měl v dětství předpoklady stát se klasickým klavíristou (na klavír začal hrát již ve dvou letech), ale ve dvanácti letech se hře na klavír přestal věnovat a začal hrát na kytaru. Jeho mladším bratrem byl baskytarista Mario Cipollina, který později hrál v kapele Huey Lewis & The News. John Cipollina docházel na střední školu ve městě Mill Valley. První kapela, ve které hrál, byla roku 1959 skupina nazvaná The Penetrators. V roce 1965 založil rockovou skupinu Quicksilver Messenger Service, ve které působil do roku 1971. Kapela později pokračovala v činnosti bez něj a roku 1975 se Cipollina na nedlouhou dobu vrátil. Později hrál ve skupinách Terry and the Pirates, The Dinosaurs a Copperhead a spolupracoval s dalšími hudebníky a skupinami, mezi které patří například Nick Gravenites, Grateful Dead, Papa John Creach, Man, Merrell Fankhauser či Link Wray. Po většinu svého života trpěl nedostatkem alfa-1 antitrypsinu, což také roku 1989 způsobilo jeho smrt. Hudební časopis \"Rolling Stone\" jej roku 2003 zařadil na 32. příčku žebříčku sta nejlepších kytaristů všech dob.\n\n\n"}
{"id": "665358", "url": "https://cs.wikipedia.org/wiki?curid=665358", "title": "Terry and the Pirates", "text": "Terry and the Pirates\n\nTerry and the Pirates byla americká rocková superskupina, založená roku 1973 v San Franciscu, v Kalifornii ve Spojených státech amerických. Frontman skupiny byl Terry Dolan.\n\n\n"}
{"id": "665360", "url": "https://cs.wikipedia.org/wiki?curid=665360", "title": "David Freiberg", "text": "David Freiberg\n\nDavid Freiberg (* 24. srpna 1938, Cincinnati, Ohio, USA) je americký hudebník, známý jako stálý člen skupiny Quicksilver Messenger Service. Také hrál ve skupinách Jefferson Airplane a Jefferson Starship.\n"}
{"id": "665369", "url": "https://cs.wikipedia.org/wiki?curid=665369", "title": "Greg Elmore", "text": "Greg Elmore\n\nGreg Elmore (* 4. září 1946, Coronado Naval Air Station, Kalifornie, USA) je americký bubeník, který hrál s The Brogues a později se skupinou Quicksilver Messenger Service.\n"}
{"id": "665374", "url": "https://cs.wikipedia.org/wiki?curid=665374", "title": "Freiberg (rozcestník)", "text": "Freiberg (rozcestník)\n\nFreiberg může být:\n\n\n\n"}
{"id": "665375", "url": "https://cs.wikipedia.org/wiki?curid=665375", "title": "Nicky Hopkins", "text": "Nicky Hopkins\n\nNicholas Christian \"Nicky\" Hopkins (24. února 1944, Anglie – 6. září 1994, USA) byl anglický rockový pianista. Za svůj život spolupracoval s desítkami muzikantů, mezi které patří i The Beatles, The Rolling Stones, Screaming Lord Sutch, Jeff Beck, Quicksilver Messenger Service nebo Terry and the Pirates.\n\n"}
{"id": "665380", "url": "https://cs.wikipedia.org/wiki?curid=665380", "title": "Bill Cunningham", "text": "Bill Cunningham\n\nBill Cunningham (jako William Cunningham, 23. leden 1950, Memphis, Tennessee) je americký hudebník, nejvíce známý jako původní baskytarista a klávesista skupiny The Box Tops.\n"}
{"id": "665382", "url": "https://cs.wikipedia.org/wiki?curid=665382", "title": "Krvavá přísaha", "text": "Krvavá přísaha\n\n„Krvavá přísaha“ (v originále „Blood Oath“; v původním českém překladu „Krvavý slib“) je v pořadí devatenáctá epizoda druhé sezóny seriálu \"\".\n\nV Quarkově simulátori bojuje celé odpoledne opilý Klingon, takže ho Odo pro jistotu zavře do vězení a nechá ho vystřízlivět. Je to Kor, kterého z nepříjemné situace dostane další Klingon, Koloth. Oba je sem svolal Kang, aby splnili svou přísahu a zabili zločince s přezdívkou Albino. Ten byl v roce 2290 téměř chycen loděmi, kterým veleli Kang, Kor a Koloth, ale utekl a později se kapitánům pomstil tím, že použil genetický vir, který zabil jejich prvorozené syny. Tuto přísahu složil také Curzon Dax, a přestože Koloth a Kang odmítají účast Jadzie na akci, ta ctí uzavřený slib a přesvědčí oba Klingony.\n\nCestou na planetu Secarus IV, kde má Albino pevnost, Kang prozradí, že s Albinem mluvil a vyjednal čestnou smrt v osobním souboji pro všechny. Jadzia ale zjistí, že u vstupu do pevnosti nastražil gravitační minu, která je má zabít. Přesvědčí Klingony k překvapivé akci, vyhodí do vzduchu rozvodnou stanici a poté všichni čtyři vniknou do pevnosti. Koloth podlehne přesile a Kang je smrtelně zraněn Albinem, ale Jadzii se ho podaří odzbrojit. Nedokáže ho zabít, takže to za ni udělá Kang, který krátce poté umírá. Souboj tak přežijí pouze Jadzia a Kor.\n\n"}
{"id": "665384", "url": "https://cs.wikipedia.org/wiki?curid=665384", "title": "Brian Elliott", "text": "Brian Elliott\n\nBrian Elliott (* 9. dubna 1985, Newmarket, Ontario, Kanada) je kanadský hokejový brankář hrající v týmu Philadelphia Flyers v severoamerické lize NHL.\n\nElliott vyrostl v kanadském Newmarketu, kde začínal hrát lední hokej za Newmarket Redmen v lize Ontario Minor Hockey Association. Mezi lety 2001 a 2003 hrál v nižší Ontarijské juniorské lize Ontario Junior Hockey League za tým Ajax Axemen. Ve vstupním draftu NHL v roce 2003 byl vybrán v 9. kole na celkově 291. místě týmem Ottawa Senators. Po draftu strávil čtyři sezóny v americké univerzitní soutěži Western Collegiate Hockey Association, kde byl za sezónu 2005/06 nominován na Hobey Baker Memorial Award pro nejlepšího hráče amerických univerzitních soutěží, kterou ale obdržel Matt Carle. Před koncem sezóny 2006/07 podepsal smlouvu s Binghamtonem Senators a odchytal za ně posledních 8 utkání sezóny AHL. Před sezónou 2007-08 byl pozván do tréninkového kempu Ottawy Senators, která jej ale poslala zpět do Binghamtonu. Nedlouho poté jej vedení Ottawy povolalo do NHL, kvůli zranění Raye Emeryho. Elliott dělal záložního brankáře Martinu Gerberovi a poprvé nastoupil v zápase NHL 10. října 2007 při vítězství proti Atlantě Thrashers. Po návratu Emeryho byl odeslán zpět do Binghamtonu, kde se mu dařilo a byl zvolen do AHL All-Star Game 2009. V sezóně 2008-09 často cestoval mezi ligami AHL a NHL a v každé z lig odchytal přes 30 zápasů. Konec sezóny dohrával v Ottawě jako náhradník Alexe Aulda, poté co Martin Gerber odešel do Toronta Maple Leafs. V sezóně 2010-11 byl 18. února 2011 vyměněn do Colorada Avalanche za brankáře Craiga Andersona.\n\n\n\n"}
{"id": "665388", "url": "https://cs.wikipedia.org/wiki?curid=665388", "title": "Jimmy Griffin", "text": "Jimmy Griffin\n\nJames Arthur Griffin (10. srpna 1943 – 11. ledna 2005) byl americký zpěvák, kytarista a skladatel, nejznámější jako člen softrockové skupiny Bread. Hudbě se začal věnovat již v dětství, zpočátku hrál na akordeon. Své první album nazvané \"Summer Holiday\" vydal v roce 1963. Rovněž vystupoval ve filmech \"For Those Who Think Young\" (1964) a \"None but the Brave\" (1965). V roce 1968 spoluzaložil skupinu Bread, s níž hrál až do jejího rozpadu o pět let později (v pozdějších letech se účastnil i jejích reunionů). V roce 1974 vydal druhé sólové album \"Breakin' Up Is Easy\", přičemž třetí (nazvané \"James Griffin\") následovalo o tři roky později. Později hrál v kapelách Black Tie a The Remingtons.\n\n"}
{"id": "665389", "url": "https://cs.wikipedia.org/wiki?curid=665389", "title": "Dobrý král Václav", "text": "Dobrý král Václav\n\nDobrý král Václav (anglicky \"Good King Wenceslas\") je oblíbená anglická koleda zpívaná při příležitosti svátku sv. Štěpána (26. prosinec). Koleda byla poprvé vydaná v roce 1853, hudba vychází z jarní koledy \"Tempus adest floridum\" ze 13. století a autorem textu je John Mason Neale, který přeložil báseň Václava Aloise Svobody. Koleda vypráví o dobrém panovníkovi Václavovi, vlastně českém knížeti svatém Václavovi, který pomáhá na svátek křesťanského prvomučedníka se svým pážetem chudému poddanému, a když přírodní podmínky zimy a noci pomoc ztěžují, koná i zázraky.\n\nKoleda má několik překladů do češtiny, známější „Dobrý král Václav“ od Pavla Jurkoviče, verzi „Na Štěpána dobrý král Václav…“ od Jana Vladislava\n\nOdkud vzal Neal podklady pro příběh své koledy se nějakou dobu příliš nevědělo, protože se nejedná o žádný z typických výjevů života českého světce. V Česku převládal názor, že se jedná o anglické originální uchopení svatováclavské látky, naopak v Anglii, kde tento světecký kult nebyl tolik známý, se věřilo, že vychází z původních českých středověkých legend. Až později bylo odhaleno, že se vlastně jedná o překlad básně, kterou napsal český básník a dramatik Václav Alois Svoboda a která byla vydána v roce 1847 trojjazyčně (česky, latinsky a německy) pod jménem Sankt Wenceslaw und Podiwin.\n\nV 6. řadě v 11. epizodě \"Svatý Vaklaf by se divil\" amerického seriálu \"Teorie velkého třesku\" byla první sloka koledy odzpívána Sheldonem Cooperem, jakožto soutěžní úkol ze hry Dungeons & Dragons. Postavy však jméno Václav zkomolily na Vaklaf.\n"}
{"id": "665393", "url": "https://cs.wikipedia.org/wiki?curid=665393", "title": "Cheminée du Front-de-Seine", "text": "Cheminée du Front-de-Seine\n\nCheminée du Front-de-Seine (česky \"komín ve Front-de-Seine\") nebo cheminée de Grenelle (\"komín v Grenelle\") je komín umístěný ve čtvrti Front-de-Seine v Paříži v 15. obvodu. Se svými 130 m výšky je nejvyšší stavbou v této moderní čtvrti, kde převyšuje okolní zástavku zhruba o 30 metrů. Jedná se o čtvrtou nejvyšší stavbu po Eiffelově věži, Tour Montparnasse a Hôtel Concorde La Fayette na území města. Komín navrhl architekt François Stahly (1911-2006) a byl postaven v letech 1970-1971.\n\nStavba má tvar štíhlého bílého kvádru, který má v horní části větrací otvory. Jeho účelem je odvádět spaliny z kotlů používaných k výrobě páry, která je rozváděna podzemním potrubím a slouží k vytápění výškových budov v sousedství. Výrobní kapacita kotelny je 590 tun páry za hodinu. Při běžných podmínkách jsou v provozu čtyři kotle. Zbývající dva se využívají pouze při mimořádném chladu nebo v případě výpadku jiné kotelny v Paříži. Kotelnu s komínem provozuje \"Compagnie parisienne de chauffage urbain\" (Pařížská společnost městského vytápění).\n\n"}
{"id": "665394", "url": "https://cs.wikipedia.org/wiki?curid=665394", "title": "Bibliothèque de l'Assemblée nationale", "text": "Bibliothèque de l'Assemblée nationale\n\nBibliothèque de l'Assemblée nationale (česky \"Knihovna Národního shromáždění\") je knihovna v Paříži umístěná v Bourbonském paláci, sídle francouzského Národního shromáždění. Knihovna je určena pro poslance.\n\nKnihovna byla založena 4. března 1796 a její fondy byly vytvořeny ze zabavených šlechtických knihoven během Francouzské revoluce. Obsahuje mnoho cenných dokumentů. K nejvzácnějším patří soudní spisy Johanky z Arku, rukopisy Jeana Jacquese Rousseaua, tzv. \"Codex Borbonicus\" původem ze středního Mexika, sbírka bust poslanců, kterou vytvořil Honoré Daumier, návrh ústavy anotovaný Robespierrem, rukopis \"Marseillaisy\" aj. Celkem má knihovna k dispozici 600 000 děl ve francouzštině, především z oblasti práva, politických věd, historie, ekonomie a sociálních věd, dále 670 periodik, 220 deníků (včetně lokálních mutací). Ve starých fondech je uloženo 1900 rukopisů, z čehož je 80 inkunábulí.\n\nKnihovní sál v 19. století vyzdobil Eugène Delacroix. Alegorické malby představují Vědu, Filozofii, Legislativu, Teologii a Poezii.\n\nV roce 2009 knihovna Národního shromáždění a Francouzská národní knihovna uzavřely dohodu o spolupráci. Dohoda obsahuje elektronické zpřístupnění katalogu z let 1789-1920 a digitalizaci vzácných dokumentů, např. rukopisy J.-J. Rousseaua. \n\n"}
{"id": "665396", "url": "https://cs.wikipedia.org/wiki?curid=665396", "title": "Hôtel de Lassay", "text": "Hôtel de Lassay\n\nHôtel de Lassay je městský palác v Paříži v ulici \"Rue de l'Université\" v 7. obvodu, který slouží jako rezidence předsedy francouzského Národního shromáždění. Palác je součástí komplexu Bourbonského paláce a spolu s ním je chráněn jako historická památka.\n\nArmand de Madaillan, markýz de Lassay (1652–1738) rádce vévodkyně Louise Françoise de Bourbon (1673–1743) zadal v roce 1722 projekt na stavbu svého paláce. Na stavbě se vystřídalo několik architektů, hlavní podíl měl nejspíše Jean Aubert (1680–1741), který se podílel i na stavbě sousedícího Bourbonského paláce. Výstavba probíhala v letech 1726–1730. Po markýzově smrti palác získala jeho dcera a po ní jeho vnučka, která se provdala za Louise de Brancas, vévodu de Villars. Od něj palác koupil v roce 1768 Louis-Joseph de Bourbon-Condé, vnuk vévodkyně de Bourbon. Ten nechal v roce 1773 palác stavebně upravit. V roce 1792 byl palác zkonfiskován jako majetek státu a v letech 1794–1804 zde sídlila École Polytechnique. V roce 1815 získal palác princ Condé zpět, ale jejich dědicové jej pronajali státu a v roce 1843 ho stát zcela odkoupil. Tehdy byl zvýšen o jedno patro a spojen galerií s Palais Bourbon. V roce 1854 jej začal jako svou rezidenci využívat předseda parlamentu. V letech 1870–1879 byl palác neobydlený, vláda sídlila ve Versailles. Od roku 1879 je sídlem předsedy poslanecké sněmovny.\n\n"}
{"id": "665398", "url": "https://cs.wikipedia.org/wiki?curid=665398", "title": "Kostel Saint-Julien-le-Pauvre", "text": "Kostel Saint-Julien-le-Pauvre\n\nKostel Saint-Julien-le-Pauvre (neboli \"svatého Juliána Chudého\") je katolický farní kostel v 5. obvodu v Paříži v Latinské čtvrti. Užívá jej melchitská řeckokatolická církev.\n\nNa místě stávala již v raném středověku malá špitální kaple na křižovatce dvou hlavních římských silnic, která byla zničena během invaze Normanů v roce 886. Její ruiny daroval Jindřich I. kolem roku 1030 pařížskému biskupovi. Stavba současného kostela byla zahájena kolem roku 1170 a dokončena kolem roku 1240, takže dnes je kostel jedním z nejstarších v Paříži.\n\nOd 13. století sloužil jako univerzitní kostel, kde se na shromáždění volil rektor Pařížské univerzity. V roce 1524 byl během studentské rebelie poničen a dlouho byl uzavřen. V roce 1651 získal nové průčelí a v roce 1655 se stal kaplí nemocnice Hôtel-Dieu na ostrově Cité. Během Francouzské revoluce byl prohlášen za národní majetek a v roce 1790 byl přeměněn na skladiště soli. Náboženským účelům byl opět vrácen v roce 1826 a v roce 1889 zasvěcen melkitskému ritu. V roce 1900 byl zřízen ikonostas, který odděluje kněžiště od hlavní lodi.\n\n"}
{"id": "665399", "url": "https://cs.wikipedia.org/wiki?curid=665399", "title": "Linda Lovelace", "text": "Linda Lovelace\n\nLinda Lovelace (rodným jménem Linda Susan Boreman; 10. ledna 1949, New York – 22. dubna 2002, Denver) byla americká herečka a pornoherečka, která proslula snímkem \"Hluboké hrdlo\" (), díky němuž se stala kulturní ikonou a první světovou pornosuperstar. Později se však své kariéry zřekla, prohlásila, že k ní byla donucena násilím a výhrůžkami, a stala se aktivistkou hnutí bojujícího proti pornografii.\n\nPocházela z přísně katolické rodiny a v jednadvaceti letech se seznámila se svým prvním manželem Chuckem Traynorem, který ji přivedl ke drogám, prostituci a pornografii. Na začátku své kariéry v pornoprůmyslu hrála v krátkých ilegálních osmimilimetrových filmech. Známé z nich jsou především dva, v nichž měla pohlavní styk se psem. Její dovedností byla zvláštní technika felace, známá jako hluboké hrdlo, kterou ji manžel naučil údajně pomocí hypnózy. Díky této schopnosti ji režisér Gerard Damiano obsadil do svého filmu \"Hluboké hrdlo\" z roku 1972, který na ní postavil. Snímek zaznamenal mimořádný úspěch jak mezi mainstreamovými diváky, tak mezi filmovými kritiky, a stal se jedním z nejziskovějších filmů své doby. Byl však též kritizován feministkami a v řadě případů napaden u soudu, v důsledku čehož došlo k zákazu jeho promítání ve více než polovině států USA. Linda Lovelace se však díky němu stala známou osobností a pornohvězdou.\n\nPo tomto úspěchu se objevila ještě v několika filmových snímcích, které však byly pro svou kvalitu kritizovány. V roce 1974 nakonec od Traynora utekla, požádala o rozvod a po krátké známosti s Davidem Wintersem se o dva roky později usadila s novým manželem Larry Marchianem, s nímž měla dvě děti. V roce 1980 vydala autobiografii \"Ordeal\" („Utrpení“), v níž popsala, že do účinkování v pornosnímcích a k prostituci ji pod pohrůžkou násilí nutil Traynor, který jí psychicky a fyzicky ubližoval. Dočkala se z části skeptických reakcí a její tvrzení dementovali bývalí kolegové z branže. Podpořilo ji ale feministické hnutí a samotná Linda Marchianová se svojí verzí úspěšně prošla testy na polygrafu. Stala se bojovnicí proti pornografii a veřejně proti ní vystupovala na přednáškovém turné a před vládními vyšetřovacími komisemi. Nakonec se s feministickým hnutím rozešla a žila v nuzných poměrech. Zemřela na následky zranění při autonehodě v roce 2002.\n\nNarodila se v newyorské čtvrti Bronx a pocházela z neutěšených rodinných poměrů, coby dcera Johna a Dorothy Boremanových. Matka, žena v domácnosti, byla velmi přísná, despotická a svou dceru bila, zatímco otec, důstojník newoyrského policejního sboru, se doma objevil jen zřídkakdy. Měla též starší nevlastní sestru Barbaru. Když byly Lindě Boremanové tři roky, rodina se přestěhovala do města Yonkers ve státě New York, kde vyrůstala v přísně katolickém prostředí. Studovala na katolických školách, na základní škole Svatého Jana Křtitele v Yonkers a posléze na střední škole Svaté Matky Boží v Hartsdale, kde si vysloužila přezdívku „slečna svatosvatá“, neboť se chtěla stát jeptiškou a od chlapců si udržovala odstup. Jako studentka si přivydělávala prací v butiku a obchodu se spotřební elektronikou. V roce 1965 se v šestnácti letech přestěhovala s rodinou do Fort Lauderdale na Floridě poté, co otec odešel do penze od newyorské policie.\n\nV devatenácti letech začala rodičům vzdorovat a v té době také přišla o panenství se spolužákem. Nedlouho poté otěhotněla a rozhodla se, že po porodu dá dítě přechodně do pěstounské péče do doby, než se o něj bude moci postarat sama. Nakonec však syna přenechala nevědomky k adopci, když jí matka bezprostředně po porodu nechala podepsat příslušné adopční formuláře a namluvila jí, že podepisuje souhlas s obřízkou.\n\nPoté se vrátila zpět do New Yorku, kde se zapsala do počítačového kurzu, po němž si chtěla otevřít vlastní butik. V roce 1970 ji ale potkala vážná autonehoda, jejíž následky si nesla po zbytek života. Jednoho deštivého dne jela po dálnici Taconic State Parkway, když do jejího vozu Opel Kadett narazil z boku v důsledku smyku řidič Chrysleru. Při nehodě utrpěla těžká zranění a skončila se zlomenou čelistí a žebry, a natrženými játry a slezinou. Musela podstoupit krevní transfuzi, při níž se ale nakazila hepatitidou C – tato skutečnost vyšla najevo až o šestnáct let později. Po propuštění z nemocnice se vrátila zpět k rodičům na Floridu, aby se zde zotavila.\n\nV létě roku 1970 se ve Fort Lauderdale seznámila s Chuckem Traynorem (1937–2002), když se s kamarádkou Betsy měla opalovat v bikinách u bazénu na místním koupališti. Podle její autobiografie je však seznámila Betsy před domem Boremanových. Traynor, 27letý bývalý příslušník námořní pěchoty, barman a občasný pasák, dívky pozval na projížďku ve svém sportovním voze značky Jaguar XK-E. Po několika týdnech se s 21letou Lindou Boremanovou začal scházet a zhruba měsíc po jejich prvním setkání se k němu, kvůli problémům s matkou, nastěhovala. O deset let později vydala autobiografii \"Ordeal\" („Utrpení“), v níž uvedla, že ji ke všemu, co po boku Traynora zažila, nutil bitím a výhrůžkami zbraní. Její výpověď se však setkala i se skepsí (více v části Nový život a aktivismus).\n\nDo té doby sexuálně příliš nezkušené dívce Traynor slíbil, že ji v sexu zaučí a pomocí hypnózy zvýší její sexuální apetit. V Miami provozoval bar Vegas Inn, ve kterému mu pomáhala. Nakonec ale začal mít finanční problémy, a tak byl donucen jej zavřít, a rozhodl se vrátit zpět ke kuplířství. Ve své autobiografii \"Ordeal\" později uvedla, že jí Traynor nabídl, aby se na jeho podnikání podílela a domlouvala prostitutkám schůzky s klienty. Když odmítla, měl ji začít fyzicky napadat a pod pohrůžkou palnou zbraní nutit k opakované prostituci. Naučil ji užívat drogy (hlavně marihuanu a metamfetamin) a oba se stali jejich notorickými konzumenty. V roce 1971 se s ní oženil, což dle jejího pozdějšího vyjádření učinil proto, aby proti němu nemohla vypovídat v soudním procesu, v němž byl obviněn z pašování drog. Podle Traynora však došlo k sňatku kvůli Lindině matce. Téhož roku ji přiměl k podstoupení zvětšení prsů, tehdy prostřednictvím injekcí silikonu.\n\nPár se nakonec přestěhoval do New Yorku, kde chtěl Traynor zprostředkovat služby své manželky známé kuplířce Xavieře Hollanderové. Ta však Traynorovou odmítla kvůli jejímu vzhledu, který neodpovídal tehdejším požadavkům. Traynor proto přišel s myšlenkou natáčet krátké pěti- až desetiminutové pornografické scénky, v nichž by jeho žena účinkovala. Tyto ilegální snímky byly potají natáčeny 8mm kamerou v různých newyorských bytech a sponzorovala je rodina Colombů, jedna z pěti rodin italské mafie ve městě. Režisérem většiny z nich byl Ted Snyder a střídala se v nich řada herců v nejrůznějších bizarních scénkách, zahrnujících například pissing, lesbický fisting chodidlem apod. Traynorová jich natočila desítky, nad ostatní však vystupují zejména dvě z roku 1971, které si získaly „značnou a trvající subkulturní slávu“. Jde o scénky \"Dog Fucker\" a \"Dogarama 2\" v nichž měla Linda Traynorová pohlavní styk se psem, konkrétně s křížencem německého ovčáka. Ke svému angažmá v natáčení těchto dvou později několikrát změnila názor; nejprve jej v roce 1973 popírala, následně připustila, a nakonec ve své autobiografii \"Ordeal\" uvedla, že byla k účinkování donucena pod pohrůžkou zabití, což však dementovali její kolegové, kteří se natáčení zúčastnili (více v části Nový život a aktivismus).\n\nPrůlom nastal v roce 1972, když její 8mm filmy zaujaly pozornost režiséra Gerarda Damiana. S manželským párem se následně seznámil na swingers party, kde jej uchvátila schopnost s jakou prováděla praktiku hluboké hrdlo (), při níž se do úst a krku zasouvá celý erektovaný penis až po varlata. Tu ji naučil Traynor údajně pomocí hypnózy, kterou měl potlačit její dávivý reflex. Damiano v té době obsazoval hardcorové scény do svého nového snímku \"Changes\", ale po tomto setkání se rozhodl vytvořit nový film, postavený zcela na Traynorové, pro kterou vymyslel umělecké jméno Linda Lovelace. Aby však bylo možné zahájit filmování zamýšleného snímku \"Hluboké hrdlo\", bylo třeba zajistit jeho financování, které měla poskytnout opět rodina Colombů. Její pobočník Louis Peraino zprvu s výběrem herečky nesouhlasil a požadoval vnadnou blondýnu, názor však změnil, když na něm předvedla „svoji“ praktiku.\n\nZhruba hodinový film se natáčel v Miami a byl hotový za méně než týden. Vypráví příběh dívky Lindy Lovelace, která je nešťastná, protože při sexu nemůže dosáhnout orgasmu, ať zkouší cokoli. Její spolubydlící jí doporučí lékařské vyšetření, při němž se zjistí, že nemá klitoris na obvyklém místě, nýbrž v krku. Doktor (Harry Reems) jí pak doporučí, aby prováděla zvláštní typ felace, známý jako hluboké hrdlo, což pak s nadšením činí, jakožto jeho terapeutka, u různých pacientů po zbytek filmu.\nSnímek měl premiéru 11. června 1972 v newyorském kině New Mature World Theatre na Manhattanu a vedl si nad očekávání dobře. Získal si nebývalou popularitu mezi mainstreamovým publikem a dostalo se mu recenze například v deníku \"The New York Times\", zatímco Linda Lovelace se objevila na titulních stranách časopisů \"Esquire\", \"Time\" či \"Newsweek\". Vidět jej se stalo modní záležitostí a celkem film zhlédlo více než deset milionů Američanů. Jeho promítání se zúčastnila řada celebrit, mimo jiné Jack Nicholson, Jacqueline Kennedyová Onassisová, Warren Beatty, Truman Capote, Norman Mailer, Mike Nichols či Marlene Dietrichová, přičemž Frank Sinatra ve svém domě zorganizoval soukromou projekci, které se zúčastnili Sammy Davis mladší či americký viceprezident Spiro Agnew. Na druhou stranu byl film kritizován především ve feministických kruzích jako sexistický, v němž je žena využívána pouze jako sexuální objekt. Pro svůj obsah byl napadán u soudů a jeho promítání bylo zakázáno ve 27 státech USA. Počátkem března 1973 shledal soudce newyorského trestního soudu film obscénním a udělil kinu New Mature World Theatre pokutu ve výši tří milionů dolarů (rozhodnutí bylo později zvráceno soudem vyšší instance). Na obranu filmu se postavili přední odborníci z oboru klinické psychiatrie a sexuologie, a to například Edward Hornick a John Money, kteří argumentovali tím, že ve filmu není žena sexuálně využívána mužem, nýbrž naopak sama hledá sexuální ukojení pro vlastní potřebu. Podle Moneyho film poukazoval na právo ženy mít vlastní sexuální život a nebýt nástrojem sexuálního života muže. Soudní spory a zákazy však vyvolaly ještě větší zájem diváků.\n\nSvým provedením byl snímek revoluční, nastavil nový standard filmů pro dospělé a způsobil změnu v pornoprůmyslu. Odlišoval se především svou kvalitou a provedením. K jeho natáčení byl použit dražší 35mm filmový pás, měl kvalitní zvuk, sofistikovaný děj, obsahoval humor a taky hardcorové záběry, zachycující penetraci a ejakulaci. K ilustraci hůře zprostředkovatelného ženského orgasmu Damiano použil rychlé prokládání snímků milostné scény se záběry startující nosné rakety Saturn či ohňostroje na večerní obloze. Film byl zároveň mimořádně komerčně úspěšný. S pořizujícími náklady kolem 30 tisíc dolarů (v té době šlo na pornofilm o částku astronomickou) a zisky údajně dosahujícími 600 milionů dolarů se v tomto ohledu stal jedním z nejúspěšnějších filmových počinů své doby. Honorář Lindy Lovelace přitom činil pouhých 1250 dolarů, které podle ní zinkasoval její manžel a ona nedostala nic.\n\nPo uvedení Hlubokého hrdla se z třiadvacetileté Lindy Traynorové, nyní známé pod uměleckým jménem Linda Lovelace, stala celebrita a kulturní ikona, označovaná jako první světová pornosuperstar. V Los Angeles, kam se s manželem přestěhovala, se běžně stýkala s největšími hvězdami tamějšího showbyznysu a pobývala například na panství Hugha Hefnera, zakladatele a vydavatele pánského časopisu \"Playboy\". Sláva nicméně znamenala též zvýšený zájem o její dřívější filmovou tvorbu, a tak se zanedlouho začaly objevovat první zvěsti o 8mm filmech, v nichž měla pohlavní styk se psem. Tyto informace zprvu popírala s tím, že si není ničeho takového vědoma. V roce 1973 však novinář Al Goldstein v časopise \"Screw\" otiskl záběr Lindy a psa z jednoho ze snímků, čímž fámu potvrdil. Linda Lovelace jej nejprve osočila, že se snaží přiživit na její slávě, nakonec však svou roli přiznala.\nV roce 1973 a 1974 se objevila například v populární talk show \"The Tonight Show\" Johnyho Carsona nebo na 46. ročníku udílení Oscarů. Její sláva v tomto životním období vyvrcholila, když pózovala pro pánské časopisy \"Playboy\" a \"Esquire\". Vydala rovněž svou první autobiografii jménem („Uvnitř Lindy Lovelace“), v níž mimo jiné dávala rady v oblasti různých orálních a análních sexuálních technik.\n\nDne 31. ledna 1974 byla zatčena za držení kokainu a amfetaminu v hotelu Dunes v Las Vegas, ale nakonec vyvázla jen s pokutou. Následující měsíc měl premiéru sequel \"Hlubokého hrdla\", tentokráte s názvem \"Hluboké hrdlo II\", natočený počátkem roku 1973 pod vedením režiséra Josepha W. Sarna. Film, ve kterém si Linda Lovelace zahrála mimo jiné po boku Rona Jeremyho, však obdržel velmi negativní kritiku a časopis \"Variety\" jej popsal jako „nejodfláknutější vybrakování filmových tradic a skličující pokus o oškubání naivního publika“. Propadl především proto, že zdaleka nedosahoval kvalit a odvážnosti originálu, a navíc obsahoval, z obavy před soudními postihy, pouze omezené množství nahoty a milostných scén. Úspěch nezaznamenaly ani její další filmy z tohoto roku, například \"The Confessions of Linda Lovelace\", neboť šlo především o kompilace dříve nepoužitých filmových záběrů a scén.\n\nNedařilo se jí ani v pokusech o kariéru herečky mimo pornografickou branži. Objevila se kupříkladu ve hře \"My Daughter's Rated X\" v kasinu Aladdin v Las Vegas, ale již po týdnu byla hra stažena, neboť diváci byli nespokojeni, že se v jejím průběhu nesvlékla. Neúspěšně skončilo i její angažmá ve hře \"Pajama Tops\" ve Filadelfii. Během jednoho ze svých večerních kabaretních vystoupení v Las Vegas opustila Chucka Traynora (předtím se měla pokusit o útěk od něj celkem třikrát), načež se za pomoci přátel několik týdnů schovávala v různých hotelech a poté zažádala o rozvod, který proběhl v březnu 1974.\n\nBezprostředně poté se nastěhovala ke svému novému příteli, producentovi a choreografovi Davidu Wintersovi. V době jejich vztahu publikovala ještě v roce 1974 další autobiografii, („Důvěrný deník Lindy Lovelace“), v níž, podobně jako v předchozí knize, oslavovala „nevázaný sex bez zábran a nejliberálnější formu lidského sexuálního sebevyjádření“. O rok později jí Winters produkoval film \"Linda Lovelace for President\" („Linda Lovelace kandiduje na prezidentku“), komedii a politickou parodii, v níž ztvárnila nezávislou kandidátku ve volbě prezidenta Spojených států. Její herecká kariéra však nikam nepokračovala a kvůli zaškatulkování mezi pornoherečky se jí nedařilo získat roli v neerotickém filmu. V roce 1975 také například uváděla koncert skupiny Led Zeppelin v Los Angeles.\n\nRoku 1976 byla vybrána pro ústřední roli v erotickém snímku \"Laure\" (též \"Forever Emmanuelle\"). V té době ve velkém užívala drogy (hlavně kokain a amfetamin), a přestože podepsala smlouvu na natáčení, nakonec oznámila, že „Bůh změnil její život“, odmítla účinkovat v jakékoli scéně obsahující nahotu a dokonce protestovala proti soše Venuše Mélské v jedné ze scén, neboť měla odhalené poprsí. Její roli posléze získala francouzská herečka Annie Belle.\n\nV té době se rozešla s Wintersem a začala udržovat partnerský vztah se stavitelem Larry Marchianem, kterého znala z mládí, za něhož se v roce 1976 provdala, usadila a měla dvě děti – syna Dominica (* 1977) a dceru Lindsay (* 1981). S novou rodinou Linda Lovelace, nyní Linda Marchianová, žila následujících patnáct let na Long Islandu a čas od času pobírala státní sociální podporu – kvůli své minulosti totiž údajně několikrát přišla o zaměstnání.\n\nV roce 1978 započala spolupráci s novinářem Mikem McGradym, s nímž o dva roky později vydala svou autobiografii („Utrpení“), ve které popsala, jak ji bývalý manžel Chuck Traynor po celou dobu manželství duševně a fyzicky zneužíval, mlátil, nechal znásilňovat a že ji do pornografie a prostituce nutil pod pohrůžkou násilí či použití palné zbraně. Kniha a informace v ní obsažené šokovaly veřejnost. Některá média (např. \"Detroit Free Press\") a část veřejnosti však byla k jejím výrokům skeptická a vzhledem ke shodě mezi jejími někdejšími kolegy z branže, že se natáčení účastnila dobrovolně, zůstává sporné, nakolik byla do pornografie nucena. Traynor tvrzení své bývalé ženy sice odmítl, nikdy se však netajil tím, že ji občas v rámci vzájemných sexuálních her bil, a rovněž přiznal, že nosil zbraň, ale že jí manželce nikdy nehrozil. Linda Marchianová nicméně ještě před vlastním vydáním knihy úspěšně prošla sérií testů na polygrafu (detektoru lži), které si McGrady před zahájením spolupráce vymínil. Ty trvaly v průběhu několika dní celkem jedenáct hodin a prováděl je expert úřadu newyorského státního návladního.\n\nV knize se mimo jiné vrátila i ke dvěma scénkám z roku 1971, v nichž měla pohlavní styk se psem. Uvedla, že podobně jako v ostatních případech, i v tomto byla k natáčení donucena Traynorem pod pohrůžkou násilí, a rovněž napsala:\n\nI toto vyjádření však dementovali její kolegové, kteří se natáčení účastnili, podle nichž k ničemu nucena nebyla a naopak si natáčení užívala.\n\nPo vydání knihy se stala vítaným spojencem feministického hnutí bojujícího proti pornografii a dostalo se jí podpory jeho předních aktivistek Glorie Steinemové a Andrey Dworkinové. V hnutí se začala angažovat, vystupovala v řadě televizních talk show a jezdila po amerických univerzitách, kde vyprávěla svůj příběh. Několikrát vypovídala při vládních slyšeních o nebezpečí pornografie, mimo jiné před Meesovou komisí v lednu 1986, kde prohlásila: „Když se díváte na film \"Hluboké hrdlo\", koukáte se, jak mne znásilňují. Je zločin, že je film stále promítán. Po celou dobu jeho natáčení mi na hlavu mířila zbraň.“ V roce 1986 s McGradym publikovala svou další autobiografickou knihu, („Zbavena otroctví“), jejíhož úvodu se zhostila Steinemová. Navázala s ní v zásadě na svou předchozí knihu, přičemž v obou vykreslila pornografii jako ztělesnění zla, nebezpečí budoucím generacím a vážný útok na ženy. Nově také psala o bolestivé degradaci, kterou zažila, o životě na státní sociální podpoře a stálých útocích na její hodnověrnost.\n\nKoncem roku 1986 měla podstoupit oboustrannou radikální mastektomii kvůli bulkám v prsou, které byly důsledkem zvětšení prsů injekcemi silikonu z roku 1971, neboť si lékaři nebyli jisti, zdali jde o cysty, silikon či karcinomy. Operaci však nakonec nemohla podstoupit, protože při vyšetření bylo odhaleno, že má poškozená játra od virové hepatitidy, jíž se nakazila z krevní transfuze, kterou dostala po autonehodě v roce 1970. Kvůli tomu posléze v roce 1987 podstoupila v Pittsburghu transplantaci jater, po níž musela užívat nákladná imunosupresiva.\n\nNakonec se obrátila proti feministickému hnutí, které zkritizovala za to, že ji využívalo a pouze na ní vydělávalo peníze, aniž by jí pomohlo v těžkých chvílích. Mimo jiné na jeho adresu prohlásila:\nV roce 1990 zkrachovala firma jejího manžela, a tak se s rodinou přestěhovali do Denveru v Coloradu. Zprvu zůstala doma s dětmi, pak pracovala jako prodavačka v supermarketu Albertsons, ale nakonec po pár měsících kvůli problémům s křečovými žilami v práci skončila. Roku 1994 začala opět přednášet o svých zkušenostech s pornoprůmyslem a krátce pracovala v počítačové firmě, než dostala výpověď. O dva roky později dostala od režiséra Rona Howarda tři tisíce dolarů za autorská práva k natočení filmu podle knihy \"Ordeal\" a v létě téhož roku se rozvedla s Larry Marchianem, kterého označila za alkoholika, který psychicky a emočně týral ji i její děti. Rozvod však proběhl pokojně a s bývalým manželem si zůstali blízcí. Koncem 90. let pracovala na částečný úvazek jako uklízečka. V roce 1998 se stala babičkou, když se její dceři Lindsay narodilo v sedmnácti letech první dítě.\n\nV lednu 2001 se, navzdory své kritice pornografického průmyslu, svlékla ve svých padesáti dvou letech do spodního prádla pro pánský časopis \"Leg Show\". Své rozhodnutí okomentovala slovy: „Není nic špatného na tom vypadat sexy, když je to provedeno s vkusem.“, avšak její přátelé tvrdili, že pravým motivem tohoto rozhodnutí byl finanční honorář za fotografie. Dva měsíce poté ji kvůli tomu pánský časopis \"Hustler\" vyhlásil „Debilem měsíce“ (\"Asshole of the Month\").\n\nNásledující rok prodělala těžkou autonehodu, když 3. dubna 2002 ztratila kontrolu nad vozidlem a narazila do betonového sloupu při cestě do nemocnice, kde měla podstoupit dialýzu. Automobil se dvakrát obrátil přes střechu a ona proletěla oknem. Při nehodě utrpěla masivní trauma, vnitřní zranění a upadla do kómatu. Při životě byla udržována pouze za pomocí přístrojů a nakonec ji lékaři o necelé tři týdny později, 22. dubna 2002, z rozhodnutí rodiny odpojili od životní podpory a ona ve věku 53 let zemřela. Pohřbena byla na hřbitově v obci Parker v Coloradu.\n\nV reakci na zřeknutí se pornografie a boj, který proti ní následně vedla, se v pornoprůmyslu ujal výraz „Lindin syndrom“, kterým spisovatel a režisér Hart Williams popsal stav bývalých pornoherců či pornohereček, kteří se distancují od své někdejší kariéry. V informatice pak nese její jméno koordinační jazyk Linda, který byl takto nazván v narážce na programovací jazyk Ada. Ten byl totiž pojmenován po Adě Lovelace, jejíž příjmení je totožné s Lindiným uměleckým jménem.\n\nV hudebním světě se její jméno objevilo v písních různých žánrů, a to například ve „Wrap Her Up“ od Eltona Johna či v „I Made Linda Lovelace Gag“ od Davida Allana Coeho.\n\nJejí životní příběh dal vzniknout britskému televiznímu dokumentu režisérů Andrewa Abbotta a Russella Levena z roku 2001, v němž kromě ní vystoupil třeba její bývalý manžel Traynor a novinář McGrady. O čtyři roky později měl na filmovém festivalu Sundance premiéru dokumentární film \"V Hlubokém hrdle\" (), který se však zabýval především snímkem samotným a Linda Lovelace v něm byla zmíněna jen okrajově. V roce 2008 v Los Angeles debutoval muzikál \"Lovelace: A Rock Musical\".\n\nOsud Lindy Lovelace inspiroval také dva celovečerní životopisné filmy. První snímek s názvem \"Lovelace\", režisérů Roba Epsteina a Jeffreyho Friedmana, měl premiéru 22. ledna 2013 na festivalu Sundance a hlavní roli v něm ztvárnila americká herečka Amanda Seyfried, která si zahrála po boku Sharon Stone či Sarah Jessicy Parker. Film získal již v době natáčení podporu dětí Marchianové. Druhým snímkem, který je zatím v předprodukci, je \"\" režiséra Matthewa Wildera, v němž hlavní postavu ztvárnila švédská herečka Malin Åkermanová. Původně přitom měla tuto roli ztvárnit Lindsay Lohan, byla však nahrazena pro své problémy s drogami.\n\nNásledující tabulka je pouze částečným výčtem filmové tvorby Lindy Traynorové, později Lindy Lovelace. V počátcích své kariéry natočila desítky krátkých 8mm filmů, z nichž je níže uvedena jen část dle filmových databází.\n\nPublikace Lindy Lovelace\n\nV češtině k roku 2012 vyšel překlad knihy \"Ordeal\":\nPublikace o Lindě Lovelace\n\nFilmové databáze\nOstatní\n"}
{"id": "665402", "url": "https://cs.wikipedia.org/wiki?curid=665402", "title": "Protesty v Jemenu 2011", "text": "Protesty v Jemenu 2011\n\nProtesty v Jemenu probíhají od ledna 2011 v návaznosti na širší arabské jaro, které začalo v Tunisku v prosinci 2010. Jedná se o spory mezi současnou jemenskou vládou a jemenskou opozicí.\n\nJemenská opozice usiluje o svržení prezidenta Sáliha a zatím se nespokojila s jeho návrhem, že nebude kandidovat znovu do úřadu v roce 2013, ani s dalším ústupkem, že odstoupí po parlamentních volbách nejpozději v lednu 2012.\nPolicejní zásahy proti demonstrujícím Jemencům se postupně zesilovaly a v pátek 18. března 2011 při nich bylo v Saná zabito rekordních pět desítek lidí, poté k opozici přešlo několik armádních velitelů, kmenových vůdců, diplomatů, poslanců i provinčních guvernérů. \n\nJemenský parlament, ovládaný vládním Všeobecným lidovým kongresem, zavedl 23. března 2011 na žádost prezidenta výjimečný stav, který pozastavil platnost ústavy, dovolil cenzuru sdělovacích prostředků, zakázal protestní shromáždění a dal bezpečnostním složkám 30 dní na zatčení podezřelých osob.\n\nVláda a opozice se 26. dubna 2011 dohodly na demisi prezidenta, který má předat moc do třiceti dnů viceprezidentovi a poté mu má být zaručena imunita. S těmito podmínkami řada Jemenců nesouhlasí a protesty pokračují. Alí Abdalláh Sálih 22. května 2011 již potřetí odmítl podepsat dohodu o předání moci a v následujících dvou dnech vypukly boje mezi stoupenci vlivného kmenového vůdce Sadíka Ahmára a silami věrnými prezidentovi Sálihovi. V těchto bojích zahynulo 24 Ahmarových stoupenců a 14 vojáků. Nicméně v San'á převzal nakonec Sálihovu roli jeho viceprezident Abdu Rabbuh Mansúr Hádí.\n\nProtesty si podle předběžných odhadů vyžádaly minimálně 900 mrtvých a tisíce zraněných.\n"}
{"id": "665405", "url": "https://cs.wikipedia.org/wiki?curid=665405", "title": "Charlie Jones", "text": "Charlie Jones\n\nCharlie Jones je anglický skladatel, baskytarista a hudební producent. Hrál s mnoha umělci, mezi které patří i Robert Plant, Page and Plant, The Strange Sensation, Goldfrapp a mnoha dalšími významnými hudebníky. Jeho manželka, Carmen Plant, je dcera Roberta Planta.\n\n\n\n\n\n\n\n\n\n\n"}
{"id": "665407", "url": "https://cs.wikipedia.org/wiki?curid=665407", "title": "John Payne", "text": "John Payne\n\nJohn Payne (*1958) je britský hudebník, producent a skladatel, nejvíce známý jako zpěvák a baskytarista skupiny Asia, v letech 1992-2006. Od roku 2007 hraje s ASIA Featuring John Payne.\n"}
{"id": "665409", "url": "https://cs.wikipedia.org/wiki?curid=665409", "title": "Umělé řasy", "text": "Umělé řasy\n\nUmělé řasy jsou kosmetický doplněk používající se pro zvýraznění přírodních očních řas a to z důvodu zvětšení jejich tloušťky, délky a plnosti.\n\nUmělé řasy se vyrábějí v drobných páscích slepením jednotlivých polyesterových řas, které se před nanesením na víčko zastřihnou do požadované délky tak, aby pokryly zamýšlený úsek víčka. Následně se na jejich povrch nanáší speciální lepidlo na řasy, které se nechá chvilku zaschnout a pak se nanáší. Při přilepování řas se doporučuje hledět okem směrem dolů a začít s jejich přichycením na vnitřním okraji oka. Dále přilepovat podél přirozené linie očních řas, až se nalepí celé. Po nalepení se doporučuje použít řasenku pro jejich zvýraznění.\n\nUmělé řasy jsou nežádoucí nosit ty, kteří často trpí projevem alergické reakce na jakoukoli kosmetiku. Lepidlo, pomocí něhož jsou vlákna přilepena, může způsobit alergie.\n"}
{"id": "665411", "url": "https://cs.wikipedia.org/wiki?curid=665411", "title": "Sean Bonniwell", "text": "Sean Bonniwell\n\nThomas Harvey \"Sean\" Bonniwell (16. srpna 1940 San José, Kalifornie – 20. prosince 2011 Visalia, Kalifornie) byl americký kytarista, zpěvák a skladatel, nejvíce známý jako člen garage rockové skupiny The Music Machine.\n\n"}
{"id": "665418", "url": "https://cs.wikipedia.org/wiki?curid=665418", "title": "The Grandmothers", "text": "The Grandmothers\n\nThe Grandmothers (někdy také The Grande Mothers Re:Invented) je americká rocková skupina, hrající hudbu Franka Zappy, se kterým v 60. letech 20. století členové skupiny také hráli. V roce 2003 skupina vystoupila v Čechách, ještě jako The Grandmothers, a v roce 2011 znovu vystoupila v Praze již pod názvem \"The Grande Mothers Re:Invented\".\n"}
{"id": "665426", "url": "https://cs.wikipedia.org/wiki?curid=665426", "title": "Po čem ženy touží", "text": "Po čem ženy touží\n\nPo čem ženy touží, anglicky What Women Want, je americká romantická filmová komedie s fantasy prvky z roku 2000 režisérky a producentky Nancy Meyersové s Melem Gibsonem a Helen Huntovou v hlavní roli. Jde o jeden z nejvýdělečnějších filmů všech dob, který byl režírován ženou.\n\nSnímek je postaven na myšlence proměny mužského myšlení v hypotetickém případě, že by nějaký muž mohl někdy slyšet, co si ženy\nv duchu vlastně myslí, ale otevřeně to nahlas neříkají. Jde o zajímavou konfrontaci mužské a ženské mentality i sexuální role ve velmi nezvyklé situaci.\n\nNick je rozvedený muž (Mel Gibson) se v středních letech, z předchozího manželství má dospívající patnáctiletou dceru Alex (Ashley Johnson) a zaměstnán je ve významné reklamní agentuře. Žen se nikterak nestranní, ba naopak, každou chvíli má nějakou novou chvilkovou známost (ostatně mezi mnoha ženami lehčích mravů strávil celé své dětství). V zaměstnání má být brzy povýšen, nicméně jeho šéf Dan (Alan Alda) přijme na jeho šéfovské místo zcela novou pracovnici Darcy (Helen Huntová). Ta Nickovi i všem ostatním svým podřízeným zadá práci při propagaci dámských kosmetických potřeb a prádla. Nick se pokouší něco vymyslet, testuje ženské punčocháče a další předměty. Během prudké bouře však zničehonic jeho mysl začne \"slyšet\" to, co si ženy v duchu myslí aniž by to vyslovily nahlas. To jej velice deprimuje, neboť najednou slyší nejen všechny své milenky, svoji dceru, své sekretářky a všechny spolupracovnice v zaměstnání, ale vůbec všechny myšlenky všech žen, které potkává na ulici, v obchodech a vůbec všude kam vkročí. Toho velice deprimuje a ničí, neboť se o sobě dovídá mnoho velmi nepěkných věcí. Nicméně po nějaké době zjistí, že to má i své velké kladné stránky. Nejenže nyní mnohem lépe chápe svoji patnáctiletou dceru, se kterou si před tím vůbec nerozuměl, ale pozná i tajná přání a skryté myšlenky jemu podřízených spolupracovnic, ba co víc, efektivně se mu daří krást myšlenky své nové jinak velmi schopné šéfové Darcy, která se mu moc líbí a postupně se do ní zamiluje. Své mimořádné schopnosti začne využívat ve svůj prospěch a její myšlenky a nápady pak prezentovat jako své vlastní a tím ji nakonec poníží, ztrapní a znemožní natolik, že jí je donucen nakonec Dan propustit. Po čase sice svoji mimořádnou schopnost během další prudké bouře ztratí (ke své velké úlevě), ale jeho vnímavost a pochopení pro potřeby žen mu už zůstane. Nicméně Nick si Darcy zamiluje natolik, že šéfovi Danovi i jí samotné nakonec všechno přizná a ona mu z lásky tuto \"špinavost\" nakonec odpustí. Nick přemluví ředitele Dana, aby ji vzal zpět a celý příběh skončí pravým hollywoodským happyendem.\n\n\n"}
{"id": "665430", "url": "https://cs.wikipedia.org/wiki?curid=665430", "title": "Josef Stejskal (kněz)", "text": "Josef Stejskal (kněz)\n\nJosef Stejskal (21. ledna 1922 Šitbořice – 26. ledna 2014 Horní Police) byl český římskokatolický kněz a patnáctý arciděkan v Horní Polici, která je mariánským poutním místem; čestný kanovník kapituly sv. Štěpána v Litoměřicích.\n\nStudoval osmileté reálné gymnázium v Hustopečích, které bylo po vyhlášení protektorátu přestěhováno do Židlochovic a o Vánocích roku 1940 uzavřeno; maturitní zkoušku složil na jaře 1941 v Ivančicích, kam se část gymnázia přestěhovala. Poté začal studia v brněnském kněžském semináři, avšak začátkem druhého ročníku byl totálně nasazen a další dva a půl roku až do května 1945 strávil v Mostě. V letech 1945-9 svá kněžská studia v Brně dokončil a 5. července 1949 byl v katedrále sv. Petra a Pavla vysvěcen na kněze. O rok později byl na kněze vysvěcen také jeho bratranec Vladimír.\n\nJosef Stejskal nejprve působil jako kaplan v Poštorné, odkud byl následně z trestu poslán do severních Čech. Zde působil v Děčíně-Podmoklech (od března 1951) a České Lípě (od 1. července 1952). Od 1. února 1954 pak byl ustanoven administrátorem arciděkanství v Horní Polici a administrátorem excurrendo v Jezvé a Žandově. Jeho předchůdcem v Horní Polici byl R.D. Ludvík Gala, který byl arciděkanem od roku 1932 a zemřel v roce 1957.\n\nV roce 1970 byl Josef Stejskal jmenován litoměřickým biskupem Štěpánem Trochtou osobním děkanem. Zároveň získal právo nosit synodalie a expositorium (lat. \"Ius synodalium et expositorii canonicalis\"). Začátkem 90. let 20. století zavedl ve své farnosti poutní mariánská setkání vždy první sobotu v měsíci, která si získala značnou oblibu. Po více než 37 letech ve funkci administrátora byl k 1. dubnu 1991 jmenován arciděkanem, od 21. října 1996 se stal také čestným kanovníkem Katedrální kapituly u sv. Štěpána v Litoměřicích a 3. ledna 2001 byl papežem Janem Pavlem II. jmenován papežským prelátem. Byl jedním z nejdéle působících kněží v činné službě.\n\nU příležitosti oslav 91. narozenin oslavence v lednu 2013 sloužil mši v Horní Polici litoměřický biskup Jan Baxant.\n\nMons. Stejskal zemřel 26. ledna 2014. Pohřební Mše svatá byla sloužena litoměřickým biskupem Baxantem 1. února 2014 v hornopolickém kostele. Koncelebrovali členové litoměřické kapituly a další kněží. Po Mši svaté byl zemřelý uložen do hrobu na místním hřbitově poblíž hlavního hřbitovního kříže (v sousedství hrobů arciděkanů Hockeho a Kachlera). Zádušní mše byla také sloužena v den pohřbu ráno v půl osmé kanovníky kapituly v litoměřické katedrále.\n\nNa polické faře mu byla při příležitosti druhého výročí úmrtí odhalena pamětní deska.\nPřes 50 let na faře a hornopolickém poutním areálu v období, kdy zde působil Mons. Stejskal, pomáhala farní sestra Marie Večeřová, rodačka z Laviček. Marie Večeřová zemřela 27. září 2018 v biskupské rezidenci v Litoměřicích ve věku 88 let. Její tělesné ostatky byly uloženy do hrobu na hřbitově v Horní Polici.\n\n\n\n"}
{"id": "665431", "url": "https://cs.wikipedia.org/wiki?curid=665431", "title": "František Veselý (politik)", "text": "František Veselý (politik)\n\nFrantišek Veselý (18. září 1863 Jičín – 24. září 1935 Praha) byl český a československý advokát, politik, ministr spravedlnosti, poslanec Revolučního národního shromáždění Republiky československé za Československou stranu pokrokovou a později senátor Národního shromáždění ČSR za Československou stranu socialistickou (dříve národní sociálové, pozdější národní socialisté).\n\nNarodil se jako prvorozený syn do rodiny jičínského cukráře, jeho matka pocházela z měšťanské rodiny Kraciků, rovněž z Jičína. Když jeho matka v roce 1865 zemřela, oženil se jeho otec v témže roce následně podruhé. Otcova živnost však nevynášela, prosto svou druhu ženou i své děti roku 1873 opustil a odešel do Prahy. Františka začala následně vychovávat jeho babička z matčiny strany, vlastnící malý obchod v Jičíně.\n\nPo ukončení studií na obecné škole nastoupil v Jičíně na gymnázium, kde roku 1881 odmaturoval. Zástupcem ředitele byl v té době František Lepar, s jehož syny Vladislavem a Zdeňkem se František později spřátelil. Později se zasnoubil s Miladou Erbenovou, jejíhož bratra Englberta doučoval jakožto mladšího spolužáka z gymnázia. V té době již působil zároveň jako koncipient v místní právní kanceláři, což ovlivnilo jeho pozdější volbu povolání.\n\nUž v 90. letech 19. století se začal, tehdy jako advokát z Benešova, angažovat v politickém a veřejném životě, coby součást hnutí pokrokářů blízkého Tomáši Masarykovi, kterému dělal právního zástupce. Patřil mezi ty Masarykovy blízké, kteří ho přemlouvali, ať pokrokové hnutí zformuje v politickou stranu. Roku 1900 po hilsneriádě pak byla skutečně založena Česká strana lidová (neboli \"Realistická strana\"). Veselý se podílel na vypracování jejího programu. Zasedal v jejím výkonném výboru. Tato skupina se později ustavila jako Česká strana pokroková a v roce 1912 po revizi programu jako Československá strana pokroková, jejímž předsedou se Veselý stal. Po svém návratu z Holandska jej 20. září 1914 jmenoval prof. T. G. Masaryk zástupcem dr. Přemysla Šámala v \"České maffii\". V letech 1917–1918 patřil mezi hlavní stoupence zachování pokrokové strany jako samostatné politické síly a odmítal její fúzi s jinými národně liberálními formacemi do České státoprávní demokracie (později Československá národní demokracie).\n\nV letech 1918–1920 zasedal za pokrokáře v Revolučním národním shromáždění. V lednu 1920 se konal likvidační sjezd Československé strany pokrokové, kde její poslední předseda Otakar Krouský rozhodl o fúzi s národními socialisty. V parlamentních volbách v roce 1920 získal senátorské křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929. V senátu zasedal do roku 1935.\n\nZastával i vládní post. V první vládě Vlastimila Tusara (1919–1920) držel funkci ministra spravedlnosti.\n\n"}
{"id": "665432", "url": "https://cs.wikipedia.org/wiki?curid=665432", "title": "Cory Schneider", "text": "Cory Schneider\n\nCory Franklin Schneider (* 18. března 1986, Marblehead, Massachusetts, USA) je americký hokejový brankář hrající v týmu New Jersey Devils v severoamerické lize NHL.\n\nSchneider hrál lední hokej na střední škole Marblehead High School odkud po prvním ročníku přestoupil na Phillips Academy, kde působil ve funkci kapitána týmu. Během sezóny 2003/04 nastupoval za americký tým do 18 let amerického rozvojového programu. Ve vstupním draftu NHL 2004 byl vybrán na 26. místě Vancouverem Canucks. Po střední škole odešel na Bostonskou vysokou školu, kde hrál za Boston College Eagles, se kterými byli dvakrát šampióny univerzitní divize Hockey East v sezónách 2004/05 a 2006/07. 3. července 2007 podepsal tříletou nováčkovskou smlouvu s Vancouverem Canucks, ale v týmu Canucks byl až třetí brankář v pořadí za Robertem Luongem a Curtisem Sanfordem. Po tréninkovém kempu 2007 byl odeslán k farmářskému klubu Manitoba Moose hrajícím ligu American Hockey League. V Manitobě zpočátku soupeřil o pozici prvního brankáře s Drewem MacIntyrem. Postupem času se na pozici jedničky Moose usadil a po sezóně 2008/09 vyhrál cenu pro nejlepšího brankáře AHL. 22. listopadu 2008 byl po zranění Roberta Luonga poprvé povolán k Vancouveru Canucks a první zápas v jejich dresu odchytal 29. listopadu 2009 proti Calgary Flames při porážce 1:3. Z tréninkového kempu 2009 byl opět odeslán k Moose vzhledem k tomu, že k Canucks přišel nový náhradní brankář Andrew Raycroft. V sezóně 2009-10 byl podruhé povolán k Canucks, když si Luongo zlomil žebro a na dva týdny byl v prvním týmu Vancouveru. 2. června 2010 podepsal s Canucks dvouletou smlouvu na 1,8 miliónu USD (asi 33 miliónů kč). Poprvé v sezóně 2010-11 nastoupil 18. října 2010 proti Carolině Hurricanes a při vítězství 5:1 pochytal 32 střel. 6. března 2011 vychytal první čisté konto při vítězství 3:0 proti Anaheimu Ducks.\n\n\n\n"}
{"id": "665433", "url": "https://cs.wikipedia.org/wiki?curid=665433", "title": "Gong (hudební skupina)", "text": "Gong (hudební skupina)\n\nGong je francouzsko-britská hudební skupina hrající progresivní a psychedelický rock, případně space rock. Skupinou prošlo mnoho členů, jakými byli například Daevid Allen, Allan Holdsworth, Tim Blake, Didier Malherbe, Pip Pyle, Gilli Smyth, Steve Hillage, Francis Moze, Mike Howlett, Bill Bruford, Brian Davison, Chris Cutler nebo Pierre Moerlen. K roku 2016 vystupovala v sestavě Fabio Golfetti (kytara, zpěv), Kavus Torabi (kytara, zpěv), Fabio Golfetti (kytara), Ian East (flétna), Dave Sturt (baskytara) a Cheb Nettles (bicí).\n\n\n\n\n\n\n"}
{"id": "665436", "url": "https://cs.wikipedia.org/wiki?curid=665436", "title": "Magick Brother", "text": "Magick Brother\n\nMagick Brother je debutové album skupiny Gong, vydané v roce 1970. Nikdy nebylo vydané na CD. Album bylo také označováno jako Magick Brother, Mystic Sister.\n\n\n"}
{"id": "665441", "url": "https://cs.wikipedia.org/wiki?curid=665441", "title": "Charlotte Checkers (ECHL)", "text": "Charlotte Checkers (ECHL)\n\nCharlotte Checkers byl profesionální americký klub ledního hokeje, který sídlil v Charlotte ve státě Severní Karolína.\n\nTým hrával 17 let hokeje v lize ECHL od roku 1993 kdy se jim 13 krát podařilo postoupit do play off a v sezóně 1995/96 vyhráli Kelly Cup. Charlotte Checkers byl založen v roce 1993 kdy hráli až do roku 2005 v Coliseum Bojangles aréně. V roce 2005 se přestěhovali do Time Warner Cable Arena. 21. února 2009 udělali rekord v návštěvnosti kdy přišlo fandit 12398 diváků a vyhráli 5:2 proti týmu Florida Everblades. Jejich předchozí rekord byl 11237 diváků zaznamenán v únoru 2007 proti týmu Texas Wildcatters.\n\n21. ledna 2010 bylo informováno že jednání majitele Charlotte Checkers může koupit Albany River Rats který hrál AHL ligu a byl farmou Carolina Hurricanes v NHL. 10. února bylo prodáno tým River Rats vlastníkovi Charlotte Checkers s ohledem na to že Albany River Rats byli nahrazeni v lize AHL týmem Charlotte Checkers 2010/11. V důsledku toho museli v lize ECHL vzdát členství na konci sezóny 2009-10.\n\nZdroj: \n\n\"Legenda: Z = Zápasy, V = Vítězství, P = Prohra, PRO= Prodloužení, PPP = Prohra po prodloužení, PPS = Prohra po samostatných nájezdech, PV = Průměr vítězství, VG = Vstřelené góly, IG = Inkasované góly, TM = Trestné minuty\"\n\n\nVyřazená čísla\n\n\n"}
{"id": "665442", "url": "https://cs.wikipedia.org/wiki?curid=665442", "title": "Jednotky Impéria ve Warhammeru 40,000", "text": "Jednotky Impéria ve Warhammeru 40,000\n\nVe vesmíru Warhammeru 40,000 jsou Imperiální jednotky jedinou naději lidstva na přežití v pochmurné a nemilosrdné budoucnosti 41. tisíciletí. \"Impérium\" je obklopeno cizími druhy a je také pod neustálým útokem sil Chaosu, takže jeho přežití závisí na jeho ozbrojených složkách. \n\nObranné síly \"Impéria\" se skládají z: \n\nKromě toho je každý obydlený svět v \"Impériu\" povinen udržovat své vlastní vojenské síly pro obranu planety. Jednotlivé planetární obranné síly se od sebe velmi liší, ještě více než pluky Imperiální gardy, protože se drží mnohem více své kultury a svých tradic. Některé jsou nízké kvality, zatímco jiné jsou lépe trénované a vybavené než většina regimentů \"Gardy\" (například Cadijské Planetární obranné síly). \"Impérium\" má mnohem více organizací, než je zde uvedeno, ale ty jsou vysoce specializované. Tyto skupiny jsou zřídka k vidění, ovšem pokud jsou uvedeny, musí se s jejich silou počítat.\n\n\"Imperiální garda\" je největší a nejvíce různorodá vojenská organizace, která kdy ve \"W40K\" existovala. Některé z planet \"Impéria\" cvičí vlastní regimenty, které se liší počtem, designem uniforem, výstrojí i výzbrojí. Čím vyspělejší planeta, tím technicky vyspělejší \"Imperiální garda\". Jejím posláním je ochrana již dobytého území, obrana světů proti nenadálým útokům a dobývání cizích planet. Oproti \"Hvězdné pěchotě\" jde o slabší jednotky, kde jde více o početní převahu než o kvalitu. Každý regiment se skládá z 500 až 10,000 tisíc vojáků, které jsou řízeny \"Departmentem Munitoria\". Ten se stará o jejich zásobování, trénink a vybavení. O velení se podle velikosti regimentu stará důstojník s hodností od plukovníka po generála. Další osobou skoro stejně důležitou je \"Komisař\". Tento důstojník zajišťuje morálku vojáků a náboženské vedení jednotky. V některých případech, například u Tanithských prvních a jediných se může jednat o jednu osobu, zde komisaře-plukovníka Ibrama Gaunta.\nProtože gardisté bývají jen lehce obrněni a nemají potřebné fyzické nebo psychické schopnosti, využívají ve velkém množství vojenskou techniku. Mezi ni patří tanky, lehkým \"Siegfriedem\" počínaje a těžkým \"Banebladem\" konče, transportní vozidla, průzkumná vozidla, dělostřelectvo a další. Stejně jako členové \"Gardy\" jsou i vozidla přizpůsobená dané planetě, takže existuje například mnoho variant tanku typu \"Leman Russ\". Pochopitelně stejně široký je i seznam osobních zbraní: boltery, granáty, plamenomety, laserové a plazmové zbraně, tavomety i klasické palné zbraně a mnoho dalších.\nNěkteré známější regimenty:\n\nZatímco Imperiální garda zahrnuje pozemní jednotky, \"Imperiální námořnictvo\" flotily a vesmírné lodě. Úkolem \"Námořnictva\" je obrana imperiálních planet, ochrana a doprovod obchodních lodí, transport pěchoty, ničení nepřátelských lodí a planet. Lodě námořnictva nejsou technologicky tak pokročilé jako plavidla Eldar nebo Necronů, ale nedostatky nahrazují počtem a dobrou organizací. \n\"Námořnictvo\" bylo vytvořeno v době Velké křížové výpravy a spolu s \"Imperiální gardou\" tvořili jedinou organizaci, \"Imperiální armádu\". Původně byl každému regimentu \"Gardy\" přidělen jeden imperiální křižník a dohromady jim velel velící důstojník. Po Horově Kacířství rozdělil \"Codex Astarta Armádu\" na \"Gardu\" a \"Námořnictvo\" ze stejných důvodů, jako změnil velikost kapitul \"Hvězdné pěchoty\".\nFlotily \"Námořnictva\" jsou složeny z mnoha různorodých lodí, které lze rozdělit do čtyř kategorií: bitevní lodě a velké křižníky, křižníky a lehké křižníky, eskortní plavidla a stíhači. Velikost plavidel ve \"W40K\" je předmětem dohadů, nicméně všeobecná shoda stanovuje délku eskortních plavidel na 750 metrů až 2 kilometry, lehkých křižníků a křižníků na 2500 až 3500 metrů, velkých křižníků na 3000 až 4500 metrů a bitevních lodí na 4500 až 6000 metrů. Existují pochopitelně výjimky, vlajková loď vojevůdce Horuse měla měřit téměř 15 kilometrů.\n\n\"Hvězdná pěchota\" (nebo také \"Adeptus Astartes\") vychází z \"Legií Hvězdné pěchoty\" (Legiones Astartes), které vytvořil Císař během Velké křížové výpravy. Legií bylo dohromady dvacet a jejich veliteli byli uměle vytvoření synové Císaře, nadlidští válečníci Primarchové. Během Horova Kacířství některé legie zradily Císaře a \"Impérium\"; ty, které mu zůstaly věrné, se přeměnily na \"Hvězdnou pěchotu\".\n\n\"Hvězdnou pěchotu\" tvoří armáda elitních, geneticky modifikovaných můžu, kteří jsou vybíráni na základě svých válečnických schopností. Každá kapitula má své tradice a historii plnou slavných činů a jmen dávných hrdinů. Jednotlivé kapituly se od sebe liší jednak znakem a barevným schématem (může se lišit před a po Horově kacířství), tak výkladem \"Codexu Astartes\" (doktrína \"Hvězdné pěchoty\") a tedy způsobem boje s nepřítelem. Kapituly používají specifické jednotky a techniku, které žádná jiná kapitula neužívá (\"Ravenwing\" Temných andělů, \"Leman Russ Exterminator\" Hvězdných Vlků, apod.). Jednotlivé kapituly tvoří zcela samostatné armády, které nepodléhají žádnému velení a jsou schopny se vypořádat téměř s jakoukoliv hrozbou. Více kapitul se v jedné válečné zóně vyskytuje pouze zřídka - většinou v konfliktech, které mají klíčový význam pro přežití \"Impéria\" (bitva o Armageddon, boje proti Temným křížovým výpravám Chaosu nebo obrana před tyranidími roji). V důsledku toho jsou vztahy mezi jednotlivými kapitulami na různé úrovni od spojenectví až po otevřené nepřátelství (například nepřátelství \"Hvězdných vlků\" a \"Temných andělů\" přetrvává více než 10,000 let). Elitou \"Adeptus Astartes\" jsou \"Terminátoři\", což jsou veteráni kapitul oblečení do speciálních brnění s vysokou odolností a drtivou palebnou silou, ale nízkou pohyblivostí.\nVšechny kapituly vznikly při Zakládáních, kterých bylo zatím zaznamenáno 26 vln, nejznámější jsou první dvě. Při \"Prvním zakládání\" vzniklo 20 \"Legií Hvězdné pěchoty\", každou vedl jejich \"Primarcha\". Během Horova kacířství se 9 legií obrátilo na stranu Chaosu, 9 zůstalo loajálních Císaři a o dvou legiích byly veškeré záznamy vymazány. Druhé Zakládání změnilo legie v duchu \"Codexu Astartes\" na menší kapituly, aby se již nemohly opakovat události Horova kacířství. Stávající loajální kapituly si ponechaly svá jména, ale změnily barvy a znaky. Také vznikly nové, takzvané následnické kapituly, které vyšly z původních, jejich počet ale není znám.\n\nSeznam loajálních legií z Prvního zakládání:\n\"Temní andělé\". První legie vytvořená Císařem. Sídlí ve Skále - ohromné vesmírné pevnosti, která je posledním pozůstatkem domovského světa legie, Calibanu. Ten byl zničen v samém závěru Horova kacířství bratrovražedným bojem mezi bojovníky \"Temných andělů\" poté, co byla část legie vedená Luthorem určena k ochraně Calibanu a výcviku nových rekrutů svedena na scestí Chaosem. Když se zbytek legie pod velením Primarchy El'Jonsona ocitl po návratu na Caliban pod palbou svých bratří, došlo k nelítostnému boji na život a na smrt, který vedl ke zničení planety, zranění a ukrytí Primarchy ve Skále a útěku „Padlých andělů“ a jejich rozptýlení po celé galaxii. Tato událost je střeženým tajemstvím kapituly a dopadení odpadlíků je primárním cílem \"Temných andělů\", při kterém se nevyhýbají ani střetům s jinými složkami moci \"Impéria\".\n\n\"Bílé jizvy\". Sídelní svět: Mundus Planus (Chogoris). Tato legie byla vytvořena podle vzoru mongolských nájezdníků, na planetě převládá agrárně založené kmenové společenství, loajalita bojovníka vůči klanu je absolutní. Bojovníci vhodní pro \"Bílé jizvy\" jsou rekrutováni z těchto kmenů a loajalita přechází na legii a Císaře. Metoda válčení prosazená Primarchou Jaghataiem Khanem spočívá v bleskových útocích vysoce mobilních sil (útočné motorky, vznášedla, skupiny vybavené Jet Packy) na nepřítele a rychlé stáhnutí, ale jsou schopni i velkých čelních útoků.\n\n\"Hvězdní vlci\". Sídelní svět: Fenris. Legie sídlila v pevnosti zvané Fang (Tesák) - nejvyšší hoře skalnatého polárního kontinentu Asaheim. Organizace současné kapituly vychází z organizace původní Legie, a proto se značně liší od \"Codexu Astartes\". Bojovníky vhodné připojit se k \"Vlkům\" vybírají \"Wolf Priest\" (Vlčí kněží) při soubojích a válkách, které spolu vedou barbarské kmeny na Fenrisu. Velmi často se tak stává, že bojovník zemře a musí být oživen pomocí tajemných lékařských přístrojů, které Kněží ovládají. Poté jsou nováčci převezeni do výcvikového táboru (Russvik, Grimnir nebo Valksberg) a tam tvrdě fyzicky trénováni, takže jich přibližně polovina nepřežije. Přeživší jsou odvezeni do Tesáku, kde musí projít Morkaiovou bránou, jakousi zkouškou vůle a oddanosti. Poté se musejí napít z Wulfenova poháru, aby prokázali, že mají vlka v sobě pod kontrolu. Pokud přežijí, jsou zařazeni k \"Blood Claws\" (Krvavým spárům) jedné z dvanácti \"Great Companies\" (Velkých rot). Starší \"Vlci\" pak povýší mezi \"Grey Hunters\" (Šedé lovce) a nejstarší a nejzkušenější \"Vlci\" k \"Long Fangs\" (Dlouhým tesákům). Průzkum a infiltraci obstarávají elitní \"Wolf Scouts\" (Vlčí průzkumníci) rekrutovaní z řad \"Šedých lovců\", elitní veteráni mnoha bitev jsou zváni do \"Wolf Guards\" (Vlčích strážců), které tvoří osobní stráž \"Vlčímu lordovi\", který vede \"Velkou rotu\". Pokud by byl \"Vlčí lord\" zabit v bitvě nebo by zemřel věkem, je jeho nástupce vybírán z jeho \"Vlčích strážců\". Z dvanácti \"Vlčích lordů\" se volí velitel celé kapituly, \"Great Wolf\" (Velký vlk).\n\n\"Imperiální pěsti\". Sídelní svět: Terra (Země). \"Imperiální pěsti\" jsou jednou z nejrespektovanějších legií (nyní kapitul) \"Adeptus Astartes\". Nejen že je jejich oddanost k Císaři uznávána jako absolutní, ale i jejich vztahy s ostatními loajalistickými kapitulami jsou na výborné úrovni. Svou pověst si vysloužili během temné doby Horova kacířství, kdy byli jednou ze tří legií , které hájily Císařský palác. Specialitou \"Pěstí\" je obléhací a dobývací způsob boje.\n\n\"Krvaví andělé\". Sídelní svět: Baal. Známá svým prokletím Temné zuřivosti, které postiženým členům navozuje psychotické stavy spojené s vizemi posledního souboje Primarchy Sanguinia s arcikacířem Horem. Postižení bojovníci se stávají smrtícími stroji na zabíjení imunními proti bolesti a nebezpečnými pro vše co se jim postaví do cesty. Jen několika málo válečníkům v historii se podařilo svoji zuřivost ovládnout a apatykáři kapituly se již 10,000 let marně snaží najít lék, který by je zbavil tohoto prokletí.\n\n\"Železné ruce\". Sídelní svět: Medusa. Kapitula, která se z původní legie vyvinula, je známá tím, že své bojovníky vylepšuje kybernetickými implantáty, protože věří, že živá tkáň je slabá. \"Legie Iron Hands\" byla stvořena Císařem jakožto obraz samotného Primarchy Ferruse Mannuse. Během Horova kacířství byl Ferrus spolu s veterány \"Iron Hands Legion\" a dvěma dalšími legiemi vylákán na planetu Istvaan V, kde byli zrazeni a Ferrus sám zabit svým bratrem, Primarchou Fulgrimem. Současná kapitula se neustále obviňuje za smrt svého Primarchy. Po porážce shledaly \"Iron Hands\" jako příčinu masakru slabost, která zapříčinila předešlé události. Nebýt slabosti, zcela jistě by se \"Horus\" nevydal cestou kacířství, nebýt slabosti, nenásledovalo by ho tolik přívrženců. Poté začaly \"Iron Hands\" vyhledávat jakoukoliv formu slabosti všude, kde se dalo. Jako jednu formu slabosti shledali i živou tkáň, a proto začali své členy zbavovat živých tkání a nahrazovat je mechanickými. Při vstupu do kapituly je proveden zákrok, při kterém se adeptovi amputuje levá paže a nahradí se mechanickou. Postupem času se nahrazují i ostatní orgány a u veteránů bývá časté, že z jejich živé tělesné schránky moc nezbude. Vrcholem mechanizace těl jsou Dreadnoughty. Existují zmínky o mariňácích, kteří byli již kompletně zmechanizováni a postrádají drtivou většinu živých tkání. Toto jednání nepovažuje za vhodné Inkvizice, ale prozatím jej do velké míry přehlíží, protože bojový přínos \"Iron Hands\" je nezanedbatelný a kromě fanatické oddanosti stroji jsou neochvějně a na smrt oddaní Císaři. Možná díky mechanickým vylepšením není znám jediný případ v historii, kdy by člen \"Iron Hands\" nebyl schopen vykonat úkol kvůli fyzické zdatnosti.\n\n\"Ultramariňáci\". Sídelní svět: Macragge. Kapitula známá mnohdy až slepým následováním \"Codexu Astartes\", který byl vytvořen jejím Primachou Roboutem Guillimanem. Každý bojovník kapituly se musí zpaměti naučit část \"Codexu\" tak, aby členové každé jednotky mohli v případě potřeby dát dohromady vědomosti obsažené v celé knize a s jejich pomocí vyřešit situaci, které čelí. V nedávné historii rovněž došlo na Macragge k bitvě proti tyranidímu roji Behemoth. Roj byl poražen za cenu obrovských ztrát (tj. celá první rota kapituly). Od té doby jsou Ultramarines považováni za jedny z největších expertů na boj s touto cizáckou rasou.\n\n\"Salamandři\". Sídelní svět: Nocturne. \"Salamandři\" jsou známí svým stoickým a pragmatickým přístupem k válčení. Tyto postoje jsou především dědictvím jejich Primarchy Vulkana, a drsného světa, odkud pocházejí. Nocturne je planeta téměř bez života v \"Segmentu Ultima\". Gravitační tah jejího měsíce, Promethea, činí z Nocturne nestabilní svět sužovaný zemětřeseními a posetý sopkami. Primarcha Vulkan vštípil svým bojovníkům rovněž trpělivost a vztah k řemeslnému umění, takže se všichni naučili různým řemeslným dovednostem. Na rozdíl od ostatních kapitul, které při údržbě zbraní a zbrojí spoléhají na své \"techmariňáky\", dokáže každý \"Salamandr\" opravit jakékoli poškození, které jeho vybavení utrpí a je schopen svou výzbroj upravovat a vylepšovat. Jejich specialitou je logicky útok plamenometem na krátkou vzdálenost.\n\n\"Havraní stráž\". Sídelní svět: Deliverance. Po vzoru svého Primarchy Coraxe jsou mistři v partyzánské válce. Deliverance (dříve Lycaeus) je měsíc obíhající kolem planety Kiavahr, jehož obyvatelé byli dlouho otroky \"TechGildy\" Kiavahrů. Corax se stal vůdcem vzbouřenců a měsíc osvobodil. Při oslavách vítězství přistál Císař na Deliverance a vyhledal Coraxe, za úsvitu následujícího dne převzal Corax velení nad \"Legií Havraní stráže\" a přidal se k Císaři a jeho Velké křížové výpravě. Za svou věrnost si žádal jedinou věc: pomoc při dobytí Kiavahru. \"TechGilda\" byla v tu dobu ještě otřesena ze ztráty Lycaesu a nebyla schopna postavit proti \"Havranům\" sílu, která by jí mohla alespoň zbrzdit. Kiavahr byl připojen k \"Impériu\". Během dobývání Istvaanu V. byla \"Havraní stráž\" zrazena a zdecimována, takže byla nucena ustoupit zpět na Deliverance s úmyslem co nejrychleji doplnit stavy. V zoufalé snaze začal Primarcha Corvus Corax experimentovat s geneticky řízeným zrychleným růstem mariňáků, což se mu podařilo, ale za cenu nenapravitelného poškození genofondu \"Havraní stráže\" . Po rozdělení \"Legie\" a obnovení vlády \"Impéria\" v galaxii se uzavřel v nejvyšší věži v Havraním trnu, modlil se k Císaři a prosil za odpuštění toho, co přikázal provést se svou \"Legií\". Jestli mu bylo odpuštěno se už asi nikdy nedovíme, jisté však je, že přesně rok poté, co se zamkl ve věži, se Corax objevil v pevnosti se zdrceným výrazem a divokým pohledem. Opustil Deliverance, zamířil k \"Oku hrůzy\" a pak už ho nikdo nikdy neviděl. To poslední co od něj kdy kdo slyšel bylo: „Nikdy víc...“ \n\nSvaté Řády imperiální Inkvizice jsou uzavřené a mocné organizace zajišťující „duchovní ochranu“ občanů \"Impéria\". Jejich členům se říká \"Inkvizitoři\" a mají za úkol vyhledávat a ničit potenciální hrozby lidstva. Dělí se na větší řády (Ordo Malleus, Hereticus a Xenos) a menší řády (např. Ordo Sepulturum, Sicarius), kterých je neznámý počet. Každý ze tří velkých řádů má \"Chamber Militant\" (ozbrojené složku):\n\n\"Hlídka smrti\" - řád Ordo Xenos. Větev \"Inkvizice\" s pověřením studovat, přechovávat a hlavně vyhlazovat cizácké rasy. \"Hvězdní pěšáci\" z \"Hlídky smrti\" mají černá brnění a jsou sesbíráni z mnoha rozdílných kapitul Adeptus Astartes, pouze symbol na nárameníku ukazuje na jejich pravou příslušnost. Každý bojovník složí posvátnou přísahu \"Řádu\" a její členové zůstávají spolu, dokud to velitelé považují za nezbytné. Po dokončení služby jsou bojovníci propuštěni zpět ke svým kapitulám a jejich přísahy jsou naplněny. Hlídka má za úkol cizáky nejen zabíjet, ale také získávat a studovat jejich technologii. Přes nekompromisně prosazovaný odstup jsou členové \"Inkvizice\" nuceni studovat kacířské artefakty nepřátel, se kterými musí bojovat. Například C'tanský fázový meč byl získán právě členy \"Hlídky smrti\" z dlouho mrtvého světa Necronů.\n\n\"Šedí rytíři\" - řád Ordo Malleus. Část \"Inkvizice\" zaměřená na boj s démony. Sám Imperátor vydal příkaz k vytvoření této unikátní kapituly. \"Šedí rytíři\" nejsou od narození bojovníci. Z mnoha mužů vybraných na tuctech světů se vyberou ti nejodvážnější a nejsilnější ve víře a ti podstoupí trénink. Adepti jsou převezeni na Saturnův měsíc Titan, kde podstoupí testy víry, síly, odolnosti a odvahy, které zlomí všechny kromě nejsilnějších bojovníků. Těm jsou potom naočkovány geny, které z nich udělají \"Hvězdné pěšáky\". Následuje 666 Rituálů odporu, které postaví \"Šedé rytíře\" proti nejhrůznějším nepřátelům a poté musí vydržet bolest, která by ochromila „normálního“ \"Hvězdného pěšáka\". Jejich život je plný rituálů, meditací a sebezapření určených k posílení mysli a obrnění duše proti démonům. \"Šedí\" se tak můžou pyšnit tím, že nikdy za celou historii kapituly se nikdo neobrátil k Chaosu. Mezi \"Šedé rytíře\" se mohou dostat jen ti nejzručnější a nejodolnější psykeři. Nejlepší z nich jsou trénováni, dokud nedosáhnou mistrovství, které se vyrovná \"knihovníkům Adeptus Astartes\".\n\n\"Bojové sestry\" - řád Ordo Hereticus. Tato výhradně ženská část \"Inkvizice\" sice nemá takový trénink jako \"Adeptus Astartes\", ale jejich fanatická víra v Císaře jim to bohatě vynahrazuje. Jejich úkolem je šíření světla Imperátorova po celém vesmíru a ničení všech, kdo mu odporují. Sestry rády používají k očistě nepřátel ohnivé zbraně jako plamenomety a tavící zbraně, reprezentují tak očistný oheň Imperátorův.\n\n\"Adeptus Arbites\" prosazují \"Lex imperialis\", Imperiální právo, ztělesněné ve velké Knize rozsudku. Každá z planet \"Impéria\" má vlastní vládu, zákony a policejní síly k prosazení těchto zákonů. \"Arbitrů\" se týká pouze prosazování Imperiálního práva, širší právní předpisy, na kterých stojí celé \"Impérium\". Naprosto oddaní a bez slitování jsou \"Arbitři\" obávaní v celé galaxii, protože jsou agenty krutého zákona, kde selhání a neschopnost jsou zločiny a jediným trestem je smrt. Jsou oprávněni jednat jako soudce, porota i kat - občané nemají žádná práva, pouze kněží nebo členové Inkvizice si mohou nárokovat řádný soud.\n\n\"Adeptus Custodes\" jsou strážci Imperiálního paláce, Zlatého trůnu a rovněž osobní strážci samotného Císaře. Malá elitní jednotka tří set \"Custodes\", známá jako „Společníci“, tvoří osobní stráž Císaře a jen zřídka opouští Palác, natož svatou Terru. Vzhledem k obrovské velikosti Imperiálního paláce \"Custodes\" vždy působí jako obranná armáda. To oni rozhodují, kdo může vstoupit do trůnního sálu, a kdy.\n\nNenápadná, velmi tajnůstkářská, ale vitální součástí Imperiální válečné mašinerie. \"Officio Assassinorum\" trénuje a nasazuje nájemné zabijáky po celé galaxii k eliminaci nebezpečných jedinců. Každý zabiják je produktem celoživotního tréninku a vzdělávání v jednom z Assassinských chrámů, každý Chrám se specializuje na vlastní způsob boje. Tito vrazi jsou tak vysoce účinní, že vyslání jediné osoby znamená jistou smrt pro cíl, ať je kde chce a kým chce.\n\n"}
{"id": "665447", "url": "https://cs.wikipedia.org/wiki?curid=665447", "title": "Josef Antonín Gurecký", "text": "Josef Antonín Gurecký\n\nJosef Antonín Gurecký, \"také\" Kuretzky, \"či\" Gurezky (1. března 1709 Přerov – 27. března 1769 Olomouc) byl český hudební skladatel a houslista.\n\nPocházel z hudebního rodu, který byl po několik generací ve službách olomouckého biskupství. Jeho starší bratr, Václav Matyáš Gurecký, byl rovněž hudebním skladatelem a houslistou. Stejně jako jeho bratr studoval na piaristickém gymnáziu v Kroměříži a zpíval v tamním chlapeckém sboru. Zde také získal základy hudebního vzdělání.\n\nStal se oblíbeným hudebníkem šlechtických sídel celé Evropy. Během svých cest se seznámil s nastupujícím klasicismem a na rozdíl od svého staršího bratra, který je typickým představitelem pozdního baroka, komponoval již v tomto novém stylu.\n\nV letech 1735–1740 působil na dvoře hraběte Schönborna ve Wiesentheidu, kde se dochovalo nejvíce jeho skladeb. Poté, co se Jakub Arnošt z Liechtensteina stal olomouckým biskupem, vstoupil okolo roku 1740 do jeho služeb, kde spolupracoval se svým bratrem Václavem. Po bratrově smrti v roce 1743 se stal ředitelem kůru v katedrále sv. Václava v Olomouci. \n\nU příležitosti oslav šestistého výročí trvání premonstrátského řádu v Hradisku u Olomouce byla 26. srpna 1751 uvedena v Olomouci jeho alegorická opera \"Filia Sion\" na latinský text řádového básníka Adama Rubnera.\n\nKromě chrámových skladeb a opery \"Filia Sion\" (která se bohužel nedochovala) je autorem zejména instrumentální hudby. Zvláštní pozornost věnoval violoncellu, pro které zkomponoval řadu koncertů. Koncerty pro tento nástroj a smyčcový orchestr, jakož i koncerty pro housle a continuo jsou dodnes součástí koncertního repertoáru.\n\n\n"}
{"id": "665448", "url": "https://cs.wikipedia.org/wiki?curid=665448", "title": "Zámek Reichenau", "text": "Zámek Reichenau\n\nZámek Reichenau (nebo počeštěně též Rychnov, \"Schloss Reichenau\" je zámek v dolnorakouské obci Rychnov na Rakousu.\n\nZdejší sídlo bylo poprvé zmíněno roku 1256 v souvislosti šlechtických služebníků pánů von Pitten-Klamm, kteří získali vlastnická práva ke zdejšímu panství. Ta byla roku 1311 převedena na bratry Fallbachovy.\n\nV roce 1333 koupil rychnovské panství a zámek vévoda Ota Habsburský zv. Veselý a zámek věnoval neuberskému klášteru. Cisterciáčtí mniši v Reichenau sídlili přes 450 let. Díky příznivému klimatu mnoho neuberských opatů často trávilo dnů na zámku Reichenau.\n\nRoku 1784 přešlo panství Reichenau do vlastnictví innerberského hlavního cechu, který zámek využíval jako úřední sídlo a ubytování pro své vysoké úředníky.\n\nPoslední majitelka Margarethe Bader-Waissnix zřídila v roce 1992 nadaci ve prospěch obce Reichenau. Účel nadace je zřízení kulturního centra. Ve shodě s nadací se v roce 2003 zámek Reichenau stal hlavním výstavním místem Dolnorakouské zemské výstavy. Také roku 2004 byla k vidění velká výstava ke „150 výročí Semmeringbahn“ (horská železnice) s názvem „Faszination Semmeringbahn“.\n\n"}
{"id": "665452", "url": "https://cs.wikipedia.org/wiki?curid=665452", "title": "Seznam úmrtí v rock and rollu", "text": "Seznam úmrtí v rock and rollu\n\nSeznam úmrtí v rock and rollu:\n\n \n\n\n"}
{"id": "665454", "url": "https://cs.wikipedia.org/wiki?curid=665454", "title": "Kyselina xenonová", "text": "Kyselina xenonová\n\nKyselina xenonová (HXeO) je jednou z kyselin xenonu, je odvozena od oxidu xenonového. Existenci této kyseliny předpověděl v roce 1933 Linus Pauling. Je to velmi silné oxidační činidlo, její rozklad je nebezpečný, protože se uvolňuje velké množství plynných látek: xenon, kyslík a ozon.\n\nJejí soli se nazývají xenonany, obsahují anion HXeO. Snadno disproporcionují na plynný xenon a xenoničelany:\n\nÚplně deprotonovaný anion XeO nebyl dosud popsán.\n\nKyselina xenonová se používá jako oxidační činidlo v organické chemii.\n\nPřipravuje se rozpouštěním oxidu xenonového ve vodě.\n"}
{"id": "665478", "url": "https://cs.wikipedia.org/wiki?curid=665478", "title": "Saugos", "text": "Saugos\n\nSaugos je městys v západní části Litvy, v jihozápadním Žemaitsku, v Klaipėdském kraji, okres Šilutė. Městečko leží mezi křižovatkou silnice č. 141 Klaipėda - Šilutė se silnicí č. 193 Saugos - Švėkšna a železniční tratí Klaipėda - Šilutė - Tilžė (železniční zastávka pod jménem sousední vsi Kukorai). V městysu je základní škola Jurgise Mikše, dětský domov (od roku 1947), pošta (PSČ:LT-99060), evangelický luterský kostel (od roku 1905, architektonická památka), katolický kostel Svatého Kazimíra (vybaven roku 1947, ve známém litevském televizním filmu „Vilius Karalius“ se hlavní hrdina oženil právě v tomto kostele), je zde dřevěný památník mučedníkům Sibiře, mlýn s pilou, několik uměleckých kolektivů, například ženský chór „Vakarė“, taneční soubor seniorů, dětský soubor...\n\nNázev \"Saugen\" byl poprvé zmíněn roku 1540. Silnice přes Saugos byla postavena roku 1853 a první železnice Klaipėda - Tilžė roku 1875. V roce 1968 do jednoho správního celku byly spojeny původně samostatné vsi Saugos I a Saugos II. V roce 2008 byl potvrzen městský znak.\n\nNázev Saugos je v litevštině v pomnožném čísle, rod ženský. Někdy se vyskytuje chybný název Saugai, který by byl v pomnožném čísle, rod mužský. Obecné slovo sauga znamená bezpečnost, (o)chrana. Zda se jménem sídla souvisí, není známo.\n\n"}
{"id": "665487", "url": "https://cs.wikipedia.org/wiki?curid=665487", "title": "Mildred Droppa Loucky", "text": "Mildred Droppa Loucky\n\nMildred Mary Droppa Loucky, též Mildred Droppová (6. září 1915 ve Spaffordu – 11. června 2003 v Syracuse) byla americká křesťanka, která působila jako misionářka mezi dětmi v Československu.\n\nNarodila se v rodině české matky a slovenského otce; oba rodiče byli emigranti do USA. Od roku 1947 do roku 1949 působila v Československu jako první misionářka organizace \"Child Evangelism Fellowship\", zaměřené na evangelizaci dětí. Roku 1949 se provdala za Lubomíra Louckého (†2000). Po nástupu komunismu byla vyhoštěna.\n\nMěla tři syny a tři dcery; jednou z jejích dcer je baptistická kazatelka Joanna Loucky-Ramsey (*1954).\n\n"}
{"id": "665494", "url": "https://cs.wikipedia.org/wiki?curid=665494", "title": "Nadační fond proti korupci", "text": "Nadační fond proti korupci\n\nNadační fond proti korupci (NFPK, původně Nadační fond pro boj proti korupci) je česká nestátní nadace, kterou 15. března 2011 zřídili Karel Janeček, Stanislav Bernard a Jan Kraus. Jeho cílem je podpora boje proti korupci v Česku. NFPK mimo jiné uděluje Cenu za odvahu, jejíž příjemce je uznán za úspěchy v boji proti korupci.\n\n\nFond chce podporovat projekty odhalující korupční činnosti s významným ekonomickým dopadem na veřejnou správu, udílet ceny za prokázání korupce významného ekonomického dopadu, vypisovat granty na podporu investigativních novinářů, usilovat o dotahování zveřejněných případů korupce do konce, přispívat k budování etických hodnot v demokratické společnosti a tlačit na politiky k provedení nutných legislativních změn.\n\nOficiálně zahájil svou činnost 23. března 2011 za přítomnosti velvyslance USA v České republice Normana Eisena ve Vratislavském paláci v Praze udělením prvních dvou cen. Odměněni byli Libor Michálek a Ondřej Závodský za to, že riskovali svou budoucnost a navzdory chybějící právní ochraně oznámili korupční podezření na svých úřadech.\n\nČleny správní rady nadace jsou:\n\n\nFond obvinil pražského podnikatele Ivo Rittiga, který je považován za jednoho z regionálních kmotrů ODS, že na jeho účty přicházely desítky milionů korun z pražského dopravního podniku. Rittig se proti tomu ostře ohradil a uvedl, že je „šokován, jak bezostyšnému osočení byl vystaven\". Společnost Neograph, která pro dopravní podnik dodávala jízdenky, měla uzavřenou smlouvu s firmou Cokeville Assets Inc. sídlící na Britských Panenských ostrovech. Za zprostředkování smlouvy měla tato společnost dostávat z každého lístku 17 haléřů. Karel Randák z protikorupčního fondu tvrdí, že firma Cokeville má smlouvu o spolupráci s Rittigem, na jejímž základě má firma Rittigovi vyplácet provize ve výši 160 tisíc eur měsíčně a procenta ze zisku.\n\nV prosinci 2011 upozornil na firmu Oleo Chemical, která dodávala bionaftu do pražského dopravního podniku a také spolupracovala s firmou Cokeville Assets. V září 2014 pak Útvar pro odhalování organizovaného zločinu zadržel některé pracovníky firmy Oleo Chemival a advokáty kanceláře MSB Legal.\nPolicie obvinila 10 lidí z několik trestných činů včetně krácení daně a porušení povinnosti při správě cizího majetku, neboť pracovali jako organizovaná skupina a vyváděli peníze z firmy Oleo Chemical.\n\nPodle fondu nechala Nemocnice Na Homolce za působení bývalého ředitele Vladimíra Dbalého vydělat na pronájmu vlastních skladů soukromé společnosti napojené na AK Šachta and Partners, resp. na Iva Rittiga.\nFond odhaduje, že nemocnice tratila na přenechání provozování skladů kolem 8 milionů korun měsíčně ve prospěch společnosti ALSEDA, tedy ročně kolem 100 milionů korun.\n\nNFPK podal v únoru 2012 trestní oznámení na tehdejšího ministra práce a sociálních věcí Jaromíra Drábka, jeho tehdejšího prvního náměstka Vladimíra Šišku a na neznámé pachatele. Důvodem bylo podezření ze spáchání trestného činu porušení povinnosti při správě cizího majetku, zneužití informace a postavení v obchodním styku, přijetí úplatku a dalších. Těchto trestných činů se dotyční mohli dopustit při zavádění nových informačních systémů pro výplaty dávek pomoci v hmotné nouzi, příspěvku na péči a dávek pro tělesně postižené. V říjnu 2012 Jaromír Drábek rezignoval na svůj post a následně v červenci 2013 byli obžalováni z podplácení a zneužití pravomoci úřední osoby Vladimír Šiška a bývalý ředitel odboru IT tohoto ministerstva Milan Hojer. V lednu 2014 Úřad pro ochranu hospodářské soutěže v prosinci pravomocně zakázal společnosti Fujitsu pokračovat v plnění smlouvy na provoz a správu informačních systémů na výplatu nepojistných sociálních dávek a služeb zaměstnanosti. Po téměř dvou letech krajně problematického (ne)fungování nového IS na úřadech práce se Ministerstvo práce a sociálních věcí vrací k IS, který bezproblémově fungoval mnoho let.\n\nNadační fond proti korupci podal dne 21. 5. 2013 trestní oznámení na prezidenta Hospodářské komory České republiky (dále jen „HK ČR“) Petra Kužela a na další neznámé pachatele. Předmětem devadesátistránkového trestního oznámení je podezření ze spáchání trestných činů zpronevěry, porušení povinností při správě cizího majetku, sjednání výhody při zadávání veřejné zakázky, pletichy při zadávání veřejné zakázky a jiných trestných činů.\n\nNadační fond proti korupci v roce 2017 upozornil na dlouholetou absurdní praxi, podle které může Úřad pro ochranu hospodářské soutěže zmařit stížnost podnikatele, stěžujícího si na porušení pravidel zadávání veřejných zakázek – tzv. šnečí fintu. Jediným předpokladem zmaření jsou průtahy v rozhodování ÚOHS a rychlé uzavření smlouvy mezi zadavatelem a vybraným uchazečem. Bránící se podnikatele přitom ÚOHS paušálně označuje za výpalníky. ÚOHS uvádí, že je zcela v pořádku, když má ve svých rukách nekontrolovatelnou a nepřezkoumatelnou moc rozhodovat o tom, zda se ke stížnosti podnikatele věcně vyjádří či nikoliv. Tímto způsobem bylo zmařeno na 250 stížností v hodnotě cca 25. mld. Kč. Zatím poslední stížnost zmařená tímto způsobem je ze dne 19. dubna 2017. Jedná se tedy o fintu, která je stále aktuální. NFPK přináší další z případů „vyřešených\" šnečí fintou\n\nMěstský soud v Praze jako příslušný rejstříkový soud v lednu 2011 v usnesení, které vydala vyšší soudní úřednice Romana Janečková, odmítl Nadační fond proti korupci zaregistrovat s odůvodněním, že z předmětného hlavního účelu nadačního fondu „zcela jasně vyplývá“, že uvedený účel je v rozporu s účelem nadačních fondů dle zákona a že účel zřízeného fondu svým obsahem nenaplňuje podstatu obecně prospěšného cíle ve smyslu zákona o nadacích a nadačních fondech.\n\nPůvodně se zakladatelé chtěli odvolání vzdát, protože se od odborníka dozvěděli, že takové odvolací řízení trvá půl roku až rok, a chtěli jen podat novou žádost s upraveným zněním zakládací listiny. Nakonec podali jak odvolání k Vrchnímu soudu v Praze a stížnost proti postupu úřednice k předsedovi Městského soudu v Praze Janu Sváčkovi, tak i opakovanou, mírně pozměněnou žádost o registraci (název byl změněn na „Nadační fond pro boj proti korupci“) o registraci u Městského soudu v Praze. Tu dostala přidělenou tatáž úřednice, která předchozí žádost zamítla, ačkoliv podle jednacího čísla a rozvrhu práce měla připadnout někomu jinému, a tentokrát žádala 22. února 2011 po dvou členech správní rady fondu, Karlu Janečkovi a Tomáši Sedláčkovi, aby do 15 dnů od doručení doložili oprávněnost užívání titulů Ph.D. a PhDr., přestože oba pánové s těmito tituly figurují již v několika rejstřících včetně záznamů o jiných nadačních fondech. Nakonec se ale Městský soud v Praze v pátek 11. března 2011 usnesl, že fond zapíše.\n\nJanečkova právní zástupkyně Lenka Deverová, která se mimo jiné v minulosti podílela na přípravě zákona o nadacích a nadačních fondech a je spoluautorkou návrhu zákona o statusu veřejné prospěšnosti, zastává názor, že za veřejně prospěšné činnosti se nepovažují jen ty, které jsou v zákoně výslovně vyjmenované v demonstrativním výčtu, a zamítnutí žádosti o registraci z uvedeného důvodu považuje za absurdní.\n\n"}
{"id": "665496", "url": "https://cs.wikipedia.org/wiki?curid=665496", "title": "Ara malý", "text": "Ara malý\n\nAra malý (\"Ara severus\") je malý papoušek z rodu \"Ara\", obývající velkou část Střední a Jižní Ameriky od jihu Panamy přes Amazonii v Brazílii až po severní Bolívii. Váží 300-380 g, dosahuje velikosti kolem 45 cm, z nichž přibližně polovina je délka ocasu.\nHnízdí v dutinách stromů. Do hnízda klade 2 až 3 vejce. Přibližně po 10 týdnech mláďata hnízdo opouští. Ara se dožívá až 80 let.\nSamec je celkově zelený, na temeni namodralý, čelo, brada a pruh na lících jsou kaštanově hnědé, vnější letky modré, okraj křídla a malé spodní krovky křídelní červené, velké spodní krovky křídelní olivově zelené. Ocasní péra červenohnědá, u kořene zelená, na špicích modrá. Spodní strana ocasu a letek tmavě oranžově červená. Nahá lícní oblast žlutobílá se čtyřmi řadami malých černých peříček, duhovka žlutá, zobák černý.\n\nSamice má červený pás poněkud užší a méně intenzivně zbarvený.\n\nMláďata mají duhovku několik měsíců černou, pak se mění na žlutou. Mladí samečci již od prvého opeření mají čelo černé, samičky toto zbarvení získávají až ve druhém roce života.\n\nArové malí obývají tropickou zónu podél toků řek a nejčastěji se zdržují v nejvyšších korunách stromů. Živí se různými plody, bobulemi a semeny. S oblibou vyhledávají fíky. Často zalétávají i na kukuřičné plantáže. V Panamě hnízdí v únoru, v Surinamu od března do května. Jejich hlas není příliš hlučný. Je to směs různých zvuků slabší intenzity, jedině při vyplašení se ozývají křikem, který je podobný křiku příbuzných druhů.\n\nExistují dva poddruhy ary malého, \"Ara severus castaneifrons\" a \"Ara severus severus\".\n\n"}
{"id": "665499", "url": "https://cs.wikipedia.org/wiki?curid=665499", "title": "Bělomech sivý", "text": "Bělomech sivý\n\nBělomech sivý (\"Leucobryum glaucum\") je mech z řádu prutníkotvarých. Vytváří velké polštáře, vyhledává kyselá stanoviště,\n\nVypouklé, světle zelené polštáře dorůstající průměru až 0,5 m jsou zlehka přichyceny k substrátu pomocí malého množství rhizoidů. Lodyžky rostoucí v trsech kolmo jsou velmi hustě směstnané, též velmi křehké a tudíž lámavé. Lodyžky dorůstající délky 50 až 150 mm se větví vidličnatě nebo keříčkovitě; v horní části jsou světle zelené, v dolní bílé. Současně v jednom trsu můžeme nalézt samčí (štíhlejší) a samičí (silnější) lodyžky.\n\nOdstávající celokrajné lístky vejčitě kopinatého tvaru vyrůstají na lodyžkách hustě, uspořádány do šroubovice. Okraj čepele lístku je zavinutý; lístky nemající znatelné žebro jsou u špičky zúžené, jejich délka se pohybuje v rozmezí 3 až 5 mm. Lístky obsahují buňky dvojího typu – asimilující chlorocyty se zeleným barvivem a hyalocyty. Jedná se o odumřelé buňky perforované ve stěnách, jež jsou v suchu vyplněny vzduchem, za deště pojmou značné množství vody, kterou dlouho zadržují. Vyskytují se hlavně u rašeliníků (\"Sphagnum sp.\").\n\nNa pokrouceném, tmavě červeném, 30 až 70 mm dlouhém štětu vyrůstá 1 až 2 mm dlouhá, u báze zúžená, převislá, velmi zakřivená, tmavě hnědá, lesklá, osmi rýhami zbrázděná tobolka, jejíž víčko nese dlouhý zobánek, je kryta světlou, nafouklou čepičkou. Výtrusy, které dozrávají jen zřídka, se objevují v tobolkách na jaře.\n\nPodobným, ale většinou vzácnějším druhem je \"L. juniperoideum\", který se liší v příčném řezu lístkem. \"L. glaucum\" má ve střední části lístku čtyři vrstvy hyalocytů, \"L. Juniperoideum\" pouze dvě vrstvy.\n\nTypická stanoviště bělomechu jsou chudé, kyselé, podzolové půdy se špatně se rozkládajícím surovým humusem. V lesním hospodářství hraje důležitou roli: jednak indikuje kyselé půdy chudé na minerální látky, jednak jeho rozsáhlé polštáře zadržují značné množství vody a brání lesním dřevinám v přirozeném zmlazení. Krom smrkových lesů můžeme bělomech nalézt i v dubových a borových porostech s kyselou půdou, občas na zazemněných vlhkých skalách a vřesovištích. Vyhledává polostinná a stinná místa od nížin až do hor. Roste v celé Evropě (také v Kanadě a Africe).\n\nBělomech sivý se používá při zařizování a výzdobě terárií, je zde schopen i růstu.\n\n\n"}
{"id": "665500", "url": "https://cs.wikipedia.org/wiki?curid=665500", "title": "Ze'ev Cur", "text": "Ze'ev Cur\n\nZe'ev Cur (: , rodným jménem Ze'ev Stein, žil 11. září 1911 – 28. září 1994) byl izraelský politik a poslanec Knesetu za strany Achdut ha-avoda-Po'alej Cijon, Ma'arach, Izraelská strana práce a opět Ma'arach.\n\nNarodil se v tehdejší Ruské říši na území pozdějšího Polska. V Polsku vystudoval střední školu a technickou školu ve Vilniusu. V roce 1931 přesídlil do dnešního Izraele.\n\nAngažoval se v sionistických socialistických organizacích v Polsku. Byl členem hnutí he-Chaluc ha-Ca'ir. Po příchodu do dnešního Izraele působil v letech 1933–1934 jako člen zaměstnanecké rady v Rišon le-Cijon. Během války za nezávislost v roce 1948 byl členem výboru židovských sídel v Negevu. Byl členem frakce \"Bet\" strany Mapaj. Po jejím rozkolu se roku 1944 stal jedním z vůdců strany Achdut ha-avoda-Po'alej Cijon. V letech 1961–1969 byl jejím politickým tajemníkem. V letech 1962–1966 zasedal ve vedení listu ha-Merchav. V roce 1968 zasedal v ústředním výboru Strany práce. V roce 1974 se stal jedním z ředitelů institutu Jad Tabenkin.\n\nV izraelském parlamentu zasedl poprvé po volbách v roce 1955, do kterých šel za formaci Achdut ha-avoda-Po'alej Cijon. Byl členem výboru finančního. Znovu se v Knesetu objevil až po volbách v roce 1965, kdy kandidoval za stranu Ma'arach. V průběhu volebního období dočasně přešel s celou stranou do poslaneckého klubu Strany práce, aby se pak vrátil k názvu Ma'arach. Byl členem parlamentního výboru finančního a výboru pro zahraniční záležitosti a obranu. Ve volbách v roce 1969 poslanecký mandát neobhájil.\n\nZastával i vládní posty. V letech 1955–1959 byl náměstkem ministra zemědělství.\n\n"}
{"id": "665505", "url": "https://cs.wikipedia.org/wiki?curid=665505", "title": "Dicitencello vuje", "text": "Dicitencello vuje\n\nDicitencello vuje (\"Řekni jí\") je známá neapolská píseň, kterou roku 1930 složil Rodolfo Falvo (1873–1937) na slova Enza Fusca (1899–1951). Zpěvák v ní prosí dívku, aby své přítelkyni řekla, jak zoufale ji miluje. Teprve ve třetí sloce písně se přizná, že vyznání vlastně patří jí.\n\nV roce 1930 píseň nazpívali Vittorio Parisi a Gennaro Pasquariello, Dean Martin jí nazpíval s anglickým textem \"Just say I love her\". Píseň patří rovněž do repertoáru mnoha slavných tenorů (Franco Corelli, Mario Lanza, Giuseppe Di Stefano, Mario Del Monaco, José Carreras, Luciano Pavarotti, Plácido Domingo a další).\n\n"}
{"id": "665506", "url": "https://cs.wikipedia.org/wiki?curid=665506", "title": "Azrieli Center", "text": "Azrieli Center\n\nAzrieli Center (: , \"merkaz Azrieli\", tj. doslova „Azrieliho centrum“) je komplex mrakodrapů v Tel Avivu v Izraeli, nacházející se ve východní části města při Ajalonské dálnici.\n\nSestává ze tří staveb, z nichž každá má jiný geometrický půdorys (čtvercový, trojúhelníkový a kruhový). Nejvyšší z věží je kruhová věž se 186 metry a 49 podlažími, která je nejvyšší budovou Tel Avivu a druhou největší budovou v Izraeli (po Moše Aviv Tower). Celkem všechny tři stavby nabízí  m² podlahové plochy, která je využita k různým účelům. Součástí Azrieli Center jsou kancelářské a komerční prostory (sídlí zde např. Bezek), obytné prostory, hotel (Crowne Plaza) a mezi věžemi se nachází nákupní centrum, které je největší v Tel Avivu. Mimo to se v komplexu nachází tři zahraniční velvyslanectví, osm kin a 3500 parkovacích míst.\n\nDeveloperem a majitelem centra je David Azri'eli, po němž je centrum pojmenováno, respektive jeho firma Azrieli Group. Celkové náklady na výstavbu dosáhly 350 milionů dolarů.\n\n"}
{"id": "665507", "url": "https://cs.wikipedia.org/wiki?curid=665507", "title": "Josef Fischer (izraelský politik)", "text": "Josef Fischer (izraelský politik)\n\nJosef Fischer (: יוסף פישר, žil 11. února 1920 – 14. prosince 1992) byl izraelský politik a poslanec Knesetu za strany Mapaj, Ma'arach, Izraelská strana práce a opět Ma'arach.\n\nNarodil se v Budapešti v Maďarsku. V roce 1935 přesídlil do dnešního Izraele. V letech 1938–1940 sloužil v britské armádě jako vyslanec židovských jednotek Hagana. V letech 1940–1943 sloužil v židovských policejních silách, které střežily židovskou vesnici Chanita a oblast Haifského zálivu. Byl instruktorem Hagany, v roce 1947 velel výcvikovému táboru ve Kfar Azar (dnes součást města Ramat Gan). V letech 1947–1949 byl manažerem v průmyslu. V roce 1949 založil strojírenskou firmu. Angažoval se v Asociaci drobného průmyslu.\n\nV roce 1952 vstoupil do strany Mapaj, pak působil ve straně Achdut ha-avoda. V izraelském parlamentu zasedl poprvé po volbách v roce 1959, do kterých šel za formaci Mapaj. Byl členem výboru pro veřejné služby, výboru pro ekonomické záležitosti a výboru House Committee. Znovu se v Knesetu objevil po volbách v roce 1961, kdy kandidoval opět za Mapaj. Stal se opět členem parlamentního výboru pro veřejné služby, výboru pro ekonomické záležitosti a výboru House Committee. Opětovně byl zvolen ve volbách v roce 1965, nyní na kandidátce formace Ma'arach. V průběhu volebního období dočasně přešel s celou stranou do poslaneckého klubu Strany práce, aby se pak vrátil k názvu Ma'arach. Byl členem parlamentního výboru finančního, výboru pro ekonomické záležitosti a výboru House Committee. Ve volbách v roce 1969 poslanecký mandát neobhájil.\n\n"}
{"id": "665510", "url": "https://cs.wikipedia.org/wiki?curid=665510", "title": "Josef Fischer", "text": "Josef Fischer\n\nJméno a příjmení Josef Fischer se může vztahovat k následujícím osobnostem:\n\n\n"}
{"id": "665511", "url": "https://cs.wikipedia.org/wiki?curid=665511", "title": "Kostel svatého Jiří (Pomezí)", "text": "Kostel svatého Jiří (Pomezí)\n\nŘímskokatolický kostel sv. Jiří v Pomezí u Poličky (dříve farní, nyní filiální) se poprvé připomíná roku 1350. Stojí snad na místě dřevěného kostela z doby založení obce ve 13. století a do dnešní podoby byl přestavěn v roce 1727. V současnosti je chráněn jako kulturní památka České republiky.\n\nKostel je původně gotická stavba s hranolovitou vstupní věží a úzkými okny. Koncem 17. století byla loď zvýšena a sklenuta valenou klenbou s lunetami. Roku 1748 byla na místě gotického kněžiště vystavěna křížová loď a trojboký závěr se sakristií a v roce 1780 došlo ke zvýšení věže o další patro. Interiér kostela je barokní, vnitřní zařízení rokokové z 2. poloviny 18. století, křtitelnice z roku 1727. Na věži je zvon z roku 1511, který byl za války zrekvirován, roku 1947 však vrácen. Kostel je obklopen hřbitovem, většina hrobů se však nachází severně od kostela. U vchodu na hřbitov jsou kamenné sochy andělů z roku 1870. V letech 2000 až 2005 byl kostel rekonstruován.\n\nV rámci Programu záchrany architektonického dědictví bylo v letech 2001-2004 na opravu památky čerpáno 3 065 000 Kč.\nSeznam farářů od obnovení farnosti v roce 1727 je vytesán do kamenné desky umístěné za hlavním oltářem kostela. Sedmnáctým farářem byl Eduard Valenta (narozen 2. března 1880 v Jevíčku, na kněze vysvěcen v roce 1906, zemřel 31. března 1953 v Poličce).\n\nK 1. lednu 2007 byla zdejší farnost zrušena a její území přičleněno k farnosti v Poličce.\n\n\n"}
{"id": "665515", "url": "https://cs.wikipedia.org/wiki?curid=665515", "title": "Akiva Govrin", "text": "Akiva Govrin\n\nAkiva Govrin (: עקיבא גוברין, žil 12. srpna 1902 – 26. června 1980) byl izraelský politik a poslanec Knesetu za strany Mapaj, Ma'arach, Izraelská strana práce a opět Ma'arach.\n\nNarodil se v regionu Podolí v tehdejší Ruské říši (dnes převážně na území Ukrajiny). Získal středoškolské vzdělání. V roce 1922 přesídlil do dnešního Izraele. Pracoval v Haifském přístavu a ve stavebnictví v Jeruzalému.\n\nPatřil mezi zakladatele hnutí he-Chaluc na Ukrajině. V Jeruzalému zakládal místní zaměstnaneckou radu. Byl členem akčního výboru odborové centrály Histadrut od roku 1925, kde v letech 1943–1949 předsedal oddělení pro odbory.\n\nV izraelském parlamentu zasedl poprvé už po volbách v roce 1949, do kterých šel za formaci Mapaj. Byl členem výboru práce, předsedal výboru pro procedurální pravidla a společnému výboru pro přistěhovalecké tábory. Za Mapaj byl zvolen i ve volbách v roce 1951. Předsedal výboru práce a byl členem výboru pro ekonomické záležitosti. Opětovně byl zvolen ve volbách v roce 1955 za Mapaj. Předsedal výboru práce. Za Mapaj uspěl i ve volbách v roce 1959. Nadále předsedal výboru práce a byl členem výboru pro zahraniční záležitosti a obranu. Znovu se v Knesetu objevil po volbách v roce 1961, kdy kandidoval opět za Mapaj. Stal se opět předsedou parlamentního výboru práce. Opětovně byl zvolen ve volbách v roce 1965, nyní na kandidátce formace Ma'arach. V průběhu volebního období dočasně přešel s celou stranou do poslaneckého klubu Strany práce, aby se pak vrátil k názvu Ma'arach. Byl členem parlamentního výboru pro zahraniční záležitosti a obranu. Ve volbách v roce 1969 poslanecký mandát neobhájil.\n\nZastával i vládní post. V letech 1964–1966 byl ministrem turismu. Předtím v letech 1963–1964 ministrem bez portfeje.\n\n"}
{"id": "665516", "url": "https://cs.wikipedia.org/wiki?curid=665516", "title": "Zaječí ostrov", "text": "Zaječí ostrov\n\nZaječí ostrov může být:\n\n"}
{"id": "665518", "url": "https://cs.wikipedia.org/wiki?curid=665518", "title": "Československá hokejová reprezentace v sezóně 1964/1965", "text": "Československá hokejová reprezentace v sezóně 1964/1965\n\n Československo – SRN 8:0 (1:0, 1:0, 6:0)\n\n24. listopadu 1964 – Praha\nBranky Československa: 2x Stanislav Prýl, Jan Klapáč, Jaroslav Jiřík, Václav Nedomanský, Jaromír Meixner, Jiří Holík, Jozef Golonka\nBranky SRN: nikdo\nRozhodčí: Müller, Giessler (SUI)\n\nČSSR: Dzurilla (30. Nadrchal) – Potsch, Tikal, Čapla, Gregor (30. Meixner) – Dolana, Vaněk (30. Golonka), Černý – Pryl, Nedomanský, Jiřík – Klapáč (40. Ševčík), Jaroslav Holík, Jiří Holík.\n\nSRN: Hobelsberger – Waitl, Schichtl, Nagel, Riedel (Hahn) – Köpf, Schubert, Gmeiner – Trautwein, Ludwig, Gröger – Schuldes, Rohde, Pohl.\n\n27. listopadu 1964 – Moskva\nBranky Československa: nikdo\nBranky SSSR: 7. Staršinov, 59. Zajcev.\nRozhodčí: Wilkert, Eriksson (SWE)\n\nČSSR: Dzurilla – Potsch, Tikal, Čapla, Gregor – Pryl, Nedomanský, Černý – Ševčík, Kepák, Jiřík – Klapáč, Jaroslav Holík, Jiří Holík.\n\nSSSR: Viktor Konovalenko – Ragulin, Ivanov, Kuzkin, Zajcev, Pětuchov, Davydov – J. Majorov, Staršinov, B. Majorov – J. Volkov, Jurzinov, Paramoškin – L. Volkov, Jakušev, Firsov.\n\n29. listopadu 1964 – Moskva\nBranky Československa: nikdo\nBranky SSSR: 18. Židkov, 44. B. Majorov, 49. Almetov.\nRozhodčí: Wilkert, Eriksson (SWE)\n\nČSSR: Nadrchal – Potsch, Tikal, Gregor, Meixner – Dolana, Vaněk, Černý – Ševčík, Kepák (Nedomanský), Jiřík – Pryl (Klapáč), Nedomanský (Jar. Holík), Jiří Holík.\n\nSSSR: Tolmačev – Ragulin, Ivanov, Kuzkin, Zajcev, Davydov, Židkov – Loktěv, Almetov, Alexandrov – Jakušev, Staršinov, B. Majorov – J. Volkov, Seňuškin, Firsov.\n\n2. prosince 1964 – Stockholm\nBranky Československa: 15. Václav Nedomanský, 28. Jan Klapáč, 51. Václav Nedomanský, 52. František Tikal \nBranky Švédska: 38. Öhrlund.\nRozhodčí: Starovojtov, Guryšev (URS)\n\nČSSR: Dzurilla – Potsch, Tikal, Čapla, Meixner – Klapáč, Jar. Holík, Jiří Holík – Dolana, Vaněk, Černý – Jiřík, Nedomanský, Prýl.\n\nŠvédsko: Häggroth – Stoltz, Nordlander, Blomé, B. Karlsson – Öberg, L. Johansson, Öhrlund – Määttä, A. Andersson, Palmqvist – Bengtsson, Wickberg, Lundström.\n\n4. prosince 1964 – Stockholm\nBranky Československa: 33. František Ševčík, 48. Josef Černý, 60. Jaroslav Holík.\nBranky Švédska: nikdo\nRozhodčí: Starovojtov, Guryšev (URS)\n\nČSSR: Nadrchal – Potsch, Tikal, Čapla, Gregor – Dolana (Prýl), Nedomanský, Černý – Ševčík, Kepák, Jiřík - Klapáč, Jar. Holík, Jiří Holík.\n\nŠvédsko: Häggroth – Stoltz, Nordlander, Nicke Johansson, Svedberg, B. Karlsson – Pettersson, Nilsson, Lundvall – Öberg, Lennart Johansson, Öhrlund – Määttä, Andersson, Lundström.\n\n4. ledna 1965 – Winnipeg\nBranky Československa: 42. Václav Nedomanský, 53. Jozef Golonka \nBranky Kanady: 3. Moore, 6. Kukulowicz, 34. Begg, 43. Parke.\nRozhodčí: Kerr, Lindquist (CAN)\n\nČSSR: Nadrchal, Dzurilla - Tikal, Potsch, Meixner, Suchý - Grandtner, Nedomanský, Černý - Ševčík, Golonka, Jiřík - Klapáč, Jar. Holík, Jiří Holík - Prýl\n\nKanada: Broderick - O'Malley, Begg, Conlin, R. McKenzie, B. Johnson - Parke, Abott, A. Johnson - Bourbonnais, Aldcorn, Johnston - J. McKenzie, Dineen, Moore - Russell, Kukulowicz, Chorley\n\n11. ledna 1965 – Toronto\nBranky Československa: 35. Zdeněk Kepák, 39. Stanislav Prýl \nBranky Kanady: 20. Dinnen, 50. A. Johnson, 54. Bourbonnais.\nRozhodčí: McLean, Maschio \n\nČSSR: Dzurilla – Tikal, Potsch, Gregor, Čapla - Grandtner, Nedomanský, Černý – Ševčík, Kepák, Jiřík - Klapáč, Jar. Holík, Jiří Holík – Prýl, Golonka.\n\nKanada: Broderick – O'Malley, B. McKenzie, Conlin, W. Johnson, Begg – A. Johnson, Dineen, Abbott – Perke, Bourbonnais, J. McKenzie – Johnston, Aldcorn, Chorley – Moore.\n\n22. února 1965 – Praha \nBranky Československa: 3x Václav Nedomanský, 2x Jan Klapáč, Jaroslav Jiřík, Jozef Golonka, Zdeněk Kepák, Josef Černý, Stanislav Prýl \nBranky NDR: Buder.\nRozhodčí: Pažout, Hajný (TCH)\n\nČSSR: Dzurilla (Nadrchal) – Potsch, Tikal, Čapla, Suchý, Meixner - Prýl, Nedomanský, Černý – Ševčík, Kepák, Jiřík - Klapáč, Jar. Holík, Jiří Holík - Golonka.\n\nNDR: Kolbe – Schildan, Plotka, U. Noack, Thiele – Karrenbauer, Ziesche, Hiller – Tudyka, Buder, Franke – R. Noack, Poindl, H. Novy – Kratzsch.\n\n27. února 1965 – Pardubice\nBranky Československa: 4x Stanislav Prýl, 3x Václav Nedomanský, 3x František Ševčík, Jaroslav Holík, Jaromír Meixner \nBranky Švýcarska: Dübi.\nRozhodčí: Zeller, Perkuhn (GER)\n\nČSSR: Dzurilla (Nadrchal) – Potsch, Tikal, Čapla, Suchý, Meixner – Prýl, Nedomanský, Černý – Ševčík, Kepák, Jiřík - Klapáč, Jar. Holík, Jiří Holík - Golonka.\n\nŠvýcarsko: Meier – Martini, Furrer, M. Bernasconi, Wespi – U. Lüthi, P. Lüthi, H. Lüthi – Wirz, A. Berra, R. Berra – Dübi, Chappot, R. Bernasconi.\n\n28. února 1965 – Praha\nBranky Československa: Jaroslav Holík, Jaroslav Jiřík, Rudolf Potsch, Václav Nedomanský \nBranky Švýcarska: U. Lüthi\nRozhodčí: Zeller, Perkuhn (GER)\n\nČSSR: Nadrchal – Potsch, Tikal, Čapla, Suchý, Meixner – Klapáč, Jar. Holík, Jiří Holík - Prýl, Nedomanský, Černý – Ševčík, Kepák, Jiřík - Golonka.\n\nŠvýcarsko: Rigolet – Martini, Furrer, M. Bernasconi, Gollaz – Wirz, A. Berra, R. Berra – U. Lüthi, P. Lüthi, H. Lüthi – Dübi, Chappot, R. Bernasconi.\n\n\n"}
{"id": "665521", "url": "https://cs.wikipedia.org/wiki?curid=665521", "title": "Robur", "text": "Robur\n\nRobur byla obchodní značka výrobků podniku VEB Robur-Werke Zittau ve Východním Německu. Hlavním produktem podniku byly nákladní automobily o nosnosti do tří tun. Podnik sídlil ve městě Žitavě na jihovýchodě Saska. Vozidla zde vznikala zpočátku pod názvem Phänomen. Výrobní závod se od znárodnění až do roku 1957 jmenoval VEB Phänomen Zittau.\n\nV roce 1888 založil Karl Gustav Hiller firmu na výrobu textilních strojů. Z cesty do Anglie roku 1890 si přivezl licenci na dovoz a výrobu bicyklů. Stal se spoluvlastníkem a později jediným majitelem Žitavské strojírny Müller & Preussger. Vyvíjel bicykly dál a prodával je od roku 1894 pod značkou Phänomen – Rover. V roce 1900 začal vyrábět i motocykly. Zpočátku byly motocykly vybavovány motory FAFNIR, od roku 1903 pak čtyřtaktními jednoválci vlastní výroby. S novým motorem zesílili také rám motocyklů. Do zesíleného rámu pak montovali také nový dvouválcový motor.\n\nRoku 1905 začala sériová výroba cenově výhodné tříkolky Phänomobil. Základní motorizací se stal dvouválec, používaný už v motocyklech. Od roku 1910 se montoval také čtyřtaktní čtyřválec chlazený dvěma ventilátory. Produkce tříkolek pokračovala až do roku 1927. Firma se v roce 1916 transformovala na akciovou společnost s názvem Phänomen-Werke Gustav Hiller. V letech 1912 až 1927 firma nabízela také osobní automobily, ale v silné konkurenci se neprosadily.\nV roce 1927 byl, především na poptávku Říšské pošty po levném a spolehlivém nákladním automobilu zkonstruován typ 4RL s nosností 0,75 – 1 tuny. Ten představoval začátek úspěšné řady užitkových automobilů. Zpočátku byl využit už zavedený čtyřválcový čtyřtaktní benzínový motor. Jak rostla poptávka po nákladních vozech, přišel v roce 1931 Granit 25 (nosnost 1,5 tuny) a v roce 1936 Granit 30 (nosnost 2,5 tuny). S růstem zbrojní výroby byl výrobní program zredukován na typ Granit 1500 s nosností 1,5 tuny. Po válce se stejný typ vyráběl jako Granit 27.\n\nVšechny vozy Phänomen byly stejně jako tříkolky vybaveny vzduchem chlazenými motory. Jedině osobní vozy byly vybaveny vodou chlazenými motory. Roku 1930 převzala firma výrobu lehkých motocyklů s motory SACHS. Do roku 1945 se vyrábělo 14 různých provedení motocyklů.\nPodle zákona z roku 1946 byly částečně zničené Phänomen-Werke v Žitavě zestátněny. Vedle produkce spotřebního zboží se zde opravovala vozidla pro Rudou armádu. V roce 1949 (rok vzniku NDR) byla obnovena předválečných modelů, i když v omezeném rozsahu. Prvními výrobky byly stacionární motory.\n\nV lednu 1950 bylo dokončeno prvních 13 kusů vozidel Granit 27. Nosnost byla zvýšena z 1,5 na dvě tuny. V roce 1952 byl představen prototyp Phänomen Granit 32. Ten byl poprvé vybaven vzduchem chlazeným vznětovým motorem, na rozdíl od dosavadních benzínových motorů. Sériová výroba vznětových motorů začala v roce 1954. Výkon benzínových motorů byl mezitím zvýšen. Benzínové motory se montovaly do vozů s označením Granit 30 K. Po úpravách pohonu, kabiny řidiče i dalších agregátů vozidla Granit vznikl typ Garant, kterého se do roku 1961 vyrobilo více než 50 000 exemplářů. Nejběžnější varianty byly valník, skříňový automobil, sanitka, autobus, případně podvozek pro speciální nástavby. Verze s benzínovým motorem byla označena jako Garant K 30, verze se vzduchem chlazeným vznětovým motorem jako Garant 32.\n\nZačátkem roku 1957 dostala firma nový název VEB Robur Werke Zittau (volně přeloženo: Závody Robur, národní podnik, Žitava). Původní vlastníci znárodněné továrny nedovolili používání původního jména. Jméno Robur je odvozeno od latinského výrazu pro dub letní (Quercus Robur). Podniku byly podřízeny další výrobní závody. Konkrétně karosárna v Budyšíně (Bautzen), motorárna v Kamenci (Kamenz), karosárna Winter v Žitavě (Zittau) a výroba hasicích přístrojů ve Zhořelci (Görlitz).\nNásledníkem úspěšného Garanta se stal Robur LO 2500, poprvé představený na Lipském veletrhu roku 1961. Moderní nákladní vůz s bezkapotovou kabinou řidiče konstrukčně odpovídal současným vývojovým trendům. Byl vybaven vzduchem chlazeným benzínovým motorem. používaným už v předcházejících typech. Jako varianta s pohonem všech kol vznikl Robur LO 1800A o nosnosti 1,8 tuny.\nDalší vývoj přinesl v roce 1968 typy LO 2501 a LO 1801 A, zvnějšku rozeznatelné podle odlišné čelní masky. Další modifikací byl od roku 1974 LO 3000 o nosnosti 3 tuny. Varianta s pohonem všech kol byla se zvýšenou nosností označena LO 2002 A. Od podzimu 1982 byl vedle benzínového nabízen také vznětový motor. Další vývoj v osmdesátých letech směřoval hlavně ke zvýšení životnosti jednotlivých agregátů.\nVozidla Robur byla exportována nejen do zemí RVHP, ale i do řady zámořských teritorií. Po sjednocení Německa byla snaha udržet výrobu vozidel vybavených motory Deutz, ale v roce 1991 byla produkce zastavena.\n\n\n\n\n"}
{"id": "665523", "url": "https://cs.wikipedia.org/wiki?curid=665523", "title": "Adolf Klančík", "text": "Adolf Klančík\n\nAdolf Klančík (16. června 1910 Rozhovice – 16. července 1970 Praha) byl český pedagog a těsnopisec.\n\nNarodil se v Rozhovicích v domě čp. 29. Jeho otec pan Václav Klančík se svou manželkou Marií v tomto stavení hospodařil až do roku 1953, kdy zemřel. Nejprve vystudoval nižší gymnázium a obchodní akademii v Chrudimi a potom odešel studovat Vysokou školu obchodní do Prahy, na níž získal titul komerčního inženýra v roce 1934.\n\nKrátce pracoval v exportu a pak se dal na učitelskou dráhu. Nejdříve učil na několika obchodních školách v Praze, přitom nějaký čas pracoval i jako komorní stenograf. Od roku 1951 působil pak trvale ve Státním ústavu těsnopisném, kde byl zástupcem ředitele. Těsnopisu jako svému hlavnímu oboru zůstal věrný až do konce života. Vedle vyučování ve zmíněném státním ústavu se věnoval i publikační a organizační činnosti; mnoho let byl mj. například redaktorem časopisu \"Těsnopisné rozhledy\". Vytvořil zcela novou progresivní metodiku výuky kráceného písma, kterou rozpracoval v tzv. Metodických diktátech a vtělil do řady učebnic těsnopisu, jež se dodnes vydávají. Podílel se i na zpracování Slovníku komorních a obchodních zkratek a na různých dalších aktivitách souvisejících s využíváním a zdokonalováním těsnopisu. V tomto úzce specializovaném oboru byl známou postavou pro odborníky nejen u nás, ale i v zahraničí. V roce 1961 se stal československým zástupcem v celoevropské Mezinárodní federaci pro těsnopis a psaní na stroji INTERSTENO (ovládal dobře němčinu a angličtinu). V roce 1963 organizoval v Praze 25. jubilejní kongres této mezinárodní organizace a v roce 1967 byl zvolen jejím místopředsedou.\n\nZemřel v Praze dne 16. červnce 1970, tedy přesně měsíc po svých šedesátinách, na zhoubný nádor. Jeho hlavním koníčkem byly šachy, v mladších letech atletika.\n\n"}
{"id": "665525", "url": "https://cs.wikipedia.org/wiki?curid=665525", "title": "Christian Thielemann", "text": "Christian Thielemann\n\nChristian Thielemann (* 1. dubna 1959 Západní Berlín) je německý dirigent.\n\nThielemann studoval hru na violu a klavír na Vysoké škole hudební (\"Hochschule für Musik\") ve svém rodném městě a bral soukromé hodiny v hudební skladbě a dirigování. Již ve svých devatenácti letech se stal korepetitorem u Německé opery (\"Deutsche Oper\") v tehdejším Západním Berlíně pod vedením dirigenta Heinricha Hollreisera a byl také asistentem Herberta von Karajana. Následně pracoval pro řadu menších německých divadel včetně \"Musiktheater im Revier\" v Gelsenkirchenu, v Karlsruhe, v Hannoveru, poté jako první kapelník v düsseldorfské Deutsche Oper am Rhein a následně v Norimberku jako šéfdirigent (\"Generalmusikdirektor\", GMD). Do Německé opery v Berlíně se vrátil v roce 1991 a uvedl se řízením Wagnerova díla \"Lohengrin\". V této době rovněž asistoval Danielu Barenboimovi na Hudebních slavnostech v Bayreuthu.\n\nPo americkém debutu v sezóně 1991/92, kdy dirigoval v San Franciscu novou inscenaci Straussovy opery \"Elektra\", byl brzy angažován newyorskou Metropolitní operou. V roce 1997 se stal šéfdirigentem Německá opera v Berlíně. V roce 2000 se objevila zpráva, že Thielemann hodlá z Německé opery odejít v roce 2001 z důvodu uměleckých sporů s nastupujícím uměleckým ředitelem Udo Zimmermannem. Thielemann nakonec v souboru zůstal do roku 2004, kdy rezignoval v důsledku sporů týkajících se distribuce finančních prostředků senátem města Berlína mezi Německou operu a Státní operu Pod lipami.\n\nV září 2004 byl Thielemann jmenován šéfdirigentem Mnichovské filharmonie. Toto místo opustil roku 2011 po sporech s vedením orchestru ohledně konečného schválení výběru hostujících dirigentů a programu orchestru, a to i přes to, že v Mnichově byl s 800 000 eur ročně nejlépe placeným veřejným zaměstnancem.\n\nJiž v říjnu 2009 oznámil drážďanský orchestr Sächsische Staatskapelle jmenování Thielemanna za svého příštího šéfdirigenta s účinností od sezóny 2012/13. V Drážďanech působí Thielemann i v současnosti.\n\nV návaznosti na rozhodnutí Nadace Richarda Wagnera Bayreuth ze září 2008 o jmenování Evy Wagnerové-Pasquierové a Kathariny Wagnerové jako nástupkyně Wolfganga Wagnera ve vedení bayreuthského festivalu byl Thielemann jmenován hudebním poradcem. Je tedy v zásadě hudebním ředitelem slavností; smlouva byla podepsána roku 2010. Thielemann dirigoval v Bayreuthu již více než 100 představení, což je více než kterýkoli dirigent slavností vyjma Felixe Mottla. Působí také na Salcburském festivalu.\n\nJako host dirigoval Thielemann například v Teatro Comunale di Bologna, v Royal Opera House v Covent Garden v Londýně, v Metropolitní opeře v New Yorku a ve Vídeňské státní opeře. V roce 2019 dirigoval tradiční novoroční koncert Vídeňských filharmoniků.\n\nRoku 2003 obdržel Thielemann z rukou vládnoucího starosty Berlína Klause Wowereita německý Spolkový záslužný kříž 1. třídy (\"Bundesverdienstkreuz 1. Klasse\"). Je považován za nositele rakousko-německé dirigentské tradice ve stopách Wilhelma Furtwänglera a Herberta von Karajana.\n\n\n\n\n\n\n\n\n\n"}
{"id": "665527", "url": "https://cs.wikipedia.org/wiki?curid=665527", "title": "František Kočí", "text": "František Kočí\n\nFrantišek Kočí (27. listopadu 1880 Rozhovice – 12. dubna 1946 Praha) byl český soudce a vrchní ředitel věznice Bory v Plzni.\n\nMěl za manželku M. Vondráčkovou z Chrudimi. Byl dlouho na hejtmanství (okres. úřad) v Chrudimi a pak přesídlil do Prahy. Otec Františka Kočího se po patnáctileté vojenské službě usadil na Chrudimsku ve vesničce Rozhovice, oženil se a postavil si malý domek na návsi u rybníka. Ten po úpravě slouží dodnes obecnímu úřadu. Rodiče žili skromně a vychovali více dětí. V Rozhovicích nebyla obecní škola, a tak chodil František do nedaleké farní obce Jezbořice. Pan řídící poznal, že jde o nadaného žáka, a doporučil jej ke studiu na chrudimské gymnázium. František Kočí pak každý den ušel 16 km pěšky po dobu školního studia. Byl pilným žákem, věnoval se hře na housle a pěkně zpíval v kapli gymnázia. Ve studiu pokračoval na tehdejší Karlo-Ferdinandově univerzitě, jak se jmenovala po rozdělení na českou a německou část v roce 1881.\n\nV roce 1906 promoval na doktora obojího práva s titulem JUDr. a stal se soudcem okresního soudu v Chrudimi. V té době již byl ženatý a žil u rodičů manželky v Chrudimi. Již za 1. světové války byl povolán do Prahy a jmenován státním navládním u městského soudu ve Spálené ulici. Zde se setkal s mnoha nespravedlnostmi a bojoval proti nim jejich zveřejňováním v odborných časopisech. V období působení ministra spravedlnosti Meisnera se stal jeho odborným poradcem. Ke konci roku 1923 byl ministrem spravedlnosti jmenován vrchním ředitelem borské trestnice. Úřadu se ujal v lednu 1924. Jeho příchodem do borské trestnice bylo ukončeno obsazovaní této funkce vojenskými osobami v záloze a stal se prvním vrchním ředitelem s vysokoškolským právním vzděláním.\nV pořadí byl již šestý vrchní ředitel borské trestnice. Ve své funkci se snažil změnit dosavadní tuhý vojenský režim odsouzených, prosadit humánní přístup za pomoci vzdělávací činnosti a náboženství. Za čtyřleté období svého působení v borské trestnici vykonal mnoho užitečného jak pro odsouzené, tak i pro veřejnost. Plzeňané se mohli v roce 1926 poprvé seznámit s činností trestnice na Průmyslové a hospodářské výstavě konané v Masarykově škole v Plzni. Byl zde vystaven první papírový model trestnice a různé výrobky, které odsouzení vyráběli. Součástí výstavy byly i přednášky o výchově zpustlé mládeže, které prováděl JUDr. Kočí. Úspěšná činnost vrchního ředitele v oblasti humanizace vězeňství a vzdělávání odsouzených byla narušována mimořádnými událostmi, jako byly časté útěky odsouzených z venkovních pracovišť a jednoho mimořádně závažného útěku tří odsouzených přímo přes ohradní zeď borské trestnice před okny bytu vrchního ředitele. Plzeňské noviny Český deník obvinily vrchního ředitele, že je plně odpovědný za režim v trestnici, který za jeho vedení byl značné uvolněn. Tyto okolnosti napomohly k tomu, že k 31. prosinci 1927 byl odvolán z funkce a přeložen do Komenského ústavu v Košicích, kde vykonával funkci přednosty ústavu. Z této doby pochází jeho kniha \"Po stopách spravedlnosti\" vydaná v roce 1928 v nakladatelství Melantrich. V této knize líčí příběhy vězňů. I v Košicích pokračoval JUDr. Kočí úspěšně v osvětové práci s mladými lidmi. Rozšířil si své názory na práci a výchovu narušeně mládeže.\n\nV ústavu pro mladistvé setrval až do doby obsazeni Košic maďarským vojskem v roce 1938. Vrátil se zpět do Prahy a ve svých 58 letech byl penzionován. V této době se zaměřil na dvě oblasti činností. Za prvé to bylo napomáhání propuštěným vězňům, aby se mohli znovu uplatnit v praktickém životě, a za druhé, chtěl se uplatnit jako spisovatel a dramatik. Z jeho literární pozůstalosti se zachoval rukopis románu \"V bolestech se rodí štěstí\" z roku 1942, knižně však nebyl vydán. Dále je to povídka \"Bašta\", divadelní hru \"Boží muka\" napsal pod pseudonymem Václav Rozhovický, pravděpodobně si vzpomněl na svou rodnou obec na Chrudimsku. Hru \"Od pádu k vítězství\" z vesnického prostředí již podepsal svým jménem. Ve své literární činnosti vycházel z bohatých zkušeností, které získal v soudnictví a vězeňství. V roce 1945 se dočkal osvobození ČSR. ale ještě na konci roku jej postihla mozková příhoda, které v dubnu 1946 podlehl.\n\n\n"}
{"id": "665528", "url": "https://cs.wikipedia.org/wiki?curid=665528", "title": "Kolský záliv", "text": "Kolský záliv\n\nKolský záliv ( ) je fjord Barentsova moře na poloostrově Kola. Je dlouhý sedmapadesát kilometrů, široký až sedm kilometrů a hluboký dvě stě až tři sta metrů. Vlévají se do něj řeky Tuloma a Kola. Na jeho východním břehu leží přístavy Murmansk a Severomorsk, na jeho západním břehu leží přístav Poljarnyj.\n"}
{"id": "665531", "url": "https://cs.wikipedia.org/wiki?curid=665531", "title": "Starověká řecká keramika", "text": "Starověká řecká keramika\n\nStarověká řecká keramika, hrnčířské výrobky řeckých obcí mezi 7. a 3. stoletím př. n. l., má významné místo nejen v dějinách keramiky, ale i výtvarného umění vůbec. V té době dosáhlo hrnčířské umění v Atice i v jiných částech Řecka a v jejich koloniích velmi vysoké úrovně, technické i umělecké. Vyrábělo se v manufakturách v poměrně velkém množství a vyváželo do celého Středomoří. Zároveň zde vznikala významná umělecká díla, někdy i podepsaná slavnými umělci. Sbírky starověké řecké keramiky lze najít ve velkých muzeích a galeriích v Evropě, v USA, v Japonsku i jinde. V České republice má významnou sbírku starověké keramiky Národní galerie v paláci Kinských na Staroměstském náměstí.\n\n \nHrnčířská výroba pálených nádob z hlíny je jedna z nejstarších technik a užívá se nejméně 12 tisíc let v Číně, v Japonsku i na Blízkém Východě, odkud se do Řecka také dovážela. Vykopaná jemná jílovitá hlína se nejprve plaví, aby se zbavila kaménků a nečistot. Pak se tvarovala buď v ruce, později vinutím z dlouhého pásku a zhruba od poloviny 3. tisíciletí př. n. l. se tvarovala na kruhu. Části nádoby se mohly tvarovat odděleně a spojovat řídkou hlínou, kterou se hotová nádoba nakonec také potřela. Pálení vysušené nádoby probíhalo ve třech fázích: v první za přístupu vzduchu a při teplotě kolem 800 C celá zčervenala. Ve druhé fázi se přívod vzduchu uzavřel a teplota zvýšila asi na 950 C, čímž zčernala. Ve třetí fázi se opět otevřel přívod vzduchu, takže nenatřené plochy zčervenaly (černý magnetit opět oxidoval na červený hematit), kdežto natřené zůstaly černé. \n\nVe výzdobě řecké keramiky se rozlišuje několik charakteristických stylů, které souvisejí i s technikou pálení a barvou střepu. Mínojská keramika vznikla ve 3. tisíciletí př. n. l. patrně na Krétě a vyvážela se také do Středomoří. Od 17. do 12. století př. n. l. sahá mykénská keramika, pozdější řecké velmi příbuzná. \n\nProtogeometrická (12.-10. stol. př. n. l.) a geometrická (9.-8. stol.) keramika začíná patrně v Atice, odkud se rozšířila po celém Řecku a okolí. Dekoraci tvoří hlavně geometrické útvary, zprvu hlavně kruhové a oblé, později také trojúhelníky, meandry a podobně. Nádoby geometrického stylu jsou často zcela pokryty dekorací, takže se někdy mluví o “horror vacui“, strachu z prázdna.\n\nSpolu s rozkvětem iónských kolonií v Malé Asii se v 8. a 7. století př. n. l. objevuje nejprve asi v Korintu a pak v Athénách nový bohatší a pestřejší styl. Prozrazuje východní vlivy a libuje si ve stylizovaných, ale dobře rozeznatelných podobách zvířat (lev) a mytologických gryfů, sfing atd.\n\nNový styl, velmi charakteristický pro vrcholnou řeckou keramiku, vznikl v Korintu a dále se rozvinul v Athénách mezi 7. a 5. stoletím př. n. l., užíval se však ještě několik století později. Obrysy černých postav a obrazců byly do usušené nádoby nejprve vyryty a pak plošně vyplněny jemnější řídkou hlínou. Další dekorace se dělaly hlínou, která po vypálení byla červená a bílá a obvykle krycí. Na černofigurové keramice se vyskytují nápisy a vrcholná díla byla podepsána malířem. \n\nMalování červenou minerální barvou na černém podkladě vzniklo patrně v Athénách koncem 6. stol. př. n. l. a užívalo se souběžně s černofigurovým stylem i s malbou na bílém pozadí. Dekorace se vyznačují jemností detailu i dokonalým rozvržením. V červenofigurovém stylu vznikla řada škol a známe jmenovitě řadu hrnčířů i malířů, někteří snad dělali obojí. Na některých nádobách z vrcholného období je patrný vliv soch v Parthenonu.\n\nNa rozdíl od předchozích technik, kde se nádoby zdobily před vypálením, malba na bílém pozadí se dělala až na vypáleném střepu. Dovolovala tak větší barevnost a dokonce i zlacení. Užívala se od konce 6. do 4. století př. n. l. a to hlavně na lekytech, úzkých bílých lahvičkách na olej, které se dávaly na hroby. \n\n\n"}
{"id": "665534", "url": "https://cs.wikipedia.org/wiki?curid=665534", "title": "Denufosol", "text": "Denufosol\n\nDenufosol (-Tetranatrium) (\"INS37217\"), dosud neschválený lék k inhalaci, je antagonistou P2Y2 receptorů, aktivuje chloridové kanály epitelových buněk plic, takže je alespoň částečně korigován transport vody a solí mukoviscidózou poškozenými CTFR-kanály. Díky tomu je normalizován dehydratovaný kapalinový film na povrchu epitelových buněk, frekvence kmitů cilií je zvyšována a mukociliární clearance (odstranění hlenu ciliemi) se zlepšuje. Denufosol by měl být využíván obzvlášť při léčbě časného postižení plic.\n"}
{"id": "665539", "url": "https://cs.wikipedia.org/wiki?curid=665539", "title": "John Milnor", "text": "John Milnor\n\nJohn Milnor (* 20. února 1931, Orange, New Jersey) je matematik ze Spojených států amerických pracující v oboru topologie.\n\nByl oceněn Fieldsovou medailí v roce 1962, Wolfovou cenou v roce 1989 a Abelovou cenou v roce 2011. Je profesorem na Stony Brook University.\n"}
{"id": "665541", "url": "https://cs.wikipedia.org/wiki?curid=665541", "title": "Švėkšna", "text": "Švėkšna\n\nŠvėkšna je městys v západní části Litvy, v jihozápadním Žemaitsku, v Klaipėdském kraji, okres Šilutė. Městečko leží při silnici č. 193 Saugos - Kvėdarna, 13 km od Saugů, na levém břehu říčky Švėkšnalė (pravého přítoku Ašvy). Je to městská památková rezervace.\n\nŠvėkšna je zmiňována od 14. století. Podle jedné z verzí se městečko mohlo objevit po Melnské mírové dohodě v roce 1422, když skončila hrozba ze strany řádu německých rytířů. 8. března 1503 je zmiňována v rejstříku fondů a dotací Kostela Nejsvětější Panenky Marie Škaplierské v Linkuvě. V roce 1509 Švėkšna náležela Velkoknížeti Žemaitskému Kęsgailovi (Dvůr i městečko). Později dvůr náležel dalším slavným šlechtickým rodům. Od roku 1509 je zmiňováno město Švėkšna i kostel Svatého apoštola Jakuba (jako Švėkšenský kostel). V roce 1664 město získalo tržní privilegie. V polovině 19. století, když dvůr náležel Plateriajským, byl postavem zděný dvojobloukový most pro pěší nad silnicí do Klaipėdy, který spojoval zakristii kostela Svatého apoštola Jakuba s dvorem a parkem hrabat Plateriajských. Koncem století zde byl šířen zakázaný litevský tisk a knihy. V meziválečném období zde bylo progymnázium, později gymnázium, které si vzalo pod patronát litevské osvětové sdružení „Saulė“. Za Sovětů to byla sovchozní středisková obec. 18. ledna 2000 dekretem č. 754 Prezident Litevské republiky Valdas Adamkus potvrdil městský znak Švėkšny.\n\nMěsto dostalo jméno podle říčky Švėkšnalė, která se dříve jmenovala prostě Švėkšna a která byla zmiňována dříve, než město - již od roku 1384.\n"}
{"id": "665542", "url": "https://cs.wikipedia.org/wiki?curid=665542", "title": "Franz Rohr von Denta", "text": "Franz Rohr von Denta\n\nFranz Rohr, od roku 1917 baron Rohr von Denta, (30. října 1854 Arad, Banát, dnešní Rumunsko - 9. prosince 1927, Rodaun) byl rakouský polní maršál.\n\nFranz Rohr se narodil jako syn císařsko královského důstojníka, kapitána a štábního ekonoma Josefa Rohra v Aradu, království Uherské, dnešní Rumunsko. Matka Rosalie Žaludová byla z Vysokého Mýta. Dědeček Josef Rohr byl truhlářem v Dlouhé Vsi u Rychnova nad Kněžnou.\nFranz Rohr studoval od roku 1876 teresiánskou vojenskou akademii ve Vídeňském Novém Městě a byl po úspěšném ukončení povolán jako poručík ke 3. galickému ulánskému (kopinickému) pluku.\n\nPozději po absolvování válečné školy byl roku 1896 povýšen na plukovníka a povolán do generálního štábu. Od roku 1909 byl Rohr generálním inspektorem vojenského vzdělávání a vojenských škol a byl v roce 1911 povýšen na generála kavalerie. O dva roky později ho jmenovali velícím generálem honvédů.\n\nOd začátku I. světové války byl převeden jako velící pro všechny sbory v Grazu, Korutanech, Kraňsku, Innsbrucku a Voralbergu. V květnu 1915 vyhlásila Itálie válku ústředním mocnostem a Rohr byl velitelem armádní skupiny, která byla pojmenována armádní skupina Rohr. Úspěšně uhájil Korutany, protože uhájil hlavní hřeben. Jeho armádní skupina byla přejmenována na 11. armádu. V roce 1916 byl povýšen na generálplukovníka a převzal velení 1. armády od Arthura Arze von Straußenburga, kterého císař Karel I. jmenoval náčelníkem generálního štábu celé rakouské ozbrojené moci. Jeho úkolem bylo bránit s touto armádou Sedmihradsko a Bukovinu, kde v té době bránil ofensivě Kerenského.\n\n14. dubna 1917 byl povýšen do šlechtického stavu a stal se Baronem Rohr von Denta a po vystoupení Rumunska z války byl 30. ledna 1918 císařem Karlem I. jmenován polním maršálem. Po skončení duální monarchie byl Rohr jmenován maďarským polním maršálem.\n\nFranz baron Rohr von Denta zemřel 9. prosince 1927 ve věku 73 let v Rodaun u Vídně a je pohřben na tamějším hřbitově. Od roku 1891 byl ženat s Marií Silva von Silvas, dcerou c. a k. plukovníka von Silvas. Manželé měli dva syny, oba byli do roku 1918 námořními důstojníky.\n\nPo Franzi baronu Rohr von Denta jsou pojmenována kasárna ve Villachu.\n\n\n"}
{"id": "665543", "url": "https://cs.wikipedia.org/wiki?curid=665543", "title": "Elinor Ostrom", "text": "Elinor Ostrom\n\nElinor Claire Ostromová (rozená Awanová; 7. srpna, 1933 Los Angeles – 12. června 2012, Bloomington) byla americká politická ekonomka, jejíž práce se zabývala politickou ekonomii v rámci New Institutional Economics. V roce 2009 získala Nobelovu cenu za ekonomické vědy za její “analýzu správy ekonomických záležitostí, především společně sdílených statků”, kterou zhotovila společně s Oliverem E. Williamsonem. Dodnes je to jedna ze dvou žen, která toto ocenění získala. \n\nPoté, co dokončila bakalářské a doktorské studium na UCLA (Kalifornská univezita v Los Angeles), žila v Bloomingtonu v Indianě a působila na fakultě Indianské univerzity. Zde byla velmi významnou profesorkou politologie a spolupředsedkyní semináře politické teorie a politické analýzy. Později působila i na Arizonské státní univerzitě v Tempe, kde založila Centrum pro studium institucionální rozmanitosti, jehož byla zároveň i ředitelkou. Byla také vedoucí výzkumu pro program podpory udržitelného zemědělství a správy přírodních zdrojů (Sustainable Argiculture and Natural Resource Management Collaborative Research Support Program → SANREM CRSP). V roce 2008 začala Ostromová, společně se svým manželem Vincentem Ostromem, radit časopisu Transnational Corporations Review.\n\nElinor Claire Awanová se narodila v Kalifornii v Los Angeles jako jediné dítě hudebnice Leah Hopkinsové a designéra Adriana Awana. Její rodiče se brzy rozešli a Elinor poté vyrůstala s matkou, se kterou pravidelně navštěvovala protestantský kostel. Víkendy však často trávila s židovskou rodinou svého otce. Ostromová, dítě rozvedených rodičů, vyrůstala v období po Velké hospodářské krizi a sama sebe označovala jako „chudé dítě“. \n\nJejí hlavní rekreační činností bylo plavání. Dokonce se připojila k plaveckému týmu a závodně plavala, dokud později nezačala plavání sama vyučovat, aby si mohla finančně dovolit vystudovat vysokou školu.\n\nOstromová navštěvovala střední školu Beverly Hills High School, kterou v roce 1951 úspěšně ukončila. Považovala za štěstí, že měla možnost studovat právě tuto střední školu, jelikož se z Beverly Hills High School dostávalo na vysokou školu vysoké procento studentů.\n\nJako studentka střední školy byla Elinor Ostromová odrazována od studia trigonometrie, jelikož dívkám, které nedosahovaly nejlepších výsledků a neměly excelentní známky v algebře a geometrii, nebylo dovoleno trigonometrii studovat. Nikdo z její nejbližší rodiny neměl vysokoškolské vzdělání, ale když viděla, že 90 % studentů na její střední škole bude pokračovat na vysokou školu, připadalo jí to „normální“. Její matka si však nepřála, aby navštěvovala vysokou školu, neviděla k tomu žádný důvod.  \n\nRozhodla se pro UCLA, kde v roce 1954 s vyznamenáním získala B.A. titul (Bachelor of Arts) v oboru politologie. Tím, že během semestrů absolvovala několik letních lekcí a doplňkových kurzů, dokázala absolvovat za pouhé tři roky. Během jejího prvního roku na vysoké škole jí bylo nabídnuto připojit se k debatnímu týmu. Taktiky, které se zde naučila, měly důležitý vliv na způsob jejího myšlení. To jí umožnilo uvědomit si, že existují dvě strany veřejné politiky, a že je nezbytné, aby obě strany měly kvalitní argumenty. Zároveň pracovala v knihovně a v knihkupectví, aby byla schopná zaplatila poplatky spojené se studiem, které činily 50 USD za semestr.  Ostromová poté pokračovala v práci v General Radio v Cambridge, Massachusetts. \n\nZe muže si vzala svého spolužáka, studenta práv na Harvardské univerzitě Charlese Scotta.  O několik let později se Ostromová a Scott rozvedli, a to v době kdy Ostromová začala uvažovat o doktorátu. \n\nPo ukončení studia měla potíže s hledáním zaměstnání, protože zaměstnavatelé předpokládali, že hledá práci pouze jako učitelka nebo sekretářka. Poté, co absolvovala kurz, kde se naučila těsnopis, který, jak později zjistila, byl užitečný při psaní poznámek při osobních rozhovorech u výzkumných projektů, začala pracovat jako úřednice. Po roce získala práci jako asistentka personálního manažera v obchodní firmě, která nikdy předtím nenajala ženu na žádné jiné místo než na pozici sekretářky. Tato práce ji inspirovala ke zvážení účasti na kurzech pro postgraduální studium, a nakonec o ucházení se o stipendium a žádost o přijetí na Ph.D. program.\n\nVzhledem k tomu, že na střední škole neměla trigonometrii, byla její žádost na ekonomický doktorát na UCLA zamítnuta. Avšak byla přijata na postgraduální program UCLA na politologii, kde získala v roce 1962 titul M.A. a v roce 1965 titul PhD. \n\nV roce 1963 se vdala za politologa Vincenta Ostroma, s nímž se setkala při výpomoci na jeho výzkumu v oblasti správy vodních zdrojů v jižní Kalifornii. Týmy postgraduálních studentů, jichž byl součástí, analyzovaly politické a ekonomické účinky skupiny povodí podzemních vod v jižní Kalifornii.\n\nV roce 1961 Vincent Ostrom, Charles Tiebout a Robert Warren publikovali dílo \"The organization of government in metropolitan areas,\" které by se stalo vlivným článkem a představilo by témata, která by byla ústřední pro Ostromovy práce. Tento článek však prohloubil konflikt s Úřadem pro vládní výzkum UCLA, protože v rozporu se zájmy Úřadu nedoporučoval centralizaci metropolitních oblastí ve prospěch polycentrismu. Tento konflikt přiměl Ostromovy opustit UCLA. V roce 1965 se přestěhovali do Bloomingtonu v Indianě, kde Vincent přijal práci profesora politologie na místní univerzitě. Elinor Ostromová na fakultu nastoupila jako hostující pomocná profesorka. První kurz, který vedla, se týkal americké vlády. \n\nOstromová byla bohatě informovaná díky práci v terénu, jak vlastní, tak i ostatních. Během doktorského studia na Kalifornské univerzitě v Los Angeles strávila roky studiem vodních válek a čerpáním závodů, které probíhaly v 50. letech 20. století na jejím vlastním suchém dvorku. Na rozdíl od převládajících racionálně-ekonomických předpovědí malthusianismu a tragédie občin, ukázala případy, kdy lidé nebyli bezmocní a omezení ztenčujícími se zásobami. Ve své knize Governing the Commons čerpá ze studií zavlažovacích systémů ve Španělsku a Nepálu, horských vesnicích ve Švýcarsku a Japonsku a o rybolovu v Maine a Indonésii. \n\nV roce 1973 Ostromová a její manžel založili Workshop politické teorie a analýzy politiky na Indiana University. Při zkoumání využití kolektivní akce, důvěry a spolupráce při správě společných zdrojů byl její institucionální přístup k veřejné politice, známý jako rámec institucionální analýzy a rozvoje, považován za dostatečně odlišný, aby se o něm mohlo uvažovat jako samostatná škola teorie veřejné volby. Je autorkou mnoha knih z oblasti organizační teorie, politických věd a veřejné správy. Elinor Ostromová byla oddaným učencem až do samého konce svého života, a to doslova. Den před smrtí poslala e-maily nejméně dvěma spoluautorům ohledně prací, které s nimi psala. Byla hlavní vědeckou poradkyní setkání Mezinárodní rady pro vědu (ICSU) Planet Under Pressure v Londýně. Rohan Rockstrom z výzkumného ústavu Stockholm Resilience Centre napsal, že: \n\n“Lin se až do samého konce intenzivně zapojovala do našich příprav na dialogy o nositelích Nobelovy ceny za laureáty, které budeme pořádat v Riu 17. a 18. června během summitu OSN Rio+20. Nakonec se nedostavila osobně, ale přispívala ostrými, nadšeně nabitými vstupy tak, jak jen mohla.” \n\nEkonomové se dlouho jednomyslně domnívali, že přírodní zdroje, které jejich uživatelé společně využívali, budou v dlouhodobém výhledu nadměrně využívány a ničeny. Elinor Ostromová vyvrátila tuto myšlenku svojí terénní studií o tom, jak lidé v malých místních komunitách spravují sdílené přírodní zdroje, jako jsou pastviny, rybníky a lesy. Ukázala, že pokud uživatelé využívají přírodní zdroje společně, jsou stanovena pravidla pro to, jak se s nimi má zacházet, tak jsou ekonomicky a ekologicky udržitelné.\n\nRaná práce Elinor Ostromové zdůrazňovala roli veřejné volby při rozhodování ovlivňující výrobu veřejných statků a vykonávání veřejných služeb. Mezi její nejznámější práce v této oblasti patří její studie zaměřující se na konsolidaci policie v Indianapolisu. Její studie se zaměřovaly na policii jako poskytovatele řady veřejných služeb a komparativní metodou zkoumaly důsledky organizování sousedských hlídek ve velkém měřítku městskými policejními silami nebo v malém měřítku místními komunitami. \n\nOstromová se velmi zabývala studií strategií pro správu společně sdílených statků, za což získala v roce 2009 Nobelovu cenu za ekonomii. Svými objevy dokázala vyvrátit mylné představy o tom, že správa společně sdílených statků končí tragédií a ukázala, že společně sdílené statky nebudou zničeny nadměrným používáním, pokud existuje systém pro správu jejich sdílení. Ostromová vysvětlila, že neexistuje jeden vzorec pro jejich správu, protože některé způsoby mohou fungovat v některých prostředích, ale selhat v jiných. Nejúčinnějším přístupem k ochraně společně sdílených statků je to, co nazývá „polycentrické systémy“, které fungují „na více úrovních s autonomií na každé úrovni“, což dle Ostromové pomáhá stanovit pravidla, které podporují růst důvěry a vzájemné pomoci mezi lidmi, kteří o dané společně sdílené statky pečují a využívají je. Diskuze ohledně této péče musí být vedeny tváří v tvář a být založené na důvěře. Během svého projevu na festivalu společně sdílených statků v Minneapolis 7. října 2011 poukazovala na studií 100 chráněných lesů ve 14 zemích, která ukazuje, že spolupráce místních obyvatel je pro péči o tyto společně sdílené statky důležitější než správa vlády. Ostromová říká, že místní kontrola je nejlepší způsob ochrany společně sdílených statků, protože pravidla by měla být založená na kulturních normách.\n\nOstromová mimo to, že sama prováděla rozhovory nebo analyzovala satelitní snímky, také využívala teorie her, aby se mohla pokusit předpovídat chování lidí s omezenými zdroji. Ve svém semináři o politické teorii a analýze politik na Indiana University v roce 1973 dostali její studenti podíly na národních společně sdílených statcích. Když jednoduše diskutovali o tom, co by měli udělat, než to udělají, jejich návratnost z jejich „investic“ se více než zdvojnásobila. \n\nJejí následující a slavnější vědecká práce se zaměřovala na to, jak lidé interagují s ekosystémy za účelem udržení dlouhodobých výnosů z udržitelných zdrojů. Kolektivní statky zahrnují například lesy, rybníky a pastviny. Své terénní studie se týkaly správy pastvin místními obyvateli Afriky a správy zavlažovacích systémů ve vesnicích západního Nepálu (např. Dang Deukhuri). Její práce se zabývala tím, jak společnosti vyvinuly různá institucionální opatření pro správu přírodních zdrojů, a v mnohých případech zabránily kolapsu ekosystémů, i když některá opatření nezabránila vyčerpání zdrojů. Její práce zdůrazňovala mnohostrannou povahu interakce člověka s ekosystémem a argumentovala proti jakémukoli výjimečnému „všeléku“ pro individuální sociální a ekologické problémy systému.\n\nSeminář o politické teorii a analýze politik na Indiana University měl za cíl, aby došlo ke kolaboraci vědců napříč ekonomií, politologií a dalšími obory a pokusu pochopit, jak institucionální opatření v různorodých ekologických, socioekonomických a politických prostředích ovlivnilo chování a výsledky. Cílem nebylo sbírat data z různých oblastí světa, nýbrž vytvořit síť vědců, kteří žijí v určitých oblastech světa a mají zájem o lesní podmínky a lesní politiku.\n\nOstromová identifikovala osm hlavních zásad pro stabilní správu kolektivních statků.\n\n\nTyto zásady se od té doby mírně upravily a rozšířily tak, aby zahrnovaly řadu dalších proměnných, o nichž se předpokládá, že ovlivňují úspěch samostatně organizovaných systémů správy, včetně účinné komunikace, vnitřní důvěry a reciprocity a povahy systému zdrojů jako celku.\n\nOstromová a další vědečtí pracovníci vyvinuli komplexní rámec „sociálně-ekologických systémů (SES)“, ve kterém je nyní umístěna velká část stále se rozvíjející teorie kolektivních statků a kolektivní samosprávy.\n\nPodle Norského institutu pro městský a regionální výzkum „Ostromová varovala před existencí jediné vládní jednotky na globální úrovni, která by řešila problém kolektivní akce proti ničení životního prostředí. Částečně je to kvůli jejich složitosti a částečně kvůli rozmanitosti zúčastněných aktérů. Jejím návrhem byl polycentrický přístup, kde by klíčová rozhodnutí v oblasti řízení měla být přijímána co nejblíže scéně událostí a zúčastněným aktérům.“ Ostromová pomohla vyvrátit myšlenku ekonomů, že přírodní zdroje budou v dlouhodobém horizontu nadměrně využívány a ničeny. Elinor Ostromová vyvrátil tuto myšlenku provedením terénních studií o tom, jak lidé v malých místních komunitách spravují sdílené přírodní zdroje, jako jsou pastviny, rybářské vody v Maine a Indonésii a lesy v Nepálu. Ukázala, že pokud uživatelé využívají přírodní zdroje společně, dojde k vzniku pravidel pro to, jak se s nimi má zacházet způsobem, který je ekonomicky a ekologicky udržitelný.\n\nOstromová byla členkou Národní akademie věd Spojených států amerických a prezidentkou Americké asociace politických věd a Společnosti veřejné volby. V roce 1999 se stala první ženou, která získala prestižní cenu Johna Skytte v politologii.\n\nV roce 1998 byla Ostromová vyznamenána cenou Franco E. Seidman za politickou ekonomii. Po jejím předneseném příspěvku „Srovnávací studie veřejných ekonomik“ následovala diskuse mezi Kennethem Arrowem, Thomasem Schellingem a Amartyou Senem. Získala cenu Johna J. Cartyho z Národní akademie věd v roce 2004 a v roce 2005 obdržela Cenu Jamese Madisona od Americké politologické asociace. V roce 2008 se stala první ženou, která získala cenu Williama H. Rikera v politologii; a následující rok obdržela Cenu za výzkum občanské angažovanosti Tisch od Vysoké školy občanství a veřejné služby Jonathana M. Tischa na Tuftsově univerzitě. V roce 2010 časopis Utne Reader zahrnul na seznam „25 vizionářů, kteří mění váš svět“. V roce 2012 byla jmenována jednou ze „100 nejvlivnějších lidí na světě“. Mezinárodní institut sociálních studií (ISS) jí v roce 2002 udělil čestné stipendium. V roce 2008 získala na norské univerzitě vědy a techniky čestný titul „doktor honoris causa“. V červenci 2019 Indiana University Bloomington oznámila, že v rámci iniciativy Bridging the Visibility Gap bude umístěna sochu Ostromové před budovu, v níž je umístěno oddělení politologie vědy univerzity.\n\nV roce 2009 se Ostromová stala první ženou, která získala prestižní Nobelovu pamětní cenu za ekonomii. „Její výhra ohromila řadu ekonomů,“ řekl profesor ekonomie z Princetonu, „včetně některých významných kolegů, kteří o ní nikdy neslyšeli.“ Královská švédská akademie věd citovala Ostromovou „za svou analýzu správy ekonomických záležitostí“ a uvedla, že její práce ukázala, jak by společné vlastnictví mohlo být úspěšně spravováno skupinami, které jej využívají. Ostromová a Oliver E. Williamson si rozdělili cenu 10 milionů švédských korun (990 000 EUR; 1,44 milionu USD) za samostatnou práci v oblasti správy ekonomických záležitostí. Jak udělala s předchozími peněžními cenami, Ostromová věnovala svou cenu workshopu, který pomohla založit.\n\nKrálovská švédská akademie věd uvedla „výzkum přinesl toto téma do popředí vědecké pozornosti ... tím, že ukazuje, jak mohou běžné zdroje - lesy, rybolov, ropná pole nebo pastviny úspěšně spravovat lidé, kteří je používají. Spíše než vládami nebo soukromými společnostmi “. \n\nV říjnu 2011 byla Ostromové diagnostikována rakovina pankreatu. Během posledního roku svého života pokračovala v psaní a přednášela Hayekovu přednášku v Institutu ekonomických záležitostí jen jedenáct týdnů před smrtí. Zemřela v 6:40 hodin v úterý 12. června 2012 v nemocnici IU Health Bloomington Hospital ve věku 78 let. V den své smrti zveřejnila v Project Syndicate svůj poslední článek „Zelená z Grassroots“. Prezident univerzity v Indianě Michael McRobbie napsal: „Indianská univerzita ztratila nenahraditelný a velkolepým poklad s odchodem Elinor Ostromové“. Její manžel Vincent zemřel o 17 dní později na komplikace související s rakovinou. Bylo mu 92.\n\n"}
{"id": "665546", "url": "https://cs.wikipedia.org/wiki?curid=665546", "title": "Zápas o titul mistryně světa v šachu 1953", "text": "Zápas o titul mistryně světa v šachu 1953\n\nTřetí zápas o titul mistryně světa v šachu a první po 2. světové válce zahájil éru, kdy se o titul bojovalo tímto způsobem stejně jako tomu bylo zvykem v případě mužů. Zápas se uskutečnil od 15. srpna do 20. září roku 1953 v Leningradě v Sovětském svazu. Mistryně světa Ljudmila Ruděnková se střetla s vyzývatelkou Jelizavetou Bykovovou. Hrálo se v domě pracujících tělovýchovy v ulici Chalturina č. 22. Hlavní rozhodčí byla Vera Čudovová, sekundantem vyzývatelky Michail Judovič a sekundantem mistryně světa Alexandr Toluš. Po polovině zápasu vedla vyzývatelka 4,5:2,5, ale díky výhrám v 9. a 10. partii mistryně světa vyrovnala. Závěr však patřil Bykovové a ta se tak po výhře 8:6 stala 3. mistryní světa. Ze 14 partií jen dvě skončily remízou.\n\n\n"}
{"id": "665552", "url": "https://cs.wikipedia.org/wiki?curid=665552", "title": "Oliver E. Williamson", "text": "Oliver E. Williamson\n\nOliver Eaton Williamson (* 27. září 1932 Superior) je americký ekonom pracující na Kalifornské univerzitě v Berkeley, jehož specializací jsou transakční náklady. V roce 1955 získal B.S. na Massachusettském technologickém institutu, v roce 1960 M.B.A. na Stanfordově univerzitě a v roce 1963 Ph.D. na Carnegie Mellon University. Mezi lety 1965 a 1983 byl profesorem na Pensylvánské univerzitě a mezi lety 1983 a 1988 na Yaleově univerzitě. Od roku 1988 působí na Kalifornské univerzita v Berkeley. V roce 2009 spolu s Elinor Ostrom získal Cenu Švédské národní banky za rozvoj ekonomické vědy na památku Alfreda Nobela za „analýzu ekonomického řízení, zejména hranice firmy“.\n\nWilliamson ve svém díle spojuje mikroekonomii, organizační teorii a teorie smluvního práva. Jeho práce zabývající se ekvivalenty a rozdíly mezi tržním a netržním rozhodováním vytvářela v druhé polovině 20. století debatu na pomezí veřejného a soukromého sektoru.\n\nDále se zabýval náklady na transakce, což ho vedlo k rozdělení na opakované vyjednávání případ od případu a na specifické smlouvy v konkrétních případech. Například opakovaný nákup uhlí pro denní spotřebu by zařadil do první kategorie, tvrdí však zároveň, že tento nástroj pravděpodobně povede k trvalým vztahům k dodavateli, a proto se ekonomika transakcí specifická pro vztahy bude lišit. Jeho teorie byly dále testovány jinými vědci v empirické rovině. Jeden z nejvýznamnějších příkladů je článek „Trvání smlouvy a investice specifické pro vztahy: Empirické důkazy z uhelných trhů\" od Paul J. Joskowa, napsaný v roce 1987 pro American Economic Review. \n\nWilliamsonovi se také připisuje vývoj pojmu ,informativní dopad\", který označuje situaci, kdy je z nějakého důvodu obtížné zjistit náklady na informace. Ten existuje „hlavně kvůli nejistotě a oportunismu, přestože se jedná o omezenou racionalitu. Existuje, když jsou jedné nebo více stranám skutečné okolnosti související s transakcí, které ale nelze bez nákladů rozeznat nebo sdělit ostatním\" \n\nDalší jeho teorie se zabývají tím, jak mohou organizace zaplňovat trhliny na trhu, neboť jsou „ jejich konflikty jednoduché a je levnější je řešit.\" \n\n\n\n"}
{"id": "665555", "url": "https://cs.wikipedia.org/wiki?curid=665555", "title": "Dominique Pinon", "text": "Dominique Pinon\n\nDominique Pinon (* 4. března 1955, Saumur, Francie) je francouzský herec, držitel významné francouzské divadelní Molièrovy ceny pro nejlepšího francouzského herce. Jde o významného divadelního umělce, který ve francouzském filmu proslul jako blízký spolupracovník režiséra Jeana-Pierra Jeuneta.\n\n\n"}
{"id": "665557", "url": "https://cs.wikipedia.org/wiki?curid=665557", "title": "Geoffroy II. z Anjou", "text": "Geoffroy II. z Anjou\n\nGeoffroy II. z Anjou ( \"Geoffroy Martel\"; 14. října 1006– 16. listopadu 1060) byl hrabě z Anjou, Tours a Vendôme. Současníci jej pro jeho vojenské schopnosti a ustavičné válčení s okolím nazývali \"Kladivo\".\n\nByl jediným synem Fulka Nerry a ještě za jeho života se stal rytířem. Válčil téměř se všemi sousedy a ve sporu o hrabství Anjou vedl válku i proti vlastnímu otci.\n\nRoku 1030 se oženil s Anežkou, vdovou po akvitánském vévodovi Vilémovi a mnoho let úspěšně zasahoval do akvitánských záležitostí. Vilém VI. Akvitánský dokonce strávil celé tři roky v anjouovském vězení. Roku 1040 po otcově smrti při návratu ze Svaté země konečně zdědil Anjou. Při šlechtickém povstání roku 1041 podporoval stranu krále Jindřicha a panovník mu poté ponechal volnou ruku k potlačení vzbouřenců. Geoffroy zahájil válku o Touraine. Roku 1044 vyhrál bitvu u Nouy a do zajetí mu padl Theobald z Blois, který se na svobodu vykoupil předáním města Tours a dalších pevností. Roku 1048 Geoffroi zajal Gervasia, biskupa z Le Mans, Theobaldova straníka a držel jej do roku 1051 ve vězení.\n\nPřízeň krále Jindřicha se po čase od bojovného hraběte odklonila a roku 1049 jej král společně s Theobaldem z Blois a Vilémem Normandským vojensky napadl. Roku 1052 se oba muži opět smířili a opakovaně společně napadli v letech 1054 a 1057 Normandii.\n\nGeoffroy zemřel v listopadu 1060 bez potomků, i když se hlavně ke konci života horečně snažil o zplození dědice a zapudil kvůli své touze hned čtyři manželky. Smrt jej zastihla v mnišském rouše v klášteře sv. Mikuláše, poté, co svá panství předal synovci Geoffroyovi, svému jmenovci.\n\n"}
{"id": "665559", "url": "https://cs.wikipedia.org/wiki?curid=665559", "title": "Severoatlantická rada", "text": "Severoatlantická rada\n\nSeveroatlantická rada ( \"North Atlantic Council\") je nejvyšší orgán Severoatlantické aliance. Sídlí v Bruselu a každá z 29 členských zemí je v něm zastoupena jedním delegátem. Severoatlantická rada existuje na základě článku 9 Severoatlantické smlouvy. Rada se schází nejméně jednou za týden, a zpravidla nejméně jednou za půl roku i na úrovni předsedů vlád nebo ministrů členských zemí, nicméně platnost jejich rozhodnutí je stejná, jako když na běžných schůzích rozhodují velvyslanci při NATO. Radě předsedá generální tajemník. Rozhodnutí Rady jsou přijímána pouze jednomyslně (konsenzem).\n\n"}
{"id": "665568", "url": "https://cs.wikipedia.org/wiki?curid=665568", "title": "Judith Andersonová", "text": "Judith Andersonová\n\nDame Judith Andersonová, AC, DBE (10. února 1897 Adelaide, Jižní Austrálie – 3. ledna 1992 Santa Barbara, Kalifornie), vlastním jménem Frances Margaret Anderson-Anderson, byla australská herečka, držitelka dvou cen Emmy a jedné ceny Tony.\n\nNa jevišti profesionálně debutovala pod jménem Francee Anderson roku 1915 jako Stephanie ve hře \"A Royal Divorce\" v sydneyském Theatre Royal. O několik let později se přestěhovala do USA, kde v roce 1922 poprvé vystoupila na Broadwayi. Velký úspěch zaznamenala o rok později již pod jménem Judith Anderson v inscenaci \"Cobra\". V průběhu 30. až 50. let 20. století se stala velkou broadwayskou hvězdou, hrála v mnoha divadelních hrách, roku 1948 za roli Médei ve verzi Eurípidovy tragédie získala cenu Tony.\n\nOd 40. let 20. století působila též ve filmu (výjimka byl snímek \"Blood Money\" z roku 1933), za roli paní Danversové v Hitchcockově filmu \"Mrtvá a živá\" (1940) byla nominovaná na Oscara pro nejlepší herečku ve vedlejší roli. Postupně se objevila např. ve snímcích \"Laura\" (1944) a \"And Then There Were None\" (1945). V 50. letech 20. století se prosadila i v televizní produkci, v letech 1954 a 1960 získala cenu Emmy, vždy za roli Lady Macbeth ve zfilmovaném \"Macbethovi\". Její filmová kariéra pokračovala i nadále, hrála např. ve snímku \"Muž, kterému říkali Kůň\" (1970) a ve věku 86 let ve filmu \"\" (1984). V 80. letech poté ukončila svoji profesionální kariéru v americké mýdlové opeře \"Santa Barbara\".\n\nJudith Andersonové byl v roce 1960 udělen Řád britského impéria v hodnosti \"Dame Commander\" (DBE), roku 1991 obdržela Řád Austrálie (AC).\n\n"}
{"id": "665583", "url": "https://cs.wikipedia.org/wiki?curid=665583", "title": "Ludmila Engquistová", "text": "Ludmila Engquistová\n\nLudmila Engquistová (rozená Ludmila Viktorovna Leonovová, později Ludmila Narožilenková, ; * 21. dubna 1964, Tambovská oblast) je bývalá sovětská atletka ruské národnosti, sprinterka, jejíž specializací byly krátké překážkové běhy. Od roku 1996 reprezentovala Švédsko.\n\n4. února 1990 v Čeljabinsku překonala časem 7,69 s halový světový rekord v běhu na 60 metrů překážek, když původní rekord Bulharky Jordanky Donkovové z roku 1987 vylepšila o pět setin sekundy. Engqvistové výkon z prvního místa dlouhodobých tabulek vymazala až po 18 letech Švédka Susanna Kallurová, která 10. února 2008 v německém Karlsruhe zaběhla trať v čase 7,68 s.\n\nV únoru roku 1993 měla pozitivní dopingový nález na anabolické steroidy a byla vyloučena z halového MS v Torontu. Následně dostala čtyřletý zákaz činnosti. V prosinci roku 1995 ji byl trest zrušen. Nedovolené prostředky ji do jídla dával její bývalý manžel.\n\nV roce 1996 se stala v Atlantě olympijskou vítězkou v běhu na 100 metrů překážek. Ve finále trať zaběhla v čase 12,58 s. O jednu setinu pomalejší byla Slovinska Brigita Bukovecová. Reprezentovala také na olympiádě v Soulu v roce 1988 a na letních hrách 1992 v Barceloně. V roce 1997 se stala v Athénách podruhé v kariéře mistryní světa, první titul získala již v roce 1991 na světovém šampionátu v Tokiu.\n\nHala\n\nDráha\n\n"}
{"id": "665587", "url": "https://cs.wikipedia.org/wiki?curid=665587", "title": "Nuselský pivovar", "text": "Nuselský pivovar\n\nNuselský pivovar a jeho budovy se nalézají v Nuselském údolí v prostoru mezi Bělehradskou, Otakarovou a Křesomyslovou ulicí poblíž divadla Na Fidlovačce na pravém břehu Botiče v městské části Praha 4 v Nuslích.\n\nPrvní písemnou zmínku o Nuslích nalezneme v zakládací listině Vyšehradské královské kapituly, které král Vratislav II. věnoval roku 1088 některé zdejší pozemky. Nusle mají dlouhou tradici v pěstování vinné révy (Vallis vinarium, údolí viničné, což dokládá i vinný keř v nuselském městském znaku) i vaření piva. Ve zdejším zámeckém parku byl postaven zámek, který byl jeden čas ve vlastnictví pivovarnické rodiny Waldsteinů.\n\nPivovar, který zde byl založen hrabětem Janem Josefem Sezimou z Vrtby v roce 1694, zakoupil od šlechtických majitelů roku 1857 měšťan Antonín Procházka. V roce 1897 byl pivovar zakoupen Pražskou úvěrní bankou a vznikl \"Akciový pivovar v Nuslích u Prahy\". \n\nPostupně se nuselský pivovar se stal největším průmyslovým pivovarem v tehdejší Střední Evropě. V roce 1960 byl změněn na sladovnu a většinu budov od té doby obsadily České vinařské závody; (nalézá se zde největší sud na víno v České republice), které zpracovávaly vína z dovozu i víno pěstované na blízkém vinohradu v Havlíčkových sadech (\"Grébovce\").\n\nK pivovaru patří zahrada, známá z knihy Jaroslava Foglara (\"Hoši od Bobří řeky\"), v níž býval altán pro hudbu a ze světové výstavy Expo 1967 v Montréalu sem byla přemístěna Koliba U Pastýřky i s cimbálovou muzikou. Ta fungovala až do roku 2018 v bývalé Nuselské pivovarské zahradě, která byla ještě za první republiky též místem Vánočních, Velikonočních a Svatodušních trhů i baráčnických setkání, dnes dokonce v rozšířené stylové podobě. Klasická Nuselská pivovarská restaurace tam byla v provozu od dob \"první republiky\" až do roku 1999, naposledy pod názvem \"Nuselská pivovarská zahrada\" (Nusle čp. 55), kdy se již točilo pouze plzeňské pivo Prazdroj, se vchodem od altánu z pivovarské zahrady a z Bělehradské ulice.\n\nZa první republiky byla velmi známá světlá a tmavá výčepní desítka a čtrnáctistupňový tmavý Nuselský prelát (Znak s Prelátem na koni a rok založení l.p.1694 byl nejen na etiketě, ale také na velkých lustrech v Nuselské pivovarské restauraci) a další druhy piv, určené pro vývoz. Cílem značné části výstavu byla také Podkarpatská Rus.\n\nNa předvolebním mítinku kolem Svatováclavského milénia v roce 1929 vystoupil v Nuselské pivovarské zahradě (se svým typickým \"vítězíme\") i pozdější prezident Edvard Beneš. V pivovaru vznikla i malá divadelní scéna, kde měl své vůbec první kabaretní vystoupení známý komik Jaroslav Štercl. Nuselský sklípek tehdy fungoval i na Národní třídě v Praze 1 a již předtím, jak píše Ignát Herrmann, tam bývala Nuselská pivnice s přímými dodávkami z Nuselského pivovaru.\nBudovy pivovaru byly rekonstruovány v roce 1876, 1929 a 1935. Od roku 2000 jsou kulturní památkou (Nusle čp. 10). Dobře zachována je i hlavní vstupní brána z Bělehradské ulice (vpravo od budovy Nusle čp. 7), ozdobená dvěma pivovarskými sudy z roku 1918, z níž se ztratila pouze velká bronzová ozdobná písmena N.P. (znamenající Nuselský pivovar, nikoliv národní podnik - v roce 2012 byla prázdná místa v oválech brány zaplněna písmeny ČVZ, znamenající zkratku Českých vinařských závodů, působících ve velké části areálu). Dnes u Botiče čeká Nuselský pivovar na svou budoucnost, neboť představuje velký kus historie této pražské čtvrti.\n\nNa založení pivovaru upomíná dnes Sezimova ulice pod Nuselskou radnicí, Tradiční restaurace 2. cenové skupiny (se stříbrnými příbory) \"Na Zámecké\", na rohu ulic Bělehradské a Boleslavovy na nuselském náměstí, byla po roce 2000 přestavěna na hernu, od roku 2012 patří Raiffeisen bank.\n\nNuselský pivovar se objevuje i ve scénáři Tylovy a Škroupovy \"Fidlovačky\". Sbor sládků, přicházejících na pouť z Nuselského pivovaru, zpívá píseň \"Kde je sládek, tam je mládek\" a nedlouho poté následuje \"Marešova\" píseň \"Kde domov můj\". Atmosféru této Nuselské ševcovské pouti zachytil na svých obrazech včetně Nuselského pivovaru český malíř Jan Minařík.\n\nZápis kulturní památky Národním památkovým ústavem byl proveden dne 18. března 2003 a to jako Nuselský Pivovar Akciový - část areálu, z toho jen: soubor budov s barokním jádrem pivovaru, humny, hvozdem, varnou, sklepní klenuté prostory, komín kotelny, brána při Bělehradské ulici \n\nV roce 1960 - 61 pracoval v Nuselském pivovaru jako vrátný totalitou perzekvovaný generál Karel Kutlvašr\n\nNedaleko od bývalého Nuselského pivovaru je pivkupectví s pivnicí \"Zlý časy\", která je vyzdobena fotkami bývalého Nuselského pivovaru; v roce 2007 byl (též nedaleko od bývalého Nuselského pivovaru, přes náměstí) při restauraci \"U Bansethů\" naproti historické Nuselské radnici otevřen zcela nový minipivovar \"Sousedský pivovar Bašta\" s vlastním výstavem piv.\n\n"}
{"id": "665596", "url": "https://cs.wikipedia.org/wiki?curid=665596", "title": "Jeanne Tripplehorn", "text": "Jeanne Tripplehorn\n\nJeanne Tripplehorn (* 10. června 1963, Tulsa, Oklahoma, USA) je americká herečka.\n\nJejí otec byl kytarista Tom Tripplehorn, který hrál ve skupině Gary Lewis & Playboye. Herectví vystudovala v New Yorku na Juilliard School of Drama. Po studiích začínala v televizi a vystupovala také v divadle. Jejím filmovým debutem se v roce 1992 stal snímek \"Základní instinkt\". O rok později v roce 1993 si zahrála ve Pollackově snímku \"Firma\", v roce 1995 vystupovala v katastrofickém snímku \"Vodní svět\". V roce 1998 si zahrála v romantickém filmu \"Srdcová sedma\" a akčním filmu \"Šest pohřbů a jedna svatba\".\n\nJejí vztah s komikem Benem Stillerem (zasnoubení) se po pěti letech známosti rozpadl. Od října 2000 je provdána za herce Lelanda Orsena, se kterým má syna Augusta Tripplehorna Orsena.\n\n"}
{"id": "665598", "url": "https://cs.wikipedia.org/wiki?curid=665598", "title": "Nadir El Fassi", "text": "Nadir El Fassi\n\nNadir El Fassi (* 23. září 1983, Perpignan) je francouzský atlet, vícebojař.\n\nPrvní mezinárodní úspěchy zaznamenal v roce 2002, kdy na halovém ME ve Vídni dokončil sedmiboj na 7. místě a na juniorském mistrovství světa v Kingstonu vybojoval stříbro v desetiboji.\n\nV roce 2011 získal na halovém ME v Paříži stříbrnou medaili v sedmiboji (6 237 bodů).\n\n"}
{"id": "665599", "url": "https://cs.wikipedia.org/wiki?curid=665599", "title": "Literární kritika", "text": "Literární kritika\n\nLiterární kritika je pole literární diskuse, které si prostřednictvím recenzí a jiných textů klade za cíl interpretovat, hodnotit a třídit literární díla. Posuzuje přitom jak nově vyšlá díla, tak texty staršího data, chce-li je podrobit novému kritickému pohledu; odborná kritika přitom bere v potaz tendence světové literatury, popř. alespoň určité národní literatury nebo příslušného žánru.\n\nJednotlivá literární kritika je zpravidla textem, který o určitém literárním díle pojednává. Může být různého rozsahu, od krátkých recenzí přes delší eseje až po kritické zhodnocení např. souborného díla určitého autora (monografie). Kratší texty, nejčastěji o nových či nově přeložených literárních dílech, vycházejí zpravidla v literárních časopisech či na literárních serverech.\n\nV evropském prostředí je poměrně zřetelné rozhraní mezi literární kritikou a literární vědou (či literární teorií), zatímco v anglicky mluvících zemích je tato hranice tenká a všechny obory často spadají pod označení \"literary criticism\" („literární kritika“). Jednotlivé proudy v literární vědě nicméně často ovlivňují argumentaci konkrétních literárně-kritických textů. Mohou sloužit i k propagandistickým cílům, zejména v totalitních režimech.\n\nLiterární kritika existuje od starověku, avšak moderní evropská literární kritika se objevuje na přelomu 18. a 19. století; ve středoevropském prostoru je spjatá zejména s německým romantismem a okruhem okolo Friedricha Schlegela. Kritikou se často zabývají i významní spisovatelé; mezi velké kritiky patří např. Heinrich Heine, Vissarion Belinskij, Benedetto Croce, F. X. Šalda, T. S. Eliot, Karl Kraus, György Lukács, Jorge Guillén a další.\n\n\n"}
{"id": "665602", "url": "https://cs.wikipedia.org/wiki?curid=665602", "title": "Spanx", "text": "Spanx\n\nSpanx, Inc. je americká společnost, která se specializuje na výrobu tvarovacího spodního prádla pro ženy a pro muže. Tuto značku si oblíbilo mnoho hollywoodských celebrit, jako třeba Oprah Winfrey a Miranda Lambert.\n\nV průběhu roku 2000 bylo prodáno kolem 5,4 milionů kalhotek Spanx power panties.\n\n"}
{"id": "665611", "url": "https://cs.wikipedia.org/wiki?curid=665611", "title": "Puška (rozcestník)", "text": "Puška (rozcestník)\n\nPuška může být:\n\n\n\n\n\n\n"}
{"id": "665613", "url": "https://cs.wikipedia.org/wiki?curid=665613", "title": "Drtivá porážka (britská verze)", "text": "Drtivá porážka (britská verze)\n\nDrtivá porážka je britská verze celosvětově známé gameshow Wipeout, společnost Endemol již prodala licenci nejméně do 30 dalších zemí. Show vysílá britská top TV BBC One, na ostatních jsou velmi často reprízy. Uvádí ji Richard Hammond a Amanda Byram, ta soutěžící povzbuzuje svým smíchem po celou dobu závodu. Show má 4 kola a v každém je z počtu 20 soutěžících několik z nich vyřazeno, než zbudou 3 finalisté do Zóny Drtivé porážky, kde se utkají o výhru 10 000 liber. Show má 6 sérií. Na pořad má vysílací práva Barrandov TV, momentálně ale pořad nevysílá. V minulosti vysílala každý večer 1 díl, který opakovala následující dopoledne Barrandov Plus. Každou sobotu a neděli dopoledne vysílala Kino Barrandov 2 díly a každou sobotu a neděli večer 1 díl americké verze.\n"}
{"id": "665617", "url": "https://cs.wikipedia.org/wiki?curid=665617", "title": "Pivovar Děčín", "text": "Pivovar Děčín\n\nPivovar v Podmoklech byl v provozu v letech 1703 až 1995, nyní areál slouží jiným účelům. Od roku 2012 se zde v malém množství opět vaří pivo.\n\nPivovar nechal v Podmoklech postavit hrabě Maxmilián Thun-Hohenstein a první várka piva v něm byla vyrobena již roku 1703. Stavba byla dokončena o čtyři roky později, tedy roku 1707. Kvůli stavbě železnice byl roku 1848 areál zbořen a na okraji Podmokel další z rodiny Thunů, František Antonín hrabě Thun nechal postavit v roce 1849 pivovar nový. Pivovarnický areál byl několikrát rozšířen, přesto zůstal jeho secesní sloh zachován a je dodnes chráněnou stavební památkou. V roce 1926 pivovar od Thunů odkoupila pivovarská společnost, která pak používala stáčírnu i v Rumburku. Po roce 1945 se pivovar jmenoval \"Severočeské pivovary n.p., závod Děčín\", později \"Pivovary Louny s.p., závod Děčín\" a \"Pivovar Děčín s.p.\" V roce 1993 byl podnik vydražen, o dva roky později se zde pivo přestalo vyrábět. Téhož roku byl přejmenován z Admirál na \"Pivovar Děčín a.s.\", pivo se zde vařilo jen do roku 1995 a pak nový vlastník, firma BASH areál přestavěla na jiné účely se zachováním chráněných budov. Přestavbou městského pivovaru, který byl již léta nevyužívaný a chátral, vzniklo nové multifunkční centrum. Projekt byl iniciován Vojtěchem Ryvolou a Martinem Králem a na základě architektonického návrhu studia Studio acht se podařilo společnosti EDIFICE construction & consulting, s.r.o celé centrum 18. května 2014 zkolaudovat.\n\nVe značce piv byl zobrazen mnich s půllitrem. Kolem roku 1930 bylo hlavním vyráběným pivem Bodenbacher Bier, které bylo vyváženo i do Německa. Po roce 1945 byly vyráběny pro trh značky Kapitán, Admirál, M.L.A.S.K, Děčan, Bukanýr, Plavec, Generál a další.\n"}
{"id": "665626", "url": "https://cs.wikipedia.org/wiki?curid=665626", "title": "Albert Aublet", "text": "Albert Aublet\n\nAlbert Aublet (1851, Paříž – 1938, Paříž) byl francouzský akademický malíř. Studoval u akademického malíře Jeana-Léona Gérôma a tvořil především žánrové obrázky, mytologické a historické malby a portréty. První ocenění ze Salonu získal v roce 1880. Navštívil Konstantinopol, která mu byla inspirací pro orientální motivy jeho obrazů.\n\n"}
{"id": "665627", "url": "https://cs.wikipedia.org/wiki?curid=665627", "title": "Étienne Jeaurat", "text": "Étienne Jeaurat\n\nÉtienne Jeaurat (9. února 1699, Paříž, Francie – 4. prosince 1789, Versailles) byl francouzský malíř, zástupce akademického klasicismu.\n\nByl žákem Nicolase Vleughelse, který ho vzal roku 1724 do Říma. V roce 1733 byl zvolen do Akademie, roku 1767 byl jmenován „strážcem obrazů“ ve Versailles. Nejprve maloval mytologické a historické obrazy, poté se přiklonil k dobovým scénám jako např. \"Uzdravující se žena\" (1744). Jeho žánrové díla připomínají částečně Jean-Baptiste Siméon Chardina.\n\n"}
{"id": "665630", "url": "https://cs.wikipedia.org/wiki?curid=665630", "title": "Náměstí Curieových", "text": "Náměstí Curieových\n\nNáměstí Curieových, bývalé Janské náměstí, je veřejné prostranství nacházející se na pravém nábřeží řeky Vltavy v Praze v městské části Praha 1 na Starém Městě (na okraji Josefova) mezi Pařížskou ulicí, nábřežím Na Františku a Dušní ulicí. V roce 1960 bylo náměstí pojmenováno po nositelích Nobelovy ceny za chemii manželích Curieových (Marie Curie-Skłodowská a Frédéric Joliot-Curie). Přes náměstí vede tramvajová trať směrem od Palachova náměstí ulicí 17. listopadu, na konci Pařížské ulice se trať stáčí severním směrem na Čechův most. Východní část náměstí v prostoru před hotelem Intercontinental má parkovou úpravu.\n\nJde o místo, kde bylo z Vltavy kdysi v roce 1393 vyloveno mrtvé tělo sv. Jana Nepomuckého, které zde před přenesením do katedrály bylo uchovávané v kostele svatého Kříže většího při klášteře cyriáků. Později zde stávalo Nepomukovo sousoší se žebrákem Ferdinanda Maxmiliána Brokofa, které se dnes nachází před kostelem sv. Ducha.\n\n\n"}
{"id": "665633", "url": "https://cs.wikipedia.org/wiki?curid=665633", "title": "Francis Meadow Sutcliffe", "text": "Francis Meadow Sutcliffe\n\nFrancis Meadow (Frank) Sutcliffe (6. října 1853 Headingley, Leeds - 31. května 1941 Whitby) byl anglický fotograf.\n\nNarodil se 6. října 1853 v Headingley, Leeds. Jeho otec byl malíř Thomas Sutcliffe a matka Sarah Lorentia Buttonová.\n\nVydělával si na živobytí jako portrétní fotograf, pracoval nejprve v Tunbridge Wells, Kent a pak po zbytek svého života v Sleights, Yorkshire. Jeho otec ho přivedl do kontaktu s významnými osobnostmi ve světě umění, jako byl například John Ruskin. Jako umělec se nechtěl stát při fotografování \"prostitukou\" a nerad portrétoval turistické rekreanty ve městě. Ve svém ateliéru na \"Skinner Street\", zakořeněném do Whitby a Eskdalského údolí, fotografoval obyčejné lidi, které dobře znal, a budoval kompletní obraz pozdního viktoriánského města a lidí, kteří tam žili a pracovali.\n\nPatří k představitelům fotografického naturalismu jako byli například Peter Henry Emerson, Lyddel Sawyer, Benjamin Gay Wilkinson a George Davidson. Byl členem spolku \"The Linked Ring\" jako například Frederick Henry Evans, Hugo Henneberg, Paul Martin, Alfred Stieglitz a Clarence Hudson White.\n\nSvou nejslavnější fotografii \"Vodní hraboši\" pořídil v roce 1886 a jsou na ní hrající si nahé děti u loďky, které nepůsobí eroticky, ale ve své době způsobila „drobné komentáře“. Sutcliffe pomocí konvencí akademické nahoty ukázal, jak se fotografie může přiblížit umění. Byl nicméně exkomunikován místním duchovenstvem za zobrazování toho, co podle nich „kazilo opačné pohlaví“. Eduard VII. (později král Spojeného království Velké Británie a Irska) si později snímek sám koupil.\n\nByl plodným spisovatelem na téma fotografie, přispíval do několika časopisů a psal pravidelný sloupek v týdeníku \"Yorkshire Weekly Post\". Jeho práce jsou ve sbírce filosofické společnosti Whitby Literary and Philosophical Society i v jiných národních sbírkách.\n\nDne 1. ledna 1875 si vzal Elizu Weatherill Duckovou, dceru místního obuvníka a měli spolu syna a tři dcery ve svém domě v Sleights. Zemřel 31. května 1941 ve Whitby a byl pohřben na hřbitově v Aislaby, Scarborough.\n\n"}
{"id": "665635", "url": "https://cs.wikipedia.org/wiki?curid=665635", "title": "Karel Haak", "text": "Karel Haak\n\nKarel Haak, \"původním jménem\" Hak (4. června 1853 Brandýs nad Labem – 5. srpna 1937 Liberec) byl český hudební skladatel.\n\nStudoval na Pražské konzervatoři hru na lesní roh. Absolvoval v roce 1873 a stal se členem orchestru Národního divadla v Záhřebu v dnešním Chorvatsku. Po návratu do Čech působil v Městském německém divadle, (dnes Mahenovo divadlo) v Brně. Kolem roku 1893 byl hornistou Velké opery ve Varšavě.\n\nNa pozvání cara Alexandra III. odešel do Ruska, kde na carovu žádost založil kapelu zaměřenou na loveckou hudbu a skládal pro ni drobné skladby. V Rusku onemocněl, vrátil se do Čech a stal se učitelem hudby na různých školách. Naposledy působil v Liberci, kde byl i sbormistrem pěveckých sborů \"Ještěd\" a \"Česká beseda\". Zemřel opuštěný v libereckém chudobinci.\n\nKarel Haak byl skladatelem romantického zaměření. Komponoval komorní skladby pro žesťové soubory, pro klavír a písně a sbory. Jeho skladby vycházely tiskem zejména v časopisech \"Česká hudba\" a \"Varyto\". Vyznačovaly se slovanskou melodikou. Psal rovněž instruktivní literaturu pro klavír a písně pro děti.\n\n"}
{"id": "665638", "url": "https://cs.wikipedia.org/wiki?curid=665638", "title": "Mistrovství Evropy ve fotbale 1960 (soupisky)", "text": "Mistrovství Evropy ve fotbale 1960 (soupisky)\n\nSoupisky Mistrovství Evropy ve fotbale 1960:\nHlavní trenér: Rudolf Vytlačil\n\nHlavní trenér: Albert Batteux\nHlavní trenér: Gavriil Kačalin\nHlavní trenér: Aleksandar Tirnanić\n"}
{"id": "665639", "url": "https://cs.wikipedia.org/wiki?curid=665639", "title": "1801 California Street", "text": "1801 California Street\n\n1801 California Street (známý též jako Qwest Tower) je mrakodrap v Denveru ve státě Colorado. S 53 patry a výškou 216 m je druhou nejvyšší budovou ve státě. Byl navržen firmou Metz, Train & Youngren a dokončen v roce 1982. Po jeho dokončení se stal nejvyšší budovou státu, ale v roce 1984 jej překonal mrakodrap Republic Plaza. Budova stojí v ulici California Street. Většinu prostor zabírají kanceláře. V současnosti má v budově sídlo firma Qwest, která se sem přestěhovala z nedaleko stojící budovy 555 17th Street.\n"}
{"id": "665653", "url": "https://cs.wikipedia.org/wiki?curid=665653", "title": "Pej Tao", "text": "Pej Tao\n\nPej Tao (; * 2. srpna 1949 Peking), vlastním jménem Čao Čen-kchaj () je čínský básník.\n\nStudium na střední škole dokončil v roce 1968, v době vrcholící Kulturní revoluce. Jeho básně se na počátku sedmdesátých let začaly šířit v opisech, v době krátkého politického uvolnění na konci roku 1978 založil s Mang Kchem a dalšími cyklostylovaný časopis Dnešek (Ťin-tchien), jenž souvisel s aktivitami kolem Zdi demokracie.\n\nPo Masakru na náměstí Tchien-an-men odešel do exilu a přednášel čínskou literaturu na evropských a amerických universitách. Několikrát navštívil Českou republiku, poprvé v létě roku 1989.\n\nByl dvakrát navržen na Nobelovu cenu za literaturu. Od roku 2006 žije a přednáší v Hongkongu.\n\n\n"}
{"id": "665657", "url": "https://cs.wikipedia.org/wiki?curid=665657", "title": "Wells Fargo Center (Denver)", "text": "Wells Fargo Center (Denver)\n\nWells Fargo Center je mrakodrap v Denveru ve státě Colorado. S 52 patry a výškou 213 m je třetí nejvyšší budovou ve státě. Byl navržen firmami Johnson/Burgee Architects a Morris-Aubry a dokončen byl v roce 1983. Budova stojí v ulici Lincoln Street. Většinu prostor zabírají kanceláře. V současnosti má v budově sídlo firma Wells Fargo.\n"}
{"id": "665660", "url": "https://cs.wikipedia.org/wiki?curid=665660", "title": "John Wilson (hudební skladatel)", "text": "John Wilson (hudební skladatel)\n\nJohn Wilson (5. dubna 1595, Faversham, Kent – 22. února 1674) byl anglický hudební skladatel, loutnista a zpěvák.\n\nNarodil se na rohu Abbey Street a Church Street ve Favershamu v hrabství Kent. V roce 1614 odešel do Londýna, kde působil na královském dvoře a v divadlech (mohl účinkovat v Shakespeareových hrách v divadle Globe – někteří autoři se domnívají, že hrál roli Baltazara v komedii \"Mnoho povyku pro nic\"; byl autorem řady písní ve Shakespearových hrách; je znám jako autor kavalírských písní). Roku 1623 nastoupil po Robertu Johnsonovi (jehož hudební styl ho pravděpodobně ovlivnil) jako hlavní komponista hudebního souboru \"King's Men\", v souboru \"King's Musick\" v roce 1635 pak jako loutnista, v tomtéž roce následoval královský dvůr Karla II. do exilu během občanské války. V roce 1644 získal titul \"D.Mus\" (Doctor of music – doktor hudby) na Oxfordské univerzitě a v letech 1656–1661 se zde stal profesorem hudby. Předcházející období let 1646–1656 byl ve službách \"Sira Williama Sarsdena\" ve farnosti Churchill, Oxfordshire. Po restauraci Stuartovců v roce 1660 spojil v roce 1662 své působení s \"Chapel royal\". Zemřel 22. února roku 1674 ve Westminsteru. \n\n"}
{"id": "665664", "url": "https://cs.wikipedia.org/wiki?curid=665664", "title": "Mistrovství Evropy ve fotbale 1964 (soupisky)", "text": "Mistrovství Evropy ve fotbale 1964 (soupisky)\n\nSoupisky Mistrovství Evropy ve fotbale 1964:\n\nHlavní trenér: Poul Petersen\n\nHlavní trenér: Lajos Baróti\n\nHlavní trenér: José Villalonga\n\nHlavní trenér: Konstantin Beskov\n"}
{"id": "665672", "url": "https://cs.wikipedia.org/wiki?curid=665672", "title": "Jonjo Shelvey", "text": "Jonjo Shelvey\n\nJonjo Shelvey (* 27. února 1992, Londýn) je anglický fotbalista, od ledna 2016 je hráčem anglického klubu Newcastle United FC.\n\nPředtím působil v týmu Charlton Athletic FC, kde se v 16 letech a 59 dnech stal nejmladším hráčem A-týmu. Jeho vzorem byl Steven Gerrard, se kterým později hrál v Liverpoolu. Evropskou premiéru za Liverpool FC si odbyl proti Neapoli 21. října 2010, když odehrál celých 90 minut. V červenci 2013 přestoupil za 5 mil. liber do velšského klubu Swansea City AFC. V lednu 2016 přestoupil do Newcastlu United FC.\n\nByl kapitánem anglické reprezentace do 19 let. Hrál i za anglické reprezentační výběry U16, U17, U21. 12. října 2012 debutoval v seniorské reprezentaci Anglie v utkání proti San Marinu (výhra 5:0), nastoupil na hřiště v 66. minutě za stavu 2:0 pro Anglii.\n"}
{"id": "665674", "url": "https://cs.wikipedia.org/wiki?curid=665674", "title": "Four Seasons Hotel Denver", "text": "Four Seasons Hotel Denver\n\nFour Seasons Hotel and Private Residence Denver (zkráceně Four Seasons Hotel Denver) je mrakodrap v Denveru ve státě Colorado. S 45 patry a výškou 172 m je 4. nejvyšší budovou ve městě. Byl navržen firmou Carney Architects/HKS a jeho výstavba probíhala v letech 2007–2010. Budova disponuje prostory o celkové výměře 71 209 m, většinu zabírají hotelové a bytové prostory. Náklady na výstavbu byly přibližně 350 milionů dolarů, což z budovy dělá nejdražší budovu v soukromém vlastnictví ve městě.\n"}
{"id": "665675", "url": "https://cs.wikipedia.org/wiki?curid=665675", "title": "Veličenstvo", "text": "Veličenstvo\n\nVeličenstvo (obvykle předchází Jeho nebo Její) je panovnický titul (oslovení) který přísluší zejména králům a císařům. Jde o slovo odvozené z latinského \"Maiestas\" znamenající \"Velikost\". V českojazyčném prostředí se rozlišují následující stupně:\n\n\n"}
{"id": "665676", "url": "https://cs.wikipedia.org/wiki?curid=665676", "title": "Ignazio Abate", "text": "Ignazio Abate\n\nIgnazio Abate (* 12. listopadu 1986, Sant'Agata de' Goti) je italský fotbalový obránce a bývalý reprezentant. Jeho posledním klubem byl AC Milán.\n\nNež nastoupil v roce 1999 Ignazio Abate do mládežnického klubu AC Milan, hrál za rodný klub Rescaldina. Za A-tým prvně nastoupil 3. 12. 2003 v italském poháru proti Sampdorii Janov. V evropských pohárech nastoupil prvně 9. 12. 2003 a ustanovil rekord jako nejmladší hráč AC Milán, který nastoupil v Lize mistrů UEFA (ve věku 17 let a 27 dnů).\n\nPo sezoně 2003/04 nastalo období hostování. Prvně nastoupil za SSC Napoli ve 3. lize aby jim pomohl postup do ligy druhé. V sezoně 2005/06 byl půjčen do týmu účastníka 2. ligy Piacenza Calcio a o rok později do Modeny Calcio.\n\nV sezoně 2007/08 koupil FC Empoli poloviční práva z AC Milan za 900 000 eur. Sezonu odehrál tak skvěle, že jej AC Milan odkoupilo zpět. Ale v následující sezoně AC Milan opět prodal půlku vlastnictví do FC Turin za 2 200 000 eur.\n\nDne 24. 6. 2009 AC Milan koupil zbylou půlku za 2 800 000 eur. Kouč Leonardo s ním už počítal natrvalo a on se od začátku sezony usazoval na kraji obrany a též na kraji zálohy.\n\nZa trenéra Allegriho vyhrál s týmem Serii A a Italský pohár v sezoně 2010/11.\n\nAbate reprezentoval Itálii v mládežnických kategoriích U18, U19, U20, U21 a U23.\n\nV A-mužstvu Itálie debutoval 11. 11. 2011 v přátelském utkání ve Wroclawi proti reprezentaci Polska (výhra 2:0). Abate se zúčastnil EURA 2012 v Polsku a na Ukrajině, kde se Itálie probila až do finále proti Španělsku, kde podlehla 0:4.\nZúčastnil se i MS 2014 v Brazílii.\n\n\n\n\n"}
{"id": "665693", "url": "https://cs.wikipedia.org/wiki?curid=665693", "title": "4. kongres Komunistické strany Jugoslávie", "text": "4. kongres Komunistické strany Jugoslávie\n\n4. kongres KPJ (Komunistické strany Jugoslávie) se konal v Drážďanech od 6. do 12. listopadu 1928. Vzhledem k tomu, že politický systém královské Jugoslávie byl striktně antikomunistický, konalo se zasedání zcela mimo hranice jihoslovanského státu. \n\nHlavní rozprava na sjezdu se týkala řešení problému s jednotlivými znesvářenými frakcemi strany, volbou nového vedení, přípravu na revoluční boj a samozřejmě budoucí uspořádání jugoslávského státu.\n\nNa 4. kongresu strana přijala politiku, ve které se vyjádřila ke království jako k „žaláři národů“ a že jejím cílem je vybudovat socialistické státy víceméně podobné budoucím svazovým republikám v rámci komunistické Jugoslávie. Rozklad státu byl podrobně zdokumentován a naplánován. Jednotný stát byl vnímán jako výsledek vlivné srbské buržoazie; nezávislé Chorvatsko a Slovinsko naopak velmi dobře vyhovovalo řadě separatistických proudů, které již během 20. let minulého století byly v jugoslávské politice běžné. Komunistické vedení tuto myšlenku později pod vlivem událostí druhé světové války odmítlo a začalo prosazovat stát na základech tzv. socialistické federace.\n"}
{"id": "665694", "url": "https://cs.wikipedia.org/wiki?curid=665694", "title": "Fulko III. z Anjou", "text": "Fulko III. z Anjou\n\nFulko III. z Anjou ( \"Foulques Nerra\"; 965/970– 21. června 1040, Méty) byl hrabě z Anjou. Během svého života se několikrát se vydal na kajícnou pouť do Svaté země.\n\nByl synem Geoffroye z Anjou a Adély z Vermandois. Svou první choť Alžbětu roku 1000 nechal pro údajnou nevěru upálit a o rok později se oženil s Hildegardou neznámého původu, která mu dala mužského dědice. Vytoužený bojovný syn se v následujících letech dostal s Fulkem do sporu o hrabství.\n\nV občanské válce následující po smrti krále Roberta II. se postavil na stranu mladého krále Jindřicha. V letech 1002, 1008 a 1038 se \"hnán strachem z pekla\" vydal na poutě do Svaté země. Zemřel v červnu 1040 v Métách, při návratu z poslední pouti do Svaté země a byl pohřben v klášteře v Beaulieu-lès-Loches, který před lety založil na důkaz pokání za vraždu Huga z Beauvais, aby se mniši mohli \"dnem i nocí modlit za spásu jeho duše\".\n\n"}
{"id": "665695", "url": "https://cs.wikipedia.org/wiki?curid=665695", "title": "Millennium", "text": "Millennium\n\nMillennium může označovat:\n\n\nDalší stránky obsahující slovo \"Millennium\":\n\n"}
{"id": "665696", "url": "https://cs.wikipedia.org/wiki?curid=665696", "title": "Kamil Henner (právník)", "text": "Kamil Henner (právník)\n\nKamil Henner (2. července 1861 Plzeň – 9. května 1928 Praha) byl český právník, profesor církevního práva na pražské univerzitě, ve školním roce 1914–1915 její rektor. Věnoval se i obchodnímu školství. Byl oceňovaný pro hluboké znalosti i poutavé přednášky.\n\nPocházel z plzeňské úřednické rodiny. Vystudoval pražskou právnickou fakultu, kde se zaměřil na církevní právo. Když se roku 1882 univerzita rozdělila na českou a německou část, byl právě ve čtvrtém ročníku. Katedra církevního práva tehdy na české fakultě nevznikla pro nedostatek pedagogů, studenti tohoto oboru museli absolvovat přednášky a zkoušky v němčině. Henner se zapojil do překladu Rittnerovy knihy \"Prawo Kościelne Katolickie\", která se pak na řadu let používala jako učebnice. V roce 1884 zde získal titul doktora obojího práva (JUDr.), poté učil v Praze na obchodní akademii a také absolvoval studijní pobyt v Berlíně, Göttingen a Ženevě.\n\nRoku 1887 se habilitoval, v roce 1894 byl jmenován mimořádným a roku 1900 řádným profesorem církevního práva. Vedle toho přednášel i obchodní a směnečné právo na pražské polytechnice a stále národohospodářství a statistiku na obchodní akademii. Patřil k oblíbeným pedagogům – jeho výklady byly poutavé a byl vždy ochotný vysvětlovat a pomáhat. Dějiny křesťanství dával do souvislosti s obecnými, kanonické právo zase srovnával s občanským, které na něj v řadě ohledů navázalo.\n\nV dubnu 1900 se zúčastnil manifestační schůze v Domažlicích na podporu zakládání českých vysokých škol na Moravě. Vystoupil tam s přednáškou o manželství. Dvakrát byl děkanem právnické fakulty (1902 a 1908) a 1. října 1914 byl jmenován rektorem české Karlo-Ferdinandovy univerzity. V dubnu 1915, v době relativních úspěchů ústředních mocností za první světové války, na akademické půdě nepřímo podpořil práva českého národa výrokem, že „není moci na světě, která by mohla trvale podrobit uvědomělý národ“. V říjnu téhož roku se stal členem výboru vládou organizované charity, která od občanů vybírala finanční příspěvky na pomoc pozůstalým po padlých vojácích (vdovský a sirotčí pomocný fond veškeré ozbrojené moci).\n\nPo vzniku Československa se jako znalec zapojil do řešení záležitostí církevní politiky. Například v dubnu 1921 vystoupil ve Státoprávní společnosti v Karolinu s přednáškou, v níž popsal pozitivní vliv případné odluky církve a státu na různé oblasti života (majetek a financování církví, manželství, výuka náboženství).\n\nPo celý život měl vztah i k obchodnímu školství. Na počátku své kariéry vyučoval na Českoslovanské obchodní akademii, později zastával funkci školního inspektora. V posledních letech života se snažil prosadit, aby absolventi obchodních akademií mohli rovněž pokračovat ve studiu na právnických fakultách. Byl také členem a nakonec i předsedou České akademie věd.\n\nZemřel po dlouhé nemoci, rozloučení s ním proběhlo v olšanském krematoriu 12. května 1928.\n\n\nPřispíval do Ottova slovníku naučného od prvního dílu (1888) pod zkratkou \"Hnr.\"\n\nRoku 1892 se oženil s Marií Mildovou (1870–1931). Manželka Marie byla dcerou pražského advokáta a poslance českého zemského sněmu Josefa Mildeho. Manželé Hennerovi měli tři děti:\n\n\n"}
{"id": "665697", "url": "https://cs.wikipedia.org/wiki?curid=665697", "title": "Alois Pražák", "text": "Alois Pražák\n\nAlois baron Pražák (21. února 1820 Uherské Hradiště – 30. ledna 1901 Vídeň) byl moravský a rakouský politik, právník a šlechtic, nejvýznamnější reprezentant českého živlu na Moravě v druhé polovině 19. století a předák moravské odnože Národní (staročeské) strany, koncem 19. století předlitavský ministr-krajan a ministr spravedlnosti.\n\nNarodil se 21. února 1820 v Uherském Hradišti v zámožné měšťanské římskokatolické rodině Augustina Pražáka (měšťanem od 15. 10. 1806) a jeho ženy Johanky. Vyrůstal s pěti sourozenci – bratrem Augustinem, který však tragicky zahynul ještě jako student (otrava kysličníkem uhelnatým), a sestrami Annou, Rozálií, Karolínou a Amálií. Jeho otec vlastnil koželužnu, dvě usedlosti s pololánem ve Starém Městě a vinohrad v Mařaticích.\n\nMatka pocházela z italského rodu Pogliesů. Její předkové se v Hradišti usadili na přelomu 16. a 17. století. Rodině Pražáků patřil dům na Mariánském náměstí. Obě rodiny, Pražákova i Pogliesova, patřily ve městě k velmi váženým, přestože rod Pražáků nepatřil k starousedlým. Augustin Pražák zastával ve městě řadu čestných úřadů.\n\nDo Uherského Hradiště přišel děd Aloise Pražáka z Tábora. Jméno Pražáků, které přijali za své, je odvozeno od Prahy (kde však nosili jméno Srbský), kam přišli jejich předkové snad v 16. století až z Chorvatska.\n\nOtec Augustin Pražák byl poměrně zámožný, a protože sám byl absolventem několika tříd gymnázia, druhorozeného Aloise se rozhodl dát na studia (s prvorozeným Augustinem počítal, že po vyučení převezme otcův rodinný podnik). Podle otcova mínění se Alois na řemeslo ani moc nehodil, neboť v mládí prodělal těžký zánět pobřišnice a jen zázrakem se uzdravil. Byl proto považován za fyzicky slabého a neduživého.\n\nVzhledem k tomu, že Uherské Hradiště mělo v 1. polovině 19. století německý ráz, navštěvoval Alois školy německé. Uměl však dobře mluvit česky, neboť tak se v rodině s dětmi mluvilo. Číst však česky tehdy ještě neuměl. V deseti letech studoval na Piaristickém gymnáziu v Kroměříži. Nebyl sice vynikajícím žákem, ale jako milovník přírody vynikal botanickými znalostmi též zásluhou prof. Wintra. V šestnácti letech studoval filozofii v Brně. Jeho učiteli byli topograf Řehoř Tomáš Volný, profesor historie a filologie, a spisovatel František Matouš Klácel, profesor filozofických věd. Jejich zásluhou se v mladém Pražákovi „vyvinul cit pro studie estetické a historické a láska k národu“.\n\nOd října 1838 studoval Pražák v Olomouci na tamní právnické vysoké škole, kde tenkrát přednášeli prof. dr. Scari vědy politické a statistiku a dr. Helm právo občanské. Tady se stýkal s rodinou strýce a tety (matčiny sestry) Fanderlíkových, kteří jej podporovali na právnických studiích. Jeho otec totiž ztratil při požáru velkou část majetku a nemohl jej podporovat tolik, co dříve. Alois si též přivydělával soukromým vyučováním. Na studiích se probouzely jeho vlastenecké city. Jeho moravanství bylo zprvu orientováno spíše německy, neboť byl samotář, vzdělán v německém jazyce a neměl ani mnoho příležitostí s někým kloudně promluvit česky, a teprve díky vlivu vyučujících dr. Bočka a profesora Aloise Vojtěcha Šembery se prohluboval jeho zájem o češtinu.\n\nPo ukončení právnického studia v roce 1842 nastoupil praxi u olomouckého magistrátu. Na jaře roku 1844 dosáhl titul doktora práv a po dobu tří let byl „koncipistou“ (koncipientem) u brněnského advokáta dr. Dudezya. Nejprve však sám spíše než o advokátské praxi uvažoval o kariéře v zemských či státních službách a chybělo málo, aby zakotvil jako úředník finanční prokuratury v Haliči. Na počátku roku 1848 si otevřel v Brně na rohu Velkého náměstí (dnes náměstí Svobody) a Kobližné ulice vlastní „veřejnou agenturu“ (napůl advokátní, napůl úřední kancelář).\n\nV roce 1849 stál JUDr. Alois Pražák u zrodu Národní jednoty svatých Cyrila a Metoděje v Brně, pozdější Matice moravské. Obdobně se podílel na založení Besedy, pozdějšího (od r. 1861) Filharmonického spolku Beseda česká.\n\nV roce 1850 se dr. Pražákovi podařilo dosáhnout potvrzení místa advokáta zapsaného v advokátní komoře. Tehdy na oplátku pomáhal svému o 19 let mladšímu bratranci JUDr. Josefu Fanderlíkovi mladšímu, významnému moravskému politikovi, rovněž poslanci Moravského zemského sněmu, když působil v Brně a v Uherském Hradišti.\n\n28. srpna 1850 měl JUDr. Alois Pražák na sv. Hostýně svatbu s Antonií, dcerou olomouckého tiskaře a nakladatele Skarnitzla, s níž se seznámil v době olomouckých studií na právnické fakultě. Byla rodem i výchovou Němka, ale naučila se tak dobře česky a působila v českojazyčných spolcích, že by v ní Němku hledal málokdo. Manželé Pražákovi bydleli nejprve v Offermanově ulici u Ferdinandových hradeb (dnešní Bašty, roční nájem 400 zlatých, později 500), později na Zelném trhu, kde měli také rozsáhlou zahradu. Zde se jim narodily čtyři děti – synové Vladimír, Jaroslav a Otakar a dcera Marie.\n\nDr. Pražák se nadále věnoval advokacii a získal brzy jméno jednoho z nejobratnějších advokátů na Moravě. Býval proto často volen do správních rad různých průmyslových závodů (např. šlapanického cukrovaru). Byl právním zástupcem mnoha příslušníků moravské šlechty, např. knížete Hugo Salma, hrabat Karla a Jindřicha Haugviců, hraběte Albrechta Kounice, Aloise Serenyiho a jiných. Kromě toho byl stále činný v Matici moravské.\n\nVe druhé polovině roku 1854 a v prvních měsících r. 1855 byl dr. Pražák nemocen. Domníval se, že trpí mozkovou chorobou. Byl však zřejmě pouze přepracován a byl mu doporučen klid, dovolená a veselá mysl. V r. 1854 pobýval na léčebném pobytu v Meranu. Potom však dr. Pražák odpočíval poměrně aktivně. Vzpomněl si na svou lásku k horám a podnikal cesty za poznáním po Evropě a túry po Alpách. Protože byl i zaníceným nimrodem, najal si s několika brněnskými advokáty honební revír v okolí Brna. Pomalu se vracel k práci a od r. 1860 se opět věnoval veřejným událostem.\n\nKdyž v 60. letech přesídlil do Vídně, předal advokátní kancelář v Brně dr. Šromovi, do té doby působícímu v Uherském Hradišti. S dr. Šromem, s bratrancem dr. Fanderlíkem, advokátem v Olomouci, s dr. Mezníkem, svým stálým zpravodajem z Prahy, s kroměřížským advokátem Kozánkem a dalšími byl v neustálém kontaktu.\n\nJUDr. Alois Pražák se stal výraznou osobností, která významným způsobem zasáhla do politického dění v rakouské monarchii.\nJeho politická kariéra začala revolučním rokem 1848. Vždy si uvědomoval svůj slovanský původ a především své moravanství. Když byl povolán do moravského stavovského sněmu, rád toto pozvání přijal. Po pádu kancléře Klemense von Metternich byl totiž zvolen poslancem Zemského sněmu Markrabství moravského (i se svým otcem, který se však mandátu záhy vzdal), kde ihned vynikl nad jiné jako skvělý řečník. Jeho životopisec Libor Vykoupil jej charakterizuje následovně: „\"Mluvil vždy věcně a klidně, vyjadřoval se k širokému spektru problémů a byly mu svěřovány stále významnější referáty. Vynikajícím způsobem se zúčastnil rozpravy o obeslání či neobeslání frankfurtského sněmu\".“ Moravští poslanci sympatizovali s listem Františka Palackého z 11. dubna 1848 o odmítnutí českých poslanců se sněmu zúčastnit. Na rozdíl od Palackého na českém sněmu zastával Pražák obeslání s podmínkou, že Rakousko si udrží své postavení mimo Německo. Z obavy o samostatné postavení Rakouska však nakonec zvítězilo stanovisko frankfurtský sněm neobeslat. Z Moravy tedy odjelo do Frankfurtu pouze 13 poslanců německé národnosti.\n\nZvláště díky Pražákově iniciativě Moravský zemský sněm 14. dubna 1848 odmítl v dopise císaři sloučení Moravy s Čechami a návrh českých politiků sloučit jejich zemské sněmy. Vystupoval proti jednotícím snahám českých politiků, z důvodu toho, aby nebyla pošlapána starobylá práva Markrabství moravského.\n\nPrávě na půdě Moravského zemského sněmu vystoupil Alois Pražák s takovou razancí proti politickému a organizačnímu splynutí Moravy s Čechami, že dokázal rozhodující měrou ovlivnit i názor ostatních poslanců (72 poslanců bylo pro, pouze 6 bylo proti). Návrh na spojení obou zemí byl zamítnut slovy poslance Cibulky: „\"Češi jsou nám bratři a přátelé, ale musíme pevně držeti od mnoha staletí zachovanou samostatnost a nezávislost\".“ Alois Pražák měl eminentní zájem na tom, aby si Morava v 19. století jako jedna ze zemí Koruny české zachovala vlastní zemský sněm, a nadále byla v rámci habsburské monarchie suverénním politickým subjektem. Pod Pražákovým vedením uskutečňovala Morava vlastní národní politiku, nezávislou na politice staročeské, reprezentované Františkem Ladislavem Riegrem. (Zklamaní čeští politici tak sklidili plody své poněkud velkopanské politiky, když se domnívali, že proti jejich návrhům nelze mít jakýchkoliv námitek. Dr. Pražák později prohlásil, že přes sympatie k Čechům byl natolik Moravanem, že k jinému závěru ani dojít nemohl). Tak jako dr. F. L. Rieger v Čechách byl mluvčím Čechů, tak na Moravě dr. A. Pražák se stal vůdcem a mluvčím Moravanů. Oba byli uznávanými politickými autoritami ve svých rodných zemích.\n\n13. května 1848 se rozešel původní stavovský zemský sněm. Zasedání nového tzv. „selského“ zemského sněmu (zástupce totiž měli majitelé statků zapsaných v zemských deskách, měšťané, zástupci venkovských obcí s cca 40% podílem a universitní profesoři) bylo zahájeno již 31. května 1848. Alois Pražák byl opětovně zvolen za Uherské Hradiště. Na sněmu se stal význačným zástupcem moravských královských měst a jedním z hlavních řečníků. Svůj odstup vůči politice Čechů potvrdil tím, že se ani nezúčastnil slovanského sjezdu v Praze ve dnech 2. až 12. června 1848. Vedoucím asi šedesátičlenné moravské delegace byl MUDr. Jan Helcelet.\nNaopak, v téže době, na druhém zasedání moravského zemského sněmu 5. června 1848 projednával tradičně velmi aktivně záležitosti týkající se roboty a desátků. Jako poslanec moravského zemského sněmu, díky svým schopnostem a kvalitám vyjednávače, sehrál Pražák zcela zásadní roli při jednáních za kurii královských měst jako referent v komisi o zrušení roboty, což by mu samo o sobě mělo zaručit nesmazatelné místo v učebnicích dějepisu, neboť jeho zásluhou měla Morava jako první ze všech zemí monarchie vyřešenu otázku zrušení roboty. Teprve po něm vystoupil ve Vídni se svými návrhy Hans Kudlich. Alois Pražák vypracoval též návrh pro panovníka. Nový Moravský zemský sněm zasedal téměř 8 měsíců až do 24. ledna 1849.\n\nVe volbách roku 1848 byl také zvolen na rakouský ústavodárný Říšský sněm. Zastupoval volební obvod Uherské Hradiště na Moravě. Uvádí se jako doktor práv. Patřil ke sněmovní pravici.\n\nNa sněmu působil během jeho zasedání ve Vídni i později v Kroměříži (odtud označení \"kroměřížský sněm\"). Alois Pražák si získal na Moravě takové sympatie, že byl v právě probíhajících volbách do Říšského sněmu bez agitace zvolen hned ve třech okresech (Uherské Hradiště, Vizovice a Prostějov). Přijal mandát za své rodné město. Z celkového počtu 38 poslanců z Moravy se pouze 8 pokládalo za Slovany, včetně Pražáka. Karel Havlíček Borovský, který ve svých \"Národních novinách\" otiskl jména poslanců jednotlivých krajů a ke každému z nich uvedl stručnou charakteristiku, u poslance za Uherské Hradiště napsal: „\"JUDr. Alois Pražák, veřejný agent v Brně. Slovan, protivník všelikého sblížení se k Čechám, jinak bez barvy\",“ tedy bez výraznější politické orientace.\n\nTeprve v Kroměříži se dr. Pražák otevřeně přihlásil k českému klubu vedenému F. Palackým a jeho zetěm F. L. Riegrem. Tam také navázal přátelské styky a také se sblížil s K. H. Borovským. Tehdy se teprve začal podepisovat „Pražák“ místo dosavadního německého „Praschak“.\nDne 7. října císař Ferdinand V. odjel z revoluční Vídně s celým dvorem na Moravu do Olomouce, kde se rozhodl 2. prosince abdikovat a postoupit trůn osmnáctiletému synovci Františku Josefovi I. Po abdikaci odjel Ferdinand i s císařovnou Marií Annou do Prahy. Z kroměřížského sněmu byla poslána do Olomouce deputace k novému císaři, aby mu vzdala hold. Císař přijal deputaci blahosklonně a vyjádřil se, že si je dobře vědom, že Slované zachránili říši rakouskou. (K. H. Borovský na toto vyjádření císaře reagoval ve svých Národních novinách poznámkou ke zprávě o přijetí deputace: „Přejeme si, aby Jeho Milost císařská tuto pravdu vždy dobře na paměti zachovat ráčil, zvláště až nastane den odplaty, aby nezůstali ti, kteří při práci první byli, posledními při hodech.“) Z Olomouce pak deputace odešla do Prahy k odstoupivšímu císaři Ferdinandovi. V deputaci byl také dr. Alois Pražák, který tak poprvé viděl Prahu, a měl možnost se po několik dnů pobytu seznámit s pamětihodnostmi tohoto města.\n\nKroměřížský sněm byl císařským manifestem ze dne 4. března 1849 rozpuštěn s odůvodněním, že je nezpůsobilý k řešení ústavní otázky. Císař sám vyhlásil oktrojovanou ústavu, jejíž znění, silně omezující veškerou svobodu národů v rakouské monarchii, nechtěli poslanci Říšského sněmu schválit. Po rozpuštění kroměřížského sněmu Pražák připojil svůj podpis k oficiálnímu protestu a vrátil se do Brna ke právnické praxi.\n\nNaděje, probuzené událostmi roku 1848 a necelými dvěma roky určitého uvolnění, byly vystřídány nástupem neoabsolutistické moci Alexandra Bacha. I když z počátku vystupoval tak, aby zachoval zdání pokrokovosti, postupně začal omezovat veškeré národnostní a politické projevy v rakouské říši. Byly zakázány jakékoliv neněmecké spolky, nesměly se vydávat žádné národní noviny. Ustrnul všechen slovanský veřejný život. Jako úřední řeč se všude šířila němčina, jen na venkově se mezi prostým lidem udržovala čeština. Ovšem inteligence nezapomněla přes všechny překážky a pronásledování na svůj národně buditelský úkol. Na Moravě byla známa jména např. prof. Šembery, prof. Hanuše, dr. Helceleta, Klácela nebo hanáckého poslance Františka Skopalíka. (V tu dobu (26. 5. 1851) už K. H. Borovský píše dr. Pražákovi: „Vysoce vážený pane, drahý příteli!“ a žádá jej, aby uschoval jeho knihy a zachránil je před konfiskací.) Dr. Alois Pražák se však nevzdal ani kontaktů s brněnskými Němci a navštěvoval Politický spolek brněnský, kde se scházela brněnská elita.\n\nV roce 1859, kdy odpor proti Bachovu absolutismu vyvrcholil, kdy i ve Vídni usoudili, že krutý absolutismus by mohl Rakousko výrazně ochromit politicky i hospodářsky, byl Alexander Bach 26. srpna 1859 propuštěn z funkce ministerského předsedy.\n\nPo pádu Bachova absolutismu nastalo politické a národnostní uvolnění. V březnu 1860 se po dlouhé odmlce sešla Říšská rada (tehdy ještě nevolené poradní shromáždění, bez parametrů skutečného zákonodárného sboru) a říjnovým diplomem téhož roku vyhlásil císař návrat k ústavě a úpravě politických poměrů v monarchii.\n\nV roce 1861 dr. Alois Pražák založil Národní stranu na Moravě coby specifický moravský proud Národní (staročeské) strany. Se skupinkou přátel, mezi nimiž figurovali např. Jan Helcelet, P. Ignác Wurm a František Antonín Mathon, vytvořil volební výbor, který vydal předvolební prohlášení. Jeho zveřejnění umožnil redaktor Jan Ohéral, který je otiskl v \"Moravských novinách\", jediném česky píšícím politickém listu na Moravě. V březnu 1861 na Moravě vznikla moderní politická reprezentace, která nadále usilovala o co největší zastoupení v zemském sněmu a o uznání jazykové i národní samosprávy Moravy. Ve volbách do Moravského zemského sněmu se mezi kandidáty objevovala jména známá z dřívější doby: Pražák, Helcelet, Skopalík, Šrom, Mezník.\n\nNa rozdíl od roku 1848 nyní nebylo principiálně lidmi okolo Pražáka odmítáno státoprávní spojení s Čechami, ale pozice Moravy byla definována jako „\"úd samostatný, nikoliv podřízený\"“ a moravští staročeši fakticky praktikovali nezávislou politiku.\n\nNárodní straně na Moravě nepřinesly volby do Moravského zemského sněmu(18. a 20. března) výrazný úspěch. Přesto byl v roce 1861 Alois Pražák zvolen za okres Boskovice, Kunštát a Blansko jako poslanec do moravského zemského sněmu. Dne 6. dubna pronesl v moravském sněmu svou první řeč v českém jazyce, když na žádost zemského hejtmana opakoval hlavní myšlenky německy. V Moravském zemském sněmu zasedalo pouze 24 slovanských Moravanů, kteří 9. dubna podali po vzoru českých liberálů ústy svého mluvčího dr. Pražáka ohrazení, ve kterém protestovali proti nespravedlivému volebnímu systému a v náznacích se přihlásili k státoprávní souvislosti zemí koruny české. Ještě nepříznivější národnostní situace byla v zastupitelstvu města Brna, tehdy ovládaného zcela Němci, jehož byl v tu dobu Pražák také členem. Navíc byl starostou protislovansky zaměřený Němec dr. Karl Giskra. Přesto právě díky členství v zastupitelstvu se Pražák zasloužil o stavbu nové zemské nemocnice u sv. Anny. Při práci v moravském zemském výboru se blíže seznámil s dr. Františkem Šromem, advokátem v Uherském Hradišti a poslancem za toto město.\n\nV roce 1861 byl též jednomyslně zvolen za Uherské Hradiště do Říšské rady (kurie venkovských obcí, obvod Boskovice, Blansko, Kunštát) a jeho politickým působištěm se stala Vídeň. Do Říšské rady vyslal Moravský zemský sněm celkem 22 poslanců (volby byly nepřímé, Říšskou radu tvořili poslanci delegovaní jednotlivými zemskými sněmy), z toho pouze čtyři byli Moravané slovanští: Alois Pražák, Jan Helcelet, Jan Bílý a Valentin Kostelník.\n\nPo pádu absolutismu Alexandra Bacha začaly též vznikat různé čtenářské, pěvecké, divadelní a jiné spolky. Dr. Pražák se značnou měrou v listopadu 1861 zasloužil o založení Slovanského čtenářského spolku v Brně, který se brzy stal centrem českojazyčné inteligence v Brně. V březnu 1863 byl dr. Pražákem a několika jeho spolupracovníky založen časopis Moravská orlice.\n\nJako poslanec zemského sněmu a člen Říšské rady byl Pražák iniciátorem řady důležitých politických kroků, které směřovaly k prosazení státoprávních nároků bývalé Koruny české a rovnoprávnosti mezi slovanskými Čechy a Moravany na straně jedné a Němci na straně druhé v rámci monarchie. Při debatách v Moravském zemském sněmu o jazykové rovnoprávnosti spolu s dalšími česky hovořícími poslanci bojovali za prosazení češtiny na Vysoké technické škole v Brně. V Říšské radě předložili spolu s dr. Helceletem návrh, aby říšský zákoník byl vydáván nejen německy, ale ve všech jazycích národů v monarchii.\n\nVe Vídni tvořili slovanští Moravané a Češi pevnou skupinu. Roztržka nastala teprve v roce 1863, kdy 25. června Češi odešli pro německou nesnášenlivost a na protest proti nevyřešení státoprávních snah Čechů z Říšské rady. Už počátkem roku 1863 přednesl F. L. Rieger zdůvodnění odmítnutí účasti Čechů na jednání Říšské rady. Uherský sněm totiž neuznal novou únorovou ústavu a tudíž působnost Říšské rady byla omezena pouze na oblast takzvaného Předlitavska. V zákulisí podporoval tento český nátlak hrabě Jindřich Jaroslav Clam-Martinic, zastánce historických práv zemí bývalé Koruny české. Pod vlivem Pražáka však Moravané zatím v parlamentu zůstali. Na poradu k Palackému totiž nebyli všichni pozváni a MUDr. Jan Helcelet, mluvčí Moravanů v Praze, nepřivezl odtud jasné stanovisko. Počátek pasivní rezistence považoval Pražák za osudný okamžik a iniciátorům pak kladl za vinu i pozdější rakousko-uherské vyrovnání.\n\nTeprve o rok a půl později, v prosinci 1864, odešli pro \"německý útisk a svévoli\" (zamítnutí řádné dovolené) z Říšské rady i čeští Moravané (Pražákova rezignace oznámena dopisem 25. listopadu 1864) a setrvali v pasivitě až do roku 1874. Po roce 1865 nebyl pro odpor německého starosty Brna dr. Giskry dr. Pražák ani znovu zvolen do městského zastupitelstva (od té doby byli v zastupitelstvu Brna pouze samí Němci až do roku 1918).\n\nV červenci 1865 byl propuštěn ministerský předseda Anton von Schmerling a na jeho místo byl jmenován moravský šlechtic hrabě Richard Belcredi. Mezitím byl ve volbách do Moravského zemského sněmu v roce 1866 dr. Alois Pražák zvolen opět za okresy Boskovice, Kunštát a Blansko. Na sněmu tehdy na rozdíl od Čech (pro jiné silové poměry mezi českou autonomistickou a německou, centralistickou stranou) neprošlo prohlášení na podporu státoprávních požadavků, ale nebylo přijato ani opačné stanovisko. V únoru 1866 sněm odmítl Pražákův návrh na volební reformu. Celkově moravský sněm zaujal vyčkávací stanovisko (historik Otto Urban označuje tuto pozici jako \"politické neutrum\"). 10. srpna 1866 se Pražák, Palacký a Riegr zúčastnili schůzky s Belcredim, ale naděje, že by mohlo dojít k výraznému českému státoprávnímu úspěchu nevyšly. Belcredi upozornil, že české státoprávní požadavky nemají jednoznačnou podporu obyvatelstva českých zemí a pozastavil se nad neúčastí české a moravské šlechty v delegaci.\n\nÚnor 1867 přinesl rozčarování, když byl hrabě Belcredi propuštěn z vlády a pánem situace se stal baron Friedrich Ferdinand von Beust. Maďaři prosadili rakousko-uherské vyrovnání a říše se rozdělila na dvě části. Rakousko-uherským vyrovnáním zůstaly nenaplněny státoprávní snahy Čechů.\n\nČeský zemský sněm v únoru 1867 odmítl obeslat Říšskou radu a 13. dubna téhož roku slovanští poslanci na protest proti rakousko-uherskému vyrovnání opustili i Český zemský sněm. Ten měl od té doby po několik let většinu německou. Po vydání dokumentů o rakousko-uherském vyrovnání v den zahájení nového Českého zemského sněmu v Praze 22. srpna 1868 odevzdala tříčlenná deputace jménem 81 českých poslanců sněmovnímu prezidiu zvláštní státoprávní deklaraci, která rozvedla zásady zahájení bojkotu z dubna 1867. Deklarace obsahovala vedle historicko-právního a politického úvodu 10 bodů, v nichž formulovala své státoprávní stanovisko a protestovala proti prosincové ústavě a proti usnesením Říšské rady, byla zdůrazněna státoprávní tradice a svébytnost zemí Koruny české. Sněm deklaraci nepřijal a vyzval české poslance k účasti na svém jednání. Ti však odmítli. Podobné prohlášení vydali téhož dne i čeští poslanci z Moravy (spolu se státoprávně orientovanou šlechtou), prohlašujíce, že se nové Říšské rady nikdy nezúčastní. Dne 28. srpna Češi zdůvodnili svou neúčast na sněmu. Deklaranti dokazovali, že země Koruny české souvisely s ostatními zeměmi rakouské monarchie vždy jen osobou panovníka a že změny v jejich právním postavení jsou možné jen na základě smlouvy mezi králem a národem. Čeští poslanci zaslali deklaraci císaři a žádali rozšíření české otázky.\nČeští Moravané začali bojkotovat zemský sněm 24. srpna 1868, kdy na zemském sněmu podali obdobné Osvědčení. Formuloval je právě Alois Pražák. Jeho stylizace byla mírnější, neboť Osvědčení podepsali i olomoucký arcibiskup a brněnský biskup a též někteří konzervativní velkostatkáři. I Alois Pražák však rozhodně odmítl dualismus jako „\"úmyslné zneuznání všech historických a státoprávních poměrů\"“, vyvíjejících se v rakouské monarchii od roku 1848. Neopomněl zdůraznit kontinuitu Markrabství moravského, které nechtěl nechat rozplynout ani v Předlitavsku, ani ve státoprávním svazku zemí Koruny české (odmítnutí zamýšleného Generálního sněmu českých zemí). Historik Otto Urban také uvádí, že moravské Osvědčení na rozdíl od české deklarace méně zdůrazňovalo státoprávní otázky a vyvažovalo je otázkami národnostními. Politiku moravských staročechů označuje za obecně konzervativnější než v Čechách. V soukromé korespondenci s Egbertem Belcredim Pražák mluvil o tom, že „\"opět zachránili alespoň na čas autonomii Moravy, jež byla ohrožena centralizačními choutkami Riegra\".“ Jinak Moravský zemský sněm (rovněž i Slezský zemský sněm, ovládaný německými liberály) deklaroval věrnost prosincové ústavě a vyjádřil se proti spojení s Čechami.\n\nV Čechách i na Moravě se ozývaly hlasy protestu proti dualismu a obyvatelstvo projevovalo podporu deklaraci českých poslanců. Jedinou světlou velkou událostí té doby bylo položení základního kamene k Národnímu divadlu v Praze 16. května 1868. Do moravské delegace, vyslané na tyto oslavy, byl jmenován i dr. Alois Pražák jako mluvčí Moravanů. (Dostalo se mu velké pocty, kdy po největších mužích českého národa té doby Františku Palackém, Bedřichu Smetanovi, dr. Františku Ladislavu Riegrovi jako čtvrtý jménem Moravanů poklepal kladívkem na základní kámen. Za ním přistupovaly k základnímu kameni další významné osobnosti politického a kulturního života Čech i Moravy.)\n\nSedmdesátá léta byla vyplněna novými sliby ze strany císaře a vídeňské vlády a z toho plynoucími nadějemi Čechů o státoprávní úpravě, změně ústavy a též dalšími zklamáními z nesplněných slibů.\n\nČeské snahy byly podporovány i některými rakouskými federalisty. Jedním z nich byl i hrabě Karl Siegmund von Hohenwart. Ještě v době, kdy byl místodržitelem v Linci, pověřil prof. Karla Habětínka zorganizováním tajné schůzky, na které by představitelé české politické reprezentace vytyčili základní (fundamentální) články představ o státoprávním postavení zemí bývalé Koruny české v rakousko-uherské říši. Karel Habětínek se úkolu zhostil odpovědně. Tajná schůzka proběhla v domě poslance Českého zemského sněmu JUDr. Jana Žáka v Pardubicích za účasti hraběte Jindřicha Clam-Martinice, dr. Františka Ladislava Riegra, dr. Jana Žáka, dr. Karla Habětínka, dr. Aloise Pražáka, z Vídně poslal hrabě Hohenwart ze svých lidí dr. Josefa Alexandra Helferta a dr. Antona Becka. Kvůli utajení přijížděli účastníci postupně, někteří dokonce v přestrojení. Konspirace byla tak důkladná, že se dodnes neví, kdy vlastně celodenní schůzka proběhla.\n\nV květnu 1870 se účastnil porad českých národně-liberálních politiků a konzervativní šlechty, kde se řešila možnost obnovení široké federalistické státoprávní koalice s potenciálem změny celkové předlitavské politiky. Tehdy působící vláda Alfreda von Potockého vyvolávala v tomto ohledu jisté naděje.\n\nV srpnu roku 1870 se čeští politici vrátili do Českého zemského sněmu a zahájili vyjednávání s vídeňskou vládou. Jednání vedli Alois Pražák, František Ladislav Rieger a hrabě Jindřich Jaroslav Clam-Martinic. Dne 26. září 1870 v císařském reskriptu František Josef I. slíbil prozkoumat české stížnosti a potvrdil nedílnost a nescizitelnost Českého království. Současně vyzval české poslance k návratu do Říšské rady. Jako ústupek projevil přání být korunován na českého krále. V tu dobu se rychle po sobě střídali předsedové vlád. Dne 6. října 1870 došlo k vypsání přímých voleb do Říšské rady na území Čech. V těchto volbách, konaných na začátku listopadu, bylo zvoleno 36 poslanců české státoprávní opozice, kteří odmítli dostavit se do vídeňského parlamentu. Neochota Čechů k zasednutí v Říšské radě vedla k tomu, že dne 4. února 1871 byl odvolán kabinet hraběte Alfreda Potockého a nastoupila nová (tzv. masopustní) vláda Karla von Hohenwarta, v níž zasedl jako ministr spravedlnosti i Karel Habětínek. Úkolem vlády bylo česko-rakouské vyrovnání, tzv. fundamentální články. Toto několikaměsíční jednání vedli za vládu ministr Albert Schäffle a za Čechy František Ladislav Rieger, Alois Pražák a hrabě Jindřich Jaroslav Clam-Martinic. Jednání probíhala střídavě v Praze a ve Vídni. V srpnu 1871 došlo k vypracování předběžné dohody o podstatě českého vyrovnání ve Fundamentálních článcích.\n\nDne 12. září 1871 v císařském reskriptu, zveřejněném na jednání českého sněmu 14. 9., panovník slavnostně zopakoval své rozhodnutí nechat se korunovat českým králem. Spolu s tímto prohlášením vyzval sněm k započetí jednání o mírném a smířlivém uspořádání českého státoprávního uspořádání v souladu se státoprávními poměry celé říše.\n\nV srpnu roku 1871 byly tyto články přijaty Českým zemským sněmem, včetně zákona na ochranu národností a rovnosti jazyků v oblasti školství a státní správy. Fundamentální články představovaly 18 bodů, jimiž byl v podstatě akceptován rakousko-uherský dualismus. Podstatou dokumentu nebyl trialismus říše, nýbrž realistický odhad možnosti určité národní rovnoprávnosti se zachováním specifik. Vyrovnání se mělo týkat v podstatě pouze Čech, neboť Moravský zemský sněm se sice přihlásil k zásadám fundamentálek, avšak jeho slovanští poslanci setrvávali na požadavku samostatného Markrabství moravského. Rovněž Slezský zemský sněm, kde byla většina centralistických poslanců, protestoval proti požadovanému státoprávního spojení Slezska a Čech. Fundamentální články však nebyly přijaty pro odpor rakousko-uherské vlády, německého i maďarského obyvatelstva říše a ruského cara, kteří v nich viděli nebezpečí pro své postavení. Císař jim ustoupil a již připravený zákon neschválil. Hohenwartova vláda padla a byla jmenována přechodná vláda Ludwiga von Holzgethana a pak trvalá nová vláda Adolfa von Auersperga.\n\nDalším neúspěchem české politiky byly tzv. chabrusové volby (z řec. \"chabrus\" - kšeft) roku 1872, kdy státoprávní síly ztratily svou pozici na Českém zemském sněmu. Po zklamání z nepřijetí fundamentálek se šířily hlasy, že politika pasivní rezistence nebyla k ničemu a nakonec přinesla jen krach. V Čechách to vyvolalo rozkol mezi staročechy Palackým a Riegrem a mladočechy. V roce 1872 byla znovu obnovena pasivní politika české neúčasti ve vládě i přes nesouhlas mladočechů. Na Moravě se ukázalo, nakolik má Alois Pražák v tamní politice rozhodující slovo. Moravští poslanci, dotázáni, zda jsou pro návrat do Říšské rady či pro setrvání v pasivní opozici, odvětili, že je to jedno a že se podrobí rozhodnutí dr. Pražáka.\n\nV roce 1873 vstoupili Moravané i přes varování Františka Palackého pod vedením Aloise Pražáka do zemského sněmu a po prvních přímých volbách do Říšské rady roku 1873 nastoupili roku 1874 na Říšskou radu. Pražák byl zvolen za kurii venkovských obcí (obvod Boskovice, Tišnov, Nové Město atd.) a složil poslanecký slib 21. ledna 1874. Po volbách roku 1873, když moravští národní poslanci, na rozdíl od kolegů z Čech, vstoupili do Říšské rady, přistoupil ke konzervativnímu Hohenwartově klubu, který reprezentoval konzervativní německorakouské a federalistické opoziční síly. V roce 1874 se rozhodli i mladočeši, že se zúčastní práce Českého zemského sněmu. Využili k tomu červencových zemských voleb. Od vánoc 1874 už fungovali jako samostatná strana.\n\nVstup Moravanů na Říšskou radu pod Pražákovým vedením byl ovšem staročechy i mladočechy v Čechách ostře kritizován. \"Národní listy\" mluvily o „\"citelné, ba osudové ráně\".“ Otto Urban vidí v tomto česko-moravském rozkolu projev odlišného přístupu obou komunit k státoprávním otázkám. Zatímco koncepci zemí koruny české jako historického celku moravští Češi uznávali, vymezovali se jak proti vídeňskému tak pražskému centralismu. Moravští Češi zároveň vzhledem k slabší úrovni národního probuzení na Moravě nemohli tak snadno přistoupit na dlouhodobý bojkot zákonodárných sborů a dále více se soustřeďovali na nutnost praktické politické práce. Pražák nicméně u příležitosti nástupu do předlitavského parlamentu pronesl státoprávní ohrazení, ve kterém sice tlumočil dobrou vůli k aktivní účasti na práci sněmovny, ale zopakoval, že čeští Moravané budou nadále vystupovat s ohledem na historické právo. Hořkost mezi Čechy a Moravany ale přetrvávala a ještě v roce 1876 opětovně F. L. Rieger apeloval na Pražáka, aby moravští Češi z Říšské rady odešli. Pražák ale v soukromém dopise toto odmítl („\"Je nynější situace jak vnitřní, tak zevnější skutečně skoro zoufanlivá a bude ještě mnoho bojů a práce zapotřeby, abychom sobě vydobyli postavení slušné. Že na cestě, na které jste Vy již 15 let, nepřijdeme dále, je jasné\".“)\n\nLéta 1874 a 1875 byla ve znamení akcí česky hovořících moravských poslanců za zřízení dostatečného počtu českojazyčných středních škol na Moravě a projednávaly se návrhy na stavbu nového zemského domu. I v těchto akcích se nejvíc uplatňovaly návrhy moravského zemského poslance Aloise Pražáka.\n\nV roce 1876, na druhý den po pohřbu Františka Palackého, navštívil dr. Pražák Riegra a radil ke smíru staročechů s mladočechy. Navrhoval, aby čeští poslanci přerušili pasivitu ve Vídni, že je vhodná doba pro aktivní činnost v radě. Připravuje se prý další jednání kolem vyrovnávání s Uhrami a bývalé země Koruny české by mohly být důležitým činitelem při tomto vyrovnávání. Hrabě Eduard Taaffe naznačil Pražákovi, že pro Slovany se vytvářejí příznivé podmínky a i sám císař při soukromé audienci sdělil Pražákovi, že při nastávajících úpravách budou brány v úvahu i záležitosti Čechů. Rieger sice navázal jednání i s hrabětem Hohenwartem, protahoval však vstup do Říšské rady a vyčkával, kdo bude příštím ministerským předsedou. 19. září 1877 psal Rieger Pražákovi: „\"…Že by naše vstoupení do Říšské rady mohlo polepšit osud národa našeho, toho nedoufáme, - a tuším ani Vy nedoufáte více. Krom toho nelze nám se podrobiti bez výjimky a po šestnáctiletém odporu, s tolikými ztrátami a boji spojeném, podrobiti se bez koncesse. Není-li této spravedlnosti pro nás Čechy v Rakousku k nalezení, pak nám na zachování Rakouska záležeti nemůže – a zařídíme chování své k němu dle okolností, řídíce se jedině prospěchem národa. Rád bych od Vás věděl, jak se hodlá sněmovna zachovati k nám! Zdali nás opět vyzvou nebo nás nechají stranou, což nám je ovšem na ten čas nejmilejší a nejpohodlnější. Nicméně neradi bychom, aby se vyrovnání s Uhry nějakým usnesením Reichsrathu skutečně stalo – bez nás a proti nám. Zdá se nám zapotřebí proti tomu aspoň protest českého národa položiti\".“\n\nMezitím se Alois Pražák v roce 1878 stal na šestileté funkční období členem moravského zemského výboru. Téhož roku podpořil jasně rakousko-uherskou okupaci Bosny a Hercegoviny. Vítal další rozšíření slovanské populace monarchie a roli u něj hrála i konzervativní loajalita vůči státu.\n\nKoncem 70. let došlo v české i předlitavské politice k výrazným proměnám silových poměrů. Čeští poslanci vstoupili roku 1878 na Český zemský sněm a v celostátní politice se k závěru chýlila dominance centralistických, německorakouských sil.\n\nV březnu 1879 byla odvolána prozatímní vláda Karla von Stremayra. Z kandidátů hrabat Karla Sigmunda Hohenwarta, Jindřicha Jaroslava Clama-Martinice a Eduarda Taaffeho nakonec císař za ministerského předsedu vybral právě šestačtyřicetiletého hraběte Eduarda Taaffeho. Když se Pražák 12. srpna 1879 dověděl, že byl jmenován do nového Taaffeho kabinetu, přestože nabídku nečekal (alespoň ne tak brzy), rád ji přijal, neboť se domníval, že jako ministr bude moci lépe prosazovat národní a kulturní zájmy svého národa. Složením slibu 16. srpna 1879 vystoupil Alois Pražák na nejvyšší příčky politiky, když se stal v Taaffeho vládě ministrem bez portfeje, takzvaný český ministr-krajan coby reprezentant etnických Čechů (s platem 20000 zlatých ročně). Do jak složité situace se dostal, to si uvědomil až později.\n\nRieger okamžitě napsal Pražákovi dopis, v němž mu ani nepoblahopřál, ale už jej úkoloval jako „našeho speciálního zastánce“. Historik Otto Urban uvádí, že Pražákovo jmenování nebylo v Čechách přijato bez jisté \"kyselosti\" a že právě Riegrův dopis chybí mezi velkým množství gratulací, přičemž Rieger stěží potlačoval osobní zklamání.\n\nJinak ale rokem 1879 skončila dvoukolejnost české a moravské strategie. Pražák ještě v průběhu srpna a září jednal ve Vídni s představiteli českých politiků o jejich návratu do celostátního parlamentu. Dne 16. září byly dohodnuty zásady vstupu českých poslanců do Říšské rady za účasti J.J. Clam-Martinice, J. Lobkovice, F. L. Riegra, J. Grégra a zástupců vlády. Češi pak obeslali Říšskou radu. Období pasivní rezistence české politiky, beztak bez valného výsledku, skončilo. Po volbách roku 1879 se na Říšské radě ustavil početný Český klub, do nějž usedli (jako jedna ze čtyř autonomních frakcí, kromě staročechů, mladočechů a konzervativní šlechty) i moravští Češi včetně Pražáka. Kvůli jeho přechodu na ministerský post nicméně jeho roli vůdce moravských Čechů na Říšské radě převzal František Alois Šrom.\n\nKrátce po nastoupení do vlády požádal Taaffe Pražáka, aby vypracoval návrh trůnní řeči. Pražák se v návrhu jasně vyslovil pro vytvoření autonomie a zdůraznění práv jednotlivých zemí v říši. Ministerská rada i císař přijali návrh téměř beze změny, avšak k žádnému rozhodnutí nedošlo. Centralistické snahy hraběte Taaffeho převážily Pražákův návrh. Již v první fázi Pražákova působení na ministerstvu se k němu sám císař vyjádřil před Taaffem: „\"Der Ministr Pražák trifft stets den Nagel auf den Kopf\".“ Pražák však přes trefování hřebíku na hlavičku důvodem ke spokojenosti příliš neoplýval. Neměl totiž resort. Celé jeho ministerstvo obnášelo penzionovaného dvorního radu Neubauera s peněžitou odměnou k platu 1000 zlatých ročně a jednoho denního písaře, který dostával plat z ministerského paušálu. Pražák bral i záskoky. V první půli roku 1880 zastupoval na ministerstvu financí ne příliš schopného ministra Adolfa Kriegs-Aua a v druhé půli téhož roku nemocného ministra Juliana Dunajewského. Za dobře odvedenou práci byl jmenován tajným radou (což komentoval 29. července 1880 Rieger v dopise Pražákovi: „\"Velectěný příteli! Právě se dovídám z novin, že J. Vel. Vám udělil titul tajného rady. Netoliko, že Vám toho upřímně přeji, ale těším se z toho také upřímně, že aspoň jednomu uvědomělému našinci zasvitla záře císařské milosti. Posud je to věc tak vzácná pro nás, Slovany…\"“).\n\nDne 14. ledna 1881 byl Alois Pražák vlastnoručním dopisem císaře Františka Josefa I. jmenován ministrem spravedlnosti, respektive prozatímním správcem tohoto rezortu. Zároveň mu byl udělen císařem titul „Excellence“.\n\nCenou za český aktivní vstup do předlitavského parlamentního života mělo být naplnění některých českých konkrétních požadavků. V listopadu 1879 zveřejnili čeští zástupci v tomto ohledu memorandum. V lednu 1880 je císař předal ke zpracování vládní komisi, kterou vedl Alois Pražák. Výsledkem pak bylo několik praktických a pro české hnutí výrazně pozitivních vládních aktů. Předně šlo o takzvaná Stremayrova jazyková nařízení, na jejichž přípravě se Pražák významně podílel. Měla být prvním krokem ke zrovnoprávnění češtiny s němčinou v Čechách a na Moravě a zaváděla ve vnějším úředním styku češtinu jako plnohodnotný úřední jazyk. Nařízení stanovilo, že každý občan může hledat a dosáhnout právo jazykem českým i německým (a to i v tzv. uzavřeném území německém). Pražák měl zásadní podíl na jejich vydání a vymohl pro ně schválení ministerské rady i císaře. V říjnu 1882 vydal podobná nařízení pro Slezsko (Pražákova jazyková nařízení). Za zásluhy na práci o jazykovém nařízení byl Pražákovi dne 29. června 1882 udělen Řád železné koruny 1. třídy.\n\nV témže roce se konečně podařilo prosadit Pražákovu vytrvalou snahu o rozdělení pražské univerzity na dvě jazykové části, čímž byla dotvořena českojazyčná vzdělávací soustava. Nepodařilo se však prosadit, aby vláda odvolala ze školské rady dozorce českojazyčných škol, kteří neovládali český jazyk.\n\n7. září 1882 byl Pražák za své zásluhy císařem povýšen do šlechtického stavu, když získal titul barona a erb. Ještě dříve byl dr. Pražák vyznamenán papežem Piem IX. udělením Rytířského kříže papežského řádu sv. Řehoře. Zároveň ale musel manévrovat mezi vládní zodpovědností a očekáváním z české strany. Když ho F. L. Rieger (sám vystaven kritice radikálních mladočechů) opakovaně žádal o větší důraznost při prosazování českých zájmů ve vládě, Pražák odpovídal ve smyslu, že dvacetileté systematické prohřešky vlády nelze „\"odčinit tak rychle\".“ Zároveň v dopise z roku 1881 obhajoval premiéra Taaffeho a odmítl možnost návratu k pasivní rezistenci. Přesto jeho praktický a konzervativní styl politiky vyvolával kritiku. Radikální mladočeský poslanec Jan Vašatý se dokonce o Pražákovi vyslovil v tom smyslu, že nic nedělá a jen bere ministerský plat. Pražákův postoj k Českému klubu pak ochladl, přestal docházet na jeho porady a celkově se společensky izoloval. Rozdílné hodnocení jeho působení ve vládě opakovaně rozdělovalo české poslance z Čech a Moravy.\n\nVe volbách do Říšské rady roku 1879 a znovu volbách do Říšské rady roku 1885 se opět stal členem poslanecké sněmovny (kurie venkovských obcí, obvod Boskovice, Tišnov atd.) Mandát obhájil i ve volbách do Říšské rady roku 1891 v témže volebním okrsku.\n\nV roce 1886 se konečně po delší době podařilo Pražákovi prosadit nařízení, které pak v září jako ministr spravedlnosti vydal pro vrchní zemský soud v Čechách, a to nařízení o odstranění a nebo omezení úředních soudních překladů. Zavedlo se tedy částečné české úřadování u soudů. Podobné opatření bylo také zasláno zemskému soudu na Moravu. Pražák také pomáhal slovinským vlastencům dr. Lavro Tomanovi, Vošujakovi a dalším, kteří se na něho s důvěrou obraceli v důležitých politických věcech, při řešení otázek autonomie.\n\nSprávcem ministerstva spravedlnosti byl Alois Pražák až do 11. října 1888, kdy byl po více než sedmi letech z důvodu nutných politických změn zproštěn funkce. Na druhý den mu byl za odměnu na práci na ministerstvu spravedlnosti udělen císařem Velkokříž Leopoldova řádu. Zůstal opět ministrem bez portfeje a snažil se svými přímluvami u Taaffeho vymoci pro Čechy, co se jen dalo. Jednalo se zejména o tzv. punktační jednání, roku 1890, tedy návrh vyrovnání mezi Čechy a Němci na Českém zemském sněmu a v Říšské radě. V jednáních o punktacích patřil Pražák mezi hlavní osobnosti na české straně. Otto Urban dokonce uvádí, že předseda vlády Taaffe přenechával Pražákovi většinou roli hlavního vyjednavače za vládu. Jenže punktační jednání nakonec zkrachovala, respektive jejich podoba a postup zavádění vyvolal ostrou mladočeskou opozici. Rieger naléhal na Pražáka, ať u Taaffeho intervenuje ohledně jistých výrazných ústupků tak, aby mohl odrazit mladočeský nápor. Zmiňoval možnost alespoň částečného zavedení češtiny coby i vnitřního úředního jazyka. Pražák tlumočil vzkaz Taaffemu, který ale kontroval tím, že staročeši si musí sami vyřešit své problémy a vnitřní české úřadování jim nepomůže. Následně staročeši drtivě prohráli volby do Říšské rady 1891. Nástup národně-liberálních mladočechů, kteří nepovažovali Pražáka za \"svého\" zástupce ve vládě, oslaboval jeho ministerskou pozici. Tehdy už dvaasedmdesátiletý Pražák pak v srpnu 1892 odešel z vlády i z aktivní politiky.\n\nKoncem července 1892 mu Taaffe zřetelně naznačil záhodnost jeho odchodu z vlády, přičemž mu ponechal možnost si sám zvolit oficiální důvod i načasování takového kroku. Počátkem srpna 1892 pak Pražák \"ze zdravotních důvodů\" podal návrh o propuštění do penze. Dne 4. srpna 1892 dostává z Ischlu vlastnoručně psaný list od císaře, ve kterém jej na vlastní žádost zprošťuje funkce ministra a děkuje mu za jeho věrné služby. Za tři dny, 7. srpna obdržel penzijní výměr 8000 zlatých ročně a byl jmenován doživotním členem Panské sněmovny (jmenovaná horní komora Říšské rady). Post českého ministra-krajana pak ve vládě zůstal až do roku 1900 neobsazen.\n\nI jako penzista zůstával Alois Pražák ve Vídni, pravidelně se účastnil zasedání Panské sněmovny, sledoval postup a vývoj událostí v Rakousku-Uhersku a prosazoval myšlenku ústavních změn ve prospěch autonomního postavení bývalých zemí Koruny české v monarchii. Spolupracoval se svým synem Otakarem Pražákem, rovněž říšským poslancem, ale nedařilo se mu pro odpor Němců prosadit některé jazykové zákony a nařízení.\n\nBěhem 90. let začal být mohutně kritizován mladočechy a postupně se stahoval do pozadí. Psal své Paměti a třídil korespondenci.\n\nNa Moravě však byla autorita barona dr. Aloise Pražáka trvalá a nezpochybnitelná. Založil totiž politickou stranu, ba dokonce politickou dynastii. Základnu Pražákem založené Národní strany na Moravě totiž tvořili jeho známí a mnohdy příbuzní. Kromě syna Otakara to byl jeho o 19 let mladší bratranec JUDr. Josef Fanderlík mladší, který se pro změnu oženil s dcerou dalšího moravského politika Jana Helceleta. Z Helceletovy rodiny se v politice angažoval i jeho syn Ctibor Helcelet, který s Františkem Stratilem a Josefem Koudelou začínal jako advokátní koncipista v Pražákově brněnské kanceláři. Asi v letech 1890–1895 byl dr. Pražák členem Čtenářsko-pěveckého spolku Rastislav v Blansku.\n\nAž do posledních dnů svého života byl stále čilý a udržoval písemný styk s Riegrem a dr. Mezníkem. Všichni si Pražáka cenili jako výborného znalce lidí, s kterými se setkal, a vždy odhadl dobře. 25. září 1890 mu městské zastupitelstvo v Uherském Hradišti jako svému nejslavnějšímu rodákovi udělilo čestné občanství. Kromě rodného města je baron Pražák čestným občanem Brna, Blanska a Pardubic.\n\nZemřel ve Vídni ve věku téměř 81 let (údajně stářím), ale přál si být pochován skromně, beze všech poct, které by měl ve Vídni, \"do rodné země moravské\". Pohřben byl v rodinné hrobce na hřbitově v Mařaticích, kde už odpočíval jeho nadějný syn Jaroslav, který náhle zemřel v 25 letech v roce 1881 (pozůstatky převezeny do Mařatic 1887), a taktéž jeho manželka Antonie, která zemřela 25. června 1885 ve Vídni ve věku 69 let.\n\nDr. Alois Pražák má též svůj podíl na stavební činnosti Brna, které by bez něho mělo asi poněkud jinou tvář.\n\nStál za objednávkou výstavby nemocnice U svaté Anny, která byla zadána Theophilu Hansenovi, známému vídeňskému architektovi dánského původu, významnému zastánci ideálu řecké renesance. Roku 1865 byla vypsána veřejná soutěž a ještě 24. června téhož roku byl položen základní kámen. Stavba byla dokončena roku 1868. V listopadu téhož roku byla vysvěcena ústavní kaple sv. Anny. Novostavba zemské nemocnice u sv. Anny byla dobově charakterizována jako „památka starostlivosti zemského sněmu“. Alois Pražák podnikal jako zpravodaj cesty do Německa, Francie a Anglie, aby poznal tamější správy nemocnic. On sám vzpomíná na tuto dobu ve svých Pamětech: „\"Kdybych nebyl v životě nic jiného učinil pro lidstvo, než umožnil stavbu této nemocnice, pokládal bych si to za čin velmi záslužný\".“\n\nPodílel se i na budování brněnské Okružní třídy po zbourání městských hradeb, jejíž součástí je dnešní Husova, dříve Eliščina ulice. Alois Pražák se totiž rozhodl vyrovnat s převažujícím německým prostředím tehdejšího Brna i po hmatatelné stránce. O významnou stavební parcelu na Okružní třídě se začalo konsorcium stavebníků českého kulturně společenského střediska Besedního domu zajímat už před rokem 1870. Nakonec bylo toto staveniště získáno na proněmecké a protislovansky laděné radnici lstí, když o stavební parcelu požádaly nastrčené osoby z německých vyšších kruhů. 23. června 1870 předložili první stavební plány hrabě Egbert Belcredi a hrabě Bedřich Silva-Tarouca. Po menších průtazích se začátkem dubna roku 1871 ustavila akciová společnost a členové jejího předsednictva Alois Pražák a Jindřich Dvořák vzápětí znovu požádali o vydání stavebního povolení. Ještě v dubnu byla vyhlášena soutěž na provedení stavebních prací, kterou vyhrál stavitel Eduard Svoboda a v květnu stavbu zahájil. Dr. Alois Pražák pověřil vyprojektováním tohoto střediska opět Theophila Hansena, který kromě Besedního domu vyprojektoval i sousedící obytný palác, jenž se stal sídlem Pražákovy rodiny. Slavnostní otevření Besedního domu proběhlo 21. ledna 1873. V témže roce byla v zahradě přistavěna kuželna. Navzdory protichůdným tendencím německé městské správy tedy vznikl v Brně jedinečný soubor budov ve stylu vídeňské neorenesance, který se stal střediskem vlasteneckého života.\n\n\n\n"}
{"id": "665699", "url": "https://cs.wikipedia.org/wiki?curid=665699", "title": "Mistrovství světa v hokejbalu žen 2011", "text": "Mistrovství světa v hokejbalu žen 2011\n\nMistrovství světa v hokejbalu žen 2011 byla největší ženská hokejbalová akce roku 2011.\n\nZápasy\n\nKonečná tabulka\n\nZápasy\n\nKonečná tabulka\n\nZápasy\n\nKonečná tabulka\nCelková tabulka\n\nZápasy\n\nKonečná tabulka\n\n"}
{"id": "665705", "url": "https://cs.wikipedia.org/wiki?curid=665705", "title": "Millennium (švédská minisérie)", "text": "Millennium (švédská minisérie)\n\nMillennium je švédská třídílná televizní minisérie z roku 2010, která je založena na trilogii spisovatele Stiega Larssona \"Millennium series\". Hlavní role ztvárnili Michael Nyqvist (jako Mikael Blomkvist) a Noomi Rapace (jako Lisbeth Salander). Série vyhrála cenu „Årets TV-drama“ („This year's TV drama“). Díly jsou neobvykle dlouhé, takže dovolují rozvinout charaktery i děj, a proto byly ve švédské televizi SVT1 vysílány v šesti dílech po asi 90 minutách mezi 20. březnem a 24. dubnem 2010. Později byly vydány na DVD a Blu-ray včetně doplňujících materiálů a vystřižených scén.\n\n\n"}
{"id": "665708", "url": "https://cs.wikipedia.org/wiki?curid=665708", "title": "Československá hokejová reprezentace v sezóně 1963/1964", "text": "Československá hokejová reprezentace v sezóně 1963/1964\n\n Československo – Kanada 2:3 (1:1, 1:2, 0:0)\n\n18. prosince 1963 - Victoria\nBranky Československa: 18. Josef Cvach, 21. Jozef Golonka \nBranky Kanady: 12. McLean, 23. Cadieux, 37. McLean.\nRozhodčí: Christman, Kemp (CAN)\n\nČSSR: Dzurilla - Gregor, Tikal, Potsch, Sventek - Bubník, Holík, Vlach - Pryl, Vaněk, Černý - Dolana, Golonka, Cvach - Klapáč.\n\nKanada: Broderick - O'Malley, McKenzie, Akervall, Wilson, Morrison - Forhan, Begg, Clancy - Bourbonnais, Dineen, Johnston - Conacher.\n\n22. prosince 1963 - Vancouver \nBranky Československa: 12. Josef Černý, 35. Jiří Dolana, 40. Jaroslav Walter \nBranky Kanady: 55. McLean.\nRozhodčí: Christman, Kemp (CAN)\n\nČSSR: Dzurilla - Potsch, Sventek, Gregor, Tikal - Bubník, Walter, Vlach - Dolana, Golonka, Cvach - Pryl, Holík (Vaněk), Černý.\n\nKanada: Broderick - O'Malley, Rodgers, McKenzie, Morrison, Akervall, Wilson - Bourbonnais, Johnston, Conlin - Swarbrick, McLean, Cadieux - Forhan, Begg, Clancy - Conacher.\n\n30. prosince 1963 – Chicago\nBranky Československa: 19. a 42. Miroslav Vlach, 48. Jiří Holík, 50. Jiří Holík \nBranky USA: 2. B. Christian, 9. Schmalzbauer, 18. Martin, 22. B. Christian, 27. Fryberger, 55. Reichard.\nRozhodčí: Bill Cleary, Railly (USA)\n\nČSSR: Nadrchal (Dzurilla) - Čapla, Tikal, Potsch, Sventek - Bubník, Walter, Vlach - Dolana, Golonka, Cvach - Pryl, Vaněk (21. Holík), Černý.\n\nUSA: Rupp - Martin, McCloy, Meredith, Westby, Ross - B. Christian, Reichard, R. Christian - D. Brooks, Dilworth, Fryberger - H. Brooks, Johnson, Coppo - Schmalzbauer.\n\n20. ledna 1964 – Brno \nBranky Československa: 13. Rudolf Potsch, 20. Josef Černý, 28. Jaroslav Jiřík, 39. Jaroslav Walter, 46. Jozef Golonka, 47. Jan Hrbatý\nBranky Kanady: nikdo\nRozhodčí: Braun (SUI), Kuzněcov (URS)\n\nČSSR: Nadrchal – Potsch, Sventek, Tikal, Gregor – Klapáč, Golonka, Jiřík – Dolana (Hrbatý), Walter, Vlach – Pryl (Hrbatý), Holík, Černý.\n\nKanada: Broderick – Ackerwall, O‘Malley, McKenzie, Morrison – Swarbrick, Dineen, Johnston – Forhan, Begg, Conlin - Cadieux, Bourbonais, Conacher.\n\n24. ledna 1964 – Innsbruck\nBranky Československa: 2. Miroslav Vlach, 2. František Tikal, 35. Jozef Golonka, 46. Josef Černý, 46. Jozef Golonka, 49. Jaroslav Walter, 51. Jaroslav Jiřík, 53. Miroslav Vlach, 56. Josef Černý \nBranky Rakouska: 6. St. John, 30. Kirchberger\nRozhodčí: Grillmayer, Luhnert (AUT)\n\nČSSR: Dzurilla – Potsch, Sventek, Tikal (Šmíd), Gregor – Klapáč (Dolana), Golonka, Jiřík – Vl. Bubník, Walter, Vlach – Pryl, Holík, Černý.\n\n\n"}
{"id": "665710", "url": "https://cs.wikipedia.org/wiki?curid=665710", "title": "Jad Fair", "text": "Jad Fair\n\nJad Fair je americký muzikant, kytarista, zpěvák a skladatel rockové skupiny Half Japanese. Je také hudební producent a mimo Half Japanese se aktivně zapojuje do mnoha dalších hudebních projektů.\nSpolupracoval s R. Steve Moore, Daniel Johnston, Mark Kramer, Steve Shelley & Thurston Moore (Sonic Youth), Teenage Fanclub, Yuri Landman, Jason Willett, Fred Frith, Moe Tucker a Yo La Tengo.\n\n\n\n\nOur Band Could Be Your Life: Scenes from the American Indie Underground 1981-1991 - Michael Azerrad (Paperback - 2002)\n\n"}
{"id": "665717", "url": "https://cs.wikipedia.org/wiki?curid=665717", "title": "Archontophoenix", "text": "Archontophoenix\n\nArchontophoenix je rod palem. Zahrnuje 6 druhů, rozšířených ve východní Austrálii.\nČasto je tato palma prodávána pod starým jménem \"Seafortia elegans\" nebo \"Ptychosperma\". Občas je \"Archontophoenix\" také zaměněna s palmami rodů \"Euterpe\", \"Howea\" (kencie) a \"Chrysalidocarpus\".\n\nVe svém přirozeným prostředí, v Austrálii, dosahuje výšky kmene 18m - 22m. Australský druh se dobře osvědčuje jako pokojová rostlina nebo dekorativní zelená rostlina do zimních zahrad. V současné době se občas dováží z Holandska. Rostlina se množí semeny.\n\nNázev rostliny \"Archontophoenix\" je odvozen z řeckého \"archon\" - panovník a slova \"phoenix\" - datlovník.\n\n\"Archontophoenix\" dopřejete nejpřijatelnější podmínky na světlém místě, ale ne přímo na slunci. Ideální teplota pro rostlinu je 15-18 °C, i tepleji. Nikdy by neměla být vystavena teplotě pod 10 °C. Špatně snáší suchý vzduch od ústředního topení. Na podzim se přemisťuje na světlé místo, např. světlé schodiště či zimní zahrada. Přesazuje se jen v případě potřeby.\n\nU \"Archontophoenix\" se udržuje rovnoměrná vlhkost, ale je třeba se vyvarovat přemokření, přelití. Rostlina má ráda častější mlžení rozprašovačem.\n\n\"Archontophoenix\" nevyžaduje žádný speciální druh zeminy. Použít je možné obvyklou zeminu pro květiny, nějaký jednotný substrát.\n\nRostliny se obvykle hnojí od dubna do srpna ve slabých dávkách. Vždy je lepší častěji v menších dávkách než naopak.\n\nPokud je rostlina v prostředí, kde je suchý vzduch, můžou se na ní objevit napadení sviluškami a štítěnkami.\n\n\n\n"}
{"id": "665719", "url": "https://cs.wikipedia.org/wiki?curid=665719", "title": "Barry Brown", "text": "Barry Brown\n\nBarry Brown (1962, Kingston, Jamajka — 29. května 2004, tamtéž) byl jamajský zpěvák reggae. V 70. letech 20. století vystupoval s Bunnym Leem, avšak populární zůstal po celou dobu své kariéry.\n\nByl zpěvák, který hledal úspěch v 70. letech u hudebního producenta Bunnyho Lee. Krátce po založení skupiny nazvané The Aliens s Rodem Taylorem a Johnym Leem se rozhodl pro sólovou kariéru. Přestože jeho první album, \"\"Girl You're Always On My Mind\"\" nemělo velký úspěch, tak jeho vokální styl se stal populární s jeho prvním hitem z roku 1979 \"\"Step It Up Youthman\"\". Spolupracoval s některými jamajskými producenty, jako Linval Thompson, Niney The Observer, Sugar Minott nebo Coxsone Dodd, kteří byli jedni z nejúspěšnějších umělců éry dancehall. Nahrával pro Studio One. Po vydání jedenácti alb mezi lety 1979 a 1984, se jeho alba stávaly stále více sporadickými.\n\nV 90. letech 20. století se jeho zdraví začalo zhoršovat, trpěl astmatem a měl problémy s omamnými látkami. Zemřel v květnu 2004 v nahrávacím studiu Sone Waves, které se nachází v Kingstonu, po pádu a nárazu hlavy.\n\n\n\n"}
{"id": "665722", "url": "https://cs.wikipedia.org/wiki?curid=665722", "title": "Kamil Henner", "text": "Kamil Henner\n\nJméno a příjmení Kamil Henner nosí tyto osobnosti:\n\n"}
{"id": "665723", "url": "https://cs.wikipedia.org/wiki?curid=665723", "title": "Zug (kanton)", "text": "Zug (kanton)\n\nZug (francouzsky \"Zoug\", italsky \"Zugo\", rétorománsky \"Zug\", švýcarskou němčinou \"Zoog\") je nejmenším švýcarským kantonem, nepočítáme-li ke kantonům tzv. polokantony. Kanton se rozkládá v německojazyčné části státu u Zugského jezera a jeho metropolí je město Zug.\n\nKanton Zug není tvořen okresy jako jiné kantony. Je sám považován za jeden okres, který je ale tvořen 11 obcemi, jimiž jsou :\nKulinářskou specialitou kantonu je tzv. Zuger Kirschtorte. Jedná se o dort kruhového tvaru z piškotu, máslového krému a sněhových pusinek s lískovými oříšky a mandlemi. Piškot a krém jsou ochuceny přídavkem ovocné pálenky Kirsch.\n"}
{"id": "665724", "url": "https://cs.wikipedia.org/wiki?curid=665724", "title": "Vasil Stanko", "text": "Vasil Stanko\n\nVasil Stanko (* 17. března 1962, Myjava) je slovenský fotograf.\n\nV letech 1977–1981 studoval na střední umělecko-průmyslové škole v Bratislavě a pak do roku 1988 fotografii u profesora Jána Šmoka na pražské Akademii múzických umění. Fotografuje akty a figurální kompozice. Patří do skupiny fotografů označované jako slovenská nová vlna spolu s Tono Stanem, Rudo Prekopem, Kamilem Vargou, Miro Švolíkem a Peterem Župníkem, kteří v první polovině 80. let bourali zaběhnutá klišé inscenované fotografie.\n\n\n"}
{"id": "665725", "url": "https://cs.wikipedia.org/wiki?curid=665725", "title": "Conversano", "text": "Conversano\n\nConversano je starobylé italské město v provincii Bari, Puglia. Nachází se v tzv. „podpatku italské boty“. Leží 30 km jihozápadně od Bari a 7 km od pobřeží Jaderského moře v nadmořské výšce 219 m. Puglia je jediným italským regionem, kde hora chybí.\n\nDíky úrodné půdě a mírnému klimatu se místní obyvatelé zabývají převážně zemědělskou výrobou. Konkrétně se odtud vyváží mandle, olivy nebo třešně.\n\nPrvní zmínky o městě jsou již z doby železné, kdy neslo název Norba. Umístění bylo velmi dobré pro rozvoj hospodářství. Později se stalo vzkvétajícím obchodním městem, které bylo ovlivněno nedalekou řeckou kolonií. O bohatství Norby svědčí nálezy váz, talířů, hrnků, šperků a zbraní.\n\nV roce 268 př. n. l. převzali kontrolu nad městem Římané. O mnoho let později, po úpadku Říma, přišla Norba o své bohatství kvůli útokům barbarů, kteří město vyplenili.\n\nMěsto bylo obnoveno v 5. století n. l. a neslo název \"Casale Cupresanem\". Důležitosti nabylo v roce 1054, kdy Norman lord Goffredo d'Altavilla získal titul „Hrabě z Conversana“ a vytvořil z nového města administrativní centrum regionu, který se rozšířil mezi Bari a Lecce. Po jeho smrti, v roce 1101, zdědili region jeho synové Roberto a Alessandro. V roce 1132 byl Alessandro poražen Ruggerem II. Sicilským a uprchl do Dalmácie. Kraj byl přidělen Robertu I. Bassunvillskému. V dalších letech se u moci vystřídalo mnoho rodů - Briennové, Enghienové, Lucemburkové a Orsiniové. Poslední hrabě z rodu Orsini del Brazo, Giovanni Antonio, dal kraj jako věno své dceři Caterine, která se provdala za Giulia Antonia Acquaviva d'Aragona, teramského hraběte a vévodu z Atri. U moci setrval tento rod až do počátku 19. století.\n\nNa konci 19. století a v prvních dvou desetiletích 20. století vypukly v Conversanu politické a sociální boje, které vyvrcholily v roce 1921 atentátem fašistů na poslance Giuseppe di Vagno.\n\nHrad Conversano byl postaven Normany okolo roku 1054 jako pevnost. V 17. století se stal sídlem rodu Acquaviva, kteří jej přesavěli do moderní podoby. V 15. století nechal Giulio Antonio Acquaviva postavit okrouhlou věž, která je dnes symbolem Conversana. V současné době je hrad v soukromém vlastnictví, a tak je vstup možný jen do několika místností.\n\nKatedrála Conversano pochází z konce 11. století a je zasvěcena Panně Marii. V roce 1911 požár zcela zničil interiér kostela. Z katedrály zbyly pouze boční stěny, hlavní průčelí a apsidy.\n\nKostel Santa Caterina byl pravděpodobně postaven ve 12. století byzantskými mnichy. Je to malá románská stavba asi 1 km od města.\n\nKlášter San Benedetto pochází z 6. století. Od roku 1266 až do počátku 19. století byl sídlem abatyší.\n\n\n"}
{"id": "665726", "url": "https://cs.wikipedia.org/wiki?curid=665726", "title": "Ed Wood (film)", "text": "Ed Wood (film)\n\nEd Wood je americké komediální drama, jde o životopisný film z roku 1994, režíroval jej a produkoval Tim Burton a hlavní roli ztvárnil Johnny Depp jako kultovní režisér Edward D. Wood, Jr., známý jako „nejhorší režisér všech dob“.\n\nScénář je prací Scotta Alexandera a Larryho Karaszewského, z doby, kdy byli studenty na USC School of Cinematic Arts. Provokovalo je, že jsou svou tvorbou na Problem Child a následujících filmech považováni pouze za autory rodinných filmů, Alexander a Karaszewski uzavřeli dohodu s Burtonem a Denisem Di Novi na produkci životopisného filmu Ed Wood, a Michaelem Lehmannem jako režisérem. Vzhledem ke sporu s Airheads, Lehmann musel vyklidit pozici režiséra a tu převzal Burton.\n\nEd Wood byl původně prací studia Columbia Pictures, ale studio dalo film do odběhu přes rozhodnutí Burtona natočit film černobíle. Ed Wood byl převzat společností Walt Disney Picture. Film byl uznáván kritikou, ale neměl kasovní úspěch. Landau a Rick Baker, kteří navrhli Landauovy masky, vyhráli za svou práci na filmu Academy Awards.\n\nEdward D. Wood, Jr. se snaží vstoupit do filmového průmyslu. Když slyšel oznámení časopisu Variety, že producent George Weiss se pokouší koupit životní příběh Christine Jorgensen , inspiruje to Eda setkat se s Weissem osobně. Weiss vysvětluje, že oznámení magazínu Variety byl únik informací, a že je nemožné koupit práva na zfilmování životního příběhu Ch. Jorgensenové. Producent se rozhodne pro fiktivní název ‘’I Changed My Sex’’. Jednoho dne se Ed setká se svým dávným idolem Bélou Lugosim. Ed veze Bélu domů a stávají se přáteli. Později, se Ed se rozhodne obsadit Bélu do filmu a přesvědčuje Weisse, že je ideální pro režii I Changed my Sex! protože je transvestita.\n\nEd a Weiss se dohadují ohledně názvu filmu: Weiss měl již vytištěný plakát, který Ed změnil na Glen or Glenda. Natáčení končí pod názvem Glen or Glenda, a Ed je nadšený, že hrál hlavní roli, režíroval, psal a produkoval svůj vlastní film, stejně jako jeho hrdina Orson Welles , když dělal Citizen Kane/Občan Kane. Glen or Glenda znamená neúspěch finanční i ze strany kritiky. Ed nemá úspěch při snaze získat zaměstnání u Warner Bros, jejich producent mu tam řekl, že Glen or Glenda je nejhorší film, který kdy viděl, ale Edova přítelkyně, Dolores Fuller, mu řekne, že on není \"materiál studia\", a že by měl příště pracovat s nezávislými producenty.\n\nV baru se Ed setká s Lorettou Kingovou, o níž si myslí, že má dost peněz na financování The Bride of the Atom. Natáčení začíná, ale je zastaveno. Ed přesvědčí magnáta masného průmyslu , Dona McCoye, aby převzal financování filmu. McCoy to udělá, ale pod podmínkou, že film skončí obřím výbuchem, a že jeho syn Tony, který \"je trochu pomalý\", má hlavní roli. Natáčení Bride o the Atom končí, ale Dolores a Ed se po večírku rozcházejí kvůli Edovým přátelům a jeho transvestismu. Také Béla, který je velmi deprimovaný a užívá morfium, chce s Edem spáchat dvojí sebevraždu, ale je mu rozmluvena. Béla odchází na léčení, a Ed nakonec najde štěstí, když se setká s Kathy O'Hara. Ed ji vezme na rande a odhalí jí svůj transvestismus, který akceptuje.\n\nEd začíná natáčet film s Bélou. Ed se zúčastní premiéry Bride and the monster/Nevěsta a netvor, ale rozzlobený dav jej vyžene z divadla. O něco později, Béla zemře. Ed přesvědčí církevního hodnostáře jménem Reynolds, že financování jeho scénáře filmu \" Grave Robbers from Outer Space“ by znamenalo finanční úspěch a vydělalo by dost peněz na vysněný Reynoldsův projekt (filmy o dvanácti apoštolech). Dr. Tom Mason, chiropraktik Kathy, je vybrán jako Bélův záskok. Nicméně mezi Edem a baptisty začíná konflikt o obsah scénáře, způsob režie, a o název, který chtějí změnit na Plan 9 from Outer Space. Zoufalý Ed odjede do nejbližšího baru, kde se setká s svým idolem Orsonem Wellesem. Welles říká Edovi, že \"za vize stojí bojovat\" a spolu s Edem natočí film Plan 9. Film končí premiérou Plan 9, Ed a Kathy odjíždějí do Las Vegas v Nevadě, aby se vzali.\n\n\nFilm Ed Wood měl svou premiéru na 32. filmovém festivalu v New Yorku v Lincoln Center. Tento film byl pak krátce prezentován na 21. filmovém festivalu v Telluride a později v roce 1995 na filmovém festivalu v Cannes, kde soutěžil o Zlatou palmu. \n\nEd Wood byl nejdříve 30. září roku 1994 uveden do malého počtu kin, jejich počet se rozšířil až 7. října roku 1994 a to na 623 kin. Ed Wood vydělal během prvního víkendu 1.903.768 amerických dolarů . Film vydělal brutto 5887457 dolarů na domácím trhu, mnohem méně než činil výrobní rozpočet ve výši 18 mil. EUR. \n\nFilm byl oceněn dvěma Oscary v kategorii vedlejší herec (Martin Landau) a masky (Rick Baker). Získal dalších 19 cen (včetně Zlatých glóbů) a na dalších 11 byl nominován.\n"}
{"id": "665736", "url": "https://cs.wikipedia.org/wiki?curid=665736", "title": "Frijid Pink", "text": "Frijid Pink\n\nFrijid Pink je blues-rocková skupina z Detroitu, založená v roce 1967. Skupina byla nejvíce známá svoji verzí lidové písně „The House of the Rising Sun“ vydané v roce 1969. Původní sestava byla: bubeník Richard Stevers, kytarista Gary Ray Thompson, baskytarista Tom Harris a zpěvák Tom Beaudry.\n\n"}
{"id": "665739", "url": "https://cs.wikipedia.org/wiki?curid=665739", "title": "Andreas Beck", "text": "Andreas Beck\n\nJméno Andreas Beck nosí více osobností:\n\n"}
{"id": "665749", "url": "https://cs.wikipedia.org/wiki?curid=665749", "title": "Josef Kinský", "text": "Josef Kinský\n\nJosef Kinský z Vchynic a Tetova (19. listopadu 1913 Kostelec nad Orlicí – 14. března 2011 tamtéž) byl český šlechtic, hrabě a čestný občan města Kostelce nad Orlicí.\n\nPo maturitě pracoval přibližně sedm roků u firmy Johanna Schichta. Po první světové válce řídil rodinný podnik v Košeci u Ilavy, kde za dva roky vytvořil finanční obrat 24 milionů korun. V září 1939 byl signatářem Národnostního prohlášení české šlechty.\n\nI když byl rodinný podnik v roce 1948 znárodněn, zůstal Josef Kinský i nadále jeho ředitelem, ale v roce 1949 byl zatčen a odsouzen na 2 roky. Po jeho zatčení dostala rodina příkaz se vystěhovat do 2 dnů z bytu. Z vězení byl propuštěn v roce 1951. Po propuštění pracoval v uranových dolech v Jáchymově. V roce 1954 pracoval v uranových dolech v Příbrami. V roce 1956 odešel do invalidního důchodu a přivydělával si jako překladatel, lakýrník nebo jako náborový pracovník v oddělení družstevní služby a u pojišťovny.\n\nJosef Kinský a jeho syn František Kinský se po roce 1989 významně zasloužili o rekonstrukci empírového zámku v Kostelci nad Orlicí. Zámek spolu s anglickým parkem, proslulým vzácnými dřevinami, rododendrony a pláněmi sněženek, bledulí a sasanek, jsou přístupné veřejnosti. V zámku se zásluhou Františka Kinského konají kulturní akce – koncerty, výstavy, v suterénu zámku je od roku 2010 Muzeum města Kostelec nad Orlicí.\n\nV roce 1992 se stal společníkem a jednatelem společnosti Cihelna Kinský, spol. s r. o. a působil i v dalších společnostech (Písník Kinský, Bytová výstavba Kinský). Společně se svým synem Františkem Kinským se stal významným donátorem kultury a dalších oblastí veřejného života.\n\nZemřel 14. března 2011 v 97 letech. Poslední rozloučení pro veřejnost (slavnostní requiem) se konalo 23. března 2011 ve farním kostele sv. Jiří v Kostelci nad Orlicí. Slavnostní requiem sloužil arcibiskup pražský a primas český Dominik Duka. Pohřeb Josefa Kinského se konal v nejužším rodinném kruhu o den později, 24. března 2011 u rodinné hrobky v Budenicích.\n\n\n"}
{"id": "665750", "url": "https://cs.wikipedia.org/wiki?curid=665750", "title": "Frijid Pink (album)", "text": "Frijid Pink (album)\n\nFrijid Pink je debutové a eponymní studiové album skupiny Frijid Pink, poprvé vydané v lednu roku 1970. Na reedici v roce 1991 se objevily dvě bonusové skladby \"Heartbreak Hotel\" a \"Music For The People\".\n\n"}
{"id": "665751", "url": "https://cs.wikipedia.org/wiki?curid=665751", "title": "Corpus vasorum antiquorum", "text": "Corpus vasorum antiquorum\n\nCorpus vasorum antiquorum (lat. „Soubor starověkých nádob“, zkratka CVA) je velký mezinárodní projekt, jehož cílem je katalogizovat a zpřístupnit všechny zachované antické keramické nádoby, pokud jsou nějak umělecky zajímavé. Od roku 2004 jsou jeho výsledky přístupné i na WEBu.\n\nProjekt vznikl z iniciativy francouzského vědce Edmonda Pottiera roku 1919, kdy se sešli zástupci 6 zemí a dohodli společná pravidla a formát publikace. První svazek, \"Louvre 1\" vyšel roku 1922 v Pottierově redakci. Postupně se k projektu připojilo celkem 26 zemí, které vydaly přes 350 svazků, v nichž je popsáno a vyobrazeno asi 40 tisíc předmětů z období od 7. tisíciletí př. n. l. do konce antiky (3.-5. století). Projekt koordinuje \"Union académique internationale\" v Bruselu a publikují se jen předměty z veřejných sbírek. Z českých sbírek vyšly v letech 1978–2000 čtyři svazky, dva věnované sbírce Univerzity Karlovy a po jednom sbírkám Národního muzea a Západočeského muzea v Plzni.\n\n"}
{"id": "665754", "url": "https://cs.wikipedia.org/wiki?curid=665754", "title": "Jean-Paul Gaultier", "text": "Jean-Paul Gaultier\n\nJean-Paul Gaultier (* 24. dubna 1952, Arcueil Francie) je francouzský módní návrhář, který začal tvořit s vlastní značkou od roku 1976. Patří k nejslavnějším a nejvýznamnějším návrhářům posledních 30 let. Jeho tvorba je provokativní, avantgardní a ovlivněna punkem. Tvoří jak konfekci a kolekce \"prêt-à-porter\", tak i \"haute couture\". Býval také hlavním návrhářem značky Hermès.\n\nNevystudoval žádnou návrhářskou školu, přesto svoji „modní kariéru“ odstartoval v módním domě Pierre Cardin, kde pracoval od roku 1970 až do roku 1976, kdy si založil vlastní značku.\nGaultier skoncoval s klasickým pohledem na ženskost. Vzdušné tylové sukně kombinuje s bundami pobitými cvoky. Pro muže tvoří dlouhé sukně a hluboké výstřihy. Nikdy v módě nedodržoval pravidla, tvoří extravagantní kousky, jeho kolekce jsou hravé a originální.\nRoku 2005 navrhuje pro francouzský dům La Redoute námořnickou kolekci, která je inspirována jeho oblíbenými pruhovanými košilemi.\nV roce 1993 Jean uvedl řadu parfémů. Jeho parfémy ve flakonech torzo patří k nejlépe prodávaným parfémům vůbec.\nV současné době vedle parfémů tvoří také kosmetiku.\n\n"}
{"id": "665755", "url": "https://cs.wikipedia.org/wiki?curid=665755", "title": "Kloubový autobus", "text": "Kloubový autobus\n\nKloubový autobus (též článkový autobus, hovorově také „harmonika“ nebo \"kloubák\") je dvoudílné (případně vícedílné) silniční vozidlo pro přepravu osob, jehož díly jsou trvale spojeny pohyblivou, natáčivou konstrukcí, nazývanou kloub. Na rozdíl od autobusu s autobusovým přívěsem není možné připojený (zadní) díl podle potřeb provozu odpojovat. Prostor pro cestující je společný, průchozí po celé délce vozidla. Tím je podobně jako u autobusů s přívěsy docíleno vysoké kapacity soupravy při zachování schopnosti manévrování. Navíc jsou kloubové autobusy výhodnější z hlediska odbavování cestujících, bezpečnosti provozu, dohledu nad pořádkem ve vozidle i samotného ovládání vozidla. Nevýhodou je nemožnost část soupravy odpojit a tím zvýšit ekonomickou i ekologickou výhodnost přepravy v okamžiku nižší přepravní poptávky. Koncepčně byla především starší vozidla (Ikarus 280, prototyp Škoda 706 RTO-K) řešena jako tažná, tj. motor byl umístěn v předním díle vozidla, poháněna byla druhá náprava. Údržba takto umístěného motoru ale byla problematická. Novější vozidla (Irisbus, SOR) jsou řešena jako tlačná, motor se nachází vzadu, v přípojné části vozidla a poháněna je poslední náprava, podobně jako u klasických autobusů (Irisbus Citelis 12M, SOR NB 12). Konstrukčně obdobně jsou řešeny i kloubové trolejbusy. V současnosti (březen 2011) jsou kloubové trolejbusy často stavěny na základě modifikovaných autobusových karoserií.\n\nPrvním československým kloubovým autobusem byl prototyp Škoda 706 RTO-K z roku 1960. Ve druhé polovině 60. let 20. století dále vznikla několikakusová ověřovací série autobusů Karosa ŠM 16,5. Od 70. do 90. let byly do ČSSR dováženy maďarské článkové vozy Ikarus 280. Sériová produkce domácích kloubových autobusů byla v Československu zahájena až v 80. letech meziměstským typem Karosa C 744, na který navázala počátkem 90. let městská modifikace Karosa B 741. Od roku 1997 byly vyráběny modernější vozy Karosa B 941 a C 943 a později, do roku 2006, Karosa B 961.\n\nZ moderních nízkopodlažních vozidel jsou provozovány v Česku zejména autobusy Irisbus Citybus 18M, Irisbus Citelis 18M a SOR NB 18. V roce 2010 byl vyroben také první článkový autobus TEDOM C 18.\n\n"}
{"id": "665763", "url": "https://cs.wikipedia.org/wiki?curid=665763", "title": "Bifenyl", "text": "Bifenyl\n\nBifenyl (též difenyl, fenylbenzen, 1,1'-bifenyl nebo lemonen) je aromatická organická sloučenina. Tvoří bezbarvé krystaly a má charakteristickou příjemnou vůni. Bifenyl je aromatický uhlovodík se vzorcem (CH), je tvořen dvěma benzenovými jádry spojenými jednoduchou vazbou (sigma). Je znám jako výchozí surovina pro výrobu polychlorovaných bifenylů (PCB), které se dříve široce používaly například jako dielektrické kapaliny nebo teplonosná média. Je také surovinou pro výrobu dalších organických sloučenin, například emulgátorů, optických zjasňovačů, insekticidů nebo plastů.\n\nBifenyl se přirozeně vyskytuje v uhelném dehtu, ropě a zemním plynu; z těchto surovin ho lze izolovat destilací. Dá se také syntetizovat pomocí Grignardova činidla, například bromidu fenylhořečnatého a reakcí s brombenzenem. Bifenyl je nerozpustný ve vodě, rozpouští se ale v běžných organických rozpouštědlech. Sám o sobě není příliš reaktivní. Může však vstupovat do mnoha reakcí typických pro benzen, například do elektrofilních aromatických substitučních reakcí působením halogenů za přítomnosti Lewisovy kyseliny.\n\nRotace okolo vazby mezi benzenovými kruhy v bifenylu, zvláště u jeho ortho-substituovaných derivátů, mění prostorovou geometrii molekuly. Proto některé substituované bifenyly vykazují atropizomerismus, tedy že jednotlivé C-symetrické izomery jsou opticky stabilní. Některé deriváty a příbuzné molekuly (např. BINAP) mají uplatnění jako ligandy v asymetrické syntéze. U nesubstituovaného bifenylu je rovnovážný torzní úhel 44,4° a torzní bariéry jsou poměrně nízké, 6,0 kJ/mol při 0° a 6,5 kJ/mol při 90°. Přidáním ortho-substituentů se bariéry výrazně zvyšují – například u derivátu 2,2'-dimethyl je to 72,8 kJ/mol.\n\nBifenyl brání růstu plísní a dalších hub, proto se používá jako konzervant (v potravinářství má číslo E230, používá se v kombinaci s E231, E232 a E233), zvláště pro ochranu citrusových plodů během transportu.\n\nJe mírně toxický, podléhá však biologické degradaci na netoxické sloučeniny. Některé bakterie jsou schopny hydroxylovat bifenyl a jeho polychlorované deriváty (PCB). Bifenyl je součástí aktivní skupiny v antibiotiku oritavancinu.\n\nSubstituované bifenyly lze připravovat synteticky různými cross-couplingovými reakcemi (například Suzukiho) nebo Ullmannovou reakcí; mají široké uplatnění. Polychlorované bifenyly se dříve používaly pro přenos tepla a k elektrické izolaci, polybromované bifenyly se používají jako zpomalovače hoření. Bifenyl se vyskytuje také v některých léčivech, například valsartanu nebo telmisartanu. Zkratka E7 označuje směs kapalných krystalů složenou z několika kyanobifenylů s dlouhými alifatickými řetězci; používá se v displejích (LCD). Benzidinové deriváty se používají v barvivech a polymerech. Výzkum kandidátů na bifenylové kapalné krystaly se zaměřuje hlavně na molekuly s vysoce polárními konci (například s kyanoskupinami nebo halogeny) a s alifatickými řetězci.\n\n\n"}
{"id": "665766", "url": "https://cs.wikipedia.org/wiki?curid=665766", "title": "Václav Haan", "text": "Václav Haan\n\nVáclav Haan, také Hahn (1714 Mníšek pod Brdy – 22. května 1765 tamtéž) byl český hudební skladatel.\n\nO mládí skladatele není nic známo. Objevuje se jako rektor kostela sv. Václava v Mníšku pod Brdy. Tuto funkci vykonával zřejmě až do své smrti v roce 1765. V letech 1743–1756 byl v Mníšku vybudován nový kostel zasvěcený rovněž sv. Václavu a pro jeho slavnostní vysvěcení složil slavnostní mši a Te Deum.\n\nHann je představitelem českého předklasicismu. Byl velmi plodným skladatelem chrámových skladeb. Jeho skladby se dochovaly v archivech pražských i venkovských kostelů a klášterů (Mělník, Broumov, Třeboň, Brno). Dnes jsou z jeho díla živé především vánoční pastorely.\n\nSoupis dochovaného díla skladatele pořídil dr. Emilian Trolda (Hudební revue č.9/1916).\n\n\n"}
{"id": "665768", "url": "https://cs.wikipedia.org/wiki?curid=665768", "title": "Šetření energií", "text": "Šetření energií\n\nŠetření energií se vztahuje ke snaze snížit spotřebu energie. Toho lze dosáhnout zvýšením efektivního využívání energie, ve spojení se sníženou spotřebou energie nebo snížením spotřeby z konvenčních zdrojů energie.\n\nŠetření energií tak vede ve svém důsledku ke zvýšení finančního kapitálu, kvality životního prostředí a k udržení trvalých hodnot. Jednotlivci a organizace, kteří se rozhodnou šetřit energii, tak podporují své ekonomické jistoty a průmysloví uživatelé následkem účinnějšího využívání energie mohou maximalizovat zisk.\n\nU šetření energie se rozeznávají následující přístupy:\n\nS tímto rozčleněním je tak možné sledovat jednotlivé reálné možnosti, které se dají aplikovat v každodenním životě.\n\nV oblasti stavitelství se snahy o snížení spotřeby spojili při návrhu nízkoenergetických nebo pasivních domů. V těchto domech jsou okna, stěny, a podlahy vytvořeny tak, aby v zimě zadržovaly energii ve formě tepla a v létě, aby venkovní teplo do domu neprostupovalo. Ve vybavení domu jsou využity úsporné spotřebiče a často je dán i určitý režim využívání energie v domě (například praní když jsou osvětleny solární panely vyrábějící elektřinu apod.).\nPři návrhu je důležité vzít v úvahu místní klima, směrování oken a střechy, typ izolace, využití rekuperace vzduchu, užití solárních elektrických nebo termálních panelů (někdy i geotermální energie), světlovodů pro denní osvětlení, úsporných svítidel, moderních kotlů pro vytápění, volba stavebních materiálů a zamezení vzniku tepelných můstků. Tento přístup je možné v současnosti vidět u některých novostaveb.\n\nPro motorová vozidla, zejména u osobních automobilů existují různé motivace k úsporám energie:\nV posledních letech dochází u spalovacích motorů ke zlepšení efektivnosti. Výrobci samozřejmě nemohou hmotnost vozidla příliš měnit s ohledem na bezpečnost a testy EURO NCAP, ale i tak dochází k výrazným změnám koncepcí. V současnosti také Evropská unie stanovila postupné snižování skleníkových plynů, což vede i k snižování spotřeby. Jedná se o snížení CO z 160 g na kilometr na 120 gramů CO na kilometr (viz ECCP, Evropský program pro změnu klimatu ) (120 g / km odpovídá cca 5 litrů benzínu na 100 km, nebo 4,5 l nafty na 100 km).\n\nV současnosti má téměř každý druhý člověk v České republice auto. Tento fakt a skutečnost, že ceny pohonných hmot se neustále zvyšují, nutí spoustu lidí přemýšlet nad úsporami.\n\nV současnosti lze najít v klasické domácnosti spoustu oblastí, kde je možné nalézt potenciál k šetření a k následnému snížení výdajů. Prostřednictvím vhodných informací a promyšlených investic tak lze dosáhnout viditelné úspory energie.\n\nKlasickou domácnost lze takto detailněji rozdělit na několik dílčích kategorií v kterých lze použitím vhodné strategie uspořit nemalé množství energie.\n\nNa vytápění budov je v našich podmínkách vynakládána nejvýznamnější část energie. Modernizací staveb se tyto náklady na spotřebu snižují. K snížení nákladů nejvíce přispívá vhodně zvolená izolace, využití solární energie a účinnější systémy vytápění (např. tepelná čerpadla). Dochází tak k úsporám až 90 procent oproti původním hodnotám. Již několik let je možné dokonce žádat o různé pobídky od státu na zateplení domu, plastová okna apod (zelená úsporám). Nejzákladnějším však zůstává vhodný výběr systému vytápění, promyšlená regulace teploty a efektivní větrání.\nDruhý ve spotřebě energie v domě je ohřívání vody. Energetické úspory vznikají především díky snížení spotřeby vody, ale také prostřednictvím účinnějšího využití. Největší spotřeba teplé vody v domě připadá na osobní péči (koupání, sprchování). Sprcha vyžaduje v závislosti na délce zhruba 40 až 75 litrů teplé vody, vana v průměru 160 l. Při volbě vhodné sprchové hlavice je možné zvýšit výstupní rychlost proudu vody, což vede k pocitu více vody, přičemž lze takto uspořit až 50 % vody. Záleží ale především na osobním přístupu.\nVhodným nastavením termostatického směšovače lze také výrazně ušetřit na ohřevu. Zde by ale neměla být snížena pod 60 °C z důvodu zamezení šíření bakterie Legionelly, která může přivodit zápal plic a podobné plicní problémy.\n\nPři správném plánování staveb lze uspořit spoustu energie na osvětlení využitím denního světla. Při použití led žárovek se dosáhne vcelku významných úspor elektřiny na svícení, má přibližně desetkrát větší účinnost než \"klasická\" žárovka a cenou se žárovce skoro vyrovnala.\n\nDůležitý je především rozdíl vnější a vnitřní teploty chladicího zařízení. Z toho důvodu je nutné umisťovat ledničky nebo mrazničky do nejdále od zdrojů tepla jako je vařič, topení nebo přímého slunce. Pokud se chladicí zařízení nachází místnosti o teplotě 20 °C, je poté každé navýšení okolní teploty o jeden stupeň vykoupeno zvýšením spotřeby energie o 6 %. Dále snížení vnitřní teploty chladicího zařízení zvýší spotřebu o 15 %. Spotřebu lze snížit také umístěním chladicího zařízení mimo vlhká místa.\n\nZ důvodu globálních obav z oteplování se členské státy Evropské unie zavázaly, že sníží do roku 2020 spotřebu z klasických energetických zdrojů o 20 %. V roce 2011 přesto stále přetrvává mnoho překážek k dosažení zmíněných hodnot. Evropský parlament přijal tuto směrnici, která bude vyžadovat, aby členské země splnily tři cíle do roku 2020: snížení emisí oxidu uhličitého (CO) o 20 %, zvýšení energetické účinnosti o 20 % a konečně je stanoveno, že 20 % energie v Evropské unii musí být z obnovitelných zdrojů.\n\n\n"}
{"id": "665769", "url": "https://cs.wikipedia.org/wiki?curid=665769", "title": "Miroslav Ponc", "text": "Miroslav Ponc\n\nMiroslav Ponc (2. prosince 1902, Vysoké Mýto – 1. dubna 1976, Praha) byl český hudební skladatel a dirigent.\n\nVystudoval reálné gymnázium, dvouletou obchodní a hudební školu v Pardubicích a v letech 1920 až 1922 studoval na varhanickém oddělení Konzervatoře Praha. Od roku 1922 pokračoval ve studie v Berlíně na Sternově konzervatoři – obor varhany a klavír a v roce 1923 pokračoval na Vysoké hudební škole a univerzitě v Berlíně. Kompozici studoval u Aloise Háby v Berlíně 1923/1924 a v Praze 1925 až 1927. Klavír studoval u E. Schulhoffa (1926 až 1929) a v roce 1930 absolvoval kompoziční oddělení Mistrovské školy u Josefa Suka. Dirigování studoval v Benátkách a Terstu u H. Scherchena.\n\nByl členem brněnského Devětsilu a zapojil se do hnutí české levicové avantgardy. Na výstavě Devětsilu v Praze 1926 a na divadelní výstavě v Magdeburgu v roce 1927 vystavoval model „barevné hudby“, umožňující mechanické spojení hudby, slova, světel a barev.\n\nOd roku 1926 spolupracoval s Osvobozeným divadlem, v roce 1929 se stal po E. F. Burianovi hudebním dramaturgem \"Moderního studia\". V období září 1931 až září 1934 byl angažován v Národním divadle v Praze pro obor scénické hudby a zvukové spolupráce v činohře. Mezi lety 1934 až 1942 spolupracoval s činohrou ND externě a působil zde jako hostující dirigent. Od října 1942 až do konce roku 1970 byl v Národním divadle znovu v angažmá jako skladatel a dirigent a v letech 1951 až 1970 byl současně i šéfem činoherního orchestru ND.\n\nScénické hudbě se začal věnovat od roku 1929 a za svůj život vytvořil více než 250 partitur pro různá divadla. Skládal hudbu rovněž pro rozhlas a film. Během svého působení v Národním divadle ustanovil v roce 1945 poprvé samostatný a stálý orchestr činohry.\n\nJeho manželkou byla herečka Ludmila Skleničková.\n\n\n\n\n\n\n"}
{"id": "665770", "url": "https://cs.wikipedia.org/wiki?curid=665770", "title": "August Weismann", "text": "August Weismann\n\nAugust Weismann (17. ledna 1834, Frankfurt nad Mohanem, Německo – 5. listopadu 1914, Freiburg im Breisgau) byl německý biolog a zakladatel vědy o genetice. Je považován za zakladatele neodarwinismu.\n\nErnst Mayr ho řadí mezi největší evoluční teoretiky 19. století hned po Charlesi Darwinovi. \n\nJiž v dětství v okolní přírodě sbíral hmyz a rostliny a ukazoval intenzivní zájem o přírodní historii. Od roku 1852 do roku 1856 studoval medicínu na univerzitě v Göttingenu.\n\nAugust Weismann byl členem několika akademií věd a učených společností: Leopoldina (1879), Bavorská akademie věd (1884, zahraniční člen, Pruská akademie věd (1897, korespondující člen), Heidelberská akademie věd (od roku 1909), Rakouská akademie věd (člen-korespondent), Královská nizozemská akademie věd (člen-korespondent), Royal Society (30. června 1910 „zahraniční člen“) a Národní akademie věd Spojených států amerických (1913). V roce 1905 se stal čestným členem v témže roce v Berlíně založené „Společnosti pro rasovou hygienu“.\n\nV roce 1876 mu Německá akademie věd Leopoldina udělila Cotheniovu medaili. V roce 1908 mu Královská společnost propůjčila Darwinovu medaili, ve stejném roce mu Linného společnost v Londýně udělila Darwinovu–Wallaceovu medaili.\n\nU příležitosti 70. narozenin mu bylo uděleno čestné občanství města Freiburg.\n"}
{"id": "665774", "url": "https://cs.wikipedia.org/wiki?curid=665774", "title": "Mission Viejo", "text": "Mission Viejo\n\nMission Viejo je město v Orange County v Kalifornii, ležící 78 kilometrů jihozápadně od Los Angeles. K roku 2010 zde žilo odhadem 100 725 obyvatel. Funkce města je především rezidenční, nachází se v něm však i řada kancelářských prostor a obchodů.\n\nV minulosti byla oblast dnešního Mission Viejo využívána převážně jako pastviny pro ovce a dobytek a řadí se mezi jednu z posledních urbanizovaných oblastí Orange County. Výstavba města, které bylo urbanisticky navrženo jako celek, probíhala v 60. a 70. letech 20. století a k roku 1980 byla většina města hotova.\n\n"}
{"id": "665776", "url": "https://cs.wikipedia.org/wiki?curid=665776", "title": "Frunzeho ústřední letiště v Moskvě", "text": "Frunzeho ústřední letiště v Moskvě\n\nFrunzeho ústřední letiště () je bývalé letiště v Moskvě, hlavním městě Ruska. Bylo prvním moskevským letištěm, později se využívalo se jako zkušební a vojenské letiště. Leží na Chodynském poli v severozápadní části města.\n\nExistence letiště se počítá od 17. června 1910, kdy Společnost vzduchoplavby oznámila o souhlasu štábu Moskevského vojenského okruhu s vyčleněním Chodynského pole pro letiště. byla postavena vzletová a přistávací dráha a šest nevelkých hangárů a 3. října 1910 bylo letiště slavnostně otevřeno.\n\nDne 3. května 1922 byla otevřena první mezinárodní letecká linka v historii ruského letectví na trase Moskva–Königsberg–Berlín. Od 15. července 1923 z letiště fungovala i první vnitrostátní letecká linka, a to mezi Moskvou a Nižním Novgorodem. Roku 1926 dostalo Ústřední letiště jméno zemřelého Michaila Frunzeho. V letech 1920–1932 na letišti sídlil Vědecko-zkušební institut vojenského letectva (do roku 1926 vědecko-zkušební letiště vojenského letectva).\nV listopadu 1931 byla otevřena odbavovací hala pro cestující, roku 1936 letiště prošlo rekonstrukcí, roku 1938 bylo k letišti dovedeno metro – stanice Aeroport. Během 30. let se letecká doprava mohutně rozvíjela a v okolí Moskvy bylo postaveno několik nových letišť – Bykovo (1933), Tušino (1935) a Vnukovo (1941).\n\nNedaleko letiště vznikly letecké továrny – sídlily zde konstrukční kanceláře Suchoje, Mikojana, Iljušina a Jakovleva. V letech 1947–1948 byla většina letecké dopravy z Frunzeho letiště převedena do Bykova a Vnukova, od té doby bylo letiště využíváno pro zkušební lety prototypů místních leteckých závodů. Zkoušely se zde Iljušin Il-12, Il-14, Il-28, Il-18, Il-20, Il-22, Il-38. V 70. letech Il-76 a Il-86. Od konce 70. let se intenzita využívání letiště, nyní uprostřed města, snižovala, nicméně létali odtud první Il-96-300 a Il-114.\n\nPoslední let proběhl 3. července 2003, poté bylo letiště uzavřeno. Vlastníkem plochy zůstává ministerstvo obrany. Plánuje se zde založení muzea letectví, letadla umístěná na ploše zatím chátrají.\n"}
{"id": "665777", "url": "https://cs.wikipedia.org/wiki?curid=665777", "title": "Vesnický román", "text": "Vesnický román\n\nVesnický román je první dílo z řady tzv. Ještědských románů, jejichž autorkou je Karolína Světlá. Na příběhu hlavní hrdinky Sylvy a jejího milostného vztahu se ženatým Antošem je řešeno právo jedince na vlastní štěstí a svobodu, které je potlačeno egoismem druhých, mravními a společenskými předsudky. \n\nPsychologie postav je utvářena na základě podstatného znaku, myšlenky či povahové vlastnosti.\n\nPsáno spisovnou češtinou druhé poloviny 19.století prokládáno dialektismy. V románu nalezneme prvky realistické (všednodenní práce na statku, na poli) i romantické (lidové pověry). Obraz venkova idealizován.\n\nDěj se odehrává v polovině devatenáctého století na vesnici. Ovdovělá Jirovcová dala svého syna Antoše Jirovce do služby na rychtářský statek. Antoš byl pracovitý s dobrou povahou a tak si jej rychtář i rychtářka brzo oblíbili. Za nějaký čas rychtářka ovdověla a na její statek si začal dělat nároky její zeť. Jelikož Antošovi hrozila vojna a rychtářka se svého statku nechtěla vzdát, rozhodli se uzavřít sňatek prospěšný pro oba. Ze začátku vypadali jako vzorový pár a narodili se jim dva synové, ale kvůli rychtářčině žárlivosti manželství nebylo dlouho šťastné. Po nějaké době již Antoš nedokázal snášet psychický teror, který zažíval s rychtářkou a tak se vydává do hor prodávat koně, aby se stal finančně nezávislý. Jelikož se rychtářka o statek nedokáže postarat sama, najme do svých služeb Sylvu, která se po vesnických radovánkách, při kterých se vysmála všem mužům včetně Antoše (kterého dokonce poranila), stala jejich nepřítelkyní. Rychtářka se snaží přesvědčit Sylvu, že v jejich manželství je ona ta dobrá a Antoš ten špatný (přestože pravda je jiná). To se jí také podaří a Sylva se začne k Antošovi chovat špatně, začne ho špehovat a o všem dává zprávy rychtářce. Postupem času se ukáže, že Sylva Antošovi křivdila a snaží se to napravit. Když se Antoš vrací na Štědrý den z hor k matce zjistí, že Sylva pomáhala jeho matce s hospodařením a starala se o jeho syny. Tím získává Sylva jeho sympatie. Oba dva po sobě touží, ale jelikož je Antoš ženat, nemohou své pocity dát najevo. Když na statku všichni onemocněli, rychtářka ve strachu z nákazy utekla a tak se o všechny musela postarat Sylva. Antoš pomýšlí na nový sňatek, ale jeho matka přestože vidí, že Antoš je s Rychtářkou nešťastný, nehodlá dopustit, aby došlo k porušení jednou stvrzeného manželství (mravní pohoršení). Milostná dvojice se nakonec vzdává svého štěstí a své osudy rozdělí. Sylva odjíždí ze statku do Prahy a stane se ošetřovatelkou v klášteře, Antoš dožívá v rodném Podještědí.\n\nNěkdejší zemědělská usedlost Světlá pod Ještědem čp. 2 s hostincem a pozdějším společenským sálem, kde se děj odehrává, byla s účinností od 31. března 2017 prohlášena kulturní památkou.\n\n\n"}
{"id": "665778", "url": "https://cs.wikipedia.org/wiki?curid=665778", "title": "Rob Paparozzi", "text": "Rob Paparozzi\n\nRob \"The Honeydripper\" Paparozzi (* 14. října 1952) je americký hudebník, hráč na harmoniku a zpěvák z New Jersey. Spolupracoval s hudebníky jako Dolly Parton, George Jones, Whitney Houston, Bruce Springsteen, Dr. John, Judy Collins, Cyndi Lauper, Bobby McFerrin nebo Blood, Sweat and Tears.\n\n"}
{"id": "665779", "url": "https://cs.wikipedia.org/wiki?curid=665779", "title": "Pastor Maldonado", "text": "Pastor Maldonado\n\nPastor Rafael Maldonado Motta (* 9. března, 1985, Maracay, Venezuela) je venezuelský pilot Formule 1 a šampion série GP2 z roku 2010. Ve Formuli 1 závodil za týmy Williams (2011-2013) a Lotus (2014-2015).\n\nJe prvním Venezuelcem, který vyhrál Grand Prix (Španělsko 2012). Je známý především svými častými nehodami.\n\nMaldonado začal závodit roku 2003 v italské sérii Formule Renault za stáj Cram Competition. Během sezóny dojel třikrát na pódiu a v šampionátu skončil na sedmém místě.\n\nV roce 2004 závodil zároveň v italské a zároveň i v evropské sérii. Italský šampionát vyhrál, když zvítězil v osmi závodech. V evropské sérii vyhrál dva závody a skončil osmý v šampionátu.\n\nV roce 2004 se také účastnil testu pro stáj F1, Minardi.\n\nRoku 2005 se Maldonado neúčastnil celé sezóny v žádné sérii. Účastnil se čtyř závodů v Italské F3000 a jedn závod dokázal dokonce vyhrát. Také se účastnil devíti závodů Světové série Formule Renault, kde bylo jeho nejlepším výsledkem sedmé místo. Ovšem v této sérii způsobil kontroverzi, když neuposlechl příkaz zpomalit kvůli nehody na trati, čímž vážně zranil traťového maršála. Maldonado dostal zákaz účastnit se následujících čtyř závodů a doživotní zákaz závodění v Monaku (tento zákaz byl však později zrušen).\n\nV roce 2006 Maldonado absolvoval celou sezónu ve Formuli Renault 3.5 s týmem Drago Racing. V šampionátu skončil třetí s třemi výhrami. Dokonce mohl vyhrát i titul, v Misanu totiž dojel Maldonado na prvním místě, ale on i celý tým Dragos byli diskvalifikováni.\n\nV roce 2007 debutoval v sérii GP2 u týmu Trident Racing. Ve své první sezóně dosáhl jednoho vítězství a jednoho druhého místa a celkově se umístil jedenáctý. V následujících dvou sezónách závodil za týmy Piquet Sports a ART Grand Prix. Umístil se celkově pátý a šestý a celkem v závodech třikrát zvítězil. V roce 2010 se přesunul do týmu Rapax. Sezónu naprosto ovládl, připsal si 6 vítězství a s 87 body získal titul GP2.\n\nO Maldonadovi ve formuli 1 se začalo mluvit již v roce 2010, kdy o něj měl zájem tým Campos Meta, ale kvůli změny majitele tohoto týmu Maldonado sedačku nezískal a místo něj jezdil za Campos (nyní HRT) Karun Chandhok. Poté se měl Maldonado údajně stát testovacím jezdcem nového týmu Stefan Grand Prix, ale tento tým se nakonec na startovní pole nedostal.\n\nV roce 2011 získal závodní sedačku u týmu Williams, kde nahradil Nica Hülkenberga. Týmovým kolegou mu byl Rubens Barrichello. Do týmu přivedl sponzora v podobě venezuelské státní ropné společnosti PDVSA. Z prvních 2 závodů odstoupil kvůli technickým problémům. Dokončil až jeho třetí závod v Číně, kde skončil osmnáctý. V kvalifikaci na Grand Prix Španělska se dostal do třetí části a do závodu startoval z devátého místa, jenže v závodu se však propadl a dojel mimo body na patnáctém místě. Do třetí části kvalifikace se dostal hned v další kvalifikaci na závod v Monaku, kde nakonec zajel osmý nejrychlejší čas. V závodě dokonce okupoval šestou příčku, ale pět kol před koncem závodu kolidoval s McLarenem Lewise Hamiltona. Maldonado byl tedy po šesti závodech bez jediného bodu. Žádný bod nezískal ani v dalších pěti závodech, kde se opět mnohokrát umístil skvěle v kvalifikaci, ale v samotném závodě mu chybělo tempo. V kvalifikaci na Velkou cenu Belgie měl incident s Hamiltonem, za což dostal penalizaci pěti míst na startu, v závodě však dokázal získat svůj první bod za desáté místo. Po zbytek sezóny se však trápil, nedokázal získat žádné další body a ani se znova nedostal do třetí části kvalifikace. V předposledním závodě v Abu Zabí dokonce startoval na 23. místě a vysloužil si v závodě dvě penalizace, včetně 30sekundové penalizace, za nerespektování modrých vlajek. V sezóně tedy získal jen jeden bod a skončil na celkovém devatenáctém místě.\n\nPro rok 2012 byl jeho týmovým kolegou určen Bruno Senna. Po osmém místě v kvalifikaci na Grand Prix Austrálie v závodě po souboji o páté místo s Fernandem Alonsem kolo před cílem naboural do zdi a závod nedokončil. V kvalifikaci na malajsijskou velkou cenu obsadil jedenáctou příčku, v 54. kole (dvě kola před cílem) jej zradil motor, když jel na bodované desáté pozici. Po třináctém místě v kvalifikaci v Číně získal svou druhou bodovanou pozici ve Formuli 1, když obsadil osmé místo. V kvalifikaci na GP Bahrajnu obsadil 17. příčku, po penalizaci za výměnu převodovky odstartoval z 22. pozice, závod po defektu v 26. kole nedokončil. Ve Španělsku zajel v kvalifikaci druhý nejrychlejší čas a po diskvalifikaci Lewise Hamiltona získal své první pole position. Hned po startu ho předjel Alonso, ale Maldonado si vzal vedení zpět po druhé sérii pit stopů. Později v závodě odolával útokům ze strany Alonsa a Räikkönena. Dokázal je však udržet za sebou a závod vyhrál. Stal se tak prvním Venezuelcem, který kdy vyhrál Grand Prix. Ve třetím tréninku na Grand Prix Monaka zavinil kolizi se Sergiem Pérezem a před závodem musel měnit převodovku, za oba prohřešky byl odsunut na roštu monacké Grand Prix o dohromady 15 míst. Po startu z 23. místa kolidoval s HRT Pedra de la Rosy, přišel o přední spoiler a ve vlásence u Grand Hotelu narazil do bariéry. Po tomto závodě byl v průběžném pořadí šampionátu desátý s 29 body. V druhé části kvalifikace v Kanadě naboural do slavné \"Wall of Champions,\" když jel své nejrychlejší kolo, které by ho posunulo do třetí části kvalifikace. V závodě jezdil chvíli i na desátém místě, ale nakonec skončil třináctý. Do závodu v Evropě odstartoval ze třetího místa po podařené kvalifikaci. V předposledním kole závodu kolidoval s Lewisem Hamiltonem během boje o třetí místo, za což dostal 20sekundovou penalizaci, která ho odsunula mimo body. V Británii opět boural, tentokrát s Sergiem Perézem. Peréz později Maldonada ostře zkritizoval, když ho nazval nebezpečným jezdcem, který kazí závody ostatním pilotům. Maldonado však považoval havárii pouze za závodní incident. Peréz požadoval pro Maldonada trest, což se nakonec i stalo, když Maldonado musel zaplatit pokutu 10 000 eur. V Německu měl Maldonado opět povedenou kvalifikaci, umístil se v ní šestý, jenže v závodu si poškodil auto a dojel mimo body na patnáctém místě. Do Grand Prix Maďarska odstartoval z osmého místa, jenže během závodu zavinil kolizi s Force Indií Paula di Resty a po penalizaci dojel opět mimo body. Během závodního víkendu v Belgii Maldonado obdržel celkem tři penalizace. Kvůli té první, kterou dostal za zpomalování Nico Hulkenberga v první části kvalifikace, byl posunut o tři místa dozadu na startovním roštu, z třetího místa na šesté. Druhou penalizaci obdržel, když odstartoval do závodu dříve, než měl. Třetí dostal za kolizi s Timo Glockem v Marusii. Kvůli tomu byl odsunut o deset míst na roštu dalšího závodu v italské Monze, kde tedy odstartoval na posledním, 22. místě, dokázal však dojet jedenáctý, těsně mimo body. V dalším závodu sezóny v Singapuru se mu opět povedla kvalifikace, kde skončil druhý. V závodu se mu však porouchalo auto, když jel na pódiové příčce. Grand Prix Japonska dokončil na osmém místě a sesbíral první body po pěti měsících od jeho výhry ve Španělsku. V dalších dvou závodech opět nebodoval. Do formy se vrátil v Abu Zabí, kde do závodu odstartoval ze třetího místa, které si dlouho držel, než se mu porouchalo KERS, čímž se propadl na páté místo. V USA dojel devátý. Poslední závod sezóny v Brazílii nedokončil kvůli havárii. Za sezónu Maldonado posbíral celkem 45 bodů a umístil se na patnáctém místě. Dostal také celkem 14 penalizací, které ho celkově stály 38 míst na startu.\n\nTýmovým kolegou se mu pro rok 2013 stal finský nováček Valtteri Bottas. Na začátku roku Maldonado tvrdil, že je monopost Williamsu pro rok 2013 krokem zpět a že jsou zpátky tam, kde byli v roce 2011. První dva závody sezóny nedokončil, v Austrálii boural a v Malajsii se mu na autě porouchalo KERS. V dalších třech závodech nedokázal bodovat. V Monaku způsobil po kolizi s Maxem Chiltonem v Marussii červenou vlajku, tzn. zastavení závodu. Bodovat dokázal až v Grand Prix Maďarska, kde získal bod za desáté místo. V dalších závodech znova bodovat nedokázal, a tak sezónu dokončil s jediným bodem.\n\nV listopadu 2013 bylo ohlášeno, že Maldonado bude závodit v roce 2014 za Lotus. Týmovým kolegou se mu stal Romain Grosjean.\n\nPrvní dva závody Maldonado opět nedokončil. V Bahrajnu způsobil jednu z nejbizarnějších nehod ve Formuli 1, když naboural do Estebana Gutiérreze. Za tuto havárii byl potrestán několika penalizacemi. V Číně během tréninku naboural do zdi, když zajížděl do boxů, v samotném závodě skončil čtrnáctý. Během kvalifikace na Grand Prix Španělska opět naboural do zdi. V závodě způsobil kolizi při předjíždění Marcuse Ericssona v Caterhamu, za což byl opět penalizován. V Británii opět kolidoval s Estebanem Gutiérrezem. V Maďarsku havaroval znova, když nezvládl řízení a narazil do Marussie Julese Bianchiho. Ve volném tréninku v Belgii Maldonado opět havaroval a musel být ošetřen zdravotníky. Ve volném tréninku na Grand Prix Singapuru způsobil svou nehodou červenou vlajku. V USA obdržel dvě penalizace, i přesto však závod dokončil na devátém místě, za což získal jeho první dva body v sezóně. V dalších závodech již bodovat nedokázal.\n\nV prvním závodu sezóny, v Austrálii, Maldonado opět neviděl šachovnicovou vlajku, protože závod nedokončil kvůli kolizi se Sauberem Felipeho Nasra. Další závod v Malajsii taktéž nedokončil. Maldonado tak nedokončil první dva závody sezóny popáté v řadě, nedokončil je dokonce nikdy v kariéře. První body za sedmé místo získal až v Kanadě a následně dojel znova sedmý v Rakousku. Maldonado opět způsobil kontroverzi, tentokrát během závodu v Maďarsku, kde zavinil kolizi s Sérgio Pérezem, za což byl později penalizován. Několika novináři byl po tomto závodě označen za nejhoršího jezdce současnosti. V dalším závodě v Belgii havaroval ve volném tréninku i v samotném závodu. Ve Velké ceně Itálie Maldonado kolidoval s Nicem Hulkenbergem, za což byl znova kritizován. V Singapuru způsobil kolizi s Jensonem Buttonem, který ho později označil za blázna. I přes kritiku tým Lotus oznámil, že Maldonado bude pilotem této stáje i v roce 2016. Poté Maldonado zahájil sérii bodovaných umístění. V Grand Prix Japonska dojel osmý, v Rusku sedmý a v USA opět osmý. V Grand Prix Brazílie způsobil další nehodu, když najel do boku Sauberu Marcuse Ericssona. I přes penalizaci Maldonado dojel desátý. V posledním závodě sezóny Maldonado kolidoval s Fernandem Alonsem a závod nedokončil. Za sezónu získal celkem 27 bodů a jeho finální místo v šampionátu bylo čtrnácté.\n\nMaldonado měl v roce 2016 závodit za Renault (který odkoupil Lotus) spolu s Jolyonem Palmerem, ale byl nakonec nahrazen Kevinem Magnussenem.\n\nTučně – Pole position\n\"Kurzívou\" – Nejrychlejší kolo závodu\n\n\n"}
{"id": "665780", "url": "https://cs.wikipedia.org/wiki?curid=665780", "title": "Wichita Falls", "text": "Wichita Falls\n\nWichita Falls je okresní město ve Spojených státech amerických Texasu, okres Wichita. Je zároveň hlavním městem metropolitní oblasti Wichita Falls, která zahrnuje okresy Wichita, Archer a Clay. V roce 2010 zde podle údajů ze sčítání lidu žilo 104 553 obyvatel. Mezi nejznámější objekty města patří Shepperdova letecká základna, která slouží k výcviku mladých pilotů, a také MacMahon Building, známý jako \"nejmenší mrakodrap světa\". Wichita Falls je partnerské město německému městu Fürstenfeldbruck v Bavorsku. Město leží na řece Wichita v těsné blízkosti vodopádů Wichita Falls, po kterých je pojmenováno. Původní vodopády byly zničeny záplavami v roce 1886, město však vybudovalo nové, ovšem až 100 let po záplavě.\n\nPoprvé do této oblasti přišli indiáni kmene Choctaw na počátku 18. století. První běloši přišli v 60. letech 19. století. Byli to sedláci, kteří zde zakládali dobytčí statky. Město bylo oficiálně založeno 27. září 1872. V roce 1882 byla přivedena první železnice.\nOdpoledne 3. dubna 1964 se severní a severozápadní částí města prohnalo ničivé tornádo. Zahynulo při něm 7 lidí a přes 100 bylo zraněno. Zanechalo za sebou škody přesahující 15 milionů amerických dolarů.\n\nPozdě odpoledne v úterý (lokálně známé jako \"Terrible Tuesday\") 10. dubna 1979 se hustě obydlenou oblastí na jihu města prohnalo tornádo o síle F4 podle Fujitovy stupnice síly tornád. Zahynulo 42 lidí přes 1800 bylo zraněno. 20 000 lidí zůstalo bez domova, tornádo způsobilo škody za 400 milionů dolarů. Do roku 1999 neslo nelichotivé první místo jako nejničivější individuální tornádo v historii USA, než mu pomyslnou korunu sebralo tornádo v Oklahoma City.\n\nBowling for Soup je populární punk-rocková skupina, která zde vznikla v roce 1994. Později však přesídlila do rodného města jejího frontmana Jareta Reddicka do Dentonu.\n\n"}
{"id": "665781", "url": "https://cs.wikipedia.org/wiki?curid=665781", "title": "Larry Willis", "text": "Larry Willis\n\nLarry Willis (jako Lawrence Elliott Willis, 20. prosinec 1942 New York City, New York USA – 29. září 2019 Baltimore) byl americký jazzový, rockový a avantgardní pianista a skladatel. Spolupracoval s mnoha umělci, mezi které patří i skupina Blood, Sweat & Tears nebo trumpetista Lee Morgan.\n"}
{"id": "665785", "url": "https://cs.wikipedia.org/wiki?curid=665785", "title": "Jermain Defoe", "text": "Jermain Defoe\n\nJermain Colin Defoe (* 7. října 1982, Londýn) je anglický fotbalový útočník a bývalý reprezentant v současnosti hrající za anglický Bournemouth.\n\nJermain se narodil v Londýně v 1982 do křesťanské rodiny přistěhovalců. Jeho matka pochází z Sv. Lucie a otec je Dominikánec. V průběhu školní docházky trénoval za tým Senrab, který je známou líhní fotbalových talentů. Začínali tu například Ashley Cole, Ledley King nebo John Terry. Ve čtrnácti letech přešel do týmu Charlton Athletic.\n\nV roce 1999 se stal profesionálním hráčem West Ham United, který Charltonu za jeho přestup zaplatil částku 1,4 mil. liber. Jako člen týmu do 19 let vybojoval v sezoně 1999/2000 vítězství v Premier Academy league. V následující sezoně hrál za divizní Bournemouth, za který vstřelil v 29 zápasech 18 gólů. V sezóně 2001/2002 byl povolán zpět do West Hamu, kde skóroval 14krát v 39 utkáním a obzvláště jeho gól do sítě Manchesteru United v prosinci 2001 zajistil West Hamu 7. místo v Premiereship. Ani 11 gólů ve 42 zápasech nezachránilo West Ham v nejvyšší lize, a ten tak v sezoně 2003 sestoupil do druhé ligy. Defoe na sestup reagoval žádostí o přestup, čímž si vysloužil kritiku jak fanoušku tak spoluhráčů.\n\nV sezoně 2003/2004 sice začal v dresu West Hamu, ale brzy na to bylo Defoeovi umožněno přestoupit do Tottenhamu Hotspur. West Hamu byla vyplacena částka 6 mil. liber. Fanoušci tento přestup těžce nesli, jelikož Hotspur jsou považováni za jednoho z největších rivalů kladivářů.\n\nIhned po přestupu se Defoe odvděčil svému novému chlebodárci gólem do sítě Portsmouth. Kohouti v tomto zápase získali 3 body po dramatické výhře 4:3. V sezoně 2004/2005 se blýskl hattrickem do sítě Southamptonu. Rok 2004 byl pro Jermaina mimořádně úspěšný, protože ho členové a fanoušci klubu zvolil nejlepším hráčem Spurs. I přes různé spekulace o odchodu z týmu se Defoe v roce 2005 upsal Tottenhamu na další 4 roky. Kromě úspěchů v Tottenham zaznamenal však i několik přešlapů. Je potřeba zmínit jeho nesportovní chování v říjnu 2006 v zápase proti jeho bývalému zaměstnavateli, tedy West Hamu. V tomto zápase kousl Javiera Mascherana do ramena,čímž rozpoutal rvačku i mezi dalšími hráči. V listopadu 2007 nezvládl penaltu v poslední minutě opět v zápase proti West Hamu. Penalta mohla znamenat výhru Tottenhamu, ale týmy se nakonec rozešly smírně 1:1.\n\nDo Portsmouthu přestoupil Defoe v lednu 2008 za 6 mil. liber. Přestože zde pobyl pouze rok, zakončil nakonec sezonu s 8 góly. V následující sezoně se v prvním kole Poháru UEFA blýskl gólem a asistencí.\n\nNávrat do dresu Kohoutů oslavil v lednu 2009 do sítě Wiganu. V posledním zápase proti Manchesteru City přispěl jeho gól k upevnění 8. místa v tabulce Premier League. Sezona 2010/2011 pro něj však nezačala nejšťastněji. V září se zranil a dva a půl měsíce nemohl hrát. Na svůj první ligový gól si tak musel počkat až do 6. března 2011. S Tottenhamem se však poprvé dostal do Champions league, tedy nejprestižnější evropské ligové soutěže. Tottenham při své první účasti hned postoupil ze skupiny, což může být považováno za úspěch pro tento tým. Ve skupině dokonce porazili Inter Milán, tedy tým, který v sezoně 2009/2010 celou Champions League ovládl. Ve vyřazovací části narazil Tottenham na další italský tým AC Milán. Po nejtěsnější výhře na půdě soupeře pak Tottenham udržel doma bezbrankovou remízu a ve čtvrtfinále hrál s Realem Madrid.\n\n8. listopadu 2012 vstřelil Defoe hattrick v utkání základní skupiny J Evropské ligy sezóny 2012/13 proti hostujícímu slovinskému klubu NK Maribor. Tottenham vyhrál 3:1 a udržel si se 6 body druhou příčku za 8-bodovým Laziem Řím.\n\nSunderland\n\nV roce 2015 přestoupil do anglického Sunderlandu. V sezóně 2016/17 vstřelil 15 gólů, na udržení to však nestačilo.\n\nBournemouth\n\n29. 6. 2017 potvrdil angažování Defoea AFC Bournemouth, v tomto klubu hostoval již v sezóně 2000-01.\n\nV letech 2001–2003 byl Defoe platným hráčem anglické fotbalové reprezentace do 21 let. Ve 23 zápasech vstřelil 7 branek. Svůj debut v dresu seniorské reprezentace korunoval v zápase se Švédskem. Ačkoli pravidelně hrál v přátelských zápasech, na světový šampionát 2006 v Německu byli jmenováni takoví hráči, že se na hřiště za celý šampionát nepodíval.\n\n22. března 2013 nastoupil v kvalifikačním zápase proti domácímu San Marinu, který skončil drtivým vítězstvím Anglie 8:0. Defoe vstřelil dva góly.\n"}
{"id": "665786", "url": "https://cs.wikipedia.org/wiki?curid=665786", "title": "Glenn McClelland", "text": "Glenn McClelland\n\nGlenn McClelland je americký hráč na klávesové nástroje, hrál nebo hraje ve skupinách Ween, Blood, Sweat & Tears, The Happy Dog a dalších.\n"}
{"id": "665791", "url": "https://cs.wikipedia.org/wiki?curid=665791", "title": "Cytomegalovirus", "text": "Cytomegalovirus\n\nCytomegalovirus je rod virů, do něhož mimo jiné patří vir známý jako lidský cytomegalovirus (HHV-5). Tento rod si jméno vysloužil svojí schopností zvětšovat hostitelské buňky. Daří se mu to zablokováním apoptózy skrze mitochondrie. Společně s dalšími známými lidskými rody herpesvirů, jako jsou \"Simplexvirus\" a \"Lymphocryptovirus\", patří do čeledi Herpesviridae. Je však společně s rody \"Muromegalovirus\", \"Roseolovirus\" a \"Proboscivirus\" řazen do podčeledi Betaherpesvirinae.\n\nCytomegalovirus je obalený virus s amorfním tegumentem, sférickým až vícetvarým kapsidem tvořeným 162 kapsomerami. V průměru má 150–200 nm, glykoproteinové komplexy jsou součástí membránového obalu.\n\nGenom je nesegmentovaná, lineární dvoušroubovicová DNA o délce 200 kb obsahující ukončující a vnitřní repetitivní sekvence.\n\nKaždý virový transkript je většinou pro jeden protein přičemž obsahuje promotorovou/regulační sekvenci, TATA box, vedoucí sekvenci 30–300 bp (nepřekládána) na 5' konci, ukončovací nepřekládanou sekvenci 10–30 bp na 3' konci a poly A signál. Mnoho genů se překrývá, vir obsahuje jen pár oddělených. Některé ORF jsou navzájem protichůdné, některé mohou být transkribovány z více promotorů a některé geny jsou nekódující.\n\nReplikace probíhá v jádře. Může probíhat lytickou nebo latentní cestou.\n\nPrůběh lytické cesty:\n\nPři lytické cestě virus preferuje epiteliální slizniční buňky.\n\nReplikace viru je v tandemu se samotnou replikací hostitelské buňky.\n\nCytomegaloviry jsou rozšířeny po celém světě. Šíří se přímým kontaktem se slinami nebo močí. Léky zaměřené proti tomuto viru fungují klasicky na aktivaci virovými thymidinovými kinázami, které se však vyskytují pouze u lytických fází viru.\n\n\n"}
{"id": "665795", "url": "https://cs.wikipedia.org/wiki?curid=665795", "title": "Salinas (Kalifornie)", "text": "Salinas (Kalifornie)\n\nSalinas je americké město v západní Kalifornii u Tichého oceánu. Má rozlohu 52,5 km² a žije v něm 148 000 obyvatel. V roce 1902 se zde narodil nositel Nobelovy ceny spisovatel John Steinbeck.\n\n"}
{"id": "665796", "url": "https://cs.wikipedia.org/wiki?curid=665796", "title": "Lidský cytomegalovirus", "text": "Lidský cytomegalovirus\n\nLidský cytomegalovirus je druh viru, patřící mezi cytomegaloviry společně s dalšími viry. Tento druh si jméno vysloužil svojí schopností zvětšovat hostitelské buňky. Daří se mu to zablokováním apoptózy skrze mitochondrie. Společně s dalšími známými lidskými druhy herpesvirů jako jsou HHV-1 a HHV-2 a virem Epstein-Barrové patří do čeledi Herpesviridae.\n\nCytomegalovirus je obalený virus s amorfním tegumentem, sférickým až vícetvarým kapsidem tvořeným 162 kapsomerami. V průměru má 150–200 nm, glykoproteinové komplexy jsou součástí membránového obalu.\n\nGenom je nesegmentovaná, lineární dvoušroubovicová DNA o délce 200 kb obsahující ukončující a vnitřní repetitivní sekvence.\n\nKaždý virový transkript je většinou pro jeden protein přičemž obsahuje promotorovou/regulační sekvenci, TATA box, vedoucí sekvenci 30–300 bp (nepřekládána) na 5' konci, ukončovací nepřekládanou sekvenci 10–30 bp na 3' konci a poly A signál. Mnoho genů se překrývá, vir obsahuje jen pár oddělených. Některé ORF jsou navzájem protichůdné, některé mohou být transkribovány z více promotorů a některé geny jsou nekódující.\n\nReplikace probíhá v jádře. Může probíhat lýtickou nebo latentní cestou.\n\n\nPři lýtické cestě virus preferuje epiteliální slizniční buňky.\n\nReplikace viru je v tandemu s replikací hostitelské buňky.\n\nLidský cytomegalovirus je rozšířen po celém světě. V lidské populaci se udržuje v latentní fázi, odhaduje se, že 50–80 % populace je tímto virem postižena. Většina se nakazí v dětství, a nemoc infekční mononukleóza spojená s horečkou a hepatitidou propuká pouze jednou. Výjimku tvoří osoby s imunodeficiencí, jako například pacienti po transplantaci nebo lidé s AIDS. V drtivé většině případů však virus zůstává v těle skryt a nepůsobí žádné závažné problémy. Nynější výzkumy naznačují, že, podobně jako Toxoplasma gondii, ovlivňuje CMV svého hostitele. V mozku totiž tvoří zánětlivá ložiska, která mohou sloužit jako sídla pro manipulaci.\n\nCytomegalovirus se přenáší tělními tekutinami (sliny, moč, sperma, krev,…) a může být proto nebezpečím například ve školkách, kde často dochází k přenosu různých nemocí a následné imunizaci.\n\nVir inklinuje k nákaze bez příznaků. V těle se však vytvoří protilátky, které přetrvají celý život. Podezření na CMV se uvažuje teprve až po pozitivním nálezu mononukleózy, u které nebyly nalezeny protilátky proti viru Epstein-Barrové anebo u hepatitidy, kde nebyly nalezeny protilátky proti hepatitickým virům. K odhalení těchto specifických protilátek slouží technika ELISA, v případě CMV je však komplikovaná a může označit jednotlivce jako falešně pozitivního.\n\nNákaza většinou nepředstavuje problém, avšak ne tak pro nenarozené děti, které se nakazí v průběhu těhotenství. U těch se projevuje celková infekce doprovázená zvětšením jater, sleziny a žloutenkou, což u nich může vést až ke smrti. Existují léčebné metody, které tuto možnost vylučují, ale 80–90 % dětí trpí komplikacemi jako je hluchota, poškození zraku a mentální retardace. I přesto, že se infekce neprojeví, se 5–10 % může potýkat s problémy se sluchem, koordinací a mentální retardací.\n\nTato rizika se však vztahují jen na ženy, které se cytomegalovirem nakazily během těhotenství, a i tak je riziko přenosu zhruba 33 %, přičemž z těchto 33 % se tyto komplikace objeví jen v 10–15 % případech (3,3–5 % z celkového počtu dětí).\nU žen nakažených minimálně 6 měsíců před otěhotněním je riziko přenosu 1 %. U takto nakažených dětí se nevyskytují žádné významnější komplikace či abnormality.\n\nU osob s imunitní nedostatečností se CMV projevuje v mnohem agresivnější formě, která může způsobit selhání jater. Pacienti, kteří nejsou tímto virem nakaženi a obdrží orgán, by měli preventivně podstoupit léčbu látkou zvanou valganciclovir (případně ganciclovir).\n\n\n"}
{"id": "665797", "url": "https://cs.wikipedia.org/wiki?curid=665797", "title": "Kostel Nanebevstoupení Páně (Dolní Marklovice)", "text": "Kostel Nanebevstoupení Páně (Dolní Marklovice)\n\nKostel Nanebevstoupení Páně v Dolních Marklovicích je renesanční dřevěný kostel v obci Dolní Marklovice nedaleko města Karviné.\n\nPrvní zmínka o kostele v Dolních Marklovicích je z roku 1360, o 100 let později se dozvídáme, že se stal farním. Pak o kostelu nemáme žádné zprávy, až ze dne 14. dubna 1654, kdy byl kostel odebrán luteránům a navrácen katolíkům, zasvěcen svatému Mikuláši a jako filiální přifařen ke kostelu v Žibřidovicích (dnes v Polsku). Už tehdy, dle vizitačního protokolu, byl kostel velmi sešlý.\n\nRoku 1739 byl vystavěn nový dřevěný kostel, zasvěcený Nanebevstoupení Páně, který stojí dodnes, Architektura kostela je zvláštní, archaická, připomíná obdobné stavby z 16. století. Kostelní věž vybočuje z půdorysu kostela, dříve nejspíše stála samostatně a později byla přistavěna ke kostelu. Kostel ve svém nitru ukrývá jedinečné nástěnné malby z doby stavby kostela, které byly nalezeny roku 1952 pod nalepenými papírovými tapetami farníky Świderem a Žebrokem. Marklovický kostel je jediným dřevěným kostelem se zachovanými původními malbami v České republice. Kostel v nedávné době prošel rekonstrukcí.\n\n"}
{"id": "665800", "url": "https://cs.wikipedia.org/wiki?curid=665800", "title": "Mistrovství Evropy ve fotbale 1968 (soupisky)", "text": "Mistrovství Evropy ve fotbale 1968 (soupisky)\n\nSoupisky Mistrovství Evropy ve fotbale 1968:\nHlavní trenér: Sir. Alf Ramsey\nHlavní trenér: Ferruccio Valcareggi\nHlavní trenér: Mikhail Yakushin\nHlavní trenér: Rajko Mitić\n"}
{"id": "665802", "url": "https://cs.wikipedia.org/wiki?curid=665802", "title": "Jiří z Holštejna a Jedovnic", "text": "Jiří z Holštejna a Jedovnic\n\nJiří z Holštejna a Jedovnic byl moravský pán z rodu pánů z Holštejna.\n\nJeho otcem byl Vok III. z Holštejna. V písemných pramenech se poprvé uvádí v roce 1414 jako poručník sporu svého bratra Ondřeje z Holštejna ze Zikmundem z Křižanova. Roku 1415 nechal Jiří zapsat věno 200 hřiven grošů na tvrzi v Jedovnicích, na polovině městečka Jedovnice se starým rybníkem, svobodným dvorem a prostředním mlýnem, a na svobodném dvoře ve vsi Ostrov své ženě Elišce ze Zástřizl. V prosinci roku 1420 zažaloval svého synovce Voka V. z Holštejna, že jeho nedávno zemřelý otec obdržel od krále pro Jiřího 50 kop grošů, které mu odmítl vydat. Počátkem 30. let 15. století patřil Jiří mezi straníky moravského markraběte Albrechta Habsburského. Jako živý se připomíná Jiří z Holštejna a Jedovnic ještě 27. ledna 1436. Ještě téhož roku zemřel, protože v prosinci 1436 se uvádí jako nebožtík.\n\nJiří z Holštejna a Jedovnic nezanechal žádné potomky, jeho žena vzala roku 1437 ve spolek své bratry Smila, Arkleba a Jana a ti vložili ještě téhož roku její věno do Zemských desk Janu Tunklovi z Drahanovic. \n\n"}
{"id": "665803", "url": "https://cs.wikipedia.org/wiki?curid=665803", "title": "Ferdinand Flodin", "text": "Ferdinand Flodin\n\nFerdinand Flodin (1863 – 1935) byl švédský fotograf a dvorní fotograf působící ve Stockholmu.\n\nFerdinand Flodin byl významný divadelní a portrétní fotograf. Jeho fotografie krajin jsou vzácné. Vzdělání získal v USA v období 1883–1887. V letech 1887–1889 začal provozovat své vlastní fotografické studio ve Worcester v Massachusetts poblíž Bostonu. Poté co se vrátil zpátky do Švédska, spolupracoval nějaký čas s fotografem Aronem Jonasonem v Göteborgu.\n\nVe Stockholmu měl pouze jedno studio v ulici Drottninggatan a později v ulici Biblioteksgatan. V roce 1907 se přestěhoval do svého studia ve stockholmské ulici Hamngatan, které bylo vybaveno velkým šikmým oknem – na svou dobu velká inovace.\n\nNa začátku 20. století patřili společně se studiem \"Ateljé Jaeger\" Johna Jaegera mezi přední portrétní studia ve Stockholmu. Jeho portréty byly uměleckým vyjádřením, ve kterém fotografie hrubého zrna se stávaly výrazovým prostředkem podobajícím se spíše grafice.\n\nV roce 1906 se stal tajemníkem Švédské asociace profesionálních fotografů (\"Svenska Fotografers Förbund\"), která byla založena v roce 1895 a funkci vykonával do roku 1915. Jako tajemník svazu napsal řadu odborných článků hlavně na téma technických inovací.\n\nHodně jeho děl je uchováno v archivu \"Fotografického muzea\" (nyní součást Muzea moderního umění) ve Stockholmu.\n"}
{"id": "665806", "url": "https://cs.wikipedia.org/wiki?curid=665806", "title": "Dimenze", "text": "Dimenze\n\nDimenze nebo rozměr nějakého objektu je v matematice a fyzice neformálně řečeno nejmenší počet souřadnic, které musíme znát, abychom jednoznačně určili bod tohoto objektu. Například křivka (čára) je jednorozměrná (jednodimenzionální, má dimenzi jedna), protože k určení bodu stačí např. vzdálenost tohoto bodu od nějakého vyznačeného bodu na křivce. Koule je třírozměrná a její povrch dvourozměrný. Fyzikální prostor, ve kterém žijeme, je z hlediska fyziky čtyřrozměrný: má tři prostorové dimenze (výška, hloubka, šířka) a jednu časovou dimenzi.\n\nDimenze vektorového prostoru se rovná počtu vektorů jeho báze. Prostory se nemusí vázat na konkrétní fyzikální objekty a mohou být i nekonečněrozměrné; takové jsou například prostory nekonečných posloupností čísel. Pro složité množiny (typicky fraktály) existují definice dimenze, jež nemusejí být celočíselné. Často se k tomuto účelu používá Hausdorffova (fraktální) dimenze. Pojem dimenze se přenáší i na algebraické struktury, jež nemají nutně prostorový charakter, například Krullova dimenze se týká komutativních okruhů.\n"}
{"id": "665815", "url": "https://cs.wikipedia.org/wiki?curid=665815", "title": "Kouzelníci z Waverly (2. řada)", "text": "Kouzelníci z Waverly (2. řada)\n\n\n"}
{"id": "665816", "url": "https://cs.wikipedia.org/wiki?curid=665816", "title": "Zámrsk (Polsko)", "text": "Zámrsk (Polsko)\n\nZámrsk (, ) je vesnice v jižním Polsku ve Slezském vojvodství v okrese Těšín v obci (gmině) Hažlach. Leží na území Těšínského Slezska v kopcovité krajině Slezského podhůří (centrum obce se rozkládá na kopci ve výšce 388 m nad mořem), asi 5 km severovýchodně od centra Těšína. Podle sčítání lidu v roce 2011 zde žilo 1 380 obyvatel, rozloha obce činí 8,64 km².\n\nVes Zámrsk je jednou z nejstarších vsí na Těšínsku, první zmínka o ní pochází z roku 1233 v darovací listině vratislavského biskupa Vavřince Spasitelovu kostelu v Rybníku, kde se objevuje pod jménem \"Zamaishi\" mezi čtrnácti dalšími vesnicemi Těšínska. V 16. století patřil Zámrsk městu Těšínu, komu náležela ves mezitím se kvůli nedostatku písemných pramenů neví. V roce 1663 přešel do držení rodu Marklovských. Ti jej prodali 1718 hraběti Tenčínskému, zemskému starostovi Těšínského knížectví. Od roku 1731 jej vlastní hrabě Jindřich Vlček, od roku 1766 Radočtí a Trachové. R. 1802 se stává komorní vsí Těšínské komory. Od roku 1920 z rozhodnutí Konference velvyslanců se Zámrsk nachází na polském území.\n\n\n"}
{"id": "665817", "url": "https://cs.wikipedia.org/wiki?curid=665817", "title": "Kouzelníci z Waverly (3. řada)", "text": "Kouzelníci z Waverly (3. řada)\n\n\n\n\n"}
{"id": "665820", "url": "https://cs.wikipedia.org/wiki?curid=665820", "title": "Chris Woodruff", "text": "Chris Woodruff\n\nChris Woodruff (* 3. ledna 1973) je americký bývalý profesionální hráč mužského tenisu. Pochází z Knoxville, Tennessee a trénoval v Knoxville Racquet Club.\n\nWoodruff navštěvoval vysokou školu v rodném městě: University of Tennessee, kde v roce 1993 vyhrál NCAA titul jednotlivců, když porazil Wade McGuireho z Georgie. Chris se stal jediným samostatným šampiónem, kterého škola kdy měla. Byl také v All-American v roce 1992. Potom, co vyhrál kolegiátní korunu, započal svou profesionální kariéru.\n\nWoodruff vyhrál dva tituly jednotlivců během své kariéry, první titul byl zároveň jeho největším úspěchem. Canadian Open v roce 1997 na okruhu mužské série ATP. Po vyhrání titulu dosáhl nejvyššího ohodnocení v kariéře: 25. srpna 1997 se stal 29. nejlepším mužem na světě v žebříčku ATP. V roce 1999 také vyhrál na turnaji v Newportu a Rhode Islandu v tenisové síni slávy.\n\nByl nominován do Davis Cupového týmu USA v roce 2000, spolu s Andrem Agassim. Pete Sampras a Todd Martinovi byli nuceni vypadnout, Chris s Andrem tak vyhráli zápas proti Wayneovi Blackovi a vymazali deficit 2-1 do druhého kola. Další jeho úspěch byl čtvrtfinále v Australian Open v roce 2000 po jednoznačné výhře nad Petem Semprasem. \n\nV létě roku 2000 se Woodruff vrátil na univerzitu do Tennessee jako dobrovolný asistent trenéra. Nejprve začínal jako asistent trenéra, později se vypracoval na tenisového trenéra, v roce 2006, kdy Sam Winterbotham byl najat jako hlavní trenér. Od té doby je Woodruff zpět v Tennessee, ve Vols měli výběr 12 All-American a 20 All-Southeastem Konference.\nTennessee neustále zlepšuje své výsledky od té doby, co Woodruff a Wintervitham trénují spolu. Vols vyhrálo 94 zápasů dvojhry ve čtyřech ročních období. V roce 2010 Vols vyhrálo obě Southeastern Konference a dosáhlo na NCAA tenisovém turnaji až do finále po třetí v historii programu. Tým zakončil s 31 výhrami sezónu, po druhé nejvíce v historii Tennessee. \n"}
{"id": "665821", "url": "https://cs.wikipedia.org/wiki?curid=665821", "title": "Československá hokejová reprezentace v sezóně 1962/1963", "text": "Československá hokejová reprezentace v sezóně 1962/1963\n\n Československo – Švédsko 6:2 (2:1, 1:1, 3:0)\n\n27. listopadu 1962 – Praha\nBranky Československa: 15. Jozef Golonka, 20. František Tikal, 25. Ján Starší, 41. Jaroslav Jiřík, 45. Stanislav Sventek, 46. Vlastimil Bubník \nBranky Švédska: 15. Öhrlund, 25. Ulf Sterner\nRozhodčí: Starovojtov (URS), Olivieri (SUI).\nVyloučení: 4:5 (1:1) navíc Pettersson na 5 min.\n\nČSSR: Vladimír Dzurilla – Rudolf Potsch, Jan Kasper, František Tikal, Stanislav Sventek – Vlastimil Bubník, Zdeněk Kepák, Miroslav Vlach – Ján Starší, Jozef Golonka, Jaroslav Jiřík – Jiří Dolana, František Vaněk, Josef Černý.\n\nŠvédsko: Häggroth – Roland Stoltz, Nordlander, Blomé, Karlsson – Pettersson, Nisse Nilsson, Lundvall – Härdin, A. Andersson, Ulf Sterner – Määttä, Tigern Johansson, Öhrlund.\n\n28. listopadu 1962 – Praha\nBranky Československa: 27. Jozef Golonka, 47. Jiří Pokorný, 49. Miroslav Vlach, 54. Jozef Golonka \nBranky Švédska: 31. Mättää, 43. Ulf Sterner\nRozhodčí: Starovojtov (URS), Olivieri (SUI).\nVyloučení: 2:1 (0:0, 0:1)\n\nČSSR: Josef Mikoláš – Rudolf Potsch, Jan Kasper, František Tikal, František Gregor – Ján Starší, Jozef Golonka, Jaroslav Jiřík – Vlastimil Bubník, Zdeněk Kepák, Miroslav Vlach – Jiří Pokorný, František Vaněk, Josef Černý (Hříbal).\n\nŠvédsko: Svensson – N. Johansson, Karlsson, Roland Stoltz, Nordlander – Pettersson, Nisse Nilsson, Lundvall – Härdin, A. Andersson, Ulf Sterner – Määttä, Tigern Johansson, Öhrlund.\n\n21. prosince 1962 – Praha\nBranky Československa: 14. Luděk Bukač, 44. Miroslav Vlach, 56. Stanislav Prýl, 60. Jiří Dolana \nBranky SSSR: 52. a 55. Anatolij Firsov, 57. Ivanov.\nRozhodčí: Ericsson, Garpendahl (SWE)\n\nČSSR: Josef Mikoláš – Rudolf Potsch, Jan Kasper (Stanislav Sventek), František Gregor, František Tikal – Stanislav Prýl, Luděk Bukač, Miroslav Vlach – Jiří Dolana, František Vaněk, Josef Černý – Ján Starší, Zdeněk Kepák, Bárta - Hříbal.\n\nSSSR: Viktor Konovalenko – Vitalij Davydov, Kuzkin, Brežněv (Alexandr Ragulin), Ivanov – Jakušev, Almětov, Anatolij Firsov – Jevgenij Majorov, Vjačeslav Staršinov, Boris Majorov – Pětuchov, Jurzinov, Volkov.\n\n23. prosince 1962 – Praha\nBranky Československa: 20. František Vaněk, 20. Jaroslav Jiřík, 38. Jiří Dolana \nBranky SSSR: 25. Boris Majorov, 38. Jevgenij Majorov, 39. Almětov.\nRozhodčí: Ericsson, Garpendahl (SWE)\n\nČSSR: Josef Mikoláš – František Gregor, František Tikal, Rudolf Potsch, Stanislav Sventek – Jiří Dolana, František Vaněk, Josef Černý – Jiří Pokorný, (Zdeněk Kepák), Ján Starší, Jaroslav Jiřík – Stanislav Prýl, Luděk Bukač, Miroslav Vlach.\n\nSSSR: Viktor Konovalenko – Vitalij Davydov (Alexandr Ragulin), Kuzkin, Brežněv, Ivanov – Jakušev, Almětov, Anatolij Firsov - Jevgenij Majorov, Vjačeslav Staršinov, Boris Majorov – Pětuchov, Jurzinov, Volkov.\n\n5. února 1963 - Praha\nBranky Československa: 3. Josef Černý, 8. Jaroslav Jiřík, 9. Jaroslav Jiřík, 12. Jaroslav Jiřík, 19. Karel Skopal, 35. Stanislav Prýl, 36. Josef Černý, 39. Stanislav Prýl, 40. František Tikal, 43. Luděk Bukač, 47. Jaroslav Walter, 49. Jiří Dolana, 50. Zdeněk Kepák), 52. František Vaněk, 53. Jaroslav Walter, 56. František Gregor \nBranky USA: 13. Quinn, 58. Norqual.\nRozhodčí: Müller, Giesler (SUI)\n\nČSSR: Josef Mikoláš - František Gregor, František Tikal, Rudolf Potsch, Jan Kasper - Stanislav Prýl, Luděk Bukač, Karel Skopal - Jiří Dolana, František Vaněk, Josef Černý - Ján Starší, Jaroslav Walter, Jaroslav Jiřík (Zdeněk Kepák).\n\nUSA: Driscoll (Chrisholm) - Silka, Warshall, McCurdy, Marlien, Morse - Daly, Tschida, Mustonen - Norqual, Rovick, Westby - Quinn, McCarthy, Faniglietti.\n\n20. února 1963 - Brno\nBranky Československa: 25. Jaroslav Jiřík, 41. Jan Kasper, 55. Stanislav Prýl \nBranky Kanady: 4. Penner, 18. Hornby.\nRozhodčí: Starovojtov (URS), Idenstedt (SWE)\n\nČSSR: Vladimír Dzurilla - Rudolf Potsch, Jan Kasper, František Tikal, Stanislav Sventek - Vlastimil Bubník, Luděk Bukač, Miroslav Vlach (Ján Starší) - Jiří Dolana, František Vaněk, Josef Černý - Stanislav Prýl, Jaroslav Walter, Jaroslav Jiřík.\n\nKanada: Seth Martin - Fletcher, Maki, Smith, Ferguson (Pollesel) - Peacosh, Rusnell, Tambellini - Penner, Jones, McIntyre - Lenardon, Hornby, Kowalchuk.\n\n23. února 1963 - Praha\nBranky Československa: 3. Jaroslav Jiřík, 42. Ján Starší, 45. Vlastimil Bubník \nBranky Kanady: 8. Jones.\nRozhodčí: Starovojtov (URS), Idenstedt (SWE)\n\nČSSR: Vladimír Dzurilla - František Gregor, František Tikal, Rudolf Potsch, Jan Kasper, Stanislav Sventek - Vlastimil Bubník, Luděk Bukač, Stanislav Prýl - Ján Starší, František Vaněk, Josef Černý - Jiří Dolana, Jaroslav Walter, Jaroslav Jiřík.\n\nKanada: Seth Martin - Fletcher, Maki, Smith, Pollesel - Ferguson, Rusnell, Hornby - Kowalchuk, Peacosh, Lenardon - Penner, Jones, McIntyre.\n\n28. února 1963 - Turku \nBranky Československa: 13. Jiří Dolana, 29. Jaroslav Jiřík, 47. Josef Černý, 60. Jaroslav Jiřík \nBranky Finska: 3. a 38. Pulli, 41. Nurmi.\n\n1. března 1963 - Rauma\nBranky Československa: 2x Jaroslav Walter, Rudolf Potsch, František Vaněk, Jiří Dolana, František Tikal \nBranky Finska: 2x Pulli, Nurmi, Rantalin.\n\n\n"}
{"id": "665825", "url": "https://cs.wikipedia.org/wiki?curid=665825", "title": "Vtipálek", "text": "Vtipálek\n\nVtipálek je název čtvrté epizody druhé řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 21. září 1974, v České republice 8. února 1998.\n\nHvězdného data 3183.3 federační loď USS Enterprise NCC-1701 vedená kapitánem Jamesem T. Kirkem je napadena trojicí plavidel Romulanského impéria. Dojde ke střetu, ale Enterprise se daří uniknout skrze blízkou mlhovinu.\n\nPo výstupu z mlhoviny se začnou na lodi dít prapodivné věci. Skleničkou proteče pití, vidlička se ohne v nesprávný moment a další kanadské žertíky. Intenzita se stupňuje a už posádce začíná otravovat život. Vrcholem všeho je, když si kapitán vezme novou uniformu a na zádech má nápis „Kirk je idiot“. Najednou se z lodního reproduktoru ozývá smích patřící lodnímu počítači. Ke všemu McCoy, Sulu a Uhura jsou zajati v relaxačním centru lodi a nemohou jej opustit.\n\nPan Spock a kapitán Kirk se zatím snaží domluvit s počítačem. Ten hýří vtipem a za propuštění členů posádky z relaxačního centra požaduje po kapitánovi hezké prosby. Když se Scotty pokusí zasáhnout do hardwaru počítače, je vypnuta automatická gravitace. Počítač jí zpět obnoví až když pan Scott opustí řídící místnost počítače. Jako další vtípek počítač vypouští do atmosféry lodi zvýšené množství rajského plynu.\n\nZáhy se Enterprise setkává znovu s Romulany. Lodní počítač vypouští z doku jakousi hmotu, která se přemění na 20x větší repliku lodi. Romulané s útokem váhají, když vidí druhou loď Federace, ale nakonec zaútočí. Při zjištění, že šlo o vtípek jsou rozhořčeni a kapitán flotily dává pronásledovat Enterprise. Kirk vystrašeně prohlašuje, že by hlavně nechtěl zpět do energetického pole. Zbytek posádky to pochopí a hraje svou roli. Palubní počítač v domnění, že půjde o další žertík vezme loď přímo do mlhoviny a Romulané míří za nimi.\n\nVe výsledku však je napálen sám vtipálek, protože druhý průlet polem anuluje jeho vliv a tak se lodní počítač vrací do normálu. Ovšem Romulané začínají mít o zábavu postaráno. Spock se ptá kapitána, jestli jim mají prozradit, jak se efektu zbavit. Kirk se zamyslí a odloží odhalení řešení Romulanům na později.\n\n\n"}
{"id": "665830", "url": "https://cs.wikipedia.org/wiki?curid=665830", "title": "Peter Župník", "text": "Peter Župník\n\nPeter Župník (* 14. srpna 1961, Levoča) je slovenský fotograf žijící v Paříži.\n\nV letech 1976–1980 studoval užitou fotografii na střední umělecko-průmyslové škole v Košicích a v období 1981–1988 uměleckou fotografii na pražské Akademii múzických umění. Od roku 1995 žije v Paříži. Věnuje se dokumentární fotografii a umělecké fotografii, ve které mění význam zobrazovaných předmětů malířskými technikami. Patří do skupiny fotografů označované jako slovenská nová vlna spolu s Tono Stanem, Rudo Prekopem, Kamilem Vargou, Miro Švolíkem a Vasilem Stanko, kteří v první polovině 80. let bourali zaběhnutá klišé inscenované fotografie.\n\nFotografie Petera Župníka byly součástí výstavy ze sbírek PPF \"Obrazy z dějin fotografie české\" v Galerii Václava Špály, 2011.\n\n"}
{"id": "665831", "url": "https://cs.wikipedia.org/wiki?curid=665831", "title": "Surya Bonalyová", "text": "Surya Bonalyová\n\nSurya Bonalyová (* 15. prosince 1973, Nice, Francie) je francouzská krasobruslařka.\n\nKdyž jí bylo 8 měsíců, byla adoptována. Její adoptivní otec George byl architekt a vládní zaměstnanec, matka Suzzane učila tělesnou výchovu. Rodiče zpočátku do médií prohlašovali, že se Surya narodila na exotickém a vzdáleném ostrově nazývaném Réunion. Když bylo Suryi skoro 18 let, vyšlo najevo, že příběh byl nepravdivý. Suryina biologická matka z ostrova pocházela, ale Surya se tam nenarodila.\n\nZe začátku cvičila jako gymnastka, proto měla větší zdatnost než ostatní krasobruslařky. Také se věnovala potápění. V roce 1986 vyhrála mistrovství světa juniorů (World Junior Tumbling Championships). Některé články uvádějí, že začala bruslit již v 18 měsících. Když jí bylo 10 let, začala trénovat pod vedením Didiera Gaihagueta (prezidenta Francouzské federace Ledních sportů).\n\nV jisté době patřila mezi nejlepší světové krasobruslaře. Ve sportu dominovali bílí sportovci, ona jako jediná krasobruslařka černé pleti se stala vzorem pro černé fanoušky na celém světě. Je slavná pro skok back flip, jako jediná ho umí skočit a přistát na ledě jen na jedné noze. Pětkrát vyhrála Evropské šampionáty krasobruslení, třikrát jí jen o kousek uniklo vítězství na mistrovství světa v krasobruslení. Ke konci své kariéry v roce 1998 na zimních Olympijských hrách v Naganu (Japonsko) dokázala, že má ještě pořád davy fanoušků. Skončila první na Goodwill games 2000.\n\nV květnu 1996 utrpěla velmi vážná zranění, protrhnutí achilovy šlachy, kvůli kterým ztratila hodně z následující sezóny. Několik let cestovala s Champions on Ice skating. V roce 2004 získala americké občanství. Nyní Surya žije ve Spojených státech (Nevada, Las Vegas), kde učí bruslení. Vlastní čtyři psy: Velký Pyrenejský pes, dva Francouzské pudly a Yorkshira. Ve volném čase se ráda učí hrát na hudební nástroje – na housle nebo flétnu.\n\n\n"}
{"id": "665832", "url": "https://cs.wikipedia.org/wiki?curid=665832", "title": "Vladimir Burcev", "text": "Vladimir Burcev\n\nVladimir Lvovič Burcev (rusky \"Владимир Львович Бурцев\", 17. listopadu 1862 – 21. srpna 1942) byl ruský revoluční aktivista a spisovatel.\n\nStal se slavným tím, že odhalil velké množství agentů provokatérů, zejména Jevno Azefa v roce 1908.\n\nVladimir Lvovič Burcev se narodil v pevnosti Fort Ševčenko (on sám ve svých pamětech uvádí město Fort Perovskij) ve vojenské rodině. Jeho otec byl štábním kapitánem. V roce 1882 byl vyloučen z Petrohradské univerzity v roce 1885 z univerzity v Kazani, pokaždé pro účast ve studentských nepokojích. Jako člen skupiny Narodnaja volja byl uvězněn na dva roky v Petropavlovské pevnosti a v roce 1886 byl vyhoštěn do Irkutsku.\n\nV roce 1888 se Burcevovi podařilo uprchnout z vyhnanství a emigrovat do Švýcarska. V roce 1880 nastoupil na loď z Istanbulu do Londýna. V roce 1889 založil časopis \"\"Svobodné Rusko\"\", který existoval tři roky.\n\nV roce 1898 byl Burcev zatčen britskou policií poté, co ve svém časopise \"\"Národovec\"\" oslavoval (neúspěšný) atentát na cara Mikuláše II.\n\nV Londýně mezitím založil dva časopisy \"\"Za sto let\"\" a \"\"Past\"\". Po ruské revoluci roku 1905 se krátce vrátil ilegálně do Ruska a založil ruskou verzi Pasti. Po návratu na Západ v roce 1907 začal Burcev vydávat časopis \"\"Obyčejná příčina\"\", který byl pokračováním časopisu Pasti.\n\nTím, že pomohl odhalit mnoho policejních agentů, jako např. Jevno Azefa, se Burcev stal velice cenným pro kontrarozvědku a začalo se mu přezdívat \"Sherlock Holmes revoluce\".\n\nNa počátku první světové války v roce 1914 se vrátil do Ruska, ale opět byl zatčen a odsouzen k vyhnanství. Roku 1915 byl amnestován a usadil se v Petrohradu.\n\nBurcev usilovně oponoval bolševikům. V roce 1917 obvinil Lenina s jeho soudruhy, že jsou německými agenty. Ve článku svých novin pak vypsal hlavní nepřátele Ruska:\n\n\nNeváhal uveřejnit ani seznam dvanácti, podle jeho názoru nejnebezpečnějších, lidí (kromě Lenina a Trockého byli na seznamu i Kameněv, Zinovjev, Kollontajová, Steklov, Rjazanov, Kozlovskij, Lunačarskij, Rošal, Rakovskij a Gorkij)\n\nV den říjnové revoluce byl na příkaz Trockého zatčen, což vedlo některé historiky, aby byl Burcev evidován jako první politický vězeň v SSSR.\n\nV únoru 1918 byl na žádost Maxima Gorkého propuštěn a zbytek svého života strávil jako emigrant. Pobýval ve Finsku, Švédsku, Francii. Během ruské občanské války podporoval bělogvardějce, zejména Kolčaka a Děnikina. Burcevovy četné pokusy, aby se všechny anti-bolševické síly spojily pod jednou ideologickou záštitou, neuspěly.\n\nBěhem třicátých let bojoval proti fašismu a antisemitismu. Roku 1942 zemřel v Paříži na chorobu krve.\n\n\n"}
{"id": "665833", "url": "https://cs.wikipedia.org/wiki?curid=665833", "title": "Tyrrell P34", "text": "Tyrrell P34\n\nTyrrell P34 označován také jako Projekt 34, byl typ vozu Formule 1, který měl jako jediný v historii závodění F1 podvozek se šesti koly. Autorem tohoto projektu byl Derek Gardner, hlavní designer stáje Tyrrell.\n\nOd konce 60. let většina týmů Formule 1 používala třílitrový osmiválcový motor Ford Cosworth DFV o maximálním výkonu 295 kW při 9000 otáčkách za minutu. Jednou z mála automobilek, která vyvinula vlastní motor, byla stáj Ferrari s dvanáctiválcem Ferrari 3000cc s výkonem přesahujícím 370 kW. Zbytek startovního pole se chtěl rudým italským vozům vyrovnat, ale neměli dostatek financí na vývoj vlastního motoru, proto přicházeli s nápady, jak zlepšit jízdní vlastnosti vozu. Roku 1968 Derek Gardner a stáj Lotus přišli s nápadem udělat monopost poháněný všemi čtyřmi koly, ale toto řešení neosvědčilo. Vůz se špatně ovládal a ani modernizace ani celý nový monopost Lotus 63 tyto problémy nevyřešily. O rok později se rozhodl Derek Gardner spolupracovat se stájí Matra na vývoji čtyřkolky s turbínovým motorem, ale objevily se stejné potíže. Proto Derek z vlastní iniciativy začal přemýšlet, jak tento problém vyřešit. Jedna z myšlenek byla nahradit přední poháněná kola dvěma menšími koly, které by lépe rozložila váhu monopostu a jejichž malá stopa by poskytovala další výhody. To skutečně vedlo k lepšímu vedení auta v zatáčkách, ale vůz byl těžší. Tuto konstrukci chtěl Derek Gardner spojit s již vyvinutým turbínovým motorem. Spolu s Andym Granatellim, který se také podílel na návrhu Lotusu 56, nakreslili návrh monopostu vozu Indy car se šesti koly poháněný 6x6 a turbínovým motorem. USAC (tehdejší řídící rada závodů Indy car) nepovolila start vozu s turbínovým motorem. Později se Derek Gardner stal šéfdesignérem stáje Tyrrell, kde potřebovali nahradit rychle stárnoucí monopost Tyrrell 007. V roce 1974 představil Derek Gardner Kenu Tyrrellovi koncept monopostu Formule 1 se šesti koly a turbínovým motorem a vysvětlil mu výhody této konstrukce. Po prvotním šoku se Ken Tyrrell rozhodl udělat prototyp vozu. Firma Goodyear, jediný výrobce pneumatik pro Formuli 1, se rozhodla vyhovět tomuto projektu a zajistila výrobu malých desetipalcových předních kol.\n\nPrvním prototypem tohoto vozu byl standardní Tyrrell 007 s pozměněnou přední částí. Od roku 1975 se začalo plně pracovat na tomto projektu a nikdo, kromě nejužšího okruhu vývojářů, nevěděl nic o tom, co se chystá. Na konci října tohoto roku byl již projekt hotový a byl oficiálně představen motoristickým novinářům, ti nemohli věřit, že něco takové může jezdit, ba dokonce závodit. Mysleli si, že je to žert a projektu se vysmívali. Ken Tyrrell jim k tomu pouze řekl, že jde o experimentální designový koncept monopostu Formule 1. První testování P34 bylo tajné, nikdo z novinářů se nedozvěděl, jaké časy Tyrrell zajel. Fakt byl ten, že čas, který vůz zajel na okruhu v Silverstonu byl pomalý. Vůz potřeboval řadu aerodynamických úprav, ale i tak se Ken a Derek rozhodli vyrobit tento vůz pro sezónu 1976.\nKvůli technickým problémům nemohla auta Tyrrell P34 nastoupit do prvních tří závodů a jezdci museli jet ve starých 007. První vůz Tyrrell P34 vyjel ve čtvrtém závodě v Jaramě, ve Španělsku, pilotovaný Patrickem Depaillerem. Byl rychlý a kvalifikoval se jako třetí, zatímco jeho týmový kolega Jody Scheckter ve voze Tyrrell 007 se kvalifikoval jako 14. Patrick Depailler se držel v závodě na třetím místě do doby, kdy mu ve 26. kole odešly brzdy a musel odstoupit, ale i tak zanechal dojem. Tato závada provázela vůz i v testech, brzdy kol se nestačily chladit kvůli vysokému přednímu přítlačnému křídlu a málo kvalitním pneumatikám, které Goodyear nevyvíjel tak intenzivně jako ty klasické. Tyrrell soustředil veškeré příjmy do vývoje těchto vozů a jezdci v nich závodili až do konce sezóny. Nejsvětlejší okamžik tohoto vozu přišel na švédské Grand Prix, kde se povedlo Jodymu Scheckterovi vyhrát závod a Patrick Depailler dojel na druhém místě, čili zaznamenali takzvaný double. Oba jezdci zajížděli slušné výsledky i po zbytek sezóny. Například ve famózním posledním závodě sezóny za deštivého počasí na trati v Japonsku, kde Niki Lauda odmítl závodit, Jody Scheckter dojel na 2. místě. Přes všechny možné problémy bylo toto vozidlo jedno z nejúspěšnějších v sezóně. V celkovém pořadí byl Scheckter třetí a Patrick Depailler čtvrtý. Tyrrell získal 3. místo v Poháru konstruktérů.\nTyrrell získal nového sponzora First National City Travellers Checks a získané peníze využil na výstavbu nového výzkumného a vývojového centra v Ockhamu, kde se tým snažil na maximum vylepšit P34. Výsledkem bylo, že vyvinuli nové šasi ze skleněných vláken a kevlaru, které bylo lehké a aerodynamické. Do formule nainstalovali plno nových elektronických prvků. Hodně se od tohoto monopostu očekávalo, ale vyskytla se řada nových problémů, hlavně s elektronikou. V prosinci roku 1976 se objevila první dobrá zpráva Depailler zajel při testování na okruhu Paul Richard nové nejrychlejší kolo o více jak sekundu. Z týmu odešel Jody Scheckter do nově vzniklého týmu Wolf, nahradil ho švédský závodník Ronnie Peterson. Sézóna začala závodem v Argentině Patrick Depailler se kvalifikoval na slibném 3. místě a Peterson, který se ještě plně nezžil s šestikolkou, se kvalifikoval na 14. místě, ale ani jeden z jezdců závod nedokončil. Depaillermu se přehřál motor a Ronnie Peterson vyletěl z trati ve 28. kole. P34 měli každý závod nějakou závadu. Ken Tyrrell a Derek Gardner dělali maximum pro dobré výsledky týmu, každý závod na monopostu něco pozměnili, ale nevedlo to k úspěchu. Z tohoto důvodu Derek Gardner opustil tým a nahradil ho Maurice Phillippe. Ten také dělal různé změny vozu, ale kýžený výsledek to nepřineslo. Na konci sezóny byl Ronnie Peterson celkově 14. v pořadí jezdců a Patrick Depailler byl 8., Tyrrell byl 6. v Poháru konstruktérů.\n\nPo této sezóně se firma Goodyear rozhodla nevyrábět malé pneumatiky pro přední kola, čímž éra šestikolek skončila. Na sezónu 1978 Tyrrell přešel zpět ke klasickým formulím typem 008. Ken Tyrrell se s tím smířil a P34 postupně prodal soukromým sběratelům.\n\nKompletní výsledky týmu Tyrrell za rok 1976 a 1977, tedy období vozů P34.\n\n"}
{"id": "665836", "url": "https://cs.wikipedia.org/wiki?curid=665836", "title": "Přezka", "text": "Přezka\n\nPřezka je zapínací prvek pro spojení konců řemenů. Nejčastěji je základem třmen (oko) s pohyblivým trnem nebo více trny, upevněný na řemenu. Okem je protažen konec řemenu s otvory ať už jiného řemenu, nebo opačný konec stejného řemenu. Trn (trny) se prostrčí otvorem na konci řemenu a tahem jsou oba konce řemenu pevně spojeny. Třmen i trn jsou většinou kovové, výjimečně plastové.\nZ estetických důvodů bývají přezky provedené s krytem, často zdobným.\n\nV Evropě jsou přezky poprvé doloženy v antice. Ve středověku už běžně najdeme přezky na opascích mužů i žen. Někteří si dopřáli přezky vykládané polodrahokamy, na jiných přezkách je možné najít zdobení smaltem nebo drahými kovy. V 17. a 18. století už byly přezky používány k zapínání bot, nejrůznějších kusů oděvu i náhrdelníků a často byly bohatě zdobené. Nejčastěji byla funkční část zhotovena z železa a na ni byl připevněn ozdobný díl z cínu, stříbra nebo i zlata.\n\nDnes jsou přezky hlavně součástí opasků a některé obuvi, hlavně sandálů. Mimo to slouží k uzavírání tašek, batohů, různých postrojů nebo řemínků třeba náramkových hodinek. Velké množství přezek se dá najít také na výbavě pro BDSM.\n\nOsoba provozující dnes již v podstatě zaniklé řemeslo, ve kterém vyrábí tzv. přezky, což je zapínací prvek pro spojení konců řemenů, se označovala jako přezkář (někdy také přeskař, kroužkař nebo kroužkovač). Kromě výroby přezek se živili i vyráběním kroužkům k nejrůznějším účelům. Etymologicky je slovo \"přezkář\" odvozeno právě od slova přezka.\n\n\n\nSoučástí mnoha druhů sportovní výbavy jsou spojovací prvky, tradičně označované také jako přezky. Zčásti jde o účelově konstruované spojovací prvky, které jsou připevněny na nějaký pás, řemen, popruh. Příkladem mohou být pásky pro upevnění přileb, vyvažovací opasky potápěčů nebo úvazy horolezců. Ještě dále jsou přezky vyrobené jako součást složitějšího předmětu. Ty mají s původní přezkou společné jen to, že se do nich jako protikus zasouvá pásek. Často pásek z plastu nebo gumy. Příkladem mohou být upevňovací pásky různých ochranných brýlí (plaveckých, lyžařských), případně potápěčských nebo plynových masek.\n\n\n"}
{"id": "665840", "url": "https://cs.wikipedia.org/wiki?curid=665840", "title": "Peanova křivka", "text": "Peanova křivka\n\nPeanova křivka je křivka vyplňující dvourozměný prostor.\nObjevil a popsal ji italský matematik Giuseppe Peano (1858–1932) v roce 1890, inspirován prací Georga Cantora.\n\n\n\n"}
{"id": "665841", "url": "https://cs.wikipedia.org/wiki?curid=665841", "title": "The Pant", "text": "The Pant\n\nThe Pant je česká hard rocková a metalová skupina z Břidličné. Vznikla v roce 1996 v sestavě Luboš Tesař- kytara, Roman Kočiřík- baskytara, zpěv, Josef ,Pepis\" Šustr- bicí. V prvních letech kapela objíždí nejčastěji klubová pódia.\n\nČasem se styl kapely přeměnil na čistý Hard rock a kapely si všímá Petr Janda, nestor českého bigbítu. V roce 2000 vychází první studiové album \"A long way\" a kapela se vydává na první turné po ČR.\n\nU společnosti F. R. M. Petra Kůsy vychází singl \"Midnight Rider\" a nedlouho po jeho vydání kapela zakládá vlastní nahrávací studio, kde na jaře 2004 vzniká druhé studiové album \"On the Road again\". O rok později opouští kapelu zakládající člen Luboš Tesař aby ho vystřídal Bruntálský multiinstrumentalista Vítězslav Jelínek. V novém složení vznikají dva singly, které vycházejí na kompilaci Rock Morava 2006. V témž roce opouští kapelu další zakládající člen Josef Šustr a na jeho místo nastupuje Tomáš Vaca, bývalý člen bubenické skupiny \"Jumping Drums\". V březnu 2007 vychází třetí řadové album \"Straight Way to Hell\" Během turné k tomuto albu pořizuje kapela první live DVD. V květnu 2009 vychází další řadové album s názvem \"Louder!\" a do roku 2010 vystupuje kapela s prvním singlem vydaným v USA a s celosvětovou distribucí.\n\nV současnosti je kapela známá po celé Evropě a má za sebou přes 500 úspěšných živých vystoupení. Mimoto vystupuje i na festivalech jako \"Noc plná hvězd\" nebo \"Rock for People\".\n\nRoman Kočiřík- baskytara, zpěv \nVítězslav Jelínek- kytara, zpěv\nTomáš Vaca- bicí\n\nLuboš Tesař- kytara\nJosef ,Pepis\" Šustr- bicí\n\nCzech rock Selection 99(1999)\nA Long Way(2000)\nMidnight Rider(singl, 2001)\nOn the Road Again(2004)\nSay What You Want(singl, 2006)\nLet Me Go(singl, 2006)\nStraight Way to Hell(2007)\nSVČ Rýmařov 2008(live, 2008)\nLouder!(2009)\nRock for Live(singl, USA, 2010)\nOut there(2013)\n\nSVČ Rýmařov 2007(2007)\n15 years anniversary – at Letnice fest Bruntál 2011(2011)\n"}
{"id": "665844", "url": "https://cs.wikipedia.org/wiki?curid=665844", "title": "Okres Mielec", "text": "Okres Mielec\n\nOkres Mielec (polsky \"powiat mielecki\") je okres v polském Podkarpatském vojvodství. Rozlohu má 880,21 km² a v roce 2006 zde žilo 135 518 obyvatel. Sídlem správy okresu je město Mielec.\n\nMěstská:\n\nMěstsko-vesnické:\n\n\nVesnické:\n\n"}
{"id": "665845", "url": "https://cs.wikipedia.org/wiki?curid=665845", "title": "Fylogeografie", "text": "Fylogeografie\n\nFylogeografie je vědecká disciplina, která pomáhá biogeografii stanovit s co největší přesností směry a cesty při postupném rozšiřování živých organismů v dané oblasti a v čase.\n\nZjišťuje pomoci tzv. molekulárních markerů příbuznost mezi studovanými jedinci na určitém území. Využívá toho, že živé organismy si nesou v DNA stopy své minulosti, což ve výsledku pomáhá odhalit historii druhu v geografickém kontextu.\n\nPomoci molekulární techniky se zkoumají informace uložené v DNA, často se využívá cpDNA, AFLP, RFLP nebo mikrosatelitů. Fylogeografie se zabývá geografickým rozložením genealogických linií organismů, zejména uvnitř druhu a mezi blízce příbuznými druhy. Zjišťuje příbuzenské vztahy mezi vybranými jedinci, vytváří tzv. fylogenetický strom a porovnáním s jejich geografickým rozšířením lze s velkou pravděpodobností správně rekonstruovat historii migrace i jednotlivé migrační proudy, je možno stanovit vzájemnou příbuznost bioty z jednotlivých oddělených lokalit. Tyto analýzy však nedokážou zachytit vyhynulé linie.\n\nKlasické evropské fylogeografické práce se zabývají šířením organismů z jižněji položených evropských územích na sever započatým asi před 13 000 léty, po odeznění posledního glaciálu. Studují stěhování nebo rozšiřování areálu výskytu druhů: \nVýše popsanou technikou již nelze ozřejmit pohyby v posledním interglaciálu a starší, tam jsou údaje přepsány novějším dějem po skončení posledního glaciálu.\n\nObdobně se místními podmínkami zabývají fylogeografické práce zpracovávající jiná území a kontinenty, např. migrací mezi Asii a Severní Amerikou.\n"}
{"id": "665847", "url": "https://cs.wikipedia.org/wiki?curid=665847", "title": "Kobylky", "text": "Kobylky\n\nKobylky (\"Ensifera\") jsou podřád nebo řád hmyzu. Pokud je chápán jako podřád, řadí se mezi rovnokřídlé (\"Orthoptera\"). Do řádu kobylek řadíme i cvrčky a krtonožky.\n\nV užším smyslu se pod kobylkami rozumí nadčeleď Tettigonioidea .\n\nJejich křídla jsou přeměněna v kožovité krytky. Jejich ústní ústrojí je kousací, zadní nohy skákavé. Vyvíjí se proměnou nedokonalou. Mají dlouhá nitkovitá tykadla. Samci cvrkají pomocí přední části krytek. Samci \"Platycleis affinis\", jednoho z druhů tohoto podřádu, mají v poměru ke zbytku těla největší varlata na světě. Samičky mají šavlovité kladélko. V holeni prvního páru noh je sluchové ústrojí. Všechny druhy jsou masožravé. Měří 1,5–7,5 cm. Většina druhů napodobuje listy nebo kůru.\nSamice mají dlouhé kladélko, vajíčka kladou do rostlin nebo do půdy.\n\nModerní systematika člení recentní kobylky do následujících nadčeledí:\n\nFylogenetická analýza z r. 2017 potvrdila přirozenost všech těchto nadčeledí, jakož i sesterské postavení cvrčků a krtonožek, tvořících dohromady přirozený klad, v systému často uváděný jako infrařád Gryllidea.\n\nKobylky v užším smyslu (Tettigonioidea) tvoří dva přirozené klady, uváděné v moderním systému jako čeledi Tettigoniidae a Phaneropteridae ().\n\n\nV roce 2012 byl popsán druh pravěké kobylky \"Archaboilus musicus\", pocházející ze střední jury Číny. Po 165 milionech let dokázali vědci rozluštit zvuk, který samečci této dávné kobylky vydávali.\n"}
{"id": "665848", "url": "https://cs.wikipedia.org/wiki?curid=665848", "title": "Dusitan draselný", "text": "Dusitan draselný\n\nDusitan draselný je anorganická sloučenina, draselná sůl kyseliny dusité, se vzorcem KNO.\n\nJedná se o silný oxidant, může urychlit hoření jiných látek. Podobně jako jiné dusitany (například sodný) je dusitan draselný toxický při požití; studie navíc naznačují, že by mohl být také mutagenní nebo teratogenní.\n\nDusitan draselný se používá při výrobě solí pro přenos tepla. Další oblastí aplikace je potravinářství, slouží (podobně jako dusitan sodný) jako konzervant, má označení E249.\n\nDusitan draselný je možno vytvářet reakcí kyseliny dusité s hydroxidem draselným, dle rovnice:\nHNO + KOH → KNO + HO\nZa laboratorních podmínek jej lze vyrábět zahříváním dusičnanu draselného na teplotu asi 560 °C (asi 833 K), za vzniku dusitanu a kyslíku:\n2KNO —→ 2KNO + O\nK této reakci dochází při hoření dusičnanu draselného v pyrotechnice, kde je dusičnan jako oxidační činidlo.\n\n\n"}
{"id": "665851", "url": "https://cs.wikipedia.org/wiki?curid=665851", "title": "James Valentine (fotograf)", "text": "James Valentine (fotograf)\n\nJames Valentine (12. června 1815 – 19. června 1880) byl skotský fotograf, litograf a vydavatel působící ve městě Dundee. Od začátku 60. let 19. století pořizoval skotské topografické pohledy a později se stal mezinárodním výrobcem pohlednic.\n\nZaměřoval se na střední a vyšší třídu trhu cestovního ruchu, vyráběl alba obsahující výběr fotografií uspořádaných geograficky a jednotlivých krajinářských tisků. Jeho největšími konkurenty v té době byli Francis Frith a George Washington Wilson, kteří produkovali obrazy podobné kvality. Krajiny byly k dispozici ve třech různých formátech – kabinetky, imperial a carte de visite. Vyráběl také stereoskopické pohlednice. Soustředil se na turistické památky ve Skotsku a v Anglii okolo roku 1882 a fotografoval také známá zahraniční střediska, včetně Norska, Jamajky, Tangeru, Maroka, Madeiry a Nového Zélandu před rokem 1900.\n\nJeho společnost se stala velmi známou po katastrofě mostu \"Tay Bridge\" z 28. prosince 1879, když byl pověřen pořídit fotografickou dokumentaci zbytků mostu pro vyšetřovací soud. Zaznamenali více než 50 vysoce kvalitních fotografií trosek, které byly využity u soudu při poskytování svědectví. Jedná se o jednu z prvních forenzních fotografií využitou v soudním procesu. Zkoumaly se příčiny zřícení železničního mostu přes skotský záliv Firth of Tay při průjezdu vlaku během bouře 28. prosince 1879, jen rok a půl po uvedení mostu do provozu. Snímky byly následně prodávány po celé zemi jako pohlednice. Byly také v poslední době (2003) opětovně zkoumány za použití digitálních metod, aby se ukázalo, proč se most zhroutil.\n\n\n"}
{"id": "665853", "url": "https://cs.wikipedia.org/wiki?curid=665853", "title": "Bugz", "text": "Bugz\n\nBugz (5. ledna 1978 Detroit – 21. května 1999 Detroit), vlastním jménem Karnail Pitts, byl americký rapper a člen skupiny D12. Bugz byl zavražděn na pikniku kvůli jedné potyčce, která vznikla se stříkacími pistolemi.\n\nZavražděn byl 21. května 1999. Poté co D12 obdržela smlouvu s Shady Records, vyrazila na turné. Před vystoupením v Detroitu byl Bugz na pikniku, kde se dostal do rvačky, která vznikla z nevinného souboje se stříkacími pistolemi. Jeden z účastníků rvačky pak odešel do svého vozu pro skutečnou zbraň a na Bugze několikrát vystřelil. Při útěku z místa činu pak dokonce ještě přejel přes bezvládné tělo svým vozem. Incident byl natočen na video a ten den ho vysílaly televizní stanice ve zprávách.\nČlenové D12 byli událostí otřeseni. Jedna z posledních věcí, o kterých Bugz mluvil s Proofem byla, jestli by se mohl raper Swift stát členem skupiny. Proof toto přání respektoval a Swift, dlouholetý přítel skupiny, tak doplnil počet členů opět na šest. Bugzově památce je věnována skladba „Good Die Young“ na albu D12 World. Na tomto albu se také objevuje skladba „Bugz '97“, což je dřívější nahrávka Bugze samotného. Všichni členové skupiny si nechali vytetovat Bugzovo jméno. Také Eminemovo druhé úspěšné album, The Marshall Mathers LP, je věnováno Bugzovi. D12 na mixtape Return of the Dozen (2008) věnovala skladbu Mrs Pitts Bugzovi.\n\nJeho matka se jmenuje Carolyn, jeho nevlastní otec Jimmie, bratr Ken a sestry Nicole a Angie.\n"}
{"id": "665856", "url": "https://cs.wikipedia.org/wiki?curid=665856", "title": "Christopher Lloyd", "text": "Christopher Lloyd\n\nChristopher Allen Lloyd (* 22. října 1938 Stamford, Connecticut) je americký herec.\n\nS herectvím začal ve 14 letech, v 19 letech se přestěhoval do New Yorku, kde se o něco později prosadil na Broadwayi. Jeho první velkou rolí byl psychiatrický pacient ve snímku \"Přelet nad kukaččím hnízdem\" (1975). Na přelomu 70. a 80. let 20. století hrál v sitcomu \"Taxi\", za což v letech 1982 a 1983 získal cenu Emmy pro nejlepšího herce ve vedlejší roli. O rok později hrál ve filmu \"\" klingonského komandéra Krugea, je známý též jako doktor Emmett Brown ze série filmů \"Návrat do budoucnosti\" či strýček Fester ze dvou filmů o Addamsově rodině z počátku 90. let.\n\n"}
{"id": "665861", "url": "https://cs.wikipedia.org/wiki?curid=665861", "title": "San Bernardino", "text": "San Bernardino\n\nSan Bernardino je americké město v Kalifornii. Má asi 205 000 obyvatel.\nLeží asi 100 kilometrů východně od Los Angeles. Bylo založeno v roce 1851 a obdrželo městské právo v roce 1869. Aglomerace má 1,9 milionu obyvatel.\n\nJe centrem zemědělské oblasti. Sídlí zde potravinářský průmysl, letecký (Boeing - opravy zařízení), elektronický, oděvní, chemický a firma Canon. Město je také důležitým kalifornským dopravním uzlem. Místní univerzita byla založena v roce 1960. V městě byl první McDonald's na světě.\n\n2. prosince 2015 se v San Bernardinu (konkrétně v tamním sociálním zařízení) odehrála masová přestřelka, pachatelem byl manželský pár, který zabil 14 lidí a zranil dalších 21.\n\n\n"}
{"id": "665865", "url": "https://cs.wikipedia.org/wiki?curid=665865", "title": "Aston Martin V8", "text": "Aston Martin V8\n\nAston Martin V8 je dvoudveřové kupé vyráběné ve Velké Británii v letech 1969 – 1989 automobilkou Aston Martin. \n\nZákazníci britské automobilky se dožadovali automobilu s osmiválcovým motorem již léta. Aston Martin proto navrhl větší dvoudveřový sedan do nějž se měl montoval motor V8. Motor však nebyl ještě připraven, a proto automobilka v roce 1967 uvedla na trh vůz Aston Martin DBS s řadovým šestiválcem \"Vantage\" z vozu Aston Martin DB6. Dva roky nato byl motor V8, jehož autorem byl inženýr Tadek Marek, původem Polák, hotov a Aston Martin představil automobil DBS V8. Po ukončení výroby vozu Aston Martin Vantage s řadovým šestiválcem v roce 1973 byl DBS V8 jednoduše přejmenován na Aston Martin V8 a stal se na dvě desetiletí firemní jedničkou. V roce 1989 pak přenechal své místo vozu Virage. \n\nVůz byl na britský trh uveden v roce 1977. A záhy začal být nazýván prvním britským superautomobilem. A není divu, dokázal totiž maximální rychlostí i při akceleraci z nuly na 100 km/h překonat Ferrari Daytonu. Markův vidlicový osmiválec byl zvýšením komprese, zvětšením sacích ventilů, speciálním vačkovým hřídelem, novým sáním a zvětšením karburátorů vyladěn až na 326 kW. Změna nastala až při modernizaci motoru v roce 1986.\nVantage se od standardní V8 lišil zadním spoilerem, zakrytou maskou chladiče a kapotou bez sacího otvoru. Měl také širší podběhy a boční prahy. V průběhu výroby došlo k malým změnám designu a kol. V8 Vantage se nabízel ve dvou verzích: jako sedan anebo jako kabriolet Volante dodávaný od roku 1987. \n\nVe filmu Dech života jezdil James Bond ve voze Vantage V8. Ve skutečnosti šlo o tři různé automobily: kabriolet Vantage Volante a dva sedany Aston Martin V8 – s neprůstřelnými okny, lasery ve středech kol, samonaváděcími tepelnými střelami, raketovým motorem, systémem sebezničení a dalšími vymoženostmi. \n\n\n\n"}
{"id": "665868", "url": "https://cs.wikipedia.org/wiki?curid=665868", "title": "Fontana (Kalifornie)", "text": "Fontana (Kalifornie)\n\nFontana je město v Kalifornii v San Bernardino County, asi 80 km východně od Los Angeles. V roce 2010 mělo město téměř 200 tisíc obyvatel.\n\nMěsto bylo založeno roku 1913 a mělo spíše venkovský charakter, až zde za druhé světové války průmyslník Henry J. Kaiser vybudoval velkou ocelárnu (\"Kaiser Steel Corporation\"). Na jejím místě dnes stojí automobilové závodiště \"Auto Club Speedway\".\n\nJde o významnou dálniční křižovatku, nachází se zde velká knihovna, divadlo a středisko pro poskytování zdravotní péče \"Kaiser Permanente\". \n\n"}
{"id": "665870", "url": "https://cs.wikipedia.org/wiki?curid=665870", "title": "Bristol 411", "text": "Bristol 411\n\nBristol 411 je řada osobních automobilů, které vyráběla britská automobilka Bristol Cars mezi roky 1969–1976.\n\n\n"}
{"id": "665871", "url": "https://cs.wikipedia.org/wiki?curid=665871", "title": "Ontario (Kalifornie)", "text": "Ontario (Kalifornie)\n\nOntario je město v Kalifornii východně od Los Angeles v San Bernardino County. Leží 60 kilometrů od centra Los Angeles. Je součástí \"Greater Los Angeles Area\". Má 173 000 obyvatel (2006).\n\nLetiště Ontario leží 3 km na východ od centra.\n\n\n\n"}
{"id": "665872", "url": "https://cs.wikipedia.org/wiki?curid=665872", "title": "Kapitulní proboštství (Olomouc)", "text": "Kapitulní proboštství (Olomouc)\n\nKapitulní proboštství v Olomouci (čp. 511, Křížkovského 8) je bývalá rezidence probošta olomoucké kapituly. V současnosti je (od roku 1946) sídlem rektorátu Univerzity Palackého a její Filozofické fakulty. Bývalá rezidence proboštů je chráněna jako kulturní památka.\n\nSoučasný proboštský palác začal být stavěn kapitulním děkanem Janem Františkem sv. p. Poppenem roku 1678. Zadní křídlo bylo dokončeno proboštem Františkem Ferdinandem hrabětem Oedtem v roce 1729. Vstupní průčelí bylo upravováno za probošta Viléma sv. p. Schneeburga podle návrhu Franze Kottase roku 1874.\n\nV piano nobile se nachází slavnostní sál s nástropní freskou. Dříve se soudilo, že zobrazuje téma „\"Koriolánus před Římem\"“. Je to však věrná reprodukce jedné z lunet z Venušina sálu ve Florentském paláci Pitti. Freska zobrazuje jak Alexandr Veliký po porážce Dareia III. v bitvě u Issu přijímá Dareiovu rodinu: klečící Peršanka Sisigambis je Dareiova matka, za ní je Dareiova manželka Stateira a kolem ní jsou její dvě dcery (Stateira II, Drypetis). Malba je z roku 1730 a má rozměry 12×5 m. Namaloval ji Karel František Antonín Tepper (Carolus Töpper). Iniciály malíře jsou na obojku psa. Na fresce je také erb Františka Ferdinanda Oedta.\n\nV 60. letech 20. století proběhla novorenesanční úprava průčelí a schodiště zadního traktu.\n\nV rámci Programu záchrany architektonického dědictví bylo v roce 1996 na opravu památky čerpáno 2 000 000 Kč.\n\n"}
{"id": "665874", "url": "https://cs.wikipedia.org/wiki?curid=665874", "title": "Okres Mezőkövesd", "text": "Okres Mezőkövesd\n\nOkres Mezőkövesd ( ) je okres v severovýchodním Maďarsku v župě Borsod-Abaúj-Zemplén. Jeho správním centrem je město Mezőkövesd. Rozloha okresu je 723,86 km². V lednu 2012 zde žilo 41 867 obyvatel. V okresu jsou dvě města a 21 vesnic. Obyvatelé se zabývají především zemědělstvím (pěstováním ovoce, zeleniny, pšenice, kukuřice) a živočišnou výrobou.\n"}
{"id": "665876", "url": "https://cs.wikipedia.org/wiki?curid=665876", "title": "Rolls-Royce Phantom VI", "text": "Rolls-Royce Phantom VI\n\nRolls-Royce Phantom VI byl exkluzivní automobil vyráběný společností Rolls-Royce v letech 1968–1991.\n\nTuto limuzínu používá britská královna Alžběta II., jež má ve svém autoparku dva vozy Rolls-Royce Phantom VI.\n\nCelkem bylo vyrobeno 374 automobilů Rolls-Royce Phantom VI.\n\n\n"}
{"id": "665878", "url": "https://cs.wikipedia.org/wiki?curid=665878", "title": "Československá hokejová reprezentace v sezóně 1961/1962", "text": "Československá hokejová reprezentace v sezóně 1961/1962\n\n Československo – NDR 7:1 (4:0, 2:1, 1:0)\n\n14. listopadu 1961 – Drážďany\nBranky Československa: 4. a 9. Jiří Dolana, 13. Zdeněk Kepák, 13. Jiří Pokorný, 29. Luděk Bukač, 34. Ján Starší, 55. Miroslav Vlach\nBranky NDR: 23. Tudyka.\nRozhodčí: Wilkert, Viking (SWE)\n\nČSSR: Mikoláš – Potsch, Kasper, Gregor, Tikal – Vlach, Kepák, Vl. Bubník – Jiřík, Starší, Pokorný – Prošek, Bukač, Dolana.\n\nNDR: Kolbe – Kuczera, Schildan, Voigt, Heinicke – Novy, Buder, Franke – Hiller, Klügel, Ziesche – Tudyka, Engelmann, Poindl.\n\n16. listopadu 1961 – Weisswasser\nBranky Československa: 8. Miroslav Vlach, 13. Luděk Bukač, 14. Jiří Dolana, 33 Luděk Bukač TS, 43. Jiří Pokorný, 52. Bohumil Prošek, 53. Vlastimil Bubník, 58. Jaromír Bünter \nBranky NDR: 15. H. Novy, 16. Buder.\nRozhodčí: Wilkert, Viking (SWE)\n\nČSSR: Nadrchal – Bünter, Kasper, Tikal, Gregor – Bubník, Kepák, Vlach – Pokorný, Starší, Jiřík – Dolana, Bukač, Prošek.\n\nNDR: Hirche – Kuczera, Heinze, Schildan, Heinicke – Engelmann, Buder, E. Novy – Hiller, Ziesche, Klügel – Poindl, H. Novy, Tudyka.\n\n8. prosince 1961 – Stockholm\nBranky Československa: 10. Luděk Bukač, 22. Miroslav Vlach, 24. Jiří Dolana \nBranky Švédska: 5. Melinger, 15. Lundvall, 43. Svedberg, 58. Nilsson.\nRozhodčí: Dim, Viitala (FIN)\n\nČSSR: Mikoláš – Kasper, Potsch, Gregor, Tikal – Bubník, Pantůček, Vlach – Starší, Golonka, Černý – Dolana, Bukač, Prošek.\n\nŠvédsko: Svensson – Blomé, Karlsson, Stoltz, Nordlander – Pettersson, Nilsson, Lundvall – Svedberg, Öhrlund, Sterner – Määttä, Melinger, Öberg.\n\n10. prosince 1961 – Stockholm\nBranky Československa: 5. František Tikal, 8. Miroslav Vlach, 15. Josef Černý, 18. Josef Černý, 35. Václav Pantůček\nBranky Švédska: 12. Melinger\nRozhodčí: Dim, Viitala (FIN)\n\nČSSR: Dzurilla – Kasper, Potsch, Tikal, Sventek – Bubník, Pantůček, Vlach – Starší, Golonka, Černý – Dolana, Bukač, Prošek.\n\nŠvédsko: Björkman – Blomé, Karlsson, Stoltz, Nordlander – Pettersson, Nilsson, Lundvall – Svedberg, Öhrlund, Sterner – Thulin, Melinger, Öberg.\n\n16. ledna 1962 – Bratislava\nBranky Československa: 2. Jozef Golonka, 19. Jiří Dolana, 44. Bohumil Prošek, 49. Josef Černý \nBranky SSSR: 16. Jurzinov, 30. Senjuškin.\nRozhodčí: Olivieri (SUI), Wiking (SWE)\n\nČSSR: Dzurilla – Potsch, Kasper, Gregor, Tikal – Pokorný, Golonka, Bárta – Dolana, Bukač, Prošek – Michalec, Vaněk, Černý.\n\nSSSR: Pučkov – Henrich Sidorenko, Ragulin, Ivanov, Davydov, Brežněv – Snětkov, Jakušev, Čistovskij – Senjuškin, Almetov, Kiseljev – Pětuchov, Jurzinov, Volkov.\n\n18. ledna 1962 – Praha\nBranky Československa: 18. Jozef Golonka, 24. Jiří Dolana, 25. Miroslav Vlach \nBranky SSSR: 50. Snětkov, 54. Senjuškin.\nRozhodčí: Olivieri (SUI), Wiking (SWE)\n\nČSSR: Mikoláš – Potsch, Bünter, Tikal, Sventek – Pokorný, Pantůček, Vlach (Bárta) – Bárta (Michalec), Golonka, Černý – Dolana, Bukač, Prošek.\n\nSSSR: Pučkov (Činov) – Ivanov, Davidov, Henrich Sidorenko, Ragulin – Senjuškin, Almetov, Kiseljev – Pětuchov, Jurzinov, Volkov – Snětkov, Jakušev, Čistjakov – J. Majorov, Staršinov, B. Majorov.\n\n6. března 1962 – Moskva\nBranky Československa: 2. Vlastimil Bubník \nBranky SSSR: 7. J. Majorov, 42. Volkov.\nRozhodčí: Wojek, Zarzycki (POL)\n\nČSSR: Dzurilla – Kasper, Potsch, Tikal, Gregor – Starší, Golonka, Jiřík – Bubník, Vaněk, Vlach – Dolana, Bukač, Prošek.\n\nSSSR: Pučkov – Henrich Sidorenko, Ragulin, Ivanov, Davydov – J. Majorov, Staršinov, B. Majorov – Volkov, Jurzinov, Pětuchov – Čistovskij, Jakušev, Almětov.\n\n8. března 1962 – Moskva \nBranky Československa: 14. Jiří Dolana, 52. Jaroslav Jiřík \nBranky SSSR: 8. Staršinov, 45. Volkov.\nRozhodčí: Wojek, Zarzycki (POL)\n\nČSSR: Dzurilla – Kasper, Potsch, Tikal, Gregor – Starší, Golonka, Jiřík – Bubník, Vaněk, Vlach – Dolana, Bukač, Prošek.\n\nSSSR: Pučkov – Henrich Sidorenko, Ragulin, Ivanov, Davydov – J. Majorov, Staršinov, B. Majorov – Volkov, Jurzinov, Pětuchov – Snětkov, Jakušev, Almětov.\n\n13. března 1962 – Bukurešť\nBranky Československa: 3x Jaroslav Jiřík, 2x Jozef Golonka, 2x Jan Kasper, Jiří Dolana, Miroslav Vlach, František Vaněk, Rudolf Potsch.\nBranky Rumunska: nikdo\nRozhodčí: Wojek, Zarzycki (POL)\n\nČSSR: Mikoláš – Kasper, Potsch, Tikal, Gregor – Starší, Golonka, Jiřík – Bubník, Vaněk, Černý – Dolana, Bukač, Vlach.\n\n\n"}
{"id": "665879", "url": "https://cs.wikipedia.org/wiki?curid=665879", "title": "Kostel Nanebevstoupení Páně", "text": "Kostel Nanebevstoupení Páně\n\nKostelů Nanebevstoupení Páně je více:\n\n\n\n\n"}
{"id": "665880", "url": "https://cs.wikipedia.org/wiki?curid=665880", "title": "Letiště Ontario", "text": "Letiště Ontario\n\nMezinárodní letiště Ontario (Ontario International Airport, IATA: ONT, ICAO: KONT, FAA LID: ONT) mezinárodní letiště v Ontario (Kalifornie), 3 km východně od Ontaria a 60 km na východ od Los Angeles. V roce 2006 přepravil 7 049 904 cestujících.\n\nOntario International Airport má 2 terminálů i mezinárodní terminál.\n\n\n\n\n"}
{"id": "665881", "url": "https://cs.wikipedia.org/wiki?curid=665881", "title": "Anne Parillaud", "text": "Anne Parillaud\n\nAnne Parillaud (* 6. května 1960 v Paříži) je francouzská herečka a první manželka režiséra Luce Bessona, držitelka francouzské filmové ceny César za snímek \"Brutální Nikita\" z roku 1990.\n\nPoprvé byla provdána za režiséra filmu \"Brutální Nikita\" Luce Bessona, se kterým měla dceru. Jejím dalším manželem se stal francouzský skladatel elektronické hudby Jean-Michel Jarre.\n\nVe francouzském filmu a v televizi začínala účinkovat v druhé polovině 70. let 20. století ještě jako studentka (studovala nejprve balet, později pak dramatické umění). Od roku 1977 také vystupuje v divadle. Mezi největší ženské herecké hvězdy francouzského filmu ji zařadila její zlomová hlavní role v kriminálním dramatu \"Brutální Nikita\" z roku 1990.\n\n\n"}
{"id": "665882", "url": "https://cs.wikipedia.org/wiki?curid=665882", "title": "Fridolín Hoyer", "text": "Fridolín Hoyer\n\nFridolín Hoyer (23. prosince 1868 Žižkov – 11. června 1947 Smíchov) byl průkopník a významný představitel kulturistiky, vzpírání, fitnessu a boxu v českých zemích.\n\nV roce 1895 založil spolu s Josefem Balejem Klub atletů Žižkov, první těžkoatletický oddíl v Čechách. V roce 1907 otevřel školu tělesné kultury, první zařízení svého druhu v tehdejším Rakousku.\n\n\n"}
{"id": "665885", "url": "https://cs.wikipedia.org/wiki?curid=665885", "title": "San Francisco International Airport", "text": "San Francisco International Airport\n\nMezinárodní letiště San Francisco (IATA: SFO, ICAO: KSFO, FAA LID: SFO) je největší letiště v San Franciscu v Bay Area. V roce 2010 letiště odbavilo 39 miliónů cestujících.\n\n\n\n\n\n\n\n"}
{"id": "665890", "url": "https://cs.wikipedia.org/wiki?curid=665890", "title": "Fabian", "text": "Fabian\n\nFabian, Fabián nebo Fábián může být:\n\n\n\n\n"}
{"id": "665891", "url": "https://cs.wikipedia.org/wiki?curid=665891", "title": "Reálné gymnázium a základní škola města Prostějova", "text": "Reálné gymnázium a základní škola města Prostějova\n\nReálné gymnázium a základní škola města Prostějova je škola v Prostějově poskytující základní a střední vzdělání. Byla založena v roce 1992. Zřizovatelem je Město Prostějov.\n\nZákladní škola je úplná základní škola s devíti postupnými ročníky, v každém ročníku jsou dvě paralelní třídy. V současné době ji navštěvuje asi 500 žáků. Gymnázium nabízí dvě formy studia – šestileté a čtyřleté, přičemž výuka klade důraz především na přírodní vědy a moderní jazyky. Ředitelkou školy byla mezi léty 1992 až 1994 RNDr. Jarmila Dostálová, poté byl ředitelem v letech 1994 - 2010 PhDr. Václav Kolář. Po něm nastoupil v září 2010 RNDr. Ing. Rostislav Halaš.\n\nStravování žáků a studentů zajišťuje školní jídelna s kapacitou 1000 strávníků. Pro žáky I. stupně ZŠ je zřízena školní družina.\nDo všech prostor školy je zabezpečen bezbariérový přístup.\n\n"}
{"id": "665892", "url": "https://cs.wikipedia.org/wiki?curid=665892", "title": "Tobiáš Jan Becker", "text": "Tobiáš Jan Becker\n\nTobiáš Jan Becker (15. červenec 1649 Králíky – 11. září 1710 Hradec Králové) byl katolický kněz a pátý královéhradecký biskup.\n\nNarodil se v rodině kralického starosty Johanna Beckera. Studoval bohosloví v Kladsku a v Praze. Během studií působil jako vychovatel na zámku ve Slatiňanech. Na kněze byl vysvěcen v roce 1673. Působil jako kaplan a zpovědník v klášteře Voršilek. V roce 1679 byl jmenován děkanem v Hostinném. V roce 1681 byl zvolen kanovníkem metropolitní kapituly u svatého Víta v Praze. Zde nechal postavit v roce 1692 mramorové zábradlí kolem hrobu Jana Nepomuckého.\n\nV roce 1695 založil v blízkosti Králík kapli Panny Marie na Lysém vrchu (dnes Hora Matky Boží). V letech 1701–1704 zde pak vybudoval poutní areál.\n\nDne 24. listopadu 1701 jej císař Leopold I. jmenoval pátým královéhradeckým biskupem. Tato volba byla potvrzena papežem Klementem XI. dne 3. dubna 1702. Biskupské svěcení mu udělil litoměřický biskup Jaroslav ze Šternberka dne 14. května 1702 a 27. května byl uveden do úřadu při mši v katedrále Svatého Ducha.\n\nBěhem svého episkopátu se mu podařilo vyřešit finanční situaci biskupství. Pustil se rovněž do stavební činnosti: v Hradci Králové vybudoval biskupskou rezidenci na Velkém náměstí, biskupský kněžský seminář a kanovnické domy v sousedství katedrály.\n\nV roce 1709 započal s rozšířením biskupské rezidence (zámku) v Chrasti u Chrudimi o východní křídlo a kapli. Dne 12. dubna 1710 položil základní kámen nového kostela Nejsvětější Trojice tamtéž.\n\n\n"}
{"id": "665893", "url": "https://cs.wikipedia.org/wiki?curid=665893", "title": "Kaple Nanebevstoupení Páně", "text": "Kaple Nanebevstoupení Páně\n\nKaplí Nanebevstoupení Páně je více:\n\n\n"}
{"id": "665895", "url": "https://cs.wikipedia.org/wiki?curid=665895", "title": "František Vaněk", "text": "František Vaněk\n\nJméno a příjmení František Vaněk se může vztahovat k následujícím osobnostem:\n\n"}
{"id": "665901", "url": "https://cs.wikipedia.org/wiki?curid=665901", "title": "Bílý kopec (Svitavská pahorkatina)", "text": "Bílý kopec (Svitavská pahorkatina)\n\nBílý kopec (německy \"Weisse Berg\", 246 m n. m.) je vrchol v okrese Pardubice Pardubického kraje. Leží asi 1 km ssz. od obce Bezděkov, vrcholem na katastrálním území obce Valy, východními a jižními svahy na území Bezděkova.\n\nJe to nevýrazný plochý protáhlý strukturně denudační hřbet, asymetrický (s příkřejšími západními svahy), ze slínovců a prachovců středního až svrchního turonu. Vrch je převážně zalesněný borovými a smrkovými porosty.\n\nGeomorfologicky vrch náleží do celku Svitavská pahorkatina, podcelku Chrudimská tabule a okrsku Heřmanoměstecká tabule.\n\nBílý kopec spadá do povodí Labe, které protéká pod severním svahem náhorní plošiny, a okolí vrcholu odvodňují jeho levé přítoky. Nejvýznamnějším je Struha protékající pod západním svahem, podél které je zřízena přírodní památka Meandry Struhy. Severovýchodně od vrcholu u lokality Kokešov se nachází upravený pramen Lánského potoka, severně pak pramen bezejmenného potoka napájejícího nedaleký rybník Crkáň.\n\nProstor a okolí vrcholu je souvisle zalesněno s výjimkou východně umístěného průseku pro vedení 110 kV a 220 kV a několika nevelkých pasek. Vrcholovým prostorem prochází silnice Opočínek – Bezděkov, která severně od něj křižuje silnici I/2 Praha – Pardubice. Jsou zde vedeny cyklistické trasy 4041 a 4127 a zeleně značená trasa 4289, která zde má stejnojmenné rozcestí. V blízkosti vrcholu se též nachází dvojice obytných staveb a lesní hřbitov.\n"}
{"id": "665913", "url": "https://cs.wikipedia.org/wiki?curid=665913", "title": "Turistická značená trasa 7274", "text": "Turistická značená trasa 7274\n\nPočátek trasy se nachází v západním úbočí Slamníku na rozcestí s modře značenou turistickou trasou 1933 \"Kolotoč - sjezdovka\". Nejprve klesá podél lanové dráhy Dolní Morava - Sněžník a poté po místních komunikacích do Velké Moravy. Zde se nachází východzí bod souběžné naučné stezky Králický Sněžník, která není značena standardními značkami určenými pro naučné stezky, ale ve své počáteční fázi využívá značení trasy 7274.\n\nTrasa brzy opouští zástavbu Horní Moravy a pod již neprovozovaným mramorovým lomem opouští v tomto místě již neveřejnou údolní asfaltovou komunikaci a pokračuje lesní cestou po levém břehu řeky Moravy ve směru proti jejímu proudu. V tomto prostoru vstupuje trasa do národní přírodní rezervace Králický Sněžník, jejímž územím je vedena v celé své zbývající části. V závěru trasa 7274 na rozcestí pod chatou \"Vilemínka\" opouští tok Moravy a stoupá směr vrchol hory Králický Sněžník. Lesní cesta se postuně mění na pěšinu. Stoupá nejprve prudce do jižního svahu, poté se stáčí k východu a křižuje výrazný lavinový svah, jehož osu tvoří opět tok Moravy, a pokračuje úbočím do jihovýchodního svahu na rozcestí \"Franciska\", u kterého se nachází srub horské služby. Zde se přimyká k červeně značené trase 0415 a společně s ní stoupá jihovýchodním svahem Sněžníku kolem pramene Moravy na vrchol, kde končí. Trasa 0415 pokračuje jihozápadním směrem do úbočí Malosněžnického hřbetu a do Králík a neznačená naučná stezka, která dosud vedla v souběhu s trasou 7274, do ní na vrcholu Sněžníku přechází.\n\n\n"}
{"id": "665915", "url": "https://cs.wikipedia.org/wiki?curid=665915", "title": "Bídníci (rozcestník)", "text": "Bídníci (rozcestník)\n\nBídníci (francouzsky: \"Les Misérables\") mohou být:\n\n\n\n"}
{"id": "665916", "url": "https://cs.wikipedia.org/wiki?curid=665916", "title": "Mostní římsa", "text": "Mostní římsa\n\nMostní římsa je prvek mostu, který slouží k uchycení zábradlí či svodidla, aby vytvořilo zvýšenou obrubu na mostech, kde nejsou chodníky, případně římsy jsou součásti chodníků.\n\nŘímsy můžou být vyrobeny z prefabrikovaných prvků, či z monolitických. Římsy lze vytvořit i kombinací stavebních prvků.\n\nAktuálně se používají kombinace prvků, kdy se vybuduje monolitická římsa za použití prefabrikátů. Prefabrikát má tloušťku 100 mm a délku 2000 mm a zajišťuje pohledovou a bednící funkci. Tyto prefabrikáty mají různou výšku, například 550, 600, či 650 mm. Většinou mají dva druhy třmínků, které vyčnívají – nízký z vysoký. Třmínky zajišťují zakotvení prefabrikátu do monolitické části. Délka kotevních třmínků je 600 mm.\n\nPrefabrikáty říms se ukládají pomocí jeřábu, kdy se vyrovnají jak směrově, tak i výškově, aby měly požadovanou polohu. Třmínky, které vyčnívají, se přivaří ke kotvám římsy. Vzdálenost mezi osami kotev a lící nosné konstrukce je mezí 230 a 400 mm.\n"}
{"id": "665919", "url": "https://cs.wikipedia.org/wiki?curid=665919", "title": "Defrosted", "text": "Defrosted\n\nDefrosted je druhé studiové album psychedelic rockové skupiny Frijid Pink, vydané v létě roku 1970 u Parrot Records.\n\n\n\n\n"}
{"id": "665930", "url": "https://cs.wikipedia.org/wiki?curid=665930", "title": "Mostní zábradlí", "text": "Mostní zábradlí\n\nMostní zábradlí slouží k ochraně cyklistů a chodců. Slouží též alespoň částečně i k ochraně silničního provozu a ochraně obsluhy, když se provádí revize mostu.\n\n\nBěžně se navrhuje ocelové zábradlí, které splňuje podmínky hmotnosti a estetičnosti\n\nMadlo zábradlí se navrhuje o minimální výšce 1100 mm nad zpevněním. Výplň zábradlí není potřeba ani se nenavrhuje. Pouze u starších mostů se navrhovala, případně kombinovala s drátěným pletivem.\n\nMaximální mezera mezi svislými pruty musí být 115 mm (velikost dětské hlavy).\n\nMezera mezi vodorovnou příčnou a povrchem chodníku musí být též menší než 115 mm.\n\nToto zábradlí musí být umístěno ve všech objektech, které náleží stanici. Také v na trati, která má římsy nad komunikací, terénem, dnem vodního toku, větší než 2 m\n\nVýška zábradlí musí být 1100 mm a je nutné, aby mělo krom madel též přičle a výplně (dle rozměrů na silničních zábradlích). Dolní přičle má minimální vzdálenost od povrchu 100 mm.\nZábradlí lze nahradit plnostěnným nosníkem s minimální výškou 900 mm, s minimální šířkou 200 mm. Nosníky, které nesplňují minimální výšku, musí být doplněny do výšky 1100 mm zábradlím.\n"}
{"id": "665932", "url": "https://cs.wikipedia.org/wiki?curid=665932", "title": "Kamil Varga", "text": "Kamil Varga\n\nKamil Varga (* 22. prosince 1962, Štúrovo) je slovenský fotograf žijící v Praze.\n\nPo studiu na střední umělecko-průmyslové škole v Košicích odešel v roce 1982 studovat do Prahy na Akademii múzických umění. Ve své tvorbě používá luminografii, montáže a různé kombinované techniky. Patří do skupiny fotografů označované jako slovenská nová vlna spolu s Tono Stanem, Rudo Prekopem, Miro Švolíkem, Vasilem Stanko a Peterem Župníkem, kteří v první polovině 80. let bourali zaběhnutá klišé inscenované fotografie.\n\n"}
{"id": "665933", "url": "https://cs.wikipedia.org/wiki?curid=665933", "title": "Kaulicové", "text": "Kaulicové\n\nKaulicové je kmen původních obyvatel na západě státu Washington. Skládá se ze dvou odlišných skupin: Horní Kaulicové (Taidnapam) a Dolní Kaulicové (Kawlic).\n\nPůvodním jazykem kmenu je kauličtina, která patří do rodiny Sališských jazyků. Později ale Horní Kaulicové převzali sahaptinštinu, kterou mluví především kmeny východně od Kaskádového pohoří.\n\nKaulicové se staly federálně uznávaným kmenem v únoru 2000 a tak jim federální vláda založila rezervaci nedaleko města Longview, kde se nacházejí kmenové úřady.\n\nKaulicové vyráběli šupinaté spirálovité košíky se silnými geometrickými nároky, které byly vyráběny z rostlin \"xerophyllum tenax\" a kořenů cedrů a přesliček a byly používány ke sběru ovoce a plodů. Takové koše byly často opravovány a uchovávány pro další generace.\n\nKaulicové se původně nacházeli na březích řek Cowlitz a Lewis, dále také v pevnosti Fort Vancouver. Prvním bělochem, který se pokusil o kontakt s kmenem, byl Québečan Simon Plamondon, který se později oženil s dcerou náčelníka Scanewey Thas-e-muth.\n"}
{"id": "665936", "url": "https://cs.wikipedia.org/wiki?curid=665936", "title": "Malcha", "text": "Malcha\n\nMalcha (: ) je čtvrť nacházející se v jihozápadní části Jeruzaléma v Izraeli. Sousedí se čtvrtěmi Pat a Kirjat ha-Jovel a před vznikem Izraele v roce 1948 se zde nacházela arabská vesnice al-Máliha (: ). Oficiální hebrejský název čtvrti Manachat pochází z názvu stejnojmenného biblického města.\n\nV roce 1596 byla al-Malicha součástí jeruzalémské nahije (subdistriktu) Osmanské říše. Žilo v ní 286 obyvatel, kteří platili daně z pšenice, ječmene, olivových a ovocných stromů, koz a úlů. Koncem 70. let 19. století byla vesnice popisována jako vesnice střední velikosti, nacházející se vysoko na ploché vyvýšenině, jižně od Ajn Džalu.\n\nBěhem války za nezávislost byla vesnice al-Máliha s 2250 obyvateli obsazena během bitvy o jižní Jeruzalém. Na počátku války podepsala vesnice spolu s vesnicemi al-Kastal, Sur Baher a Dejr Jásin dohodu s Haganou o neútočení. Dne 12. dubna 1948 začali obyvatelé vesnice, společně s vesničany z Kalunije a Bejt Iksy utíkat ve strachu, který vyvolal masakr Dejr Jásin. Irgun zaútočil na al-Málihu v ranních hodinách 14. července 1948, avšak o několik hodin později zahájili Arabové protiútok a obsadili jednu z opevněných pozic. Stáhli se až poté, co Irgunu dorazily posily a vesnice tak připadla pod izraelskou kontrolu. Původní arabští obyvatelé prchli do Betléma, kde zůstali pod jordánskou nadvládou. Jejich domy zanedlouho obsadili židovští uprchlíci z arabských zemí, především z Iráku. Ještě před vznikem Izraele byla část místních pozemků skoupena rodinou Valerových, sefardských Židů, jimž v Jeruzalémě a okolí patřil rozsáhlý majetek a pozemky.\n\nV listopadu 1951 se ve čtvrti Malcha odehrál první útok palestinských fedajínů, při kterém byla teroristy z Šuafatu (tehdy spadal pod Jordánsko) zabita Lea Festingerová.\n\nPod záštitou jeruzalémského magistrátu došlo k modernizaci čtvrti a velké bytové výstavbě na východním svahu nedalekého kopce. V jeho spodní části se nachází nákupní centrum Malcha, Teddyho stadion a železniční stanice Jeruzalém-Malcha. Z vzdělávacích institucí zde působí základní škola Šalom a vyšší odborná škola. Mimo jiné se ve čtvrti nachází Jeruzalémský technologický park, v němž sídlí řada hi-tech a mezinárodních společností, Jeruzalémská biblická zoologická zahrada a basketbalová aréna Malcha.\n\nArcheologické vykopávky, které byly v oblasti prováděny v letech 1987 až 1990, odkryly dvě velké zemědělské vesnice z doby bronzové. Ty byly vystaveny nad sebou a předpokládá se, že jedna z nich by mohla být kanaánské město Manachat, které leželo na severní hranici kmene Juda (Jozue 15:29). Pozůstatky vesnice je možné spatřit v Biblické Zoo.\n\n\n"}
{"id": "665940", "url": "https://cs.wikipedia.org/wiki?curid=665940", "title": "Robert Lamoureux", "text": "Robert Lamoureux\n\nRobert Lamoureux (4. ledna 1920, Saint-Mandé, Francie – 29. října 2011) byl francouzský filmař a divadelník - herec, scenárista, textař, dramatik a režisér. Mezi jeho nejznámější filmové režijní práce patří filmová trilogie válečných parodií ze 70. let \"Kam se poděla sedmá rota?\" (1973), \"Návrat sedmé roty\" (1975) a \"Sedmá rota za úplňku\" (1977).\n\nSvoji uměleckou kariéru zahájil jakožto klasický kabaretní herec i autor (textař a scenárista), kde patřil mezi největší hvězdy tzv. bulvárního divadla. Po prvních úspěších začal pravidelně vystupovat v rozhlase a nahrávat na gramofonové desky.\n\nJako filmový a televizní herec se ve francouzských filmech začal objevovat na počátku 50. let (snímek \"Král kamelotů\" z roku 1951) a filmovému a televiznímu herectví se pak věnoval až do poloviny 90. let.\n\nSvoji první filmovou režii si vyzkoušel hned podvakrát roce 1960, nicméně v 60. letech a poté i od 80. let se už filmové práci dále systematicky příliš nevěnoval a svůj zájem zaměřil na divadlo, kde působil jako významný dramatik i herec.\n\n\n\n"}
{"id": "665945", "url": "https://cs.wikipedia.org/wiki?curid=665945", "title": "Chamedorea sličná", "text": "Chamedorea sličná\n\nChamedorea sličná (\"Chamaedorea elegans\"), někdy uváděná jako chamedorea zdobná, botanicky také oštěpuška nádherná, je dvoudomá rostlina, která se řadí do čeledi arekovité, jinak nazývané palmy. Chamedorea je také jinak nazývána \"horská palma\". Pochází z Mexika a Střední Ameriky.\n\nChamedorea sličná pochází z hustých lesů Mexika a Guatemaly. Ve svém přirozeném prostředí dosazuje přes 10m výšky. Rostlina má tuhý, hustě kroužkovaný kmen. Její listy jsou světle zelené barvy a jejich tvar je hodně obloukovitě sehnutý.\n\nVzhledem k svému původu je možné Chamedoreu umístit v místnosti i na polostinné místo, ideálně k oknu směrem na sever. Rostlina je stínomilná a snáší i nižší teploty, v létě je vhodná teplota kolem 20 °C, v zimě chladněji. Od června můžeme rostlinu umístit ven na stinnější místo. Chamedorea se přesazuje ve chvíli, kdy kořeny začnou přerůstat okraj květináče.\n\nRostlina se v Evropě pěstuje ze semen. Semena ale klíčí nepravidelně, protože pochází ze sběru planě rostoucích rostlin. Mladě rostliny, přibližně jeden až dva roky staré, se sázejí do květináče po třech.\n\nChamedorea, pokud je o ní správně pečováno, kvete bez ohledu na roční dobu. Rostlina je výjimečná i tím, že kvete již v mládí. Květ má světle žlutou barvu. Samičí květy příjemně voní, však samčí jsou bez vůně.\n\nPokud nechcete, aby se Vaše palma vysilovala květenstvím (např. když kvete opravdu bujně), raději květenství uřízněte dříve, než se rozvine.\n\nRostlina má ráda rovnoměrnou vlhkost zeminy a vysokou vlhkost ve vzduchu, proto je vhodné také rostlinu mlžit rozprašovačem, pokud se nachází v sušším prostředí.\n\nChamedorea nevyžaduje žádný speciální druh zeminy. Použít je možné obvyklou zeminu pro květiny, nějaký jednotný substrát.\n\nTuto rostlinu je vhodné hnojit od března do září v intervalu dvou týdnů.\n\nPokud je rostlina v prostředí, kde je suchý vzduch, může se na ní objevit napadení sviluškami. Při přelití mohou uhnít kořeny.\n\n\n"}
{"id": "665953", "url": "https://cs.wikipedia.org/wiki?curid=665953", "title": "Black and Yellow", "text": "Black and Yellow\n\n„Black and Yellow“ je píseň amerického rappera Wize Khalify, která uvádí jeho třetí album \"Rolling Papers\". Píseň byla vydána jako první singl z alba 14. září 2010. V únoru 2011 se píseň vyšplhala na první pozici v žebříčku Billboard Hot 100.\n\nNázev písně odkazuje na barvy města Pittsburgh a jeho týmu amerického fotbalu Pittsburgh Steelers.\n\n\nMnoho umělců nahrálo vlastní verze této písně, které převážně odkazovaly na jiné sportovní týmy.\n"}
{"id": "665958", "url": "https://cs.wikipedia.org/wiki?curid=665958", "title": "Daimler DS420", "text": "Daimler DS420\n\nDaimler DS420 je luxusní limuzína vyráběná firmou Daimler Motor Company (Jaguar) v letech 1968–1992 Byla odvozena od automobilu Jaguar Mark X.\n\nV několika zemích jsou tyto limuzíny používány jako oficiální státní vozy – používají je i členové britské a dánské královské rodiny.\n\nCelkem bylo vyrobeno 5 043 vozů.\n\n\n"}
{"id": "665963", "url": "https://cs.wikipedia.org/wiki?curid=665963", "title": "Bídníci (Městské divadlo Brno)", "text": "Bídníci (Městské divadlo Brno)\n\nBídníci (Městské divadlo Brno) ve francouzském originále \"Les Misérables\" (Claude-Michel Schönberg) je zpracování francouzského muzikálu Městským divadlem Brno.\n\nPředstavení mělo v Brně premiéru 13. února 2009 a jeho režisérem je Stanislav Moša. Muzikál se, jako ostatně všechny muzikály tohoto divadla, odehrává na nové hudební scéně. Celková délka činí 3 hodiny 5 minut s jednou dvacetiminutovou přestávkou.\n\nModerní hudební scéna umožňuje značné vymoženosti kulis jako spouštění kulis seshora či největší z nich přisunout zboku. Režisér hojně využívá kontrastů, některé scény jsou doslova pompézní, jiné jsou zcela prázdné. Na představení je připraveno až 500 dobových kostýmů.\n\nDěj muzikálu se přímo drží děje knihy.\n\nVětšina rolí je alternována.\n\n"}
{"id": "665964", "url": "https://cs.wikipedia.org/wiki?curid=665964", "title": "Stefan Bryła", "text": "Stefan Bryła\n\nStefan Władysław Bryła (17. srpna 1886 Krakov – 3. prosince 1943 Varšava) – byl polský stavební inženýr a pionýr svařování, politik a poslanec Sejmu.\n\nOd roku 1921 přednášel konstrukci mostů na Lvovské polytechnice a od roku 1934 na polytechnice ve Varšavě. Bryła je autorem řady významných staveb, včetně prvního svařovaného silničního mostu přes řeku Słudwia v obci Maurzyce pod Łowiczem z roku 1929 a mrakodrapu Prudential ve Varšavě z roku 1934.\nV roce 1928 zpracoval na základě pokynu Ministerstva veřejných prací pravidla pro svařování stavebních ocelových konstrukcí. Tyto se staly vzorem pro obdobné předpisy v dalších zemích. O rok později byl jmenován stálým členem mezinárodního výboru pro mosty a inženýrské stavby. Publikoval na 250 vědeckých prací, učebnic a článků. Byl respektovaným inženýrem a teoretikem svařování na mezinárodní úrovni. Spolupracoval při výstavbě mrakodrapů v USA, včetně Woolworth Building v New Yorku (v té době nejvyšší budova na světě).\n\nStefan Bryła se rovněž zabýval politikou. V letech 1923–1926 vedl ve Lvově pobočku křesťanské demokracie. Byl poslancem Sejmu v I., II. a III. běhu (1926-1935) za okres Lvov. \n\nOd roku 1939 během německé okupace působil skrytě jako děkan Fakulty architektury Varšavské polytechniky. Stal se představitelem podzemní buňky pro veřejné práce a obnovu. V této funkci vypracoval desetiletý plán poválečné obnovy Polska zničeného válkou a také instrukce pro diverzní skupinu Zemské armády – \"Jak ničit ocelové mosty\". Za tuto aktivitu byl 16. listopadu 1943 zatčen Němci a 3. prosince zastřelen ve Varšavě na křižovatce ulic Puławska a Goworka. Jeho symbolický hrob se nachází na Varšavských hřbitovech (Cmentarz Powązkowski w Warszawie).\n\n\n\n\nPolský svaz stavebních inženýrů a techniků ustanovil v roce 1964 \"cenu Stefana Bryły\", která je každoročně udělována osobnostem s vynikajícími úspěchy v oblasti vědy, výzkumu a technologie stavebních konstrukcí. Toto ocenění má vysokou prestiž v oboru inženýrských konstrukcí.\n\nV roce 1994 Fakulta architektury, Vysokého učení technického ve Varšavě (Varšavská polytechnika) pojmenovala jeden ze sálů po profesoru Stefanu Bryłovi – děkanovi v letech 1939 – 1943.\n\nV roce 1995 American Welding Society (tj. Americká společnost pro svařování) udělila Stefanu Bryłovi in memoriam \"Historic Welded Structure Award\" (cena Historická svařovaná konstrukce) za svařovaný most přes řeku Słudwia.\n\nJméno profesora Stefana Bryły nese i XCIII. Všeobecně vzdělávací lyceum, pět Průmyslových škol stavebních a 24 základních škol.\n"}
{"id": "665967", "url": "https://cs.wikipedia.org/wiki?curid=665967", "title": "Fink", "text": "Fink\n\nPříjmení Fink nosí více různých osobností:\n\n\n"}
{"id": "665969", "url": "https://cs.wikipedia.org/wiki?curid=665969", "title": "Kencie", "text": "Kencie\n\nKencie (\"Howea\", syn. \"Howeia\") je rod palem pocházející z ostrova lorda Howa v Austrálii. Zahrnuje dva blízce příbuzné druhy, které se od sebe v mládí těžko rozlišují, až později se lépe rozeznají podle vzrůstu:\n\nKencie se v Česku pěstuje ze semen, které se dovážejí z Austrálie. Rostliny jsou většinou zasazeny po třech kusech do jednoho květináče. Oba druhy tvoří kmínek. Jedny z mála druhů palem, které se velmi snadno pěstují. Velice dobře vypadají v interiéru jako dekorace.\n\nRostlinu je nejvhodnější umístit v místnosti na světlé až polostinné místo. Kencie nesnášejíí slunce. Stačí jim i málo světla. Vhodná teplota je pro palmu přes den do 25 °C a přes noc 15-18 °C. Od konce května můžeme rostlinu umístit ven na místo, kde bude mít stín a bude v závětří. Rostlina se přesazuje jen v případě, že je květináč zcela prokořeněný. Při přesazování je vhodné položit na dno květináče vrstvu keramzitu nebo střepů.\n\nKencie se zalévá jen mírně a vždy se musí nechat dobře vyschnout. V zimě se může rostlina lehce přelít, a to zejména, pokud je pěstována v plastovém květináči, proto je lepší kencii pěstovat v hliněným květináči, který je schopný vysát přebytečnou vodu a pak ji postupně předávat do půdy.\nPro kencii je možné použít obvyklou zeminu pro květ, do které přimícháme trochu písku. Tato palma se hnojí od března do září.\n\nPokud je rostlina v prostředí, kde je suchý vzduch, může se na ní objevit napadení sviluškami a štítěnkami. Při přelévání rostliny zahnívá vegetační vrchol, tzv. „srdce“.\n\n\n"}
{"id": "665972", "url": "https://cs.wikipedia.org/wiki?curid=665972", "title": "Československá hokejová reprezentace v sezóně 1960/1961", "text": "Československá hokejová reprezentace v sezóně 1960/1961\n\n Československo – Švédsko 1:3 (0:1, 1:2, 1:0)\n\n20. listopadu 1960 – Praha\nBranky Československa: 55. Július Černický \nBranky Švédska: 18. Ulf Sterner, 26. Per-Olof Härdin, 33. Ronald Pettersson\nRozhodčí: Starovojtov (URS), Gross (GDR)\n\nČSR: Vladimír Dzurilla – Rudolf Potsch, Jan Kasper, Zdeněk Landa, Stanislav Sventek, Jaromír Bünter – Bronislav Danda, Václav Pantůček, František Schwach (21. Miroslav Vlach) – Július Černický, Jozef Golonka, Ján Starší – Jiří Dolana, Josef Barta, Miroslav Vlach (21. Josef Klíma).\n\nŠvédsko: Klockare (Kjell Svensson) – Roland Stoltz, Lars Björn, Gert Blomé, Bert-Olov Nordlander – Ronald Pettersson, Nisse Nilsson, Lars-Eric Lundvall – Thulin, Sven Tumba Johansson, Carl-Göran Öberg – Ulf Sterner, L. Johansson, Per-Olof Härdin – Anders Andersson.\n\n21. listopadu 1960 – Praha\nBranky Československa: 10. Václav Pantůček \nBranky Švédska: 3. Carl-Göran Öberg, 44. Ulf Sterner\nRozhodčí: Starovojtov (URS), Gross (GDR)\n\nČSR: Josef Mikoláš – Rudolf Potsch, Jaromír Bünter (Jan Kasper), Zdeněk Landa, Stanislav Sventek – Bronislav Danda, Václav Pantůček (21. Karol Fako), Miroslav Vlach – Ján Starší, Jozef Golonka, Július Černický – František Schwach, Josef Klíma (Karol Fako), Josef Barta.\n\nŠvédsko: Kjell Svensson – Roland Stoltz, Lars Björn, Gert Blomé, Bert-Olov Nordlander – Ronald Pettersson, Nisse Nilsson, Lars-Eric Lundvall – Thulin, Sven Tumba Johansson, Carl-Göran Öberg – Ulf Sterner, L. Johansson, Anders Andersson.\n\n18. února 1961 – Praha \nBranky Československa: 12. Ján Starší, 14. Miroslav Vlach, 29. František Gregor, 30. Zdeněk Kepák, 31. František Vaněk, 44. Jan Klapáč \nBranky Kanady: 18. Walter Peacosh, 24. Adolphe Tambellini, 32. Adolphe Tambellini, 34. Walter Peacosh, 37. Mike Lagace, 43. David Rusnell, 56. Darryl Sly\nRozhodčí: Ščelkov (URS), Wycisk (POL)\n\nČSSR: Josef Mikoláš – František Gregor, Jan Kasper, Stanislav Sventek, Jaromír Bünter – Josef Černý, František Vaněk, Ján Starší – Miroslav Vlach, Luděk Bukač, Jiří Dolana – Jaroslav Walter, Zdeněk Kepák, Jan Klapáč – Zdeněk Haber.\n\nKanada: Seth Martin – Darryl Sly, Don Fletcher, Harry Smith, George Ferguson – Mike Lagace, David Rusnell, Cal Hockley – Robert Kromm, Walter Peacosh, Norman Lenardon – Hal Jones, Gerry Penner, Adolphe Tambellini – Jack McLeod, John McIntyre.\n\n21. února 1961 – Ostrava\nBranky Československa: 2x František Gregor, Zdeněk Haber, Ján Starší, František Vaněk, Josef Černý\nBranky USA: Dan Dillworth, Dick Burg, Cronkhite.\nRozhodčí: Ščelkov (URS), Wycisk (POL)\n\nČSSR: Josef Mikoláš – Stanislav Sventek, Jan Kasper, Jaromír Bünter, František Gregor – Ján Starší, František Vaněk, Josef Černý – Zdeněk Kepák, Václav Pantůček, Zdeněk Haber – Jiří Dolana, Luděk Bukač, Jaroslav Walter.\n\nUSA: Larry Palmer - Dale Noreen, Tim Riley, Jim Westby, Dick Burg - Herb Brooks, Paul Johnson, Jack Williams - Dan Dillworth, Bob Turk, David Frank - David Rowick, Cronkhite, Sam Grafstrom.\n\n\n"}
{"id": "665977", "url": "https://cs.wikipedia.org/wiki?curid=665977", "title": "MojeID", "text": "MojeID\n\nmojeID je služba, která dovoluje uživatelům zřídit si a centrálně spravovat svoji internetovou identitu (soubor osobních údajů – například jméno, příjmení, emailová adresa, telefon a další, doplněný o přihlašovací metody a údaje). S takovou identitou se pak uživatelé mohou přihlašovat na webových stránkách, které službu mojeID podporují, bez nutnosti registrace a nastavování uživatelského jména a hesla. MojeID je založeno na standardu OpenID pro správu internetových identit, ale je specificky upraveno pro prostředí českého internetu.\n\nMojeID je služba, která si klade za cíl na jedné straně usnadňovat uživatelům pohyb po Internetu a na straně druhé provozovatelům webových služeb přivádět ověřené uživatele. Byla spuštěna 26. října 2010 správcem národní domény .cz, sdružením CZ.NIC.\n\nKaždý uživatel, který se registruje do mojeID, prochází několika stupni ověření. Povinně ověřované údaje jsou e-mailová adresa a číslo mobilního telefonu. Jejich ověření probíhá pomocí kódů PIN1 (e-mail) a PIN2 (SMS), které uživatel vyplňuje v průběhu registrace. Bez ověření těchto údajů nelze začít účet mojeID používat. Účet s ověřenou e-mailovou adresou a číslem mobilního telefonu má status tzv. „částečně ověřeného účtu mojeID“.\n\nDalší (volitelný) ověřovaný údaj je korespondenční adresa. K ověření korespondenční adresy dochází po zadání kódu PIN3, který uživateli přijde poštou na adresu uvedenou při registraci, do příslušného pole v uživatelském profilu mojeID. Takovýto účet se potom nazývá „plně ověřený účet mojeID“.\n\nNejvyšší (volitelnou) úrovní ověření je tzv. validace, kdy se na základě osobního dokladu (OP) ověřuje totožnost uživatele. Validace uživatelů probíhá v sídle provozovatele mojeID sdružení CZ.NIC nebo na jiných k tomu určených místech.\n\nKromě výše popsaných ověřovaných údajů si může uživatel ve svém profilu mojeID vyplnit celou řadu dalších údajů, jako např. přezdívku, alternativní kontaktní údaje nebo adresy profilů na sociálních sítích.\n\nPři přihlašování pomocí mojeID k různým službám jsou pak každé konkrétní službě předávány pouze ty údaje, jejichž předání uživatel mojeID pro danou službu odsouhlasí. Výjimkou je informace o úrovni ověření účtu (částečně ověřený/plně ověřený/validovaný), kterou si smluvní partner mojeID může vyžádat o svých uživatelích, při každém jejich přístupu pomocí mojeID do jím provozované služby (e-shopu, diskuzního fóra, komunitního portálu, apod.)\n\nSlužba má tři stupně ověření účtů.\n\n\nPři registraci služby se zadává e-mail, na který přijde PIN1, a telefonní číslo, na které bude zaslán PIN2. Zadáním těchto dvou PIN kódů je základní ověření identity ukončeno a záleží na uživateli, zda přistoupí na další stupně zvyšující důvěryhodnost identity založeného účtu.\n\n\nPozemní poštou na uvedenou adresu přijde PIN3, po vložení tohoto kódu do profilu získává uživatel 2. stupeň verifikace\n\n\nK tomuto ověření je potřeba buď osobní návštěva s platným dokladem totožnosti, nebo zaslaná žádost o validaci kontaktu podepsaná digitálním certifikátem (elektronický podpis), případně zaslaná žádost o validaci kontaktu s úředně ověřeným podpisem.\n\nPrávnické a nepodnikající fyzické osoby mají také možnost provést 3. stupeň validace prostřednictvím své datové schránky, pokud ji mají.\n\nTi, kteří vlastní .cz doménu a jejichž registrátor podporuje službu mojeID, nemusí při aktualizaci svých údajů (změně např. e-mailu nebo doručovací adresy) postupovat prostřednictvím registrátora domény. Mají přímý přístup ke svým osobním údajům uloženým u CZ.NIC, a tak aktualizace údajů proběhne snadno a rychle.\n\nSlužbu provozuje a vyvíjí komerčně neutrální subjekt CZ.NIC, správce národní domény .cz.\n\n\n"}
{"id": "665978", "url": "https://cs.wikipedia.org/wiki?curid=665978", "title": "Mužděj", "text": "Mužděj\n\nMužděj (z rumunského \"must de ai\" – česnekový mošt) je moldavská a rumunská studená omáčka z česneku. Připravuje se tak, že se větší množství oloupaného česneku v hmoždíři utře se solí a rozšlehá s masovým vývarem do homogenní hmoty. Při použití horké vody se z česneku odstraní hořkost. Může se přidat slunečnicový olej, kopr nebo vinný ocet. \n\nMužděj se podává čerstvý k vařené zelenině (fazole, kukuřice, lilek) nebo grilovanému masu, používá se také k dochucení boršče nebo mamaligy.\n\n"}
{"id": "665979", "url": "https://cs.wikipedia.org/wiki?curid=665979", "title": "Jim Murray", "text": "Jim Murray\n\nJim Murray (30. května 1942 – 1. března 2013) byl americký kytarista a hráč na foukací harmoniku. Nejvíce se proslavil jako člen rockové skupiny Quicksilver Messenger Service v letech 1965 až 1967. Zemřel v roce 2013 ve věku sedmdesáti let.\n"}
{"id": "665980", "url": "https://cs.wikipedia.org/wiki?curid=665980", "title": "Boberská vrchovina", "text": "Boberská vrchovina\n\nBoberská vrchovina je geomorfologický podokrsek Broumovské vrchoviny nacházející se v okolí města Žacléře.\n\nBoberská vrchovina spadá do geomorfologického celku Broumovská vrchovina, podcelku Žacléřská vrchovina a okrsku Bernartická vrchovina. Bezprostředně přiléhá k východnímu okraji Krkonoš. Hranice s nimi je uměle stanovena na vrstevnici 645 m n. m. východního svahu Rýchor, což je zároveň i nejvyšší dosažená nadmořská výška v rámci vrchoviny. Jižní hranice s Krkonošským podhůřím prochází prostorem obce Babí a východní hranice se sousedním podokrskem v rámci Broumovské vrchoviny Královeckou vrchovinou je vedena po linii Důlního potoka a říčky Ličné. Na severu se nachází státní hranice s Polskem.\n\nOdhlédneme-li od faktu, že nejvyšší nadmořská výška je stanovena na vrstevnici 645 m n. m. ve východním svahu Krkonoš, je nejvyšším vrcholem Boberské vrchoviny vrch Na Popravišti (635 m) nacházející se jihovýchodně od Žacléře. Dalším významným vrcholem je Stachelberg (634 m) se stejnojmennou dělostřeleckou tvrzí předválečného československého opevnění.\n\nBoberská vrchovina se nachází na hlavním evropském rozvodí Severního a Baltského moře. Severní okraj odvodňuje horní tok řeky Bobr, která pramení ve svahu krkonošského Žacléřského hřbetu, protéká Boberskou vrchovinou a odtéká do Polska, kde se zleva vlévá do Odry. Největší část vrchoviny odvodňuje říčka Ličná, jihozápadní okraj pak Babský potok. Oba toky jsou pravými přítoky Úpy.\n\nNejdůležitější komunikací procházející přes vrchovinu je silnice II/300 z Trutnova do Žacléře, dále se jedná o silnice místního významu. Ze severovýchodu do vrchoviny přichází odbočná železniční trať z Královce, která v Žacléři končí. Z turistických tras je nejvýznamnější červeně značená Cesta bratří Čapků spojující Krkonoše s Trutnovem.\n\nVětšina občanské zástavby v Boberské vrchovině spadá pod město Žacléř a jeho místní části (Bobr, Prkenný Důl), severovýchodní okraj lemuje zástavba Lampertic, na jihovýchodním okraji se nachází Křenov, z jihozápadu do ní zasahuje obec Babí. Dále lze zmínit objekty linie československého opevnění, která vrchovinou prochází v prostoru Stachelbergu. Stejnojmenná dělostřelecká tvrz je muzejně zpřístupněna. V Prkenném Dole se nachází lyžařské centrum, jehož součástí je i lanová dráha Karolínka.\n"}
{"id": "665981", "url": "https://cs.wikipedia.org/wiki?curid=665981", "title": "Zoogz Rift", "text": "Zoogz Rift\n\nZoogz Rift (jako Robert Pawlikowski; 10. července 1953 – 22. března 2011) byl americký wrestler, hudebník a skladatel hrající experimentální rock.\n"}
{"id": "665982", "url": "https://cs.wikipedia.org/wiki?curid=665982", "title": "Letiště San Diego", "text": "Letiště San Diego\n\nLetiště San Diego (IATA: SAN, ICAO: KSAN, FAA LID: SAN) je mezinárodní letiště v San Diegu v Kalifornii. V roce 2009 letiště odbavilo 16,9 miliónů cestujících.\n\n\n\n\n"}
{"id": "665983", "url": "https://cs.wikipedia.org/wiki?curid=665983", "title": "Schwarzburg", "text": "Schwarzburg\n\nSchwarzburg je obec v německé spolkové zemi Durynsko. Leží na řece Schwarze v pohoří Durynský les v zemském okrese Saalfeld-Rudolstadt. Významnou dominantou obce je stejnojmenný zámek, který spravoval od 12. století šlechtický rod Schwarzburgů. V roce 2013 zde žilo přes 500 obyvatel.\n\nPrvní písemná zmínka o osadě s názvem Schwartzinburg pochází z roku 1071. Vesnice ležící pod hradem se snažila o využití vodní energie, nacházely se zde mlýny, pily a hamry využívající vodní kola, a tak se obec stala malým průmyslovým centrem. V období vrcholného středověku byla obec významným místem rýžování zlata. Po roce 1846, kdy ve Schwarzburgu přestal fungovat kovářský hamr, postihla obec velká vlna emigrace – více než 20 % populace se odstěhovalo do Severní Ameriky. Vesnice se později stala významným střediskem cestovního ruchu, navštěvovali ji například studenti z Jeny nebo malíři působící v období romantismu.\n\nSchwarzburg se stal také významným historickým místem, když zde byl v roce 1919 na dovolené první německý prezident Friedrich Ebert a podepsal zde 11. srpna Výmarskou ústavu, tedy demokratickou ústavu Německé říše v období Výmarské republiky.\n\n"}
{"id": "665984", "url": "https://cs.wikipedia.org/wiki?curid=665984", "title": "Plavuník alpínský", "text": "Plavuník alpínský\n\nPlavuník alpínský (\"Diphasiastrum alpinum\") je rostlina z čeledi plavuňovité, kterou lze vzácně nalézt i v horských oblastech ČR.\n\nPlavuník alpínský má plazivé lodyhy, které mohou dosáhnout délky až 50 cm. Postranní větve odrůstají vzhůru, jejich výška nepřesahuje 15 cm. Listy jsou modrozelené, zašpičatělé, celokrajné, k větvi volně přilehlé ve 4 podélných řadách. Od větve listy vyrůstají téměř kolmo vůči její ose, jejich vrcholová část už je však s osou větve rovnoběžná. Vrchol listů je mírně srpovitě zahnutý. Výtrusnicové klasy jsou bez stopky (přisedlé) nebo jen s velmi krátkou stopkou, asi 15 mm dlouhé, rostou jednotlivě a přesahují sterilní větve. Sporofyly jsou kopinaté, mají dlouhé, odstálé tupé špičky a jsou více než dvakrát delší než výtrusnice. Výtrusy dosahují zralosti v období od července do září.\n\nRostlina vyhledává kyselé, chudé, nevápenaté písčité půdy, ale roste i na půdách s rašelinným humusem ve vřesovištích a v borůvčích.\n\nPlavuník alpínský roste v pohořích napříč střední a jižní Evropou, dále v severní Evropě, v severozápadní Asii, ve střední Asii a na Kavkaze, vzácně i v Severní Americe. V ČR se tento druh také vyskytuje, a to v subalpínských oblastech Krkonoš, Hrubého Jeseníku a Šumavy - zde je zachován jako glaciální relikt.\n\nPodle platné legislativy je v ČR tento druh dle Zákona o ochraně přírody a krajiny, č. 114/1992 Sb. a Vyhlášky MŽP ČR, č. 395/1992 Sb. (tento zákon doplňující) právně klasifikován jako silně ohrožený.\n\n\n\n \n"}
{"id": "665987", "url": "https://cs.wikipedia.org/wiki?curid=665987", "title": "Sagrotan", "text": "Sagrotan\n\nSagrotan (z lat. \"Sanus\" = zdravý; obchodní ředitel firmy se jmenoval Arnold Groethuysen) je dezinfekční prostředek. Vznikl v roce 1913.\n\nHamburská firma Schülke & Mayr uvedla na trh dezinfekční prostředek Sagrotan.\nByl to chlorovaný fenol, který vyvinula chemická laboratoř firmy. Směrnici tomuto snažení udala habilitační práce chemika Laubenheimera na téma \"Fenol a jeho deriváty\" (1909), která přinesla řadu podnětů pro syntézu různých dezinficiencií.\n\nPo první světové válce se stal Sagrotan známým po celém světě. Tento prostředek v sobě spojil řadu vlastností: na jeho dezinfekční schopnost bylo možno se spolehnout, kromě toho jim bylo možno provádět očistu povrchu kůže i ran, měl dezodorační vlastnosti, byl netoxický a nedráždivý. Oproti Lysolu (kresolu), užívaném do té doby k zvládání epidemií a k jejich profylaxi, platil Sagrotan za prostředek jemné hygienické dezinfekce, tj. dezinfikování rukou, kůže a sliznic.\n\nBěhem dvacátých a třicátých let se stal postupně prostředkem péče o tělo, oblíbeným zejména u žen, a byl zaváděn i do gynekologické péče.\n\n\n\n"}
{"id": "665989", "url": "https://cs.wikipedia.org/wiki?curid=665989", "title": "Maliník (Králický Sněžník)", "text": "Maliník (Králický Sněžník)\n\nMaliník (německy \"Gross Steinberg\") se nachází v pohoří Králického Sněžníku a jedná se o geomorfologickou část Podbělského hřbetu.\n\nMaliník náleží do geomorfologického celku Králický Sněžník a okrsku Podbělský hřbet, jehož je samostatnou částí. Jedná se o jižní zakončení Podbělského hřbetu, konkrétně o části jižních svahů hory Chlum (vlastní Maliník) a Selských vrchů, vymezených vrstevnicemi 600 m n. m. a 800 m n. m. Na severu sousedí se svou nadřazenou jednotkou, tj. Podbělským hřbetem. Hranice je uměle stanovena na vrstevnici 800 m n. m., což je zároveň i nejvyšší dosažená nadmořská výška. Na západě a východě sousedí s geomorfologickými částmi podobného charakteru. Západně od toku řeky Moravy se v zakončení Malosněžnického hřbetu nachází Jelenovršská vrchovina, východně od toku Malé Moravy pak v zakončení Tetřevských rozsoch část nazvaná Kámen. Na jihu spadá do Červenopotoční kotliny, která je již součástí Hanušovické vrchoviny. Vrchol se v prostoru Maliníku nenachází žádný, pouze v blízkosti objektu těžkého opevnění K-S 2 Na kótě se nachází kóta 782 m n. m. dnes bezejmenného spočinku, který dříve nesl německý název \"Steinberg\". Podle této kóry dostal objekt K-S 2 i svůj krycí název.\n\nMaliník spadá do povodí Moravy, která protéká pod jeho západním a jižním svahem. Malá Morava tekoucí pod jeho východním svahem a Mlýnský potok odvodňující jeho centrální část jsou jejími levými přítoky.\n\nVe výškovém pásmu Maliníku se nachází spodní hranice souvislého lesa, pod kterou navazují horské louky. Západní část Maliníku se nachází na území přírodního parku Králický Sněžník.\n\nProstorem Maliníku není vedena žádná veřejná komunikace ani turistická trasa. Prostor je obsluhován sítí účelových cest různé kvality.\n\nJedinými významnějšími stavbami na území Maliníku jsou objekty československého opevnění budovaného před druhou světovou válkou proti nacistickému Německu. Linie opevnění sleduje osu hřebenu ve směru od Červeného Potoka na horu Chlum.\n"}
{"id": "665990", "url": "https://cs.wikipedia.org/wiki?curid=665990", "title": "Jumi", "text": "Jumi\n\nJumi (: 弓; \"jumi\") je termín pro luk, který se používá v japonském umění lukostřelby (\"kjúdó\", 弓道) a v tradiční jezdecké lukostřelbě (\"Jabusame\", 流鏑馬). Zahrnuje delší (\"daikjú\", 大弓) a kratší (\"hankyú\", 半弓) typy luků.\n\nJumi je neobvykle dlouhý. Nejkratší kusy dosahují délky přes dva metry a tím viditelně převyšují samotné lukostřelce (\"ite\", 射手). Už po staletí je vyráběn stejným způsobem z vícevrstevného bambusu, dřeva a kůže. Ovšem někteří lukostřelci (zvláště pak začátečníci) používají jumi vyrobený ze syntetických materiálů. Konstrukce mohla být japonským zdokonalením vícevrstvých luků, které byly po staletí hojně používány po celé severní Eurasii a v Japonsku v období Džómon.\n\nJumi je asymetrického tvaru, který se znatelně projevuje v rozdílném zakřivení ramen luku. Nestandardní je také umístění rukojeti, která má být situována v souladu s ANKF (All Nippon Kyudo Federation) ve dvou třetinách délky od horního oka tětivy, ale ve skutečnosti se nachází až ve třech pětinách. Nabízí se nám několik možností jak asymetrii celého luku vysvětlit. Jedna z teorií tvrdí, že luk byl uzpůsoben jezdecké lukostřelbě, aby jezdec mohl s lukem lépe manipulovat aniž by mu v tom překážel hřbet koně. Ovšem rukojeť se ve třech pětinách vyráběla ještě před tím, než se rozšířila lukostřelba ze sedla koně (\"Jabusame\").\n\nMožné také je, že držení luku bylo uzpůsobeno ke střelbě z pokleku. Jedna z teorií byla vytvořena na základě charakteristických vlastností dřeva. Jelikož první druhy jumi byly z jednoho kusu dřeva, a až postupem času se vyvinula technika vícevrstevných jader luků. V každém případě má luk vytvořený z jednoho kusu dřeva odlišnou pružnost v horní a dolní části. Aby bylo dosaženo stejnoměrného namáhání ramen, bylo držení luku posunuto.\n\nDalší teorie odůvodňuje posunutou rukojeť slabšími vibracemi tětivy, jelikož v jedné a ve dvou třetinách tětivy se nacházejí uzly, kde jsou vibrace výrazně slabší. Díky této skutečnosti je pro lučištníka snazší opětovné uchopení luku po výstřelu.\n\nTětiva (\"curu\" 弦) je tradičně pletena z konopí, ovšem většina lukostřelců v dnešní době používá tětivy vyráběné z umělých materiálů (např. Kevlar), které vydrží déle. Tětiva se většinou nemění dokud sama nepraskne; to má za následek, že luk je neustále napínán v opačném směru než byl vytvarován, což je považováno za prospěšné. Místo, kde se drážka šípu vkládá na tětivu, je umocněno aplikací konopí a lepidla. Toto dodatečné zesílení má chránit tětivu a poskytovat tloušťku, která pomáhá udržet šíp na svém místě během natahování jumi.\n\nSkuteční vykonavatelé kjúdó zachází se svým jumi s úctou, a jako učitelé se tento respekt snaží předat studentům (o jumi se tvrdí, že se do něj vtiskne část duše člověka, který jumi vyrobil). Student kjúdó nikdy nepřekročí jumi, který leží na zemi (to je považováno za neuctivé), a o jumi se bude starat tak, jak by chtěl aby bylo postaráno o něj (například uchovávat jej mimo dosah nadměrně vysokých nebo nízkých teplot, udržet v suchu, nebo i nést luk svisle). Za velmi neuctivé je také považováno dotýkat se cizího jumi bez svolení majitele. Jeden z výrobců jumi, (\"jumiši\", 弓師) Kandžúró Šibata (勘十郎 柴田) prohlásil, že dotýkat se cizího jumi je stejné jako osahávat něčí manželku.\n\nJumi, jako každý luk, vyžaduje zvýšenou péči. Pokud bychom se o jumi nestarali, zkroutil by se a stal se nepoužitelným. Jumi mění svůj tvar i během používání a může být opětovně vytvarován za pomocí tlaku vyvinutého rukama, tvarovacích bloků, nebo prostým sundáním (popřípadě ponecháním) tětivy.\n\nTětiva, i když není luk zrovna používán, silně ovlivňuje zakřivení ramen luku. Rozhodnutí, zdali tětivu ponechat nebo sundat, závisí na aktuálním zakřivení ramen. Tělo jumi, které se po vypnutí tětivy znatelně napřímí, značí, že luk, bývá obvykle vypnutý, když není delší dobu používán (jumi někdy bývá v tomto případě označován jako “unavené”). jumi, které je po vypnutí tětivy nepřiměřeně zakřivené, mělo vždy dlouhodobě napnutou tětivu a o takovém jumi se někdy vyjadřujeme jako o “ochočeném”.\nPokud se o jumi majitel dobře stará, může vydržet i několik generací. Naproti tomu namáhané jumi, kterému není věnována dostatečná péče, může sloužit velice krátkou dobu.\n\n"}
{"id": "665996", "url": "https://cs.wikipedia.org/wiki?curid=665996", "title": "John Wayne Airport", "text": "John Wayne Airport\n\nJohn Wayne Airport je letiště v Santa Ana v Kalifornii. Letiště bylo pojmenováno po americkém herci Johnu Waynovi.\n\nLetiště má dva terminály A i B. Terminál C je ve výstavbě od roku 2010.\n\nLetiště má lety do měst ve Spojených státech, Kalifornii a od roku 2010 do Kanady, mimo jiné z Denveru, Chicagu, New Yorku, Salt Lake City, Sacramento, Los Angeles a San Francisco a sezónně do Honolulu.\n"}
{"id": "666000", "url": "https://cs.wikipedia.org/wiki?curid=666000", "title": "Daimler Motor Company", "text": "Daimler Motor Company\n\nDaimler Motor Company byla jednou z nejstarších britských automobilek.\n\nFirmu Daimler Motor Company založil roku 1896 Frederick Richard Simms. V roce 1960 podnik převzala společnost Jaguar. Tu od roku 2008 vlastní nadnárodní korporace Tata Motors. Jaguar (Tata Koncern) ukončil výrobu modelů Daimler v roce 2009.\n\n"}
{"id": "666003", "url": "https://cs.wikipedia.org/wiki?curid=666003", "title": "Sigismondo d’India", "text": "Sigismondo d’India\n\nSigismondo d'India (kolem 1582, Palermo? – před 19. dubnem 1629) byl italský hudební skladatel období pozdní renesance a raného baroka. Byl jedním z nejvýznamnějších současníků Claudia Monteverdiho.\n\nD'India se narodil pravděpodobně v Palermu na Sicílii v roce 1582, podrobnosti jeho života do roku 1600 však nejsou známy. Během prvního desetiletí 17. století zřejmě procestoval celou Itálii, přijímal pohostinství na řadě šlechtických dvorů a absorboval v každém místě různé hudební styly. Bylo to období změny v historii hudby, kdy polyfonní styl pozdní renesance přechází postupně do forem časného baroka, a d'India ovládl v dostatečné šíři styly v Itálii praktikované: expresivní styl madrigalu Lucy Marenzia, tradiční polyfonii \"římské školy\", chorál \"benátské školy\", pokusy o obnovení staré hudby s monodií, zrod opery a emotivní chromatismus Carla Gesualda z Venosy v Neapoli. D'India navštívil Florencii, rodné město opery, a Mantovu, kde v té době působil Monteverdi (d'India užíval většinu hudebních forem jako tento rodák Cremony). V Neapoli se pravděpodobně setkal s Gesualdem. V roce 1610 byl v Parmě a v Piacenze. V následujícím roce 1611 ho najal savojský vévoda jako hudebního ředitele v Turínu, kde d'India zůstal do roku 1623. Bylo to nejplodnější období jeho života, během kterého sjednotil rozmanitost různých typů hudby, se kterými se setkal v letech 1600-1611, do samostatného stylu.\n\nPo odchodu z Turína (zřejmě v důsledku politických intrik) pobýval v Modeně a později v Římě. Zemřel pravděpodobně v Modeně, podrobnosti tohoto posledního období jeho života jsou však zahaleny stejnou temnotou, jako jeho začátek. Podle některých pramenů dostal pozvání na dvůr Maxmiliána I. Bavorského, údaje však nejsou příliš jasné a je možné, že zemřel ještě před uskutečněním této návštěvy.\n\nD'India skládal hudbu většinou ve vokálních formách známých v jeho době - monodie, madrigaly i moteta. Monodie v různé podobě tvoří nejpočetnější a nejvýznamnější část jeho díla: árie, lamenta, madrigaly.\n\nStylově je d'Indiova hudba podobná hudbě, kterou v té době psal Monteverdi: expresivní chromatismus, disonance a dramatický výraz. Některé z jeho největších monodií jsou prakticky operní díla, třebaže d'India nikdy speciálně operu nenapsal.\n\nJeho polyfonní madrigaly přejímají texturu Gesualdových idejí. V tomto smyslu byl d'India jediným souputníkem Gesualdovým až do 20. století. Pozdní d'Indiova hudba představuje neobvyklou syntézu téměř všech skladatelů jeho období.\n\n\n\n\nKromě toho je známa sbírka 66 motet.\n\n\n"}
{"id": "666006", "url": "https://cs.wikipedia.org/wiki?curid=666006", "title": "Václav Haas", "text": "Václav Haas\n\nVáclav Antonín Haas, také Wenc. Georg či Venceslaus, (1694 – 2. října 1768 Hradec Králové) byl český varhaník a skladatel.\n\nVáclav Antonín Haas je znám jako varhaník katedrály sv. Ducha v Hradci Králové. Byl skladatelem převážně chrámové hudby i když mezi dochovanými skladbami nechybí ani skladby instrumentální. Jeho díla byla značně rozšířena v Čechách i na Moravě. Do dnešní doby se dochoval notový materiál v archivech kostelů a klášterů v Praze, v Hradci Králové, v Broumově, Mělníku, v Brně, Blížkovicích a Kvasicích.\n\nZ jeho rozsáhlého sepolkra \"Ortus et occasus seu Vita et Mor Divi Joannis Nepomuceni (Zrození a skon neboli Život a smrt sv. Jana Nepomuckého)\", provedeného v roce 1730 v Hradci Králové, se dochovalo pouze libreto.\n\n\n"}
{"id": "666010", "url": "https://cs.wikipedia.org/wiki?curid=666010", "title": "Ted Kooshian", "text": "Ted Kooshian\n\nTed Kooshian (* 8. října 1961) je americký jazzový pianista, spolupracoval s mnoha umělci, mezi které patří i Aretha Franklin, Chuck Berry, Toni Braxton, Marvin Hamlisch, Sarah Brightman, a Blood, Sweat and Tears.\n\n\n"}
{"id": "666011", "url": "https://cs.wikipedia.org/wiki?curid=666011", "title": "Pythagorův strom", "text": "Pythagorův strom\n\nPythagorův strom je rovinný fraktál složený z čtverců. Objeven byl nizozemským matematikem jménem Albert E. Bosman v roce 1942. Je pojmenovaný po slavném matematikovi Pythagorovi, protože každá trojice dotýkajících se čtverců vymezuje pravoúhlý trojúhelník, který je úzce spjat s Pythagorovou větou.\n\nKonstrukce Pythagorova stromu začíná čtvercem. Nad vrchní stranou čtverce se sestrojí dva menší čtverce, jejichž strana je v poměru k původnímu čtverci ½√2:1, jsou tedy menší. Menší čtverce jsou umístěny tak, že hrana původního čtverce a dvou nových vytyčují pravoúhlý trojúhelník, který má pravý úhel mezi dvěma nově vzniklými čtverci. Tento postup se opakuje na obou nově vzniklých čtvercích rekurzivně, do nekonečna. Na následujících obrázcích jsou první 3 iterace.\n\nPrvní jednoduchou modifikací může být náhrada čtverců za úsečky. Druhá modifikace využívá toho, že pravoúhlý trojúhelník se dá nad úsečkou postavit mnoha způsoby. Vrchol s pravým úhlem může být kdekoli na Thaletově kružnici. Následující animace ukazuje, jak se změna úhlu promítne na vzhledu celého stromu. Pythagorův strom na animaci je v 10. iteraci.\n\n"}
{"id": "666013", "url": "https://cs.wikipedia.org/wiki?curid=666013", "title": "Richard Francis Burton", "text": "Richard Francis Burton\n\nSir Richard Francis Burton, (19. března 1821 – 20. října 1890) byl britský objevitel, překladatel, spisovatel, voják, orientalista, etnolog, špion, lingvista, básník, šermíř a diplomat. Je znám pro své objevné cesty po Asii a Africe a pro svou mimořádnou znalost jazyků a kultur (údajně hovořil až 29 evropskými, asijskými a africkými jazyky).\n\nMezi Burtonovy největší počiny patří cestování v přestrojení do Mekky, kompletní překlad Tisíce a jedné noci do angličtiny, vydání Kámasútry v angličtině či cestování Afrikou (společně s Johnem Hanningem Spekem byli první Evropané, kteří se za doprovodu svého průvodce Sidi Mubaraka Bombaye vypravili po zdejších obchodních stezkách k velkým africkým jezerům a k pramenům Nilu). Ve svých dopisech a knihách Burton značně kritizoval koloniální politiku (na úkor své kariéry). Byl plodným a erudovaným autorem a sepsal řadu knih a odborných článků na témata jako je lidské chování, cestování, sokolnictví, šermířství, sexuální praktiky a etnografie. Jedinečnou vlastností jeho knih jsou hojné poznámky pod čarou a dodatky, založené na osobním pozorování a zkušenostech.\n\nBurton byl kapitánem armády Východoindické společnosti sloužící v Indii (a později krátce během krymské války). Po své vojenské kariéře se angažoval v Královské geografické společnosti a její expedici po východním pobřeží Afriky, vedené místními domorodci a stal se prvním bělochem, který spatřil jezero Tanganika. Později působil jako britský konzul ve městech Fernando Po, Santos, Damašku a nakonec v Terstu. Byl členem Královské geografické společnosti a roku 1886 byl povýšen do rytířského stavu (KCMG).\n\n"}
{"id": "666015", "url": "https://cs.wikipedia.org/wiki?curid=666015", "title": "Marina (Kalifornie)", "text": "Marina (Kalifornie)\n\nMarina je americké město v státě Kalifornie.\n\nVznik města se datuje kolem roku 1868, přibližně 9 000 akrů půdy se táhlo na sever podél Tichého oceánu a na východ podél řeky Salinas. Pozemek byl ve vlastnictví Davida Jackse a Jamese Bardina.\n\nV roce 1885 se začala půda rozprodávat, dědicové Bardina prodali 1 372 akrů Johnu Armstrongovi k zemědělskému využití a na pastviny. O rok později se prodalo 1 450 akrů, místo bylo pojmenováno \"Statek Písečný vrch\". Sanfranciská společnost na zpracovávání písku zakoupila 400 akrů poblíž oceánu a na nich v roce 1906 postavila pískařský závod. V roce 1913 byla tato oblast pojmenována Bardin, ale toto označení vydrželo jen krátce. Do dvou let byla oblast známá jako kolonie Locke-Paddon, později Paddonville.\n\nV roce 1915 hledal realitní obchodník William Locke-Paddon pozemky pro své podnikání, 29. května 1915 zakoupil 1 500 akrů jižně od statku Písečný vrch. Náhle ale zjistil, že by si pro své obchodování musel vzít úvěr, a tak prodal 5 akrů za cenu 75 000 $ za akr. Doufal, že vytvoří zemědělskou společnost. Lidé pomalu dostávali pohledávky a mnozí z nich nebyli rolníci, ale podařilo se jim zvýšit produkci hrachu, řepy a zelí, a tak mohli zůstat na své půdě. Údajně vymysleli kynutý chléb. Jejich přístřešky byly velmi obyčejné, jednalo se o dřevěné chatrče s jednou místností rozdělené jutovými pytly na byty.\n\nČást pozemků bylo vyčleněno pro školy a kostel, což považoval Locke-Paddon za nezbytné pro dobře organizovanou komunitu. Dovolil použít část svého malého domku na \"Elm street\" (jeho bývalá kancelář) pro vybudování první školy (1916). Právě William Locke-Paddon byl označován jako otec města Marina. V dubnu 1919 byla založena první pošta. První správce pošty byl pan Bruce, který zde působil několik let, dokud neodešel prodávat do obchodu rodiny Roumiguiere. Noví správci pošty byli Samuel a Doris E. Bakerovi. Roku 1926 v komunitě žilo zhruba 70 rodin, v roce 1945 zde bylo přibližně 6 000 obyvatel.\n\nV letech 1946–1955 bylo centrem podnikatelské činnosti \"Del Monte Boulevard\": zde byla pošta, železářství, čerpací stanice a Mortimer komplex, který nabízel ve městě všechny služby. Kolem roku 1950 vznikaly nové názvy ulic (\"Mortimer Lane\", \"Cosky Drive\"), obytné čtvrti, bylo postaveno několik základních škol a kostelů různých vyznání.\nV únoru 1966 zde byl postaven jeden ze supermarketů Safeway, na tento počin, stavbu obchodního centra Marina, navázaly další události. Byly nově postaveny banky, spořící a úvěrové centrum, kavárna, čistírna prádla, holičství, drogerie, čerpací stanice a další podniky a úřady. Také byla urychlena bytová výstavba v blízkosti nákupního centra.\n\nŽádost o oficiální založení města Marina byla podána v listopadu 1975. Od svého založení mělo město již sedm starostů (Frank Vinyard, Robert Ouye, George Takahashi, Edith Johnsenová, Zaruk Takali, James Vocelka, James Perrine). Logo města bylo navrženo Danielem Zieglerem v roce 1977, v průběhu let bylo nepatrně pozměněno. Během 25 let od svého založení město rostlo a vzkvétalo. V letech 1976–1990 přibyly nové byty, motely, lékařská a zubní střediska a malá nákupní centra.\n\nRoku 1994 činil počet obyvatel 18 500. Aktuální populace zastupuje téměř všechny končiny světa: Filipíny, Německo, Korea, Vietnam, Japonsko, Čína, Havaj, Mexiko. K dispozici jsou nyní čtyři základní školy, střední škola a vysoká škola, která se nachází v bývalé základní škole. Obyvatelé Marina jsou hrdí na své město a jeho obce, a snaží se, aby se město stalo lepším místem pro život i práci. Od roku 2002 se vždy první pátek v prosinci koná osvětlování stromů v parku \"Vince di Maggio\", kterého se zúčastňuje velký počet obyvatel města i návštěvníků. Také zde byl vybudován \"Marina Skate park\", který je označován za nejlepší ve střední Kalifornii a využívají ho lidé z celého poloostrova. Kromě toho byla dokončena dálnice. Každoročně je zde pořádáno mnoho kulturních akcí, jako \"Marina Air Flaire\", \"Festival of the Winds\" a od roku 2005 Filipino Festival. V roce 2005 město navštívil guvernér Arnold Schwarzenegger.\n\n"}
{"id": "666016", "url": "https://cs.wikipedia.org/wiki?curid=666016", "title": "Tha Crossroads", "text": "Tha Crossroads\n\n„Tha Crossroads“ je píseň americké Hip hopové skupiny Bone Thugs-n-Harmony. Skupina za tuto píseň získala cenu Grammy. Píseň byla vydána jako třetí singl z alba \"E 1999 Eternal\" 23. dubna 1996. Jedná se o nejúspěšnější píseň skupiny.\n\nSkladba \"Tha Crossroads\" je věnována památce rappera Eazy-E.\n\n\nOficiální remix \"Tha Crossroads (Tha Flesh Flip Remix)\" obsahoval verš i pátého člena skupiny, kterým byl Flesh-n-Bone. Také ostatní členové, z původní verze písně nahráli pro tento remix nové verše.\n"}
{"id": "666017", "url": "https://cs.wikipedia.org/wiki?curid=666017", "title": "Hans Staden", "text": "Hans Staden\n\nHans Staden (1525/1528 ves Staden v Hesensku — 1576 Wolfhagen) byl německý voják a námořník, který se dostal až do Jižní Ameriky. Při jedné ze svých cest byl zajat indiánským kmenem Tupinambů sídlícím při ústí řeky Paraná v oblasti dnešních států Brazílie a Argentina a který praktikoval kanibalismus. Po dobrodružném útěku a návratu do Evropy napsal cestopis, který se díky atraktivnímu tématu rychle rozšířil po celé Evropě.\n\nBrzy po narození se jeho rodina přestěhovala do města Homberg, kde malý Hans navštěvoval městskou školu a kde se též prostřednictvím svého učitele Leonharta Crispina seznámil s reformací. Jako přesvědčený luterán se později pravděpodobně zúčastnil šmalkaldské války, možná i bojů proti Turkům. Po bitvě u Mühlberka, po níž následovala v Říši násilná rekatolizace, odešel mladý Staden ze své vlasti a vydal se přes Brémy a Holandsko do Lisabonu, kde byl rozhodnut plavit se do Indie. Portugalské královské loďstvo však nedávno odplulo, a tak nakonec přijal v dubnu r. 1548 místo jako dělostřelec na portugalské lodi mířící do Nového světa.\n\nDo Nového světa, přesněji na území dnešního brazilského státu Pernambuco, přijel Hans Staden pravděpodobně na začátku roku 1549. Loď, která sem Stadena dopravila, měla za úkol jednak přivážet do kolonií odsouzence, kteří by v koloniích pracovali, a zároveň naložit vzácné brazilské dřevo (\"Caesalpinia echinata\"), které na oplátku odvážely do Evropy.\nGuvernér Pernambuca, Duarte da Costa, však v té době čelil vzpouře domorodého obyvatelstva, a tak požádal členy posádky, mezi nimi též Hanse Stadena, o pomoc při potlačení rebelie. Loď proto zamířila k pevnosti Igaraçu, ležící nedaleko sídelního města Olinda, a tam se těchto asi 40 námořníků přidali ke zhruba sto dvaceti obráncům. Po zuřivém boji, ve kterém čelili asi osmi tisícové přesile Indiánů, se obráncům podařilo Indiány porazit. Pár dní nato nastoupil Staden na francouzskou loď a 8. října 1549 přistál v Lisabonu.\n\nPříštího roku (1550) se Staden opět vydal k brazilským břehům, tentokrát se však dostal až na jih, na území poblíž dnešního Ria de Janeira.\nPo násilných střetech s domorodými obyvateli a poté, co jeho loď ztroskotala v silné bouři, se Stadenovi podařilo zachránit v pevnosti sv. Filipa u osady Bertioga.\nJednoho dne byl při lovu Staden zajat kmenem Tupinambá, indiány sídlící v této oblasti. Jelikož se jednalo o lidožrouty, byl Staden po celou dobu svého vězení v nebezpečí, že bude zabit a rituálně sněden. Se Stadenem bylo zacházeno jako s pouhou věcí, přičemž několikrát dokonce změnila \"majitele\".\nPřestože se mu několikrát podařilo jednat s francouzskými a španělskými námořníky, odmítli jakkoliv mu pomoct, jelikož se nechtěli dostat do konfliktu s Indiány. Nakonec byl zachráněn francouzským korzárem Guillaumem Monetem, po více než devíti měsících v zajetí.\n\n\"Pravdivá historie a popis země nahých a strašlivých lidožroutských divochů, nalézající se v novém světě Americe\" (\"Warhaftige Historia und beschreibung eyner landtschafft der Wilnen Nacketen Grimmigen Menschfresser Leuthen in der Newenwelt America\"), kterou vydal Staden r. 1557 (dva roky po svém návratu do Německa) s pomocí dr. Dr. Johanna Dryandera v Marburgu, se prakticky ihned po svém vydání stala evropským bestsellerem. Příběh dobrodruha, který byl zajat lidožrouty v daleké Americe byl brzy přeložen i do dalších jazyků - do francouzštiny, španělštiny i italštiny.\n\n\n"}
{"id": "666018", "url": "https://cs.wikipedia.org/wiki?curid=666018", "title": "Zhoubnější než hadí jed", "text": "Zhoubnější než hadí jed\n\nZhoubnější než hadí jed je název páté epizody druhé řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 5. říjen 1974, v České republice 15. února 1998.\n\nHvězdného data 6063.4 federační loď USS Enterprise NCC-1701 vedená kapitánem Jamesem T. Kirkem je zasažena neznámou silou ve vesmíru, která loď znehybní. Záhy se objevuje cizí plavidlo, které se během útoku dokáže proměnit na cosi připomínající draka. Pouze jediný člen posádky, kormidelník \"Velký Medvěd\", jež je potomkem původních obyvatel Ameriky, zjevení označuje jako Kukulkan. Neznámá loď promlouvá k posádce Enterprise a vyčítá lidskému druhu, že na něj zapomněl, a pokud se to bude ještě jednou opakovat, nechá celý druh zničit.\n\nVelký Medvěd objasňuje, že Kukulkan je bájným tvorem starých Mayských indiánů. Náhle začnou z lodi mizet členové posádky - Dr. Leonard McCoy, kapitán Kirk, šéfinženýr Montgomery Scott a Velký Medvěd. Všichni se objevují na neznámém místě, které Kukulkan přetváří na svět v podobě mayského města včetně vysoké pyramidy. Celé město však čítá také znaky prastaré Čínské říše nebo egyptské monumenty. Velký Medvěd usuzuje, že kdysi dávno na Zemi chtěl Kukulkan po obyvatelích vystavět takové město, ale nikdo to tehdy neudělal správně. Všichni čtyři společně aktivují pyramidu, coby zesilovač energie, načež se zjevuje Kukulkan ve své pravé podobě okřídleného draka.\n\nKukulkan ukazuje jeho sbírku tvorů, kteří žijí ve zvláštních akváriích, v nichž jim je dávána iluze života v míru na ideálním místě. Vysvětluje, že stejně mělo fungovat takové město na Zemi, ale lidé se tehdy vzbouřili. Kirk namítá, že lidé nechtějí žít v iluzi, i kdyby to byla jediná cesta ke globálnímu míru, a ani Kukulkan nemá právo ostatní tvory věznit. Kukulkan je rozhořčen a napadne výsadek.\n\nMezitím na Enterprise pan Spock objevuje způsob, jak se dostat ze sféry, která loď drží na místě. Kukulkan to ihned zaregistruje a chystá se na dálku loď zničit. Kirk a McCoy jej chtějí zaměstnat a vypouští z kotce Elektrolva, který byl znám jako nejnezkrotnější tvor v dalekém vesmíru se schopností při dotyku vydat impuls 2000 Voltů. Elektrolev rozbije i ostatní kotce, ale nakonec ohrožuje samotného Kukulkana. Kirk si tak vezme od McCoye hyposprej a elektrolva uspí. Kukulkan pak uznává, že ačkoliv lidem dal mnoho, nikdy nebudou jeho společníky a nechává je jít si svou cestou.\n\n\n"}
{"id": "666023", "url": "https://cs.wikipedia.org/wiki?curid=666023", "title": "Richard Genzer", "text": "Richard Genzer\n\nRichard Genzer (* 20. prosinec 1966 Praha), také známý jako Geňa, je český filmový a divadelní herec, komik, moderátor, zpěvák, tanečník, bavič, scenárista, choreograf, rapper a porotce.\n\nNarodil se v Praze a přestože z něj chtěl mít otec fotbalistu, vystudoval taneční konzervatoř, kde poznal svého kamaráda Michala Suchánka.\n\nPo studiích začal pracovat jako tanečník ve skupině UNO, později vystupoval i v muzikálech. Nejúspěšnějšími byly \"Krysař\", \"West Side Story\" a \"Dracula\". V roce 2000 spolu s Michalem Suchánkem, Josefem Cardou a Veronikou Žilkovou účinkoval v zábavném pořadu TV Nova \"Tele Tele\", díky němuž vešel v divácké povědomí. S Michalem Suchánkem pokračoval ve spolupráci i po skončení pořadu \"Tele Tele\" na pořadu \"MR. GS\" a na internetové televizi Stream.cz v pořadu \"Kalendář Míši a Ríši\".\n\nSpatřit jsme jej mohli v několika filmech, ke kterým patří \"Kameňák 2\" i jeho třetí pokračování, \"Sněženky a machři po 25 letech\" nebo \"Láska za milion\".\n\nV současné době (2013) se věnuje na TV Prima tvorbě improvizačního pořadu \"Partička\" společně s Michalem Suchánkem, Ondřejem Sokolem a Igorem Chmelou,v roce 2017 se tato série obnovila s Michalem Suchánkem, Igorem Chmelou, Daniel Danglem, Michalem Novotným a s Geňou (2014) v TGM: Talkshow Geni a Míši a v roce 2015 přestoupil s celým týmem Partičky na TV Barrandov, kde založili nový improvizační pořad La Parta. Vídat ho můžeme také v divadle a na divadelních zájezdech, které s Partičkou pořádají.\n\nGenzer byl zároveň hlavním činitelem, který pomohl kapele The Silver Spoons na cestě k úspěchu tím, že se objevil v jejich prvním oficiálním videoklipu \"He´s Got My Money Now\".\n\nJeho exmanželkou je zpěvačka Linda Finková, se kterou má dceru Viktorii (* 1999) a syna Matyáše (* 2008).\n\n\n\n\n"}
{"id": "666024", "url": "https://cs.wikipedia.org/wiki?curid=666024", "title": "Mobilní zařízení", "text": "Mobilní zařízení\n\nMobilní zařízení nebo přenosné zařízení je malý přenosný elektronický bezdrátový přístroj s vlastním napájením s různými aplikacemi. Často je vybaven dotykovým displejem a/nebo miniaturní klávesnici. PDA a smartphony jsou oblíbené u těch, kteří potřebují využívat některé funkce běžného počítače, avšak v prostředí, kde by to nebylo praktické.\n\n"}
{"id": "666026", "url": "https://cs.wikipedia.org/wiki?curid=666026", "title": "TýTý 2010", "text": "TýTý 2010\n\nVyhlášení 20. ročníku ankety TýTý 2010 se konalo 2. dubna 2011 v Divadle na Vinohradech. Večerem provázel Karel Šíp a přímým přenosem jej od 20 hodin vysílala Česká televize.\n"}
{"id": "666031", "url": "https://cs.wikipedia.org/wiki?curid=666031", "title": "Bazální tělesná teplota", "text": "Bazální tělesná teplota\n\nBazální tělesná teplota (BTT) je tělesná teplota měřená po dostatečně dlouhé době tělesného klidu (například po klidném nočním spánku). Měří se bezprostředně po probuzení a před jakoukoli fyzickou aktivitou. Používá se vždy stejný teploměr, který se po dobu pěti minut vkládá do pochvy, konečníku či úst (vždy na stejné místo). Za tímto účelem lze použít speciální bazální teploměr, který je kalibrován po desetinách stupně, či digitální teploměr.\n\nSlouží například ke zjištění ovulace, neboť v závislosti na fázi menstruačního cyklu se teplota v pochvě mění. Podle Kelnarové se teplota v pochvě „při pravidelném cyklu pohybuje 1.–14. den po menstruaci v rozmezí 36,3–36,8 °C. V době ovulace (zpravidla po 14 dnech menstruačního cyklu) se teplota v malé pánvi a pochvě zvyšuje nad 37 °C.“\n\nBazální teplotu však může ovlivnit řada faktorů, mezi něž se řadí například nemoc, špatný spánek, večerní konzumace alkoholu a pozdní ulehání či spaní pod elektrickou přikrývkou.\n\n"}
{"id": "666034", "url": "https://cs.wikipedia.org/wiki?curid=666034", "title": "V opačném čase", "text": "V opačném čase\n\nV opačném čase je název šesté a vůbec poslední epizody seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 12. říjen 1974, v České republice 22. února 1998.\n\nHvězdného data 6063.4 federační loď USS Enterprise NCC-1701 vedená kapitánem Jamesem T. Kirkem míří k planetě Babel, kam veze velvyslance Roberta Aprila, který byl vůbec prvním kapitánem této Enterprise. Pasažérem je také Sarah Aprilová, která tehdy působila ve funkci hlavního zdravotnického důstojníka. Když loď míjí supernovu Beta-Niobe, objevuje se neznámé plavidlo letící enormní rychlostí, jež Spock odhaduje na warp 36. Loď míří přímo do středu supernovy.\n\nKapitán Kirk se snaží cizí loď varovat, ale když neodpovídá, rozhodne se zachytit jí tažným paprskem. Loď sice zpomalí, ale také začne táhnout Enterprise. Na obrazovce se objevuje mladá žena, která promlouvá k posádce cizím jazykem. Uhura zjišťuje, že nejde o cizí jazyk, ale že mluví pouze pozpátku. Mluví o důležité misi a žádá o zrušení paprsku, jinak bude splnění její mise znemožněno. Cizí plavidlo stále směřuje do středu smrtící supernovy a Kirk se tak rozhoduje uvolnit paprsek. Ten ale nelze zrušit a Enterprise tak překonává dokonce warp 20 a směřuje s lodí do supernovy.\n\nObě lodě se objevují v místě, které by šlo označit jako druhá strana. Zdejší vesmír je bílý a září v něm černé hvězdy, Enterprise couvá a vše běží pozpátku. Na obrazovce se znovu objevuje cizí žena a vysvětluje, že se potřebovala vrátit do svého vesmíru a Kirkův zásah jí to málem znemožnil. Spock dedukuje, že v tomto vesmíru běží čas pozpátku a proto i všichni členové Enterprise budou mládnout. Žena se představuje jako \"Carla 5\" a nabízí Enterprise, aby letěli za ní s tím, že jejich vědci by mohli pomoci.\n\nPůvodní cesta zpět již není možná, protože v tomto vesmíru se Beta-Niobe stala ze supernovy normální hvězdou. Na galaktické mapě Spock ukazuje hvězdy, které mají v obou vesmírech stejnou pozici, ale žádná z nich není supernovou. April navrhuje, že jestli se zde hvězdy rodí jako vyhaslé, bylo by možné některou z nich předčasně zažehnout. Je potřeba navíc loď Carly, protože Enterprise není schopná letět takovou rychlostí, aby nebyla spálena vlivem supernovy. Vliv zdejšího vesmíru má na posádku Enterprise účinek, že mládnou mnohem rychleji a mladší členové postupně přichází o své schopnosti.\n\nSpock, coby Vulkánec je z posádky schopen fungovat nejdéle, ale i on mládne příliš rychle. Velení se tak ujímá komodor April, který spolu se Sarah zůstal jako jediný dospělý. Když se podaří lodi projít supernovou, z funkční posádky jsou kojenci. April navrhuje použít data transportéru pro navrácení původního věku všem na lodi. Sarah napadne tento proces nepoužít na ně dva s tím, že by mohli prožít znovu své životy a April by mohl opět velet flotile. Ten to však odmítá, protože svůj život naplnil a nemá potřebu jej prožívat znovu.\n\n\n"}
{"id": "666035", "url": "https://cs.wikipedia.org/wiki?curid=666035", "title": "Skynet", "text": "Skynet\n\nSkynet je fiktivní počítačový systém z filmu Terminator. Americká vláda tento systém vytvořila na principu nové umělé inteligence, aby mohl bránit vládní a vojenské počítače. Po spuštění získal Skynet kontrolu nad veškerými počítači připojenými k síti. Vyhodnotil lidi jako hrozbu a pokusil se je odstranit za pomoci atomových zbraní.\n\nPřed událostmi z druhého filmu byl Skynet počítačový systém vyvinutý společností Cyberdyne Systems pro Ozbrojené složky Spojených států. Skynet vznikl jako \"Globální digitální obranná síť\", přičemž měl řídit všechny vojenské počítačové systémy a hardware, včetně flotily stealth bombardéru B-2 Spirit a celého amerického jaderného arzenálu. Skynet měl odstranit možnost lidské chyby a pomalé reakce na případný nepřátelský útok.\n\nV prvním filmu byl Skynet spuštěn armádou 4. srpna 1997, aby kontroloval národní arzenál. Posléze 29. srpna si uvědomil sám sebe. Jeho operátoři zpanikařili, když si uvědomili rozsah schopností Skynetu a pokusili se jej vypnout. Program tento akt vyhodnotil jako útok a dospěl k závěru, že je potřeba lidstvo zničit. \n\nPředtím, než mohl být deaktivován, Skynet odpálil jaderné střely na Rusko, načež rusové odpověděli svou palbou na Spojené státy a jejich spojence. V důsledku jaderné katastrofy byly v prvních minutách zabity více než tři miliardy lidí.\n\nPo první fázi války Skynet využíval svých zbývajících zdrojů, aby shromáždil otrocké pracovní síly z přežívající populace. Tito otroci postavili první z jeho automatizovaných továren, které tvořily základ jeho budoucích akcí. Během desetiletí Skynet rozšířil svou kontrolu do celého světa a začal používat mechanizovaných jednotek k vypátrání zbývajících lidí.\n"}
{"id": "666036", "url": "https://cs.wikipedia.org/wiki?curid=666036", "title": "Severní loďstvo", "text": "Severní loďstvo\n\nSeverní loďstvo ( ) je operativně-strategický útvar ruského (do 1991 sovětského) námořnictva působící v Barentsovu a Norském moři a Severním ledovém oceánu. Je zodpovědné za obranu severozápadu Ruska. Hlavní základnou je Severomorsk. Je nejmladším ruským loďstvem, vzniklo roku 1937.\n\nPředchůdcem Severního loďstva byla Severní vojenská flotila zformovaná 1. června 1933 se základnou v Murmansku, později v Polarném. Flotila byla 11. května 1937 reorganizována v Severní loďstvo. Za druhé světové války se loďstvo účastnilo bojových operací. Bojovalo v Zimní válce v letech 1939–1940 a ve Velké vlastenecké válce v letech 1941–1945. V kontrastu k ostatním sovětským loďstvům během války znatelně vzrostlo, zatímco v polovině roku 1941 mělo 15 ponorek, 8 torpédoborců, 7 strážních a jiných lodí, 116 letadel. Roku 1945 loďstvo disponovalo bitevní lodí, křižníkem, 17 torpédoborci, 51 strážních kutrů, 45 protiponorkových lodí, 43 minolovek, 56 torpédovek, 42 ponorek, 718 letadel, 256 děl pobřežního dělostřelectva a 25 tisíc příslušníků námořní pěchoty. Ke dvacátému výročí konce války bylo, 7. května 1965, loďstvo za bojové zásluhy vyznamenáno Řádem rudého praporu.\n\nKoncem 50 let Severní loďstvo posílilo o atomové ponorky vyzbrojené balistickými raketami. Dne 17. června atomová ponorka \"Leninský komsomol\" doplula na Severní pól. Oblast odpovědnosti loďstva se rozšířila i na západ, do Atlantského oceánu, kde byla od roku 1968 stále přítomna 7. operativní eskadra.\n\nPo zániku Sovětského svazu se Severní loďstvo stalo ruským. Je nejsilnějším ze čtyř loďstev ruského námořnictva. Zahrnuje atomové i dieselové ponorky, hladinové lodě různých tříd, letectvo. V loďstvu slouží \"Admiral Kuzněcov\", jediný ruský těžký letadlový křižník, vlajkovou lodí Severního loďstva je těžký atomový raketový křižník \"Pjotr Velikij\".\n\n\n"}
{"id": "666041", "url": "https://cs.wikipedia.org/wiki?curid=666041", "title": "Martin Kraus (zpěvák)", "text": "Martin Kraus (zpěvák)\n\nMartin Kraus (15. květen 1955) je český rockový zpěvák a frontman skupiny Krausberry, kterou založil v roce 1984 po odchodu z Bluesberry.\n\n"}
{"id": "666045", "url": "https://cs.wikipedia.org/wiki?curid=666045", "title": "Jay Freeman", "text": "Jay Freeman\n\nJay Freeman (také známý jako \"Saurik\") je vynálezce a programátor nejvíce známý pro jeho práci na jailbreaknutých iPhonech. Je členem iPhone dev Teamu. Také vyvíjí počítačové programy a webové addony. Názvy jeho programů většinou začínají na \"CY\" (např. Cydia a Cycorder).\n\nMezi jeho nejznámější projekty týkající se jailbreaknutých zařízení patří: \n\n1. Cydia – softwarová aplikace, která umožňuje uživatelům najít a stáhnout užitečné aplikace pro zlepšení vzhledu a funkčnosti systému. (funguje na jailbreaknutých iPhonech iPodech touch iPadech)\n\n2. Cycorder – rychlý program na nahrávání videa. Byl stažen z App storu, protože umožňoval nahrávání videa starým verzím iPhonu, které podle výrobce tuto možnost mít neměly\n\nZískal titul PhD jako student na University of California v Santa Barbaře.\n\nStal se zakladatelem společnosti SaurikIT.\n"}
{"id": "666049", "url": "https://cs.wikipedia.org/wiki?curid=666049", "title": "Marshmallow", "text": "Marshmallow\n\nMarshmallow (nebo marsh-mallow, /máršmelou/), česky hovorově maršmeloun, je cukrovinka sestávající z cukru, kukuřičného sirupu, vody, želatiny, většinou i z vajec, zjemněná v horké vodě, dextrozou a s přidanou příchutí, většinou i potravinářskými barvivy, přeměněná do houbovité konzistence a vytvarovaná do formy typicky menšího válečku. Existuje i léčebná verze marshmallow, z proskurníku lékařského (\"Althaea officinalis\").\n\nV Severní Americe, Velké Británii a v Austrálii je zvykem si marshmallows opékat nad táborovým ohněm, podobně jako buřty či špekáčky. Mohou se také dávat do kakaa.\n\nHovorového výrazu \"maršmeloun\" začali Pražané používat pro plánovanou bělorůžovou novostavbu v ulici U Milosrdných vedle Anežského kláštera v centru města.\n"}
{"id": "666055", "url": "https://cs.wikipedia.org/wiki?curid=666055", "title": "Fresh Fruit for Rotting Vegetables", "text": "Fresh Fruit for Rotting Vegetables\n\n“Fresh Fruit for Rotting Vegetables” je debutové album od Dead Kennedys. Vyšlo v září 1980 přes Faulty Products (v USA) a u Cherry Red Records ve Spojeném království. Jako nejprodávanější a obecně kritikou nejlépe uznávané album Dead Kennedys se stalo jádrem amerického a britského punku.\n\n\n"}
{"id": "666059", "url": "https://cs.wikipedia.org/wiki?curid=666059", "title": "Benedikt Stöber", "text": "Benedikt Stöber\n\nBenedikt Stöber (1714 – 8. květen 1787 Praha) byl jezuitský kněz a kancléř pražských arcibiskupů Jana Mořice Gustava z Manderscheid-Blankenheimu a Antonína Petra Příchovského z Příchovic.\n\nDatum narození je nejisté. Rok 1714 se odvozuje ze zápisu ve svatovítské matrice o jeho úmrtí, kde je uvedeno, že zemřel v roce 1787 ve věku 73 let. V roce 1747 byl novicem v Brně. Pak studoval v Jihlavě a v pražském Klementinu. V roce 1749 byl vysvěcen na kněze. V roce 1752 jej pražský arcibiskup Jan Mořic Gustav z Manderscheid-Blankenheimu jmenoval svým kancléřem. Tato volba vyvolala mezi světským kněžstvem pohoršení a podezření z protekce. Rovněž byla vyslovena podezření, že stařičký arcibiskup pouze potvrzuje, co mu jeho kancléř podkládá a že prakticky vládne Stöber. Údajně se za jeho propuštění přimlouvala i sama císařovna Marie Terezie.\n\nProti těmto obviněním stojí rozsáhlé Stöberovo dílo úřední i teologické. Zůstal v úřadu i po zrušení Tovaryšstva Ježíšova. Jeho rukopisné dílo je uloženo v arcibiskupské knihovně v Praze.\n\nV roce 1769 věnoval obnos 9 000 zlatých na zakoupení části domu pro obydlí administrátora Kostela svatého Jana Nepomuckého na Skalce.\n\nZ jeho dědictví byl zřízen \"Stöberův fond\" (Stöberische Klerkerkassa), který sloužil k podpoře duchovního stavu. Z fondu byl hrazen nábytek, strava a nutná obsluha duchovním.\n"}
{"id": "666078", "url": "https://cs.wikipedia.org/wiki?curid=666078", "title": "Henryk Mrejzek", "text": "Henryk Mrejzek\n\nHenryk Mrejzek, vlastním jménem Michal Rejzek (25. února 1969 Liberec), je český fotograf.\n\nJeho tvorba se zaměřuje nejčastěji na fotografie aktu, portrétů, erotickou a dokumentární fotografii.\n\nDříve, než se začal profesionálně věnovat fotografii, pracoval v top managementu společností \"Aviva\", \"Citibank\" a \"Seznam.cz\". V roce 2004 odcestoval do Austrálie, kde několik měsíců pracoval jako asistent u renomovaného reklamního fotografa Andrease Bommerta. Od roku 2006 spolupracuje také s hudební agenturou \"D Smack U Promotion, Nouvelle Prague,\" hudebními umělci a promotéry. Od roku 2016 spolupracuje se svoji manželkou Zuzkou Rejzkovou jako fotograf \"Creative Garden Productions\". V roce 2019 publikoval své fotografie v knize Bohemian Taboo Stories - Kniha o lidech, kteří dělají něco sexy , na které se podílel autorsky, nakladatelsky i editorsky. \n\nJeho výstava erotických fotografií xxx 1-0-1, která se uskutečnila v roce 2010 v pražském Rock Café, byla dva dny po slavnostní vernisáži dle autorových slov cenzurována majitelem klubu (nesouhlasil s umístěním fotografií na hranici pornografie) a poté autorem na protest proti svévolnému zasahování do expozice zrušena.\n\n\n"}
{"id": "666083", "url": "https://cs.wikipedia.org/wiki?curid=666083", "title": "Kauličtina", "text": "Kauličtina\n\nKauličtina je jazyk z Camosanské větve z pobřežní rodiny Sališských jazyků. Je velice podobný dalšímu jazyku Camosanské větve, jazyku Dolních Čehalisů, ale obsahuje pár odlišností.\n\nKaulicové se skládají ze dvou různých kmenů: Dolních Kauliců a Horních Kauliců. Kauličtinou ale mluví pouze Dolní Kaulicové, Horní Kaulicové totiž používají Sahaptinštinu.\n\n"}
{"id": "666088", "url": "https://cs.wikipedia.org/wiki?curid=666088", "title": "Joseph Keilberth", "text": "Joseph Keilberth\n\nJoseph Keilberth (19. dubna 1908 Karlsruhe – 20. července 1968 Mnichov) byl německý dirigent.\n\nJeho rodina pocházela z Horní Falce. Děd Friedrich Keilberth (1844-1919) byl kapelníkem (\"Kapellmeister\") vojenské hudby v Mnichově, otec Joseph Keilberth (1882-1933) hrál sólově na violoncello u Bádenské dvorní kapely v Karlsruhe. Joseph Keilberth mladší se oženil v roce 1936 s tanečnicí Ingeborg Schultzovou, se kterou měl dvě děti, syna a dceru. Je pochován na lesním hřbitově v Grünwaldu u Mnichova.\n\nJoseph Keilberth studoval v Karlsruhe a svou kariéru zahájil roku 1925 u Bádenského státního divadla (Badisches Staatstheater) v Karlsruhe, a to nejprve jako korepetitor pro Bádenskou státní kapelu (\"Badische Staatskapelle\") v Karlsruhe, později byl jmenován jejím kapelníkem. Roku 1935 se ucházel o místo šéfdirigenta (\"Generalmusikdirektor\", GMD) tohoto symfonického orchestru a podařilo se mu prosadit proti kandidatuře Herberta von Karajana; stal se tak nejmladším šéfdirigentem v Německu. Zda byl již před převzetím moci NSDAP členem „Bojového svazu za německou kulturu“ (\"Kampfbund für deutsche Kultur\") a později jeho následnické organizace „Národně-socialistické kulturní obce“ (\"Nationalsozialistische Kulturgemeinde\"), jak tvrdí Fred K. Prieberg, není při neexistenci podepsaného dokladu o členství v této organizaci jisté; mohlo se jednat též o jeho stejnojmenného otce. Je však jisté, že až do zákazu karlsružské schlaraffie byl pod jménem „Ritter Kla-Mottl der Zartbesaitete“ členem „Schlaraffia Carolsuhu“. Ještě v lednu 1939 provedl se svým orchestrem v Karlsruhe dílo Igora Stravinského, které bylo nacisty odmítáno a označováno za \"kulturbolševismus\".\n\nRoku 1940 převzal Keilberth na doporučení Wilhelma Furtwänglera jako šéfdirigent Německou filharmonii (Deutsches Philharmonisches Orchester, Deutsche Philharmonie) v Praze, která vznikla již za dob Rakousko-Uherska a nyní pokračovala ve svém působení v Protektorátu Čechy a Morava. S tímto orchestrem rovněž roku 1941 obnovil hudební provoz v pražském Rudolfinu. Není známo, že by někdy řídil koncert při příležitosti narozenin Adolfa Hitlera. Dirigoval pražskou Německou filharmonii při cca 400 vystoupeních, přičemž hudba skladatelů významně propagovaných až nacistickým režimem figurovala jen asi na 20 z nich. Keilberthovi se podařilo získat pro členy svého pražského orchestru zařazení jako „u.k.“ („unabkömmlich“, „nepostradatelní“), což bránilo povolání hudebníků k vojsku, a proto orchestr přetrval až do posledních dní druhé světové války. Posledním pražským koncertem byl večer věnovaný Ludwigu van Beethovenovi 1. května 1945. Od roku 1942 do 1945 byl Keilberth zemským vedoucím Říšské hudební komory (\"Reichsmusikkammer\") v říšském Protektorátu Čechy a Morava, roku 1944 byl zapsán na „seznam Bohem nadaných“ (\"Gottbegnadeten-Liste\"), tj. seznam pro Třetí říši nejdůležitějších umělců vedený ministerstvem propagandy. V Praze se rovněž blíže seznámil s klasickým českým repertoárem (Bedřich Smetana, Antonín Dvořák a jiní), které poté po zbytek kariéry v Německu propagoval.\n\nPo zadržení a nucených pracích v Československu byl Joseph Keilberth se svou rodinou odsunut do Saska a dne 10. června 1945 dorazil do Drážďan. Byl obratem jmenován šéfdirigentem symfonického orchestru Sächsische Staatskapelle Dresden a zde již 16. července 1945 zahájil koncertní sezónu. Toto místo Keilberth zastával do roku 1949, v Drážďanech zůstal do roku 1950. Měl velké zásluhy na obnovení tamějšího operního a koncertního života. V této funkci mj. pořídil vůbec první kompletní nahrávku opery \"Rusalka\" od Antonína Dvořáka. Vedle toho byl v letech 1948 až 1951 vedoucím dirigentem Staatskapelle Berlin, která v té době hrála v Admirálském paláci (\"Admiralspalast\"), protože Státní opera Pod lipami (\"Staatsoper Unter den Linden\") byla zničena ve válce a znovu otevřena až 4. září 1955.\n\nOd roku 1950 do své smrti roku 1968 byl Joseph Keilberth šéfdirigentem Bamberských symfoniků (\"Bamberger Symphoniker\"). Toto těleso bylo po druhé světové válce utvořeno v Bamberku zejména z členů bývalého Keilberthova pražského orchestru a dosáhlo brzy velkých úspěchů. V letech 1951 až 1959 zastával funkci šéfdirigenta Hamburské filharmonie a roku 1959 se stal nástupcem Ference Friscaye na místě šéfdirigenta Bavorské státní opery v Mnichově. Zde zažil mimo jiné otevření rekonstruované budovy Státní opery 1963 jako dirigent slavnostního představení \"Mistrů pěvců norimberských\". Keilberth zemřel roku 1968 za dirigentským pultem během slavnostního představení opery Richarda Wagnera \"Tristan a Isolda\" v Mnichovském národním divadle. Dosud je jediným dirigentem, který stál v čele dvou vůdčích orchestrů Bavorska současně.\n\nV letech 1952 až 1956 dirigoval Joseph Keilberth celkem 56 představení na Hudebních slavnostech v Bayreuthu. V letech 1952, 1953 a 1955 tam nahrál celý \"Prsten Nibelungův\" na zakázku firmy Decca poprvé jako živou stereonahrávku. Z právních důvodů (mezitím získala exkluzivní smlouvu na záznamy z Bayreuthu firma EMI) nesměly být tyto nahrávky zveřejněny, zmizely v archivu a na veřejnost se dostaly poprvé roku 2006. Vedle toho vystupoval od roku 1957 na Salcburských hudebních slavnostech, jakož i na Lucernském festivalu, na Vídeňských slavnostních týdnech (Wiener Festwochen) a na Edinburském festivalu. Jako stálý host pracoval od roku 1936 s Berlínskou filharmonií a s Mnichovskou filharmonií, od roku 1943 s Vídeňským symfonickým orchestrem, od roku 1944 s Vídeňskou filharmonií, od roku 1951 s Hudebním kolegiem Winterthur (Musikkollegium Winterthur) a od roku 1965 s NHK Symphony Orchestra Tokyo. Vedle toho dirigoval řadu rozhlasových operních představení a koncertů (Bayerischer Rundfunk v Mnichově, Westdeutscher Rundfunk v Kolíně nad Rýnem a Süddeutscher Rundfunk ve Stuttgartu).\n\nJoseph Keilberth dirigoval s příznačnou jasností a střídmostí svých dirigentských gest; jeho zvláštní předností byla promyšlená výstavba dlouhých celků, vět nebo operních aktů. Podle Davida Patmorea byl „vynikající příklad německé dirigentské tradice, v níž je přímočarého a dynamického provedení daného díla dosaženo s omezeným subjektivním zásahem“. Byl znám zejména pro své interpretace Mozarta, Beethovena a Wagnera, jakož i pro provedení děl Antona Brucknera, Johannese Brahmse, Bedřicha Smetany, Antonína Dvořáka, Maxe Regera, Richarda Strausse, Hanse Pfitznera a Paula Hindemitha. I jeho hostování mívalo mimořádný úspěch. Spolupracoval s nejvýznamnějšími orchestry i pěveckými a instrumentálními sólisty a vyprodukoval velkou řadu gramofonových nahrávek, které dokumentují důležitou epochu německé hudební kultury.\n\nJoseph-Keilberth-Saal v „Konzerthalle Bamberg“ je od roku 1993 novým domovským působištěm Bamberských symfoniků.\n\n\n"}
{"id": "666091", "url": "https://cs.wikipedia.org/wiki?curid=666091", "title": "Československá hokejová reprezentace v sezóně 1959/1960", "text": "Československá hokejová reprezentace v sezóně 1959/1960\n\n Československo – NDR 9:2 (4:0, 4:0, 1:2)\n\n7. října 1959 – Karl-Marx-Stadt\nBranky Československa: 2x Ján Starší, 2x Josef Černý, Jozef Golonka, Július Černický, František Vaněk, Bohumil Prošek, Miroslav Vlach \nBranky NDR: Wolfgang Blümel, Joachim Franke\nRozhodčí: Olivieri, Müller (SUI)\n\nČSR: Josef Mikoláš – Karel Gut, František Tikal, Jozef Čapla, Jan Kasper – Július Černický, Jozef Golonka, Ján Starší – Josef Černý, František Vaněk, Bohumil Prošek – Miroslav Vlach, Karol Fako, Josef Klíma.\n\nNDR: Walter Kindermann – Schischefski, Dieter Voigt, Horst Heinze, Heinz Kuczera – Dieter Kratzsch, Manfred Buder, Joachim Franke – Erich Novy, Wolfgang Blümel, Joachim Rudert – Hans Frenzel, Joachim Ziesche, Gerhard Klügel\n\n10. října 1959 – Berlín \nBranky Československa: 9. Július Černický, ? Jozef Golonka\nBranky NDR: 15. Manfred Buder\nRozhodčí: Olivieri, Müller (SUI)\n\nČSR: Zdeněk Vojta – Karel Gut, František Tikal, Václav Šmat, Stanislav Bacílek – Július Černický, Jozef Golonka, Ján Starší – Josef Černý, František Vaněk, Bohumil Prošek – Jaroslav Jiřík, Václav Pantůček, Jaroslav Volf .\n\nNDR: Klaus Hirche – Horst Heinze, Heinz Kuczera, Schischefski, Dieter Voigt – Werner Künstler, Wolfgang Blümel, Joachim Rudert – Gerhard Klügel, Joachim Ziesche, Hans Frenzel – Lehnig, Manfred Buder, Joachim Franke.\n\n11. října 1959 – Berlín \nBranky Československa: 2. Ján Starší, 4. Miroslav Vlach, 6. Jaroslav Jiřík, 15. Stanislav Bacílek, 15. Jaroslav Jiřík \nBranky NDR: 9. Joachim Rudert, 12. Joachim Franke, 32. Erich Novy, 45. Günther Heinicke\nRozhodčí: Olivieri, Müller (SUI)\n\nČSR: Josef Mikoláš (21.Zdeněk Vojta) – Karel Gut, František Tikal, Jan Kasper, Stanislav Bacílek – Július Černický, Jozef Golonka, Ján Starší – Miroslav Vlach, Karol Fako, Josef Klíma – Jaroslav Jiřík, Václav Pantůček, Jaroslav Volf.\n\nNDR: Klaus Hirche – Horst Heinze, Heinz Kuczera, Schischefski, Günther Heinicke – Werner Künstler, Wolfgang Blümel, Joachim Rudert – Gerhard Klügel, Joachim Ziesche, Hans Frenzel – Erich Novy, Manfred Buder, Joachim Franke – Lehnig.\n\n10. listopadu 1959 – Stockholm \nBranky Československa: 33. Jaroslav Volf, 52. Jozef Golonka \nBranky Švédska: 10. Lars-Eric Lundvall\nRozhodčí: Johanessen, Wick (NOR)\n\nČSR: Vladimír Nadrchal – Karel Gut, František Tikal, Stanislav Bacílek, Václav Šmat – Ján Starší, Jozef Golonka, Július Černický – Miroslav Vlach, Václav Pantůček, Karol Fako – Jaroslav Jiřík, Bohumil Prošek, Jaroslav Volf.\n\nŠvédsko: Kjell Svensson – Roland Stoltz, Lars Björn, Hans Svedberg, I. Johansson – Kurt Thulin, Sven Tumba Johansson, Rydberg – Ronald Pettersson, Nisse Nilsson, Lars-Eric Lundvall – Sigurd Bröms, Sund, Carl-Göran Öberg.\n\n12. listopadu 1959 – Stockholm\nBranky Československa: 19. Stanislav Bacílek, 49. Karol Fako, 58. Jozef Golonka \nBranky Švédska: 8. Ulf Sterner, 12. Nisse Nilsson, 12. Sven Tumba Johansson, 26. Lars-Eric Lundvall, 30. Einar Granath, 39. Ronald Pettersson, 40. Ulf Sterner, 42. Lars Björn, 51. Lars-Eric Lundvall, 53. Sven Tumba Johansson, 54. Carl-Göran Öberg\nRozhodčí: Johannesen, Wick (NOR)\n\nČSR: Zdeněk Vojta – Karel Gut, František Tikal, Stanislav Bacílek, Václav Šmat – Ján Starší, Jozef Golonka, Július Černický – Miroslav Vlach, Václav Pantůček, Bohumil Prošek – Jaroslav Jiřík, Karol Fako, Jaroslav Volf.\n\nŠvédsko: Bengt Lindqvist – Roland Stoltz, Lars Björn, Hans Svedberg, I. Johansson – Kurt Thulin, Sven Tumba Johansson, Carl-Göran Öberg – Ronald Pettersson, Nisse Nilsson, Lars-Eric Lundvall – Sigurd Bröms, Einar Granath, Ulf Sterner.\n\n14. listopadu 1959 – Oslo\nBranky Československa: Jaroslav Volf, Karel Gut, Miroslav Vlach, Miroslav Vlach, Július Černický, Miroslav Vlach, Jozef Golonka, Jaroslav Jiřík.\nBranky Norska: nikdo\nRozhodčí: Wilkert, Boström (SWE)\n\nČSR: Vladimír Nadrchal – Karel Gut, František Tikal, Stanislav Bacílek, Jozef Čapla – Ján Starší, Jozef Golonka, Július Černický – Miroslav Vlach, Václav Pantůček, Vlastimil Franc – Jaroslav Jiřík, Karol Fako, Jaroslav Volf.\n\nNorsko: Rath – Roar Bakke, Henrik Petersen, Egil Bjerklund, Trond Gundersen – Terje Hellerud, Dalsøren, Einar Bruno Larsen – Willy Walbye, Per Moe, Christian Petersen – Eriksen, Georg Smefjell, Stenberg.\n\n15. listopadu 1959 – Oslo\nBranky Československa: 19. Miroslav Vlach, 22. Ján Starší, 26. Václav Pantůček, 28. Jaroslav Volf, 30. Miroslav Vlach, 42. Václav Pantůček, 43. František Tikal, 48. Václav Pantůček, 49. Miroslav Vlach \nBranky Norska: 59. Bakke.\nRozhodčí: Wilkert, Boström (SWE)\n\n9. února 1960 – Los Angeles\nBranky Československa: 10. Václav Pantůček, 42. František Tikal, 57. Karel Gut \nBranky USA: 8. Paul Johnson, 10. Dick Rodenheiser, 19. Bill Cleary, 30. Robert McVey\nRozhodčí: Newson, Riley (USA)\n\nČSR: Vladimír Dvořáček – Rudolf Potsch, Jan Kasper, Karel Gut, František Tikal, – Vlastimil Bubník, Václav Pantůček, Bronislav Danda – Ján Starší, Jozef Golonka, Miroslav Vlach – Jaroslav Volf, František Vaněk, Josef Černý.\n\nUSA: Jack McCartan – Jack Kirrane, Edwyn Owen, Rodney Paavola, Robert McVey – Weldon Olson, Paul Johnson, Gene Grazia – Tom Williams, Bill Christian, Roger Christian – Dick Rodenheiser, Bill Cleary, Robert Cleary.\n\n10. února 1960 – Los Angeles\nBranky Československa: 13. Miroslav Vlach, 28. Vlastimil Bubník, 30. Josef Černý, 36. František Mašlaň, 41. Vlastimil Bubník \nBranky USA: 12. Bill Cleary, 18. Dick Meredith, 36. Robert Cleary, 56. Robert Cleary, 57. Dick Meredith\nRozhodčí: Newson, Riley (USA)\n\nČSR: Vladimír Dvořáček – Rudolf Potsch, Jan Kasper, František Mašlaň, František Tikal – Vlastimil Bubník, Václav Pantůček, Bronislav Danda (2.tř Jaroslav Jiřík, v průběhu 2.tř Stanislav Bacílek) – Jaroslav Volf, František Vaněk, Josef Černý – Ján Starší, Jozef Golonka, Miroslav Vlach.\n\nUSA: Laurence Palmer – Jack Kirrane, Rodney Paavola, Edwyn Owen – Weldon Olson, Gene Grazia, Dick Meredith – Tom Williams, Bill Christian, Robert McVey – Bill Cleary, Robert Cleary, Dick Rodenheiser.\n\n\n"}
{"id": "666095", "url": "https://cs.wikipedia.org/wiki?curid=666095", "title": "George Washington Wilson", "text": "George Washington Wilson\n\nGeorge Washington Wilson (7. února 1823, Aberdeen, Spojené království - 9. března 1893) byl skotský pionýr fotografie a královský dvorní fotograf.\n\nPo studiích umění v Edinburghu a Londýně se v roce 1849 vrátil do svého rodného města Aberdeen a založil firmu na pořizování portrétních miniatur. Soustředil se na bohaté rodiny v severovýchodním Irsku. Po několika letech průměrného úspěchu se v roce 1852 Wilson začal věnovat fotografování portrétů a založil vlastní portrétní studio s Johnem Hayem na ulici Crown č.p. 25 v Aberdeenu. Zde, již dobře rozvinutý technicky a obchodně, uzavřel prozíravě smlouvu na fotografování královské rodiny a zároveň fotodokumentaci budování hradu Balmoral v období 1854-1855. Etabloval se jako jeden z předních skotských fotografů pracující pro Královnu Viktorii a prince Alberta v roce 1860.\n\nByl průkopníkem vývoje technik pro fotografování mimo ateliér a hromadnou výrobou fotografických tisků, také zhotovoval stereosnímky, jejichž hlavním rysem byla jejich velmi krátká expozice. V 60. letech se stále věnoval portrétování a krajinářské fotografii. Podle jeho tvrzení z roku 1864 vyplývá, že prodal přes půl milionu výtisků.\n\nPřed svou smrtí firmu předal svým synům - Charlesi, Louisi a Johnu Hay Wilsonovým. Firma měla 40 zaměstnanců a byla jedním z největších vydavatelů fotografických tisků na světě. Ve své době konkurovala plodnému Jamesi Valentinovi, který měl velkou společnost v Dundee a cestovatelskému fotografovi Francisi Frithovi. Firma přežila až do roku 1908, kdy byla prodána v aukci.\n\nDodnes se dochovalo více než 40 000 Wilsonových fotografických desek, a to především díky vyprání a odbornému chemickému ošetření. Aberdeen University má ve svých sbírkách 38 000 desek, které jim v roce 1958 daroval aberdeenský fotograf Archibald J. B. Strachan. Snímky se datují od konce padesátých let 19. století až do prvních let dvacátého století a týkají se nejen města Aberdeen a severovýchodního Skotska, ale celého Skotska a většiny Anglie, stejně jako části Wales a Severní Irsko, Gibraltar, Maroko, včetně Tanger, jižního Španělska, a (zejména) koloniální Jižní Afrika a Austrálie.\n\n"}
{"id": "666097", "url": "https://cs.wikipedia.org/wiki?curid=666097", "title": "Hoko korunkatý", "text": "Hoko korunkatý\n\nHoko korunkatý (\"Crax globulosa\") je druh cizokrajného, plachého ptáka z čeledě hokovitých.\n\nVyskytuje se v sezónně zaplavovaných nížinných deštných pralesích v povodí Amazonky na územích Kolumbie, Peru, Ecuadoru, Brazílie a Bolívie. Je i v období sucha silně vázán na vodu, téměř není ke spatření ve vzdálenostech větších než 300 m od břehů řek.\n\nJeho počty se o překot zmenšují a na některých obvyklých místech již není ke spatření. Odhaduje se, že celkový počet dospělých jedinců nepřevyšuje tisícovku. Soudí se, že na jeho vymírání nemají zásadní podíl přírodní predátoři. Jeho stavy klesají úměrně se zvýšeným počtem nových obyvatel okrajů pralesů se střelnými zbraněmi, kteří si jeho lovem vylepšují živobytí; je to přímý důsledek expanze těžebního průmyslu do dalších amazonských území. Podle IUCN je hoko korunkatý zařazen mezi ohrožené druhy.\n\nHoko korunkatý je velký 80 až 90 cm a váží do 2,5 kg. Jeho peří je převážně černé barvy, samec má spodní část břicha a části ocasu bílé, samice skořicově hnědé. Peří bývá i slabě bílé mramorované, nohy jsou šedé. Nejnápadnější jsou u samce po obou stranách horní i spodní čelisti zobáku oranžové až šarlatové lalokovité chrupavčité výrůstky a stejně vybarvený, vzhůru rostoucí kulatý výrůstek na horní čelisti u kořene, mladí samci je mají vybarvené žlutě. Samice má jen oranžově červeně zabarvené ozobí. Zobák je silný, na konci má zahnutou špičku. Na hlavě vztyčené a směrem dopředu přehnuté peří vytváří korunku. Výrazná duhovka je tmavě hnědá. Vzájemně se ozývají pískavými zvuky, samci používají i hlubokých daleko slyšitelných tónů.\n\nJsou to poměrně špatní letci, létají jen na krátké vzdálenosti mezi stromy, po kterých se pohybují na svou velikost velmi obratně. Na stromech hřadují a stavějí si tam i neuspořádána hnízda, snaží se na stromy vzlétnout při ohrožení. Jsou to všežravci, živí se plody a semeny přímo na stromech nebo je sbírají v závislosti na ročním období na zemi. Tam také sbírají drobné vyplavené rybky, hmyz, korýše a jiné živočichy vyskytující se v zarostlých březích kolem vodních toků a v tropických lužních lesích, hledají si tam potravu většinou v párech nebo ve skupinkách s neodrostlými mláďaty. Jsou to plaší ptáci žijící skrytě a na nepřístupných místech, jejich sociální život ve volné přírodě není dosud plně pochopen.\n\nV červnu dochází po samčích námluvách k  páření a samice snese do hnízda, které stavějí se samcem společně, 2 až 6 vajec, někdy má samec pravděpodobně více samic. Inkubační doba trvá asi měsíc, po tu dobu se o zahřívání vajec stará pouze samice, samec střeží území. Vylíhnutá mláďata zůstávají s rodiči asi rok do doby plného osamostatnění. Je to nemigrující druh, odrostlá mláďata se v dospělosti rozptýlí jen po blízké oblasti, pářit se začínají ve dvou létech. V zajetí se může hoko korunkatý dožít i více než 20 let.\n\n"}
{"id": "666103", "url": "https://cs.wikipedia.org/wiki?curid=666103", "title": "Dějiny udatného českého národa", "text": "Dějiny udatného českého národa\n\nDějiny udatného českého národa je kreslený seriál pro děti o české historii. Autorkou pořadu byla Lucie Seifertová. Postavou vypravěče provázejícího seriálem je český lev, kterého namluvil Jiří Lábus.\n\nSeriál odvysílala Česká televize premiérově v letech 2010–2012. V roce 2009 soutěžil v Mezinárodní soutěži krátkých animovaných filmů pro děti na 49. ročníku Mezinárodního festivalu filmů pro děti a mládež Zlín 2009 a na 8. mezinárodním festivalu animovaných filmů Anifest 2009 v Třeboni.\n\nAutorka pořadu Lucie Seifertová vytvořila v roce 2003 stejnojmennou knihu, která se později stala předlohou seriálu. Tato kniha získala cenu Magnesii Literu jako kniha roku 2003 pro děti a mládež, Zlatou stuhu za rok 2003 v kategorii Literatura faktu a populárně naučná literatura pro děti a cenu Zlatá pečeť za polygrafické zpracování.\n\nCelkem bylo vytvořeno a odvysíláno 111 dílů seriálu.\n\n"}
{"id": "666106", "url": "https://cs.wikipedia.org/wiki?curid=666106", "title": "Albert Pilát", "text": "Albert Pilát\n\nAlbert Pilát (2. listopadu 1903 Praha – 29. května 1974, Praha) byl český mykolog, botanik a muzejní pracovník.\n\nAlbert Pilát pocházel z rodiny pražského úředníka Karla Piláta (* 1859) a jeho ženy Marie, rozené Tauchenové. \n\nKdyž v roce 1922 dokončil studium na Akademickém gymnáziu v Praze a začal studium na Přírodovědecké fakultě Univerzity Karlovy, byl již plně oddán botanice a zcela orientován na mykologii vyšších hub. Na vysoké škole byl žákem Josefa Velenovského, se kterým se seznámil už jako středoškolský student na počátku 20. let. Pilát byl už v té době pilným sběratelem makromycetů (makroskopické houby s většími plodnicemi „klasické“ houby), které určoval a studoval. Když byl v roce 1923 založen Československý mykologický klub, stal se jeho aktivním členem. O rok později začal klub vydávat časopis \"Mykologia\" a Pilát se stal okamžitě nejpilnějším přispěvatelem až do zániku časopisu v době světové hospodářské krize.\n\nV roce 1926 dosáhl doktorátu, v té době už rok pracoval jako asistent v botanickém ústavu přírodovědecké fakulty. Odtud odešel o dva roky později a v roce 1930 nastoupil do botanického oddělení Národního muzea v Praze jako pomocný vědecký pracovník a v roce 1933 získal postaveni definitivního odborného pracovníka. Zde dostal za úkol prozkoumat bezcenný materiál neznámého původu, který byl určen ke skartaci. Tak Pilát zachránil obrovský poklad české mykologie, jednalo se o část mykologického herbáře slavného muzejního badatele Augusta Cordy. Dalším jeho obrovským přínosem byla jeho sbírkotvorná práce. Začal budovat rozsáhlý mykologický herbář, především ze svých vlastních sběrů, ale také výměnou se zahraničními kolegy mykology i mykologickými ústavy. Získával také sbírky ostatních československých mykologů.\n\nV únoru 1948 přijal Pilát funkci přednosty botanického oddělení Národního muzea. Při reorganizaci muzea v roce 1965 bylo vedle botanického oddělení vytvořeno samostatné mykologické oddělení a Pilát se stal jeho přednostou. Toto pracoviště jeho zásluhou získalo světovou úroveň v oblasti taxonomie a systematiky vyšších hub a Pilát se stal nejvýznamnějším představitelem československé mykologické vědy v Evropě i ve světě.\n\nDruhou oblastí jeho činnosti byla práce v Československé akademii věd. V roce 1959 byl zvolen členem korespondentem a byl zařazen do vědeckého kolegia speciální biologie. Také byl členem redakční rady \"Příručního slovníku naučného\", který vyšel ve čtyřech dílech v letech 1962–1967.\n\nTřetí oblastí jeho působení byl Československý mykologický klub v roce 1956 přeměněný na Československou vědeckou společnost pro mykologii. Pilát byl předsedou této společnosti, ale i hlavním redaktorem časopisu \"Česká mykologie,\" který společnost vydávala.\n\nVěnoval se i osvětové práci. O tom svědčí několik výborně zorganizovaných výstav čerstvých hub v hlavní budově Národního muzea. Nejdůležitější jsou však dvě publikace určené praktickým houbařům. \"Atlas hub\" na volných listech s ilustracemi Otto Ušáka, využívaný pro pedagogické účely. Obrazové části bylo využito pro \"Kapesní atlas hub\", který byl od svého vydání v roce 1952 přeložen do slovenštiny, němčiny, angličtiny a francouzštiny.\n\nPilát byl botanikem, který zakotvil zcela a pevně v mykologii, přesto se věnoval i oblastem, které byly jeho koníčkem - pěstování alpinek, dendrologie sadových a parkových stromů a keřů, jak listnatých, tak jehličnatých. Svůj zájem o rostliny pěstované v zahradách i domácnostech využil ve svých článcích uveřejněných v časopise \"Živa\".\n\nBotanika a mykologie byla pro Piláta důvodem k cestování. Cestoval často a rád, poznával nové kraje a jejich flóru. Poznávání muselo být zakončeno sdělením, proto publikoval hojně a rychle. Své publikace doplňoval perokresbami, dokonalými fotografiemi černobílými i barevnými. Jeho publikační činnosti je ohromující, vytvořil na 580 publikací a odborných článků, které často vyšly i v jazykových mutacích. Knihy vycházely dlouho po jeho smrti. \n\nSamostatné publikace:\nSpolečně s Karlem Kavinou vydával od r. 1933 \"Atlas hub evropských\", kde z Pilátových prací vyšlo:\nV projektu \"Flora ČSR\" se podílel společně s dalšími autory na:\n\n\n"}
{"id": "666120", "url": "https://cs.wikipedia.org/wiki?curid=666120", "title": "Rolls-Royce Silver Spirit", "text": "Rolls-Royce Silver Spirit\n\nRolls-Royce Silver Spirit je luxusní sedan vyráběný britskou automobilkou Rolls-Royce v letech 1980–1998. Jeho prodlouženou verzí byl vůz Rolls-Royce Silver Spur.\n\nSesterskými vozy Rolls-Royce Silver Spirit byly automobily Bentley Mulsanne (1980–1992) a Bentley Turbo R (1985-1997).\n\nRolls-Royce postavil speciální vozidla. Tyto limuzíny existovaly:\n\n"}
{"id": "666122", "url": "https://cs.wikipedia.org/wiki?curid=666122", "title": "Gudrun Wagnerová", "text": "Gudrun Wagnerová\n\nGudrun Wagnerová (Gudrun Wagner), rozená \"Armannová\" (\"Armann\"), později \"Macková\" (\"Mack\") (15. června 1944 Olsztyn (Allenstein), Německá říše — 28. listopadu 2007 Bayreuth, Spolková republika Německo) byla druhá manželka Wolfganga Wagnera a spoluorganizátorka Hudebních slavností v Bayreuthu.\n\nGudrun Wagnerová vyrostla v Dolním Bavorsku v blízkosti Řezna, kam se dostala jako čtyřtýdenní dítě po vyhnání její rodiny z Východního Pruska. Otec se z válečného zajetí vrátil až roku 1949. Po získání vzdělání jako zahraniční korespondentka a zahraničních pobytech v Paříži, Birminghamu a Londýně se roku 1965 na novinový inzerát dostala na místo v tiskové kanceláři Hudebních slavností v Bayreuthu a pracovala tam nejprve jako sekretářka. Tam se seznámila s Dietrichem Mackem, tiskovým šéfem slavností a pozdějším spoluvydavatelem deníků Cosimy Wagnerové, a roku 1970 se za něj provdala. O pět let později převzala vedení kanceláře Wolfganga Wagnera, vedoucího slavností. Poté, co se oba rozvedli se svými dosavadními partnery, následovala roku 1976 svatba. V květnu 1978 se jim narodila dcera Katharina. Nový sňatek vyvolal přerušení styků až nepřátelství Wolfganga Wagnera nejen s jeho dosavadní manželkou Ellen roz. Drexelovou, ale i s jeho synem Gottfriedem a dcerou Evou, která byla propuštěna z místa asistentky vedoucího slavností.\n\nJakožto asistentka (od roku 1984) a osobní referentka (od roku 1985) svého muže se Gudrun Wagner vypracovala na vlivnou spoluorganizátorku slavností. Když byla s postupujícím věkem Wolfganga Wagnera probírána otázka nástupnictví po něm ve funkci vedoucího Hudebních slavností v Bayreuthu a roku 2001 poprvé veřejně zazněly požadavky na jeho odstoupení, navrhl svou ženu jako kandidátku. Tento plán neuspěl, neboť správní rada Nadace Richarda Wagnera Bayreuth dala přednost dceři Wolfganga Wagnera z prvního manželství, Evě Wagnerové-Pasquierové. Nato se dosavadní vedoucí odvolal na svou doživotní smlouvu a zůstal ve funkci. Z důvodu špatného zdravotního stavu svého muže řídila Gudrun Wagnerová v posledních letech až do své smrti de facto celou organizaci festivalu a v tomto postavení ovlivňovala také řadu rozhodnutí o obsazení a jiných uměleckých otázkách, jakož i o rozdělování vstupenek. Podle tvrzení \"Süddeutsche Zeitung\" (i vyjádření Evy Pasquierové) byla ve velké míře odpovědná za nesváry v rodině i za zachovávání uměleckého statu quo. Zápas uvnitř rodiny brzdil reformu hudebních slavností považovanou za nezbytnou.\n\nGudrun Wagnerová byla označována za „tajnou vládkyni Zeleného vršku“, sama se raději označovala za „ženu v ohni“. Podle jejího vyjádření: „Jestli chci svou práci dělat dobře - a kdo by nechtěl? -, musím přirozeně držet v rukou všechny nitě; jinak by to tady prostě nefungovalo.“\n\nPodle informací správy slavností se Gudrun Wagnerová dne 26. listopadu 2007 odebrala na menší plánovanou operaci v bayreuthské nemocnici. Tam zemřela ráno 28. listopadu 2007, zřejmě na embolii plic.\n\n"}
{"id": "666126", "url": "https://cs.wikipedia.org/wiki?curid=666126", "title": "Fotbal na Letních olympijských hrách 1980", "text": "Fotbal na Letních olympijských hrách 1980\n\nFotbalový turnaj na Letních olympijských hrách 1980 konaný v Moskvě a dalších městech Sovětského svazu ve dnech 20. července až 2. srpna byl 15. oficiální fotbalový turnaj na olympijských hrách. Vítězem se stala československá fotbalová reprezentace.\n\nSoutěže v kopané se uskutečnily na pěti stadionech:\n\nKvůli bojkotu vedeném USA se některé země her nezúčastnily a byly nahrazeny jinými.\n\n«== Medailisté ==\n"}
{"id": "666128", "url": "https://cs.wikipedia.org/wiki?curid=666128", "title": "Thioly", "text": "Thioly\n\nThioly (též thioalkoholy nebo sirné alkoholy, starší název \"merkaptany\") jsou organické sloučeniny síry formálně odvoditelné od alkoholů nahrazením jednoho či více alkoholových atomů kyslíku sírou. V molekule tedy obsahují sulfanylovou skupinu –SH. V pevném skupenství se zpravidla jedná o bílé, ve vodě téměř nerozpustné, krystalické látky. Nižší alifatické thioly se vyskytují za normálních podmínek v kapalném skupenství, methanthiol je plyn. Thioly podléhají podobným reakcím jako alkoholy, jsou to velmi silně zapáchající látky, například methanthiol je možné detekovat lidským čichem již při koncentraci 1 μg/dm vzduchu. Soli thiolů se nazývají thioláty. Thioalkoholy mohou být alifatického i aromatického charakteru (pak se také nazývají thiofenoly).\n\nNázvy thiolů se tvoří pomocí substitučního názvosloví, vychází z názvosloví alkoholů. Názvem thiolů bývá jen jedno slovo, jehož kořenem je základní uhlovodík, prefixy jsou názvy lokantů a násobící předpony, sufixem je \"–thiol\"; podobně jako u alkoholů, u nichž se používá sufixu \"-ol\". Ve starší literatuře se můžeme setkat se prefixem \"merkapto-\", místo sufixu \"-thio\".\nVazba S-H tvoří v thiolech analog k alkoholové vazbě O-H. Většinu vlastností mají S-H a O-H podobné. Z nižší elektronegativity síry 2,44 (elektronegativita O je 3,5), a z větších rozměrů atomů síry však vyplývají určité odlišnosti. Předně vazba S-H je slabší než O-H. Ze stejných důvodů je i vodíková vazba v thiolech mnohem slabší než v alkoholech. Proto mají thioly nižší bod varu než jejich alkoholové analogy.\n\nSlabá vazba mezi sírou a vodíkem rovněž způsobuje, že thioly jsou mnohem kyselejší než alkoholy. Díky vyšší kyselosti je možné připravit soli thiolů-alkoholáty, na rozdíl od solí alkoholů reakcí thiolu s vodným roztokem bazického hydroxidu.\n\nThioly se obvykle připravují S2-reakcí (substituce nukleofilní binukleární) odpovídajících halogenalkanů se sirnými nukleofily, například s hydrogensulfidovým aniontem HS-. Vedlejším produktem reakce je sůl halogenalkanu.\nHydrogensulfid musí být použit ve stechiometrickém přebytku, jinak dochází k následné nežádoucí reakci (jedná se rovněž o S2-reakci) s halogenalkanem na symetrický sulfid.\nDalší možností jak předejít nežádoucímu vzniku sulfanu je použití thiomočoviny jako nukleofilu. Při reakci dochází k substituci halogenidového iontu thiomočovinou přes intermediální sůl alkylisothiomočoviny, která je následně hydrolyzována vodným roztokem alkalického hydroxidu, např. NaOH(aq).\n\nThioly lze rovněž připravovat redukcí disulfidů zinkem v kyselém prostředí. K redukci lze také použít alkalické kovy v kapalném amoniaku, nebo tetrahydroboritan sodný NaBH.\n\nThioly je rovněž možno připravit reakcí Grignardova činidla sírou na thiolát a následnou reakcí s kyselinou chlorovodíkovou.\n\nV průmyslu se thioly nejčastěji vyrábějí reakcí odpovídajícího alkoholu se sulfanem HS v kyselém prostředí. Dále se thioly vyrábějí adicí sulfanu na alkeny za přítomnosti katalyzátoru oxidu hlinitého.\n\nThioly se poměrně snadno oxidují, již při použití slabých oxidovadel jako je třeba brom nebo jod. Produktem oxidace jsou disulfidy.\nThioly lze oxidovat rovněž peroxidem vodíku, který při reakci působí jako oxidovadlo a sám se redukuje. Produktem této reakce je sulfonová kyselina a voda.\nReakcí thiolu s bází, například s hydridem sodným vzniká thiolátový ion (RS-), který může následně reagovat s primárním nebo sekundárním alkylahalogenidem za vzniku organosulfidů. Reakce probíhá S2 mechanismem. Thiolátové anionty patří mezi nejsilnější nukleofily a výtěžky jejich reakcí jsou velmi vysoké.\nThioly se též velice ochotně slučují s těžkými kovy, zejména se rtutí za vzniku organometalických sloučenin merkaptidů. Podobně thioly reagují s olovem a mědí.\n\nThioly způsobují charakteristický pach mléka, mléčných výrobků, česneku (prop-2-en-1-thiol čili \"allylmerkaptan\"; mimo jiných látek, např. allyl(methyl)sulfid neboli 3-(methylsulfanyl)prop-1-en) a cibule (propan-1-thiol). 3-methylbutan-1-thiol se vyskytuje v žlázovém sekretu produkovaném šelmami z čeledi skunkovitých, kteří je používají jako chemickou zbraň. Methanthiol vzniká v zažívacím traktu savců rozkladem proteinů při trávení.\nV neživé přírodě se thioly vyskytují v ropě, uhlí a kondenzátu zemního plynu. Zemní plyn těžený v Kataru a Íránu obsahuje až 3 000 ppm thiolů. V energetice způsobují thioly problémy svou přítomností ve skládkovém plynu a bioplynu. Thioly způsobují u nesprávně skladovaných vín charakteristický zápach, který má za následek jejich znehodnocení.\n\nZemní plyn, hojně používaný v domácnostech a průmyslu jako palivo, je bez barvy a bez zápachu, na druhou stranu se však jedná o látku, která tvoří při smíšení se vzduchem výbušnou směs. Pro snadnější možnost detekce unikajícího plynu, zhaslé karmy, neuzavřeného hořáku atd. se do zemního plynu před distribucí k odběrateli přidávají thioly, tento proces se nazývá odorizace, k odorizaci se používá především ethanthiol.\n\nThioly se oxidací převádějí na disulfidy, které tvoří sulfidové, disulfidové a polysulfidové můstky. Tyto můstky spojují polymerní řetězce syntetického kaučuku při jeho vulkanizaci. Ochota thiolů reagovat s těžkými kovy, a vázat je na sebe se používá v lékařství, při léčení otravy rtutí, kadmiem a olovem. 2,3-disulfanylpropanol se rovněž používá jako radioprotektivní látka, tj. látka snižující následky radioaktivního záření na organismus.\n\nThioly, jak už bylo řečeno, jsou velice zapáchající a korozivní látky. Jejich korozivnost vede k destrukci potrubí při dopravě ropy a ropných derivátů. Ničí vnitřky motorů a vyžaduje vyšší nároky na povrchovou úpravu nádrží, v nichž jsou ropa a její deriváty uchovávány. Co se týče obsahu thiolů v ropě, obecně platí, že čím je ropa mladší, tím je v ní větší obsah thiolů. Jedná se o pozůstatek rozkladu živočichů při vzniku ropy. Aby se těmto nežádoucím vlivům předešlo, musí se thioly odstraňovat. Jednou z možností je hydrogenační rafinace, při níž se za zvýšené teploty a tlaku míchá s vodíkem, následkem čehož vzniká sulfan, který se následně vypírá v amoniakální vypírce. Hydrogenační metoda je poměrně drahá a používá se u těžkých thiolů, zvláště při odstraňování thiolů z benzinu a petroleje. Společně s thioly se odstraňují i další sirné sloučeniny.\n\nLevnější metodou je slazení thiolů . Slazení spočívá v extrakci thiolů v roztocích louhů a převádění na disulfidy, které nejsou zapáchající a korozivní, a mohou se v palivech nadále ponechat. Slazení probíhá při mírně zvýšeném tlaku 0,3-0,8 MPa a mírně zvýšené teplotě 40-60 °C. Slazení se používá hlavně když nejsou přítomny ostatní, nežádoucí sirné sloučeniny jako např. sulfidy, disulfidy a thiofeny. Slazení z důvodu vysokého obsahu thiolů způsobujících zápach a korozi se postupně snižuje, z důvodu legislativních omezení využívání ropy s vysokým obsahem síry. Thioly se však z ropných produktů odstraňují i v koncentracích, kdy již nezpůsobují korozivnost, a to v případech, kdy se zvyšuje oktanové číslo benzínů izomerací, k níž se používá platinových katalyzátorů, na něž působí thioly jako jed.\n\nThioly se společně s dalšími sirnými sloučeninami vyskytují v skládkovém plynu a bioplynu, v menší míře pak v zemním plynu. Thioly v těchto energetických plynech obsažené vznikly rozkladem tlejícího masa, živočichů, z fekálií a z dalších složek živočišného původu použitých při získávání bioplynu ve fermentorech, popř. na skládkách. Thioly působí korozivně na zařízení kogenerace, spalovací motory a potrubí v němž jsou dopravovány. Nejčastější metodou jejich odstranění je sorbce na vrstvě aktivního uhlí,a to jak absorpce, tak adsorbce. Jelikož je žádoucí, aby sorbent byl v anaerobním prostředí, je impregnován jódem. Jinak by nedocházelo k žádoucí oxidaci (kvůli absenci kyslíku v anaerobním prostředí). Impregnaci je možné provádět i sloučeninami šestimocného chromu a manganistanem draselným.\nThioly se snadno oxidují na disulfidy a naopak, tato vzájemná přeměna je velice důležitá pro vznik disulfidových můstků, které stabilizují terciární struktury bílkovin a dalších biopolymerů. Vazba -SH je charakteristická pro aminokyselinu cystein.\n\n\n\n"}
{"id": "666138", "url": "https://cs.wikipedia.org/wiki?curid=666138", "title": "Červený vrch (Děčínská vrchovina)", "text": "Červený vrch (Děčínská vrchovina)\n\nČervený vrch (německy \"Rothberg\") je vrchol v České republice ležící v pohoří Děčínská vrchovina.\nČervený vrch je jedním ze tří vrcholů zalesněného hřbetu nacházejícího se mezi děčínskými městskými částmi Červený Vrch, Škrabky, Jalůvčí a Přípeř. Kromě Červeného vrchu, jehož název se užívá i k pojmenování celého útvaru a který je z trojice nejjižněji položen, se ve hřbetu nacházejí ještě vrcholy Hřeben (německy \"Kamm\", 316 m n. m.) na severozápadě a Špičák (německy \"Spitzberg\", 314 m n. m.) na východě nad čtvrtí Přípeř. Právě pojmenování celého hřbetu Červený vrch vedlo při poválečné triangulaci k nesprávnému přesunutí tohoto názvu v katastrálních mapách na měřičský triangulační bod, který se ale nachází na vrcholu Špičák!\n\nNázev Červený vrch vznikl podle červeného na železo bohatého pískovce, ze kterého je složen. Nacházejí se zde pozůstatky staveb zřejmě bývalé železné hutě. Ze skalní plošiny na západním okraji je nádherný výhled na celý masiv Pastýřské stěny, Děčínskou kotlinu a panorama od Pustého vrchu po Děčínský Sněžník. Na jihovýchodě se Červený vrch svažuje k Tyršovu mostu skalním útvarem zvaným Červená skála, jímž je proražen tunel na trati Děčín - Drážďany. Na tuto skálu navazuje v korytě Labe tzv. \"Hladový kámen\".\n\nPřístup na vrchol je pouze pro pěší nebo na terénním kole. Je buď nenáročný po málo znatelné hřebenové pěšince od východu nebo obtížnější volným terénem ze severní strany.\nStejnojmenná městská část je součástí Děčína IV - Podmokel a má 3 ulice: Červený vrch, Puchmayerova a Bělská (část).\n"}
{"id": "666144", "url": "https://cs.wikipedia.org/wiki?curid=666144", "title": "Hrubý z Jelení", "text": "Hrubý z Jelení\n\nPříjmení Hrubý z Jelení (též Hrubý z Gelenj) nosí více různých osobností:\n\n\n"}
{"id": "666152", "url": "https://cs.wikipedia.org/wiki?curid=666152", "title": "William Frederick Fisher", "text": "William Frederick Fisher\n\nWilliam Frederick Fisher (1. duben 1946 Dallas, Texas, Spojené státy) je americký kosmonaut, lékař, který se aktivně zúčastnil sedmidenního letu raketoplánem v roce 1985.\n\nAbsolvoval střední školu \"North Syracuse Central High School\". \nVysokoškolská vzdělání lékaře a biologa získal na Stanfordově univerzitě (1968) , University of Florida (1969-1971, 1975) a na University of Houston. Od 7. července 1980 byl přijat do NASA, absolvoval potřebný výcvik budoucích astronautů a v roce 1985 absolvoval jeden let v raketoplánu. Od roku 1993 byl doktor Fischer zaměstnán na Regional Medical Center, Webster v Texasu \n\nByl účastníkem letu STS-51-I, katalogizovaný v COSPAR jako 1985-076A. Jednalo se o šestý let raketoplánu Discovery. Odstartovali 27. srpna 1985 z kosmodromu Eastern Test Range ( součást Kennedy Space Center), ve vesmíru strávili 170 hodin, tj. 7 dní, na Zem se vrátili 3. září 1985 (základna Edwards AFB). Během letu Dr. Fisher, který v pětičlenné posádce působil jako letový specialista, absolvoval dva výstupy EVA do volného vesmíru v úhrnné délce téměř 12 hodin.\n\n"}
{"id": "666154", "url": "https://cs.wikipedia.org/wiki?curid=666154", "title": "Volkmar Weiss", "text": "Volkmar Weiss\n\nVolkmar Weiss (* 23. května 1944, Zwickau) je německý vědec a autor, který se angažuje v oboru výzkumu IQ, genetiky, sociální historie a genealogie. V letech 1990–1993 byl členem CDU.\n\nWeiss tvrdí, že rozdíly v lidské inteligenci lze z větší části vysvětlit variacemi v genech a Mendelovými zákony dědičnosti. Sociální a polygenetické faktory podle něj mají pouze sekundární vliv. Thilo Sarrazin ve své kontroverzní knize \"Deutschland schafft sich ab\" odkazuje na Weissovy vědecké práce a používá jeho argumenty, především v kapitole 8.\n\n\n\n\n"}
{"id": "666164", "url": "https://cs.wikipedia.org/wiki?curid=666164", "title": "Den učitelů", "text": "Den učitelů\n\nDen učitelů je den vyhlášený k poctě učitelů. Termín dne učitelů se v různých zemích liší, často je určen na výročí významného lokálního učitele nebo mezníku pedagogiky. V České republice a na Slovensku je určen na 28. března, výročí narození Jana Amose Komenského. Den učitelů byl vyhlášen československou vládou v roce 1955 jako morální ocenění práce učitelů. V tento den se každoročně vyhlašují výsledky ankety Zlatý Ámos.\n\n28. března školy často také pořádají různé akce věnované Komenského životu a tvorbě. České ministerstvo školství tento den uděluje Plakety Jana Amose Komenského pro nejlepší učitele.\n\nV mnoha zemích světa se slaví \"Mezinárodní den učitelů\" stanovený v roce 1994 Organizací spojených národů na 5. října. 5. října 1966 byla na mezivládní konferenci UNESCO a ILO o postavení učitelů v Paříži přijala tzv. Charta učitelů, výčet doporučení, jejichž splnění by měly zajistit všechny státy OSN. Charta učitelů je považována za jeden z prvních pokusů, stanovit obecné principy v oblasti pedagogiky, která je jinak dodnes formována převážně jednotlivými státy. \n\nAni Mezinárodní den učitelů ani Den učitelů není zařazen mezi tzv. významné dny v kalendáři České republiky. V roce 2011 ministerstvo školství oznámilo, že bude usilovat o zařazení Dne učitelů na seznam.\n"}
{"id": "666167", "url": "https://cs.wikipedia.org/wiki?curid=666167", "title": "Kaikoura", "text": "Kaikoura\n\nKaikoura je město na Novém Zélandu, nacházející se na východním pobřeží Jižního ostrova, v nejsevernější části regionu Canterbury. Je správním střediskem stejnojmenného okresu a vyhledávaným turistickým cílem. Při sčítání obyvatel v roce 2006 se zde k trvalému pobytu hlásilo 2 172 obyvatel.\n\nStřed města leží na severním kořeni geomorfologicky velice zajímavě utvářeného poloostrova Kaikoura, který izolovaně vybíhá z pobřeží, ustupujícího od severovýchodu k jihozápadu. Severozápadně se ve vzdálenosti přibližně 10 km od centra Kaikoury zvedají hřebeny pohoří Seaward Kaikoura Range, které je výběžkem Jižních Alp. Horský pás s nejvyšším bodem Mount Manakau (2 610 m) se táhne od západu z vnitrozemí a severně od města se přimyká k pobřeží. Z jeho svahů, spadajících strmě do moře, vytvořila eroze vysoké a členité útesy. Prudký pokles zemského povrchu pokračuje i pod mořskou hladinou, kde se dno svažuje do mořského příkopu Hikurangi, jenž se dále prohlubuje směrem k severovýchodu podél Jižního a Severního ostrova.\nPoloha Kaikoury na pobřeží Tichého oceánu v kombinaci s blízkostí vysokých hor má značný vliv na počasí. Průměrné nejvyšší teploty v letních měsících, tedy v prosinci, lednu a únoru, se pohybují kolem 20 °C, dlouhodobý průměr nejnižších teplot v zimě, tj. v červnu, červenci a srpnu, neklesá pod 5 °C. Roční průměrný úhrn srážek je na základě měření mezi lety 1971–2000 844 mm. Během dlouhodobějších či intenzivních srážek způsobuje velké množství vody, nahromaděné v horských údolích, prudké vzedmutí hladiny řeky Kowhai, vlévající se do moře západně od města.\n\nNejstaršími osadníky byli Maorové z kmene Waitaha, kteří přišli do oblasti přibližně před osmi sty až tisíci lety, následováni později příslušníky kmene Kāti Mamoe (rovněž zvaného Ngāti Mamoe) a nakonec lidem z kmene Ngāi Tahu (řidčeji Kāi Tahu). Z maorštiny také pochází jméno dnešního města, které doslovně přeloženo znamená \"\"pokrm z langust\"\", kde \"\"kai\"\" je \"\"jídlo, jíst\"\" a \"\"koura\"\" je maorským termínem pro langustu. Dle nejčastěji zmiňované pověsti tak místo nazval Tamaki–te–rangi, jedna z postav maorského folklóru, když se zde zastavil, aby se občerstvil při pronásledování svých uprchlých manželek. Podle jiné tradice znělo původní jméno \"Te–Ahi–Kai–Koura–a–Tamatea–Pokai–Whenua\", tedy \"Oheň, na kterém byly připraveny langusty pro Tamatea Pokai Whenuu\", legendárního maorského cestovatele a objevitele. Langusty byly skutečně významnou položkou na jídelníčku maorských obyvatel Kaikoury, tou hlavní však byli velcí nelétaví ptáci moa. V roce 1857 bylo na pohřebišti na poloostrově Kaikoura odkryto největší dosud nalezené vejce těchto tehdy již vyhynulých ptáků, o průměru 178 mm a 240 mm dlouhé. Se značným úbytkem ptáků moa nabylo postupně na důležitosti zemědělství, díky čemuž vzniklo osídlení trvalého charakteru a na vršcích na poloostrově i v blízkém okolí byla vybudována opevněná sídla, nazývaná maorsky \"pa\", jejichž zbytky jsou na některých místech ještě dodnes patrné. Některá nesou známky bojů, ke kterým mezi jednotlivými kmeny často docházelo. Velká bitva se odehrála roku 1828, kdy se na zdejších plážích vylodili válečníci kmene Ngāti Toa a pobili či zajali několik stovek místních obyvatel.\n\nV roce 1770 spatřil poloostrov Kaikoura z paluby lodi HMS Bark Endeavour kapitán James Cook, když kolem proplouval během své první tichomořské expedice. Prvním doloženým Evropanem, který se zde usadil, byl velrybář Robert Fyfe, který roku 1843 založil na severním pobřeží poloostrova velrybářskou stanici. Vody kolem Kaikoury byly k lovu velryb velmi příhodné, neboť stoupavé proudy chladné vody z mořského příkopu Hikurangi, který se v těchto místech nachází výjimečně blízko pobřeží, vynášejí k hladině množství hlubokomořských živočichů a poskytují tak kytovcům hojnost potravy. Kapitán Fyfe začal také se stavbou domu, určeného původně pro sudaře, avšak v roce 1854 utonul. Provoz stanice po něm převzal jeho bratranec George Fyffe (který psal své jméno s dvěma \"\"f\"\"), jenž v roce 1860 tzv. Fyffe House dokončil. Dům, jehož základy tvoří velrybí obratle, stojí do dnešních dnů a je jedinou, a proto také významnou památkou na velrybářskou historii města. Díky relativně snadnému úlovku velrybářských stanic rychle přibývalo, což však zanedlouho vedlo ke značnému poklesu počtu kytovců v okolních vodách a lov se postupně přestal vyplácet. Stejně jako kdysi maorští obyvatelé, i evropští usedlíci tak stále častěji hledali obživu ve farmaření a rybolovu. Vzhledem k tomu, že přístup k obci od severu byl přehrazen horskými srázy, hrál dlouhou dobu zásadní roli místní přístav, kterému ulehčila až teprve železniční Hlavní severní dráha (Main North Line) z Christchurche do Pictonu, jejíž stavba byla zahájena už na samém počátku 20. století, ale právě díky náročnému terénu severně od Kaikoury byla dokončena až v roce 1945, kdy se její severní a jižní část v Kaikouře spojily. Přístavu ulehčila natolik, že byl roku 1949 zrušen. Lovu velryb, zastavenému v 60. letech 20. století, přinesl definitivní konec Zákon na ochranu mořských savců (Marine Mammals Protection Act), vydaný v roce 1978. Od konce 80. let 20. století zažívá město, potýkající se do té doby s hospodářskými problémy, rostoucí příliv turistů, kteří tvoří významný zdroj příjmů.\n\nVlastní centrum města je velmi malé a omezuje se prakticky jen na ulici West End, která směrem k jihu, ke špičce poloostrova Kaikoura přechází v promenádu Esplanade, kde se koncentruje velká část ubytovacích zařízení. Městem prochází State Highway 1, páteřní komunikace Jižního a potažmo i Severního ostrova. V severní části města se kolem tohoto hlavního silničního tahu, vedeného zde podél mořského pobřeží paralelně se železnicí, nachází většina občanské vybavenosti obce. Obytná zástavba se soustředí především na západní, tedy vnitrozemské straně dálkové silnice. Severozápadně od Kaikoury, na rozlehlé rovinaté planině mezi městem a úpatím hor se pak rozkládá velké množství převážně rodinných farem. Vedle napojení na silniční síť a železnici má Kaikoura k dispozici také malé letiště, sloužící však převážně rekreačním účelům. Ve městě se nachází několik mateřských a základních škol, střední škola, nemocnice, knihovna, kino i malé lokální museum. Sportovnímu vyžití slouží plavecký bazén a několik sportovních klubů, zejména ragbyový, golfový, netballový a klub hráčů bowls. Západně od města je postaven malý automobilový závodní okruh.\nÚřady města a okresu Kaikoura úspěšně pracují na politice trvale udržitelného rozvoje a omezení negativních dopadů hospodaření na životní prostředí. Tato politika spočívá především ve snaze o redukci emisí a maximální možnou recyklaci odpadů. Ve městě se nalézá velký sběrný dvůr pro tříděný odpad, spojený s prodejem použitého zboží za minimální ceny. Místní úřad se stal první obecním úřadem na světě, který získal certifikaci Green Globe, opírající se o principy programového dokumentu OSN, známého jako Agenda 21 a věnovaného mimo jiné trvale udržitelnému rozvoji. Město obdrželo certifikaci roku 2003 a každý následující rok se ji podařilo obhájit.\nVýznamným zdrojem příjmů města je turistika. Mnoho návštěvníků přijíždí pozorovat velmi pestrý mořský život, kterým oplývají vody kolem poloostrova Kaikoura. Blízko pobřeží se vyskytuje mnoho druhů mořských živočichů včetně hlubokomořských, vynášených proudy z mořského příkopu Hikurangi. Hojnost kořisti dále láká nejen velké množství rozmanitých druhů mořských ptáků, ale především mořské savce, kteří jsou hlavním objektem zájmu turistů. Jsou to zejména vorvani obrovští, kosatky dravé, kulohlavci, plískavice tmavé (jeden z druhů delfínů), jakož i další druhy kytovců, k jejichž pozorování se nabízí výlety na lodích i letadly. Na skalnatých březích poloostrova i na skalách okolního pobřeží se rovněž zdržují velké skupiny tuleňů, příležitostně se objevují i další druhy ploutvonožců. Okolí města poskytuje také dostatek příležitostí k ekoturistice, agroturistice a rovněž k turistice pěší. Výletní trasy vedou hlavně okolo poloostrova Kaikoura, ale také do blízkých hor, zejména na vrchol hory Mount Fyffe, pojmenované po rodině prvních evropských usedlíků, která tvoří samostatný hřeben nejblíže městu a která je z hlediska českého turisty zajímavá tím, že měří 1 602 metrů, tedy stejně jako Sněžka.\n\n"}
{"id": "666170", "url": "https://cs.wikipedia.org/wiki?curid=666170", "title": "Georg Hohenberg", "text": "Georg Hohenberg\n\nDr. Georg Hohenberg (německy \"Georg Herzog von Hohenberg\", francouzsky \"Georges duc de Hohenberg\", 25. dubna 1929, zámek Artstetten, Dolní Rakousy – 25. července 2019) byl rakouský diplomat a vnuk následníka rakousko-uherského trůnu arcivévody Františka Ferdinanda a jeho manželky Žofie Chotkové. Byl rytířem Řádu zlatého rouna.\n\nNarodil se na zámku Artstetten jako \"Georg Fridrich Maxmilián Jaroslav Petrus Canisius Josef Markus Hubertus Maria, vévoda z Hohenbergu\", druhý syn Maxmiliána z Hohenbergu a jeho manželky Elisabethy, rozené hraběnky von Waldburg zu Wolfegg und Waldsee. Po maturitě na kolejním gymnáziu v Medlíku roku 1949 studoval právo na Vídeňské univerzitě, kde promoval roku 1955. \n\nPoté nastoupil do hospodářského oddělení rakouského Ministerstva zahraničí a v roce 1957 byl uveden do funkce rakouského velvyslance v Paříži. V roce 1963 se vrátil do Vídně, a poté v roce 1966 služebně odcestoval do Buenos Aires. V letech 1978 až 1984 byl rakouským velvyslancem v Tunisu a v letech 1988 až 1994 zastupoval svou zemi u Svatého stolce.\n\n\nDne 4. července 1960 se oženil s Eleonorou princeznou z Auerspergu-Breunner. Společně měli tři děti:\n\n"}
{"id": "666171", "url": "https://cs.wikipedia.org/wiki?curid=666171", "title": "Ivo Kučera", "text": "Ivo Kučera\n\nIvo Kučera (* 28. prosince 1947, Brno) je český herec, publicista, skladatel a dramatik.\n\nV Brně vystudoval Státní hudební a dramatickou konzervatoř (1964–1967) a JAMU, hereckou katedru (1967–1970). Následujících 10 let po studiích působil v Západočeském divadle v Chebu, v Divadle pracujících v Gottwaldově a ve Večerním Brně.\n\nV roce 1980 emigroval s rodinou do USA a žil v Kalifornii, kde se živil jako klavírista. Založil Symfonický orchestr Palo Alta, který i umělecky vedl po dva roky. Zde zaujal multimediálními projekty Kaleidoscope. V roce 1995 se vrátil zpátky do Brna, kde působil jako ředitel brněnského studia Českého rozhlasu. Po tom se vr8til zase na 2 roky do Městského divadla ve Zlíně.\n\nJako herec účinkoval v \"Četnických humoreskách\", ve filmu \"Poslední vlak\" a seriálu \"Ordinace v růžové zahradě 2\" (MUDr. Vrána), \"Dáma a Král\", \"Modrý kód\".\n"}
{"id": "666172", "url": "https://cs.wikipedia.org/wiki?curid=666172", "title": "Monika Lewinská", "text": "Monika Lewinská\n\nMonika Lewinská, rodným jménem Monica Samille Lewinsky (* 23. července 1973, San Francisco, Kalifornie) je Američanka, která proslula kvůli svému milostnému vztahu s americkým prezidentem Billem Clintonem. Tento skandál a jeho odezva, zvláště impeachment na Billa Clintona, vešel ve známost jako Skandál Lewinské či Monicagate.\n\nV roce 1995 vystudovala psychologii na Lewis & Clark College. V letech 1995–1996 působila v Bílém domě a v Pentagonu jako stážistka. Poté začala pracovat v oblasti e-komerce. Pod značkou \"The Real Monica Inc.\" prodává na internetu sezonní kabelky, které sama navrhla. V prosinci 2006 získala magisterský titul v sociální psychologii na London School of Economics.\n\n"}
{"id": "666177", "url": "https://cs.wikipedia.org/wiki?curid=666177", "title": "David Hakohen", "text": "David Hakohen\n\nDavid Hakohen (: דוד הכהן, žil 20. října 1898 – 19. února 1984) byl izraelský politik a poslanec Knesetu za strany Mapaj, Ma'arach, Izraelská strana práce a opět Ma'arach.\n\nNarodil se ve městě Homel v tehdejší Ruské říši (dnes Bělorusko), kde vystudoval základní židovskou školu. V roce 1907 přesídlil do dnešního Izraele. Absolvoval gymnázium Herzlija v Tel Avivu a ekonomii na London School of Economics. V roce 1916 během první světové války se přihlásil do osmanské armády. Během druhé světové války působil jako spojka mezi židovskými jednotkami Hagana a britskou armádou. V jeho bytě v Haifě umístila Hagana tajnou vysílačku, odkud francouzští důstojníci kontaktovali své síly v Libanonu a Sýrii. Během britské razie v roce 1946 (Černá sobota) byl zatčen a vězněn v Latrunu.\n\nPo návratu ze studií v Londýně v roce 1923 byl jmenován ředitelem oddělení veřejných prací a plánování při odborové centrále Histadrut. Později se z tohoto oddělení utvořila stavební společnost Solel Bone. Zasedal v městské samosprávě v Haifě.\n\nV izraelském parlamentu zasedl poprvé už po volbách v roce 1949, do kterých šel za formaci Mapaj. Byl členem výboru pro záležitosti vnitra a výboru pro procedurální pravidla. Za Mapaj byl zvolen i ve volbách v roce 1951. Byl členem výboru pro záležitosti vnitra, výboru pro zahraniční záležitosti a obranu a výboru pro ústavu, právo a spravedlnost. Na mandát rezignoval během funkčního období, v prosinci 1953. V letech 1953–1955 byl izraelským velvyslancem v Barmě. Opětovně byl zvolen ve volbách v roce 1955 za Mapaj. Předsedal společnému výboru pro tělesnou výchovu. Byl členem výboru pro záležitosti vnitra a výboru pro zahraniční záležitosti a obranu. Za Mapaj uspěl i ve volbách v roce 1959. Nadále byl členem výboru pro záležitosti vnitra a výboru pro zahraniční záležitosti a obranu. Znovu se v Knesetu objevil po volbách v roce 1961, kdy kandidoval opět za Mapaj. Stal se předsedou výboru pro zahraniční záležitosti a obranu a členem výboru pro záležitosti vnitra. Opětovně byl zvolen ve volbách v roce 1965, nyní na kandidátce formace Ma'arach. V průběhu volebního období dočasně přešel s celou stranou do poslaneckého klubu Strany práce, aby se pak vrátil k názvu Ma'arach. Byl předsedou parlamentního výboru pro zahraniční záležitosti a obranu a členem výboru House Committee. Ve volbách v roce 1969 poslanecký mandát neobhájil.\n\n"}
{"id": "666188", "url": "https://cs.wikipedia.org/wiki?curid=666188", "title": "Kristína Tormová", "text": "Kristína Tormová\n\nKristína Tormová, rozená Kristína Farkašová (* 1. července 1982 Bratislava) je slovenská herečka.\n\nPochází z herecké rodiny, jejím dědečkem byl Ladislav Farkaš a otcem je Boris Farkaš. Vystudovala divadelní dramaturgii na Vysoké škole múzických umění v Bratislavě a DAMU v Praze. Nejdříve se věnovala psaní divadelních recenzí. Od roku 2004 hraje v Radošinském naivném divadle a hostovala v Činoherním klubu. Od roku 2008 moderuje pořad \"Postav dom, zasaď strom\" na Slovenské televizi a Cestoviny na TV Markíza.\n\nZa roli Kláry ve filmu \"Pouta\" byla v roce 2010 nominována na Českého lva v kategorii ženský herecký výkon v hlavní roli.\n\nJe rozvedená s hercem, skladatelem a zpěvákem Kamilem Mikulčíkem. V červnu 2013 porodila svému ex-příteli moderátorovi Jurajovi Hajdinovi dvojčata Matildu a Elu. Od roku 2018 je vdaná za Petra Tormu, se kterým čeká dítě.\n\n\n\n\n"}
{"id": "666193", "url": "https://cs.wikipedia.org/wiki?curid=666193", "title": "Franz Hohenberg", "text": "Franz Hohenberg\n\nFrantišek Ferdinand, vévoda z Hohenbergu, (něm. Franz Ferdinand, Herzog von Hohenberg, narozen 13. září 1927 zámek Artstetten, Dolní Rakousy – 16. srpen 1977 Ried in der Riedmark, Rakousko) byl nejstarší syn Maxmiliána z Hohenbergu a hraběnky Marie z Waldburgu na Wolfeggu a Waldsee. Byl tak vnukem následníka rakousko-uherského trůnu arcivévody Františka Ferdinanda d'Este a jeho nerovnorodé manželky Žofie Chotkové, vévodkyně z Hohenbergu.\n\nPo rozpadu Rakouska-Uherska byly všechny rakouské šlechtické tituly zrušeny zákonem z roku 1919 a od té doby jména šlechticů sestávají pouze ze jména a příjmení, bez předložky von nebo titulu. Občanským jménem tedy nyní byl \"Franz Ferdinand Hohenberg\".\n\nNarodil se jako Jeho Jasná Výsost princ František Ferdinand z Hohenbergu, ale v roce 1962 po smrti svého otce se stal druhým vévodou z Hohenbergu a hlavou rodu Hohenbergů.\n\nDne 9. května 1956 se princ František v Lucemburku oženil s princeznou Alžbětou Lucemburskou, dcerou Šarloty, velkovévodkyně lucemburské. Pár má dvě děti:\n\nJelikož neměl mužského potomka, nahradil ho v jeho funkci jeho mladší bratr Georg jako hlava rodu Hohenberg.\n\n"}
{"id": "666209", "url": "https://cs.wikipedia.org/wiki?curid=666209", "title": "Rut Haktin", "text": "Rut Haktin\n\nRut Haktin (: רות הקטין, žila 18. prosince 1901 – 14. července 1991) byla izraelská politička a poslankyně Knesetu za strany Achdut ha-avoda-Po'alej Cijon, Ma'arach, Izraelská strana práce a opět Ma'arach.\n\nNarodila se ve městě Sosnica v tehdejší Ruské říši (dnes Ukrajina). Vystudovala střední školu. V roce 1923 přesídlila do dnešního Izraele, kde se usadila v kibucu Tel Josef (po politickém rozkolu v 50. letech 20. století se přestěhovala do kibucu Ejn Charod Me'uchad).\n\nV Rusku se angažovala v socialistické sionistické straně. Po přesídlení do dnešního Izraele byla členkou strany Achdut ha-avoda. Později zasedala v sekretariátu hnutí ha-Kibuc ha-me'uchad. V roce 1944 při rozkolu ve straně Mapaj byla členkou frakce \"Bet\". Po druhé světové válce byla vyslankyní v Itálii, kde asistovala přeživším holokaustu. Byla členkou ústředního výboru ženské organizace Na'amat a ústředního kontrolního výboru odborové centrály Histadrut.\n\nV izraelském parlamentu zasedla poprvé po volbách v roce 1955, do nichž šla za formaci Achdut ha-avoda-Po'alej Cijon. Byla členkou parlamentního výboru pro veřejné služby, výboru pro záležitosti vnitra a výboru pro vzdělávání a kulturu. Za Achdut ha-avoda-Po'alej Cijon uspěla i ve volbách v roce 1959. Mandát ale získala až dodatečně, v říjnu 1960, jako náhradnice. Nastoupila do výboru pro ekonomické záležitosti a výboru pro vzdělávání a kulturu. Znovu se v Knesetu objevila po volbách v roce 1961, kdy kandidovala opět za Achdut ha-avoda-Po'alej Cijon. Stala se opět členkou výboru pro ekonomické záležitosti a výboru pro vzdělávání a kulturu. Opětovně byla zvolena ve volbách v roce 1965, nyní na kandidátce formace Ma'arach. V průběhu volebního období dočasně přešla s celou stranou do poslaneckého klubu Strany práce, který se pak ale vrátil k názvu Ma'arach. Zastávala post členky výboru pro veřejné služby, výboru House Committee, výboru práce a výboru pro vzdělávání a kulturu. Byla také místopředsedkyní Knesetu. Ve volbách v roce 1969 poslanecký mandát neobhájila.\n\n"}
{"id": "666220", "url": "https://cs.wikipedia.org/wiki?curid=666220", "title": "Distronic", "text": "Distronic\n\nDistronic neboli \"Intelligent Cruise Control\" (ICC) je označení pro nadstandardní výbavu vozidel Mercedes-Benz. Jedná se o tempomat s radarovou technikou, která vyhodnocuje a udržuje bezpečnou vzdálenost od vozidla jedoucího vpředu a vypočítává nezbytnou podporu brzdné síly. U systému Distronic PLUS pokud řidič nereaguje, dojde k autonomnímu brzdění a akustickému signálu. Kdyby všechna osobní auta byla vybavena Distronic PLUS, klesl by počet nehod na dálnicích o 36%.\n"}
{"id": "666221", "url": "https://cs.wikipedia.org/wiki?curid=666221", "title": "Ašer Chasin", "text": "Ašer Chasin\n\nAšer Chasin (: אשר חסין, žil 7. července 1918 – 27. března 1995) byl izraelský politik a poslanec Knesetu za strany Mapaj, Ma'arach, Izraelská strana práce a opět Ma'arach.\n\nNarodil se ve městě Casablanca v dnešním Maroku, kde vystudoval učitelský seminář. V roce 1948 přesídlil do Izraele.\n\nV Maroku patřil mezi předáky sionistické federace. Vydával list \"ha-Aviv\", vedl svaz hebrejských učitelů a \"Hebrejský klub\" v Casablance. V Izraeli předsedal \"Svazu imigrantů ze severní Afriky\".\n\nV izraelském parlamentu zasedl poprvé po volbách v roce 1959, do nichž šel za Mapaj. Byl členem výboru pro veřejné služby a výboru pro vzdělávání a kulturu. Znovu se v Knesetu objevil po volbách v roce 1961, kdy kandidoval opět za Mapaj. Stal se členem výboru pro ekonomické záležitosti, výboru pro vzdělávání a kulturu a výboru pro veřejné služby. Předsedal podvýboru pro zastavení vysílání v maghrebštině. Opětovně byl zvolen ve volbách v roce 1965, nyní na kandidátce formace Ma'arach. V průběhu volebního období dočasně přešel s celou stranou do poslaneckého klubu Strany práce, aby se pak vrátil k názvu Ma'arach. Byl členem výboru pro veřejné služby a výboru pro vzdělávání a kulturu. Ve volbách v roce 1969 poslanecký mandát neobhájil.\n\n"}
{"id": "666230", "url": "https://cs.wikipedia.org/wiki?curid=666230", "title": "Gavri'el Kohen", "text": "Gavri'el Kohen\n\nGavri'el Kohen (: גבריאל כהן, narozen 30. května 1928) je izraelský politik a bývalý poslanec Knesetu za strany Ma'arach, Izraelská strana práce a opět Ma'arach.\n\nNarodil se v Jeruzalému. Absolvoval střední školu v Tel Avivu, Hebrejskou univerzitu a Oxfordskou univerzitu. Byl členem jednotek Palmach a bojoval na různých místech během války za nezávislost v roce 1948. Přednášel středověké a novověké dějiny na Telavivské univerzitě, kde byl od roku 1976 profesorem, později v letech 1983-1986 děkanem fakulty humanitních studií. Publikoval několik knih na téma dějin Izraele.\n\nV roce 1953 vstoupil do strany Achdut ha-avoda. V izraelském parlamentu zasedl po volbách v roce 1965, do nichž šel na kandidátce formace Ma'arach. V průběhu volebního období dočasně přešel s celou stranou do poslaneckého klubu Strany práce, aby se pak vrátil k názvu Ma'arach. Byl členem výboru pro vzdělávání a kulturu, výboru pro ústavu, právo a spravedlnost a výboru pro zahraniční záležitosti a obranu. Ve volbách v roce 1969 poslanecký mandát neobhájil.\n\n"}
{"id": "666237", "url": "https://cs.wikipedia.org/wiki?curid=666237", "title": "Žumara nízká", "text": "Žumara nízká\n\nŽumara nízká (\"Chamaerops humilis\") je jediný druh rodu žumara z čeledi arekovité, jinak nazývané palmy. Je to jediný původní druh palmy na evropském kontinentě. Žumara je někdy také nazývána „mrazuvzdorná palma“. Občas může být žumara zaměněna za \"Trachycarpus\", ale liší se tím, že žumara má silně a nebezpečně ostnaté řapíky, zatímco \"Trachycarpus\" žádné ostny na řapíku nemá. Název \"Chamaerops\" dostala rostlina podle svého vzrůstu. Chamaerops vzniklo spojením řeckých slov \"chamai\" – nízký a slova \"rhops\" – křoví.\n\nRostlina má keřovitý charakter, většinou se vytváří více kmínků. Listy jsou modrozelené barvy. Jsou dlanitě dělené a mají vějířovitý tvar. V průměru dosahují až 60–80 cm.\nVe chvíli, kdy rostlina dosáhne výšky 20–30 cm, začne tvořit postranní výběžky. Každý rok se na výběžcích objeví nový chochol listů.\nVe svém přirozeném prostředí, v západní části Středozemí, dosahuje výšky až 5 m, uvnitř v nádobách dorůstá 2–3 m.\nRostlina se množí semeny, odnožemi nebo dělením trsu.\nŽumara roste velmi pomalu.\nKvětenství jsou hroznovitá, květy jsou drobné a žluté. Žumara kvete od dubna do června. Plodem je 1–4 cm dlouhá nejedlá bobule.\n\nPokud je o žumaru dobře pečováno, začne brzy kvést.\nRostlinu je nejvhodnější umístit na světlé, slunné místo. V zimě žumara snáší teploty od 4 °C do 12 °C. Přezimovat může i při špatných světelných podmínkách, např. ve sklepě nebo garáži. Od dubna do listopadu je možné rostlinu umístit ven.\nŽumara se přesazuje jen v případě, že by hrozilo, že kořeny roztrhnou květináč.\nTato palma se v létě zalévá více, zejména při velkých vedrech se zalévá opravdu hojně. V zimě, pokud je umístěna na tmavším místě, se nezalévá skoro vůbec. Voda se nelije do růžice listů, jinak může uhnít „srdíčko“.\nPro žumaru je možné použít jednotnou zeminu nebo hlinitou zahradní směs, do které přimícháme trochu písku.\nRostlina se hnojí v období od března do srpna každých 8–14 dní standardním tekutým hnojivem. Díky hnojení je poté odolnější v zimě při nižších teplotách.\nPokud je rostlina zazimována v teplejším prostředí, bývá napadána mšicemi a štítenkami. V létě je možnost výskytu svilušek.\n\n"}
{"id": "666238", "url": "https://cs.wikipedia.org/wiki?curid=666238", "title": "Menachem Kohen", "text": "Menachem Kohen\n\nMenachem Kohen (: מנחם כהן, žil 5. července 1922 – 11. března 1975) byl izraelský politik a poslanec Knesetu za strany Mapaj, Ma'arach, Izraelská strana práce a opět Ma'arach.\n\nNarodil se v Jeruzalému. Patřil mezi organizátory ilegální imigrace židovských dětí a mládeže ze Sýrie.\n\nVedl oddělení městských čtvrtí v rámci zaměstnanecké rady v Tel Avivu. Zastupoval čtvrť Tel Avivu ha-Tikva v městské samosprávě.\n\nV izraelském parlamentu zasedl poprvé už po volbách v roce 1949, do kterých šel za formaci Mapaj. Mandát ale získal až v květnu 1951, jen několik měsíců před koncem funkčního období Knesetu, jako náhradník. Do činnosti parlamentu již se výrazněji nezapojil. Opětovně byl zvolen až ve volbách v roce 1959, opět za Mapaj. Byl členem výboru pro záležitosti vnitra, výboru pro ekonomické záležitosti a výboru pro veřejné služby. Znovu se v Knesetu objevil po volbách v roce 1961, kdy kandidoval znovu za Mapaj. Stal se členem výboru pro záležitosti vnitra a výboru pro ekonomické záležitosti. Mandát získal i ve volbách v roce 1965, nyní na kandidátce formace Ma'arach. V průběhu volebního období dočasně přešel s celou stranou do poslaneckého klubu Strany práce, aby se pak vrátil k názvu Ma'arach. Byl členem výboru pro záležitosti vnitra, výboru pro veřejné služby a finančního výboru. Ve volbách v roce 1969 poslanecký mandát neobhájil.\n\n"}
{"id": "666241", "url": "https://cs.wikipedia.org/wiki?curid=666241", "title": "Kanovnické rezidence v Olomouci", "text": "Kanovnické rezidence v Olomouci\n\nČtrnáct rezidenčních kanovníků olomoucké kapituly (počet se ustálil na poč. 18. století) obývalo 14 paláců na olomouckém Předhradí. Po své instalaci a přísaze věrnosti kanovník dostal přidělenu rezidenci a kanovnickou porci – požitky z prebend, vázaných na kanonikát. Podle svých hodností a služebního věku (ancienity) si mohl kanovník posléze rezidence volit (opční právo). Po smrti každého kanovníka proto docházelo k přesunům v držení kanovnických prebend i rezidencí. S nárůstem počtu kanonikátů vzrostl i počet rezidencí, mezi něž byly počítány i rezidence vikářů kapituly.\n\nDříve byly rezidence nazývány také podle kanovníků, kteří je postavili nebo je dali výrazně přestavět.\n\n"}
{"id": "666243", "url": "https://cs.wikipedia.org/wiki?curid=666243", "title": "DSO", "text": "DSO\n\nZkratka DSO může mít více významů:\n"}
{"id": "666244", "url": "https://cs.wikipedia.org/wiki?curid=666244", "title": "Software pro správu hesel", "text": "Software pro správu hesel\n\nSoftware pro správu hesel je počítačový program, který umožňuje vytváření, uchovávání a použití hesel, které se používají k ověření identity uživatele. Výhodou softwarového správce je možnost použití silných hesel, jedinečného hesla pro každou službu a bezpečného, šifrovaného uložení hesel chráněných hlavním heslem. Nevýhoda je v případě prolomení této ochrany, kdy útočník získá přístup ke kompletní databázi hesel uživatele. Software může mít podobu počítačového programu, mobilní aplikace, zásuvného modulu internetového prohlížeče, nebo může být součástí prohlížeče, nebo operačního systému. Správce zpravidla také umožňuje synchronizaci databáze hesel a jejich použití na různých zařízeních uživatele.\n\nKeePass patří mezi nejpopulárnější správce hesel, je zdarma (open source), nabízí bezpečné vkládání veškerých důležitých přihlašovacích údajů, disponuje také funkci generátorem nových hesel, která jsou v podstatě neprolomitelná. Program nám tyto nová hesla vytvoří na základě našich požadavků ať už se jedná o rozlišení malých a velkých písmen, délku hesla, různé speciální znaky atd. \nJediným heslem je tedy hlavní přístupové heslo, na které se program zeptá hned v úvodu. Následně se otevře přístup k celému programu, který je tvořen jedním jednoduchým oknem, ve kterém se mimo pár tlačítek s funkcemi nacházejí hlavně kategorie pro účty. Jde o kategorie Bankovnictví, E-mail, Windows, Síť. Při vkládání nového záznamu se zobrazí další okno, kde je nutné uvést název, login a heslo, eventuálně adresu serveru.\nCelkově by se dalo říci, že program je přehledný a pohodlný a to díky překladu uživatelského rozhraní do češtiny. K dispozici existuje i přenosná verze tohoto programu pro použití na USB discích a paměťových kartách, což nám umožňuje mít svá hesla vždy při sobě.\n\nGold! PassCage, bezplatný program od české společnosti, který je vybaven běžnými funkcemi, ovládáním i uživatelským rozhraním. Můžeme zde ukládat libovolný počet hesel, veškerá hesla jsou chráněna heslem nadřazeným, které nás zmocňují k vkládání nových a zároveň k mazání hesel starých a neaktuálních. Tento software sice nenabízí generátor hesel, ale je vybaven funkci takzvaného „našeptávání, kdy při aktivaci u určitého záznamu dochází k tomu, že se program minimalizuje a otevře se vepsaná webová stránka s přihlašovacím formulářem. Souběžně s tím v systémové liště vyskočí bublina s loginem a následně i heslem pro tuto stránku. Současně dojde automaticky ke zkopírování obsahu do schránky systému. \n\nLastPass, bezplatný program, který je multiplatformní on-line správce hesel a přihlašovacích údajů, který tyto údaje ukládá na zabezpečené servery provozovatele služby za použití přístupového hesla. Rovněž disponuje generátorem bezpečných hesel, služba také nabízí trezor pro různé informace a poznámky, které jsou dobře zabezpečeny. I zde je možný přístup pomocí usb flashdisku. Placená verze je navíc obohacená o podporu mobilních zařízení, kdy například je zde možné sdílení hesel s mobilními telefony s různými operačními systémy. \n\nSticky Password je jednoduchým programem, který je v českém jazyce. Je možno k dispozici přenosnou verzi pro usb flashdisky. Generuje silná hesla a bezpečně je ukládá, chrání před krádeží identity, phishingem a keyloggery. Dále také zabezpečuje uložená hesla a privátní údaje šifrovacími algoritmy. Jsou zde automaticky zálohovaná citlivá data před ztrátou, a to pomocí pouze jediného tlačítka, které je přidané do prohlížeče.\n\nRoboForm je omezen počtem záznamů, do desíti je zdarma, pro větší počet je nutno program koupit. Což je pro běžné uživatele určitě nevýhodou, protože deset účtů je poměrně málo. \nJinak se jedná o chytrý software, který si umí uložit a zapamatovat webové formuláře, či přihlašovací tabulky a pole. V případě, že potom navštívíte danou stránku znovu, můžete v sekundě vyplnit daný formulář či přihlašovací pole původním heslem nebo identitou. Nechybí ani generátor hesel. \n\nInfinite Password Generator po nastavení zadaných parametrů vygeneruje kvalitní heslo, program představuje lehčí obměnu již zmíněného KeePass, je tvořen jen jediným oknem, kde se uskutečňují všechny činnosti uživatele. \n\nPassword Agent uchovává nejen hesla, ale různé další informace, je rovněž obohacen tím, že je možné ho instalovat nejen přímo do počítače ale i na usb klíčenku nebo paměťovou kartu. I zde je možno využívat generátor hesel. Při používání bezplatné licence je možno mít uloženo maximálně 25 záznamů, u placené verze není počet omezen.\n\nSafetica Free je vyvíjen českou společností Safetica Technologies, tudíž je k dispozici v češtině, zdarma lze používat základní edici a to pro nekomerční využití. I v tomto programu nalezneme generátor silných hesel. \nŠifrování souborů v počítači i dat přenosných na přenosných discích a paměťových kartách nebo odstranění historie z internetových prohlížečů.\n\nAccess Manager je další z řady programů, kde můžeme, který můžeme používat bezplatně, společně s hesly můžeme ukládat do tohoto software i další poznámky a informace. Do přihlašovacích oken různých internetových služeb můžeme hesla z programu vkládat jednoduchým přetažením myší. Nechybí zde rovněž generátor bezpečných hesel. \n\nPassword Coral zde jsou hesla bezpečně chráněna před vyzrazením a přitom stačí znát pouze jedno heslo pro přístup ke všem ostatním. U každého hesla, které máme uloženo, si můžeme nastavit dobu platnosti, jakmile tato doba uplyne, automaticky bude uživatel vyzván, aby si heslo změnil. Tento software opravdu dbá na to, aby hesla nebyly vyzrazeny. Pokud určitou dobu nepracujete s programem, automaticky se uzamkne heslem.\n\n1Password je komerční software na správu hesel a dalších citlivých informací pro MS Windows, Mac OS X a iOS a Android. Součástí počítačových verzí jsou pluginy pro automatické vyplňování v nejpoužívanějších internetových prohlížečích. Zajištěna je synchronizace databází hesel mezi jednotlivými platformami.\n\n"}
{"id": "666245", "url": "https://cs.wikipedia.org/wiki?curid=666245", "title": "Elektromagnetická zbraň", "text": "Elektromagnetická zbraň\n\nElektromagnetická zbraň či vysokofrekvenční zbraň je zbraň působící na cíl vyzařovanými elektromagnetickými vlnami. Vlnění vysokých radiových frekvencí poškozuje elektroniku, mikrovlnné frekvence mohou ovlivňovat i mozkovou činnost lidí. Elektromagnetické zbraně jsou kategorií neletálních zbraní (Non-Lethal Weapons), což jsou takové zbraně, které mají na určitou dobu vyřadit z činnosti vybranou skupinu lidí, aniž by přímo ohrozily jejich životy, nebo vyřadit z činnosti vybrané druhy vojenské techniky, resp. znemožnit jim vést bojovou činnost. \n\nVysokofrekvenční zbraně vyzařují elektromagnetickou energii v části elektromagnetického spektra rádiových vln. Mechanismus působení vysokofrekvenčních zbraní na lidský organismus je možné rozdělit na energetický a informační. Nejvíce je prozkoumáno tepelné působení silných toků vysokofrekvenční energie. Vysokofrekvenční elektromagnetické záření, v závislosti na nosném kmitočtu a výkonu, narušuje činnost mozku a centrální nervové soustavy a dočasně vyřazuje člověka z činnosti. Může způsobovat poruchy vnímání, únavu a ospalost nebo naopak neklid a stres, pocit hladu, žízně, teploty, chladu, bolesti, svědění a někdy i další vedlejší vjemy. Účinek je jedincem vnímán současně jako nesnesitelný bolestivý pocit intenzivních šumů a pískání, doprovázený úzkostí a nevolností v závislosti na konkrétních podmínkách a parametrech signálu.\n\nVšechny přímé i nepřímé účinky působení vysokofrekvenčních zbraní na lidský organismus ale zatím nejsou známy. O jejich naprosté neškodnosti není většina lékařů jednoznačně přesvědčena. Pochybnosti byly posíleny v souvislosti s válkou v Perském zálivu. Jednou z možných příčin onemocnění vojáků mohlo být jejich vystavení účinkům vysokofrekvenčního záření při průletech bojových letounů s aktivovanými rádiovými/radiolokačními rušiči nad vlastními vojsky. Někdy se hovoří o efektu tzv. slyšitelnosti rádiového vysílání zasaženou osobou, který spočívá v tom, že lidé nacházející se v silném poli rozhlasového vysílače slyší tzv. \"vnitřní hlasy a hudbu\". Odborníci v oboru vysvětlují podstatu tohoto jevu tím, že někteří jedinci dokáží detekovat nosnou modulovanou frekvenci nelineárním vnitřním prostředím lidského organismu s následnou transformací na signály, vnímatelné sluchovým nervem. Druhotným následkem může být zcela zřetelné pískání v uších, doprovázené poruchami spánku, nechutenstvím a nadměrnou únavou, přetrvávající i několik dní.\n\nNěkteré typy elektromagnetických zbraní jsou zařazeny ve výzbroji moderních armád a byly použity v lokálních konfliktech. Některé typy jsou ve fázi laboratorních testů a vojskových zkoušek.\n\na) laserové a mikrovlnné (DEW - Directed Energy Weapons) zbraně se směrovanou energií\n\nb) elektromagnetické bomby (E - bomb, EMP - Electromagnetic Pulse, HMP - High Powered Microwave) \n\nc) mikrovlnné (ADT - Active Denial Technology, ADS - Active Denial System, HPM - High power microwaves) zbraně např. s tepelným účinkem\n\n"}
{"id": "666249", "url": "https://cs.wikipedia.org/wiki?curid=666249", "title": "Roger Gilbert-Lecomte", "text": "Roger Gilbert-Lecomte\n\nRoger Gilbert-Lecomte (18. května 1907, Remeš, – 31. prosince 1943, Paříž) byl francouzský básník.\nJeho básnický život vyrůstal ze zkušenosti vnitřní vzpoury, kterou provedl společně se třemi svými spolužáky z gymnázia v Remeši. Lecomte, Robert Meyrat,\nRené Daumal a Roger Vailland si tehdy říkali Bratři Simplisté (\"Phrères Simplistes\"). Mladíci se snažili protrhnout hranice mezi viditelným a neviditelným. Snažili se \"zakoušet Boha\". Užívali různé prostředky, například drogy, smyslovou a spánkovou deprivaci, bdělý spánek.\n\nByl klíčovým členem umělecké skupiny Vysoká hra (\"Le Grand jeu\"), která měla blízko k surrealistům. Skupina vydávala stejnojmenný literární časopis, na kterém se podíleli Daumal, Vailland, Meyrat, Pierre Minet, André Rolland de Renéville a český malíř Josef Šíma.\n\nNepsal mnoho, soustředil se pouze na to podstatné. Sledoval jediný cíl, kterým bylo dosažení absolutna, prázdnoty bytí – a to za cenu totální autodestrukce. Postupně se přestal stýkat i se svými přáteli. Snažil se odnaučit hodinám i abecedě. Zemřel na infekci z nesterilní injekční jehly, kterou používal pro aplikaci morfinu.\n\nI ve Francii zůstal poměrně neznámým autorem.\n\nV českém prostředí se dílem Rogera Gilbert-Lecomta zabývá především básník Miloslav Topinka. O Lecomtově smrti řekl: \"…riziko tu samozřejmě je. Je to balancování na ostří nože. Podobný zlom nastal u Rimbauda, Hölderlina nebo u Nervala – náhle se v nich něco rozevřelo, jakási trhlina, jako když blesk rozčísne oblohu, a oni tím byli natolik oslněni, že ten oslepující záblesk nevydrželi. Někdy to spálí oči, někdy se z toho člověk zblázní. A někdo si, jako Arthur Rimbaud, odřízne poezii zaživa. Taky se tomu říká úžeh nebo třeba ztroskotání. Ale jsem přesvědčený, že tu trhlinu lze rozevřít tak, aby člověk prošel tím úzkým hrdlem, tou proměnou, aby přepadl jinam – a zase se vrátil sem. Jde o to být bez ustání v tom: tady a zároveň tam.\"\n\n\n\n"}
{"id": "666251", "url": "https://cs.wikipedia.org/wiki?curid=666251", "title": "Paul Lukas", "text": "Paul Lukas\n\nPaul Lukas, rodným jménem Pál Lukács (26. května 1891 – 15. srpna 1971) byl hollywoodský herec původem z Rakouska-Uherska.\n\nPál Lukács se narodil v Budapešti v 1891*. V roce 1915 ho zbavili služby v armádě, rok na to odjel studovat herectví do Košic. O dva roky později už působil v divadle v Budapešti. Začal točit první filmy, ve dvacátých letech se dostal do Vídně. Populární se stal hlavně pro své komediální a romantické role. Několikrát spolupracoval s režisérem Maxem Reinhardtem. V roce 1927 odcestoval do USA, kde ho provázel režisér Adolph Zukor. Americké občanství získal v roce 1933.\n\nVe svých prvních amerických filmech si pořád držel role svůdníků. Postupem času a zkušeností dozrával v herectví a začal ztvárňovat zločince, především však ty nacistické. To se mu dařilo taky díky akcentu, který si z Evropy ponechal. Hostoval v divadlech v New Yorku a to od roku 1938. Pracoval s Alfredem Hitchcockem na mysteriózním filmu \"Zmizení staré dámy\" a s Williamem Wylerem na romantické komedii \"Továrník Dodsworth\".\n\nVe čtyřicátých letech dosáhl svého uměleckého vrcholu ztvárněním německého emigranta Kurta Mullera ve hře Lillian Hellman \"Stráž na Rýně\". Tuto postavu nejdříve zahrál na Broadwayi, což mu přineslo nadšené kritiky. Ke svému úspěchu přidal filmové ztvárnění ve snímku \"Watch on the Rhine\", za které byl jako vůbec první herec oceněn Zlatým glóbem a taky cenou nejvyšší, Oscarem. V klání o Cenu Akademie porazil Humphreyho Bogarta za \"Casablancu\", Garyho Coopera za film \"Komu zvoní hrana\", Mickeyho Rooneyho za \"Lidskou komedii\" a Waltera Pidgeona za \"Madame Curie\".\n\nV padesátých letech se postupně začal věnovat více divadlu a před kamerou působil už jen sporadicky. Na chodníku slávy v Hollywoodu má svou hvězdu.\n\nZemřel v Maroku, kde hledal místo a dům, ve kterém by mohl prožít stáří.\n\nNěmé filmy:\nZvukové filmy:\n\nMá-li film distribuční název, je uveden vedle originálního.\n\n"}
{"id": "666252", "url": "https://cs.wikipedia.org/wiki?curid=666252", "title": "Dvora Necer", "text": "Dvora Necer\n\nDvora Necer (: דבורה נצר, rodným jménem Dvora Nosoviscky, דבורה נוסוביסצקי, žila 1. května 1897 – 4. ledna 1989) byla izraelská politička a poslankyně Knesetu za strany Mapaj, Ma'arach, Izraelská strana práce a opět Ma'arach.\n\nNarodila se ve městě Mena v tehdejší Ruské říši (dnes Ukrajina). Na Ukrajině vystudovala střední školu a univerzitu. V roce 1925 přesídlila do dnešního Izraele, kde v letech 1925–1949 pracovala jako učitelka a ředitelka školy pro pracující mládež.\n\nV Rusku se angažovala v socialistické sionistické straně, předtím také v organizaci he-Chaluc. Po přesídlení do Izraele se zapojila do činnosti stran Achdut ha-avoda a Mapaj. Byla členkou ústředního výboru Mapaj a ústředního výboru ženské organizace Na'amat. Zasedala v ženské zaměstnanecké radě. Založila \"Organizaci pro pracující matky\" v Tel Avivu a v letech 1933–1967 byla její tajemnicí.\n\nV izraelském parlamentu zasedla poprvé už po volbách v roce 1949, ve kterých byla kandidátkou strany Mapaj. Byla členkou parlamentního výboru pro veřejné služby a výboru pro vzdělávání a kulturu. Mandát obhájila za Mapaj ve volbách v roce 1951. Opět usedla do výboru pro veřejné služby a výboru pro vzdělávání a kulturu. Zvolení se dočkala na kandidátce Mapaj i ve volbách v roce 1955. Byla členkou parlamentního výboru pro veřejné služby, výboru House Committee a výboru pro vzdělávání a kulturu. Za Mapaj uspěla i ve volbách v roce 1959. Byla členkou výboru pro veřejné služby, výboru House Committee, výboru pro ústavu, právo a spravedlnost, výboru pro zahraniční záležitosti a obranu a výboru pro vzdělávání a kulturu. Znovu se v Knesetu objevila po volbách v roce 1961, kdy kandidovala opět za Mapaj. Stala se členkou výboru pro veřejné služby a výboru pro vzdělávání a kulturu. Předsedala výboru House Committee. Opětovně byla zvolena ve volbách v roce 1965, nyní na kandidátce formace Ma'arach. V průběhu volebního období dočasně přešla s celou stranou do poslaneckého klubu Strany práce, který se pak ale vrátil k názvu Ma'arach. Zastávala post členky výboru pro veřejné služby, výboru House Committee a výboru pro vzdělávání a kulturu. Byla také místopředsedkyní Knesetu. Ve volbách v roce 1969 poslanecký mandát neobhájila.\n\n"}
{"id": "666261", "url": "https://cs.wikipedia.org/wiki?curid=666261", "title": "Žluť SY", "text": "Žluť SY\n\nŽluť SY (Sunset Yellow) je syntetické žluooranžové barvivo ze skupiny azosloučenin, které se používá k dobarvování nápojů a mléčných výrobků. Jako potravinářská přídatná látka se označuje kódem E 110.\n\nPři použití jako přídatná látka v potravinách může vyvolat alergii. Může mít vliv také na hyperaktivitu dětí a problémy s astmatem \n\nProdukce Žluti SY začala v USA už ve dvacátých letech 20. století a nyní se používá po celém světě. Jedná se o žlutooranžový prášek, který se využívá jako jedno z nejrozšířenějších barviv v potravinách. Toto barvivo je synteticky vyráběné a řadíme jej do skupiny azobarviv, stejně jako azorubin, čerň BN, hněď FK, amarant, červeň 2G, litolrubin BK a další. Žluť je často používána v kombinaci s amaranthem (barvivo E123), který produkuje hnědé zbarvení, čehož se využívá při výrobě čokolády nebo karamelu. Žluť SY je zařazována mezi tzv. “éčka“ a její účinky na organismus jsou stále zkoumány. U citlivých jedinců se ukázaly známky negativních účinků jako alergické reakce, průjem nebo zvracení. To naznačuje, že účinek barviv není u každého jednotlivce stejný - může se lišit podle dávky, věku, pohlaví, stavu výživy, genetického faktoru a také v době expozice.\n\nV zemích jako je Norsko, Finsko a Švédsko je používání žluti zakázáno a plánuje se její používání zakázat také ve Velké Británii. Hojně je barvivo využíváno například v USA nebo v Indii. V České republice je používání žluti povoleno, přičemž přijatelný denní příjem (ADI – acceptable daily intake) je 4 mg/kg tělesné hmotnosti na den. \nJECFA a Vědecký výbor pro potraviny Evropské komise (SCF) stanovili na základě studie u potkanů pro žluť ADI 2,5 mg / kg tělesné hmotnosti a NOAEL 250 mg / kg. Vzhledem k novým studiím však EFSA snížil tuto hodnotu ADI na 1 mg / kg tělesné hmotnosti, což bylo založeno na výsledcích z 90-denní studie u potkanů o dávkách odpovídajících 250 a 1500 mg / kg tělesné hmotnosti / den. \nAvšak EFSA nedávno vyhodnotila nové informace z 28-denní studie a celkové dostupné toxikologické databáze týkající se žluti a dospěl k závěru, že na základě NOAEL 375 mg / kg tělesné hmotnosti / den může stanovit novou hodnotu ADI na 4 mg / kg tělesné hmotnosti ( EFSA,2014). \n\nSyntetická barviva se přidávají do výrobků kvůli barevnosti, což přitahuje zejména děti, které lákají potraviny typu gumoví medvídci, cukrátka, bonbony, čokoládové tyčinky, slazené nápoje, pekařské výrobky a žvýkačky. Jejich nadměrné konzumování se může projevit negativními účinky, konkrétně proběhla studie u dětí, která naznačovala možnou souvislost s projevy alergických reakcí, ekzémů nebo astmatu, avšak nebylo to prokázáno a spíše se tyto reakce týkaly citlivých jedinců. Dále můžeme Žluť SY nalézt například v pomerančovém želé, marcipánu, meruňkovém džemu, pomerančové marmeládě, citronovém krému, sýrových omáčkách, zmrzlině nebo v konzervovaných rybách. K jeho dalšímu využití patří také barvení léčiv, doplňků stravy, kosmetických přípravků nebo jako pigment v tiskařských barvách. \nMezi negativní možné účinky konzumace tohoto syntetického barviva u dospělých i u dětí patří alergické a pseudoalergické reakce, což může být zhoršeno u lidí, kteří již trpí astmatem nebo kopřivkou. Žluť SY se absorbuje z gastrointestinálního traktu pouze v malém rozsahu, a proto se většina podávané dávky ústy vylučuje stolicí. Pravděpodobně se pak dále rozštěpí střevní azo-redukcí. Moč obsahuje také převážně azo-redukční produkty (kyselina sulfanilová, kyselina 1-amino-2-nafto-6-sulfonová a N-acetylované formy). Je třeba poznamenat, že může dojít k systémové expozici volnými sulfonovanými aromatickými aminy, které mohou být \n\nodpovědné za následnou alergickou reakci na pokožce. Podobnou reakci také může vyvolat řada léčiv, do kterých se přidává žluť – příčinou může být křížová citlivost na kyselinu sulfanilovou. Mezi další možné negativní účinky patří otoky kůže, vyrážka, průjem, zvracení nebo podráždění žaludku. Může se podílet na nesnášenlivosti aspirinu. Tyto reakce patří ale spíše mezi vzácnější. Reakce na potravinářská barviva nepatří mezi IgE reakce (skutečný alergický typ), takže bývají někdy klasifikovány spíše jako potravinová intolerance než jako potravinová alergie. \n\nPodle studie ve Velké Británii, kdy dávali vědci skupině dětem směs umělých potravinářských barviv a aditiv, které obsahovaly mimo jiné také žluť SY, se ukázalo, že nadměrný příjem těchto barviv může také vyvolat poruchu pozornosti a hyperaktivitu. Výsledné informace byly předány Evropskému úřadu pro bezpečnost potravin (EFSA), díky čemuž proběhly další studie a následně byly Evropským parlamentem a radou (ES) nařízeny požadavky na označování potravin obsahující některá potravinářská barviva – mezi nimi je právě žluť SY (E110), chinolinová žluť SY (E104), azorubin (E122), tartrazin (E102), červeň Allura AC (E129) a ponceau 4R (E124). \n\nPreklinické studie, prováděny většinou na myších, nepředložily žádný důkaz o tom, že je Žluť SY karcinogenní nebo genotoxická. Na rozdíl od známého kontaminantu téměř stejné barvy, Sudanu I (1- (fenylazo) -2-naftalenol), který je v mnoha zemích zakázán a studiemi se jeho karcinogenní a genotoxický účinek prokázal. Je tedy žádoucí, aby této látky bylo ve výše zmiňovaném barvivu co nejméně. Tento kontaminant najdeme stejně jako Žluť SY pod mnoha názvy, tudíž způsobuje zmatek v legislativě a oblasti výroby. Množství různých nečistot v barvivech se ovšem může lišit v závislosti na legislativě určitých zemí. \nDle právních předpisů Evropské unie musí být všechny přídatné látky schváleny a povoleny před použitím v potravinách.\nŘízení o registraci je zahájeno podáním oficiální žádosti Evropské komisi, která je složena z dokumentace k žádosti o látce obsahující údaje o navrhovaných způsobech použití a úrovních užívání. Komise poté zašle dokumentaci úřadu EFSA a požádá o posouzení bezpečnosti látky pro zamýšlené použití. Evropská komise poté rozhodne, zda látku povolí na základě hodnocení bezpečnosti EFSA. Povolení navrhovaných nových použití stávajících potravinářských přídatných látek se řídí stejným postupem. \nJakmile jsou tyto látky schváleny, jsou zahrnuty do seznamu povolených přídatných látek v EU stanoveném v nařízení Evropské komise (EC) 1333/2008, který rovněž stanoví jejich podmínky použití. Povolené potravinářské přídatné látky musí taktéž splňovat schválená kritéria čistoty stanovená v nařízení EU 231/2012.\nV prosinci roku 2008 byly stávající právní předpisy sloučeny do čtyř zjednodušených předpisů, které se vztahují na všechny tzv. látky zlepšující potraviny (potravinářské přídatné látky, potravinářské enzymy, látky určené k aromatizaci). Nařízení EC 1331/2008 zavádí pro tyto látky společný postup schvalování. Nařízení ES č. 1333/2008 o potravinářských přídatných látkách stanovilo seznam Unie schválených potravinářských přídatných látek, který byl úplně zveřejněn v nařízení EU 1129/2011. \n\n"}
{"id": "666262", "url": "https://cs.wikipedia.org/wiki?curid=666262", "title": "Vrané nad Vltavou (nádraží)", "text": "Vrané nad Vltavou (nádraží)\n\nŽelezniční stanice Vrané nad Vltavou na adrese Nádražní 147 se nachází na železniční trati z Prahy do Čerčan a Dobříše, zvané též Posázavský pacifik a leží v kilometru 34 dobříšské kilometráže. Sousedními dopravnami jsou stanice Praha-Zbraslav a odbočka Skochovice, která se nachází asi o 2 km jižněji na trati. Na odbočce Skochovice se větví Trať 210 na 2 větve:\n\nStanice Vrané nad Vltavou je proto de facto odbočnou stanicí a tudíž jedním z nejvýznamnějších nádraží na trati 210.\n\nStanice se nachází na pravém, jesepním břehu Vltavy ve stejnojmenné obci Vrané nad Vltavou. Hlavní budovou stanice je typizovaná výpravní budova typu 16/H, umístěná ve směru jízdy od Prahy napravo, vystavěná se zahájením provozu na trati roku 1897. Vedle výpravní budovy stojí budova nádražního hostince a dřevěné skladiště. Na obou zhlavích se nacházejí stanoviště výhybkářů. V parčíku vedle výpravní budovy je postaven malý model hradu Křivoklát. V roce 2006 byla budova stanice opravena a opatřena žlutým nátěrem.\nKolejiště sestává z jedné manipulační koleje, přímo před výpravní budovou. Z této koleje též vychází dnes již nepoužívaná vlečka do bývalých papíren Vrané. 2., 3., 4. a 5. kolej z pohledu cestujících jsou koleje dopravní; hlavní kolej, služebně první, je z pohledu cestujících druhá.\n\nDo rekonstrukce stanice provedené v prosinci roku 2012 byla stanice obsazena výpravčím a dvěma výhybkáři; výhybky byly přestavovány a uzamykány ručně. Stanice byla vybavena dvěma jednoramennými vjezdovými mechanickými návěstidly s předvěstmi, návěstidla byla obsluhována ze stavěcího kozlíku v dopravní kanceláři. Odjezdová návěstidla nebyla zřízena, odjezd dovoloval výpravčí výpravkou – návěstí \"Odjezd\".\n\nOdbočka Skochovice byla obsazena signalistou a vybavena elektromechanickým zabezpečovacím zařízením z 30. let, jehož řídící přístroj byl umístěn v dopravní kanceláři stanice Vrané nad Vltavou, závislý přístroj v budově odbočky Skochovice. Prostřednictvím tohoto elektromechanického zařízení řídil výpravčí ve Vraném nad Vltavou dopravu na odboče Skochovice.\n\nPři rekonstrukci stanice provedené v prosinci roku 2012 bylo vybudováno reléové zabezpečovací zařízení typu dispečerské reléové stavědlo (RZZ–DRS) s jednotným obslužným pracovištěm (JOP), mechanická vjezdová návěstdla a jejich předvěsti byly nahrazena světelnými, byla zřízena světelná odjezdová návěstidla. Výhybky jsou přestavovány elektromotoricky. Stanice je obsazena výpravčím, ten pomocí jednotného obslužného pracoviště dálkově ovládá také železniční stanici Praha-Zbraslav a odbočku Skochovice. Při rekonstrukci byla též zkrácena manipulační kolej a zrušena byla býv. dopravní kolej č. 4. Přilehlé traťové úseky jsou zabezpečeny traťovým zabezpečovacím zařízením typu automatické hradlo. \n\nKromě využití stanice jako nástupního místa pro cesty vranských obyvatel do Prahy je zejména o víkendu velice výrazné též využití turistické – okolí Vraného je častým cílem výletů, Vraným prochází červená (č. 0001) a žlutá (č. 6071) turistická trasa KČT i cyklotrasa. Cestování na výlety vlakem do Vraného a dále do Posázaví má dlouhou tradici a je stále velice oblíbené.\n\nZ dopravního hlediska je stanice Vrané nad Vltavou významná pro křižování vlaků na jednokolejné trati 210.\n\n"}
{"id": "666264", "url": "https://cs.wikipedia.org/wiki?curid=666264", "title": "Baruch Osnija", "text": "Baruch Osnija\n\nBaruch Osnija (: ברוך אזניה, rodným jménem Baruch Eisenstadt, žil 19. září 1905 – 6. července 1994) byl izraelský politik a poslanec Knesetu za strany Mapaj, Ma'arach, Izraelská strana práce a opět Ma'arach.\n\nNarodil se ve městě Pinsk v tehdejší Ruské říši (pak Polsko, dnes Bělorusko). Vystudoval židovskou základní školu, střední školu v Gdaňsku a Königsberskou univerzitu v Königsbergu (dnes Kaliningrad). Působil jako právník v Gdaňsku. V roce 1933 přesídlil do dnešního Izraele. Učil na střední škole.\n\nAngažoval se v hnutí ha-Bonim v Německu. V roce 1929 se stal členem ústředního výboru strany Po'alej Cijon. Po přesídlení do dnešního Izraele se angažoval v hnutí kibuců ha-Kibuc ha-me'uchad, po jehož rozkolu v letech 1952–1953 přešel do hnutí Ichud ha-kvucot ve-ha-kibucim.\n\nV izraelském parlamentu zasedl poprvé už po volbách v roce 1949, do kterých šel za formaci Mapaj. Mandát ale získal až dodatečně, v únoru 1951, jako náhradník. Do činnosti Knesetu se již výrazně nezapojil. Za Mapaj byl zvolen i ve volbách v roce 1951. Byl členem výboru pro ústavu, právo a spravedlnost, výboru překladatelského, výboru pro ekonomické záležitosti a výboru House Committee. Opětovně byl zvolen ve volbách v roce 1955 za Mapaj. Předsedal výboru House Committee. Byl členem výboru pro ústavu, právo a spravedlnost, výboru překladatelského, výboru pro ekonomické záležitosti. Za Mapaj uspěl i ve volbách v roce 1959. Byl členem výboru pro ekonomické záležitosti a výboru House Committee. Znovu se v Knesetu objevil po volbách v roce 1961, kdy kandidoval opět za Mapaj. Stal se členem výboru pro ústavu, právo a spravedlnost, výboru pro záležitosti vnitra, výboru pro ekonomické záležitosti, výboru pro zahraniční záležitosti a obranu a výboru House Committee. Opětovně byl zvolen ve volbách v roce 1965, nyní na kandidátce formace Ma'arach. V průběhu volebního období dočasně přešel s celou stranou do poslaneckého klubu Strany práce, aby se pak vrátil k názvu Ma'arach. Byl předsedou parlamentního výboru House Committee a podvýboru pro zprávu ombudsmana. Zasedal ve výboru pro zahraniční záležitosti a obranu, výboru pro ústavu, právo a spravedlnost a výboru pro jmenování rabínských soudců. Ve volbách v roce 1969 poslanecký mandát neobhájil.\n\n"}
{"id": "666269", "url": "https://cs.wikipedia.org/wiki?curid=666269", "title": "David Petel", "text": "David Petel\n\nDavid Petel (: , 6. září 1921 – 6. října 2019) byl izraelský politik a poslanec Knesetu za strany Mapaj, Ma'arach, Izraelská strana práce.\n\nNarodil se ve městě Basra v dnešním Iráku. V roce 1941 přesídlil do dnešního Izraele.\n\nZasedal v městské samosprávě v Bnej Braku. V roce 1974 se stal členem koordinačního výboru odborové centrály Histadrut. Předsedal \"Asociaci iráckých imigrantů v Izraeli\". Byl členem ústředního výboru a sekretariátu Strany práce.\n\nV izraelském parlamentu zasedl poprvé po volbách v roce 1959, v nichž kandidoval za Mapaj. Byl členem výboru pro veřejné služby a výboru práce. Znovu se v Knesetu objevil po volbách v roce 1961, kdy kandidoval opět za Mapaj. Stal se členem výboru pro veřejné služby, výboru práce, výboru pro vzdělávání a kulturu, výboru House Committee a výboru práce. Předsedal podvýboru pro bytové podmínky v starém městě v Akku. Opětovně byl zvolen ve volbách v roce 1965, nyní na kandidátce formace Ma'arach. V průběhu volebního období dočasně přešel s celou stranou do poslaneckého klubu Strany práce, aby se pak vrátil k názvu Ma'arach. Byl členem výboru pro veřejné služby, výboru práce a výboru pro záležitosti vnitra. Ve volbách v roce 1969 poslanecký mandát neobhájil.\n\n"}
{"id": "666270", "url": "https://cs.wikipedia.org/wiki?curid=666270", "title": "Hlevíček hladký", "text": "Hlevíček hladký\n\nHlevíček hladký (\"Phaeoceros laevis\") je druh mechorostu ze skupiny hlevíků.\n\nHlevíček hladký patří do skupiny hlevíků, jehož stélka je v obrysu okrouhlá, růžicovitá. V průměru má zhruba 2-3 cm je masitá, asi 6-10 buněk a k podkladu pevně přitisknutá. Okraje laloků stélky často zdvižené, nepříliš zařezávané. Na spodní straně vytvořeny průduchy a drobné dutiny (ale nikoliv slizové dutiny). Někdy jsou vytvořeny ventrální hlízky.\n\nSporofyt: Tobolka je přibližně 1-3cm dlouhá, jejíž výtrusy jsou žlutozeleně nebo žlutě zabarvené. Velikost výtrusu dosahuje 40µ a jsou bradavčitě papilnaté, avšak nikoliv ostnité.\n\nTento druh je možno jednoduše zaměnit s vycpálkou okrouhlou (\"Notothylas orbicularis\"), která se u nás vyskytuje v oblasti Hrubého Jeseníku, hojněji pak ve Švýcarsku. Liší se velikostí stélky, která může měřit v průměru o 0,5 cm více, než u hlevíčku hladkého.\n\nHlevíček hladký je téměř kosmopolitním druhem, vyskytující se od nížin až do výšek 800 m n. m. Nachází se podél cest, v příkopech, na vlhkých polích, úhorech a podél lesních potůčků. Výjimečně jej lze najít ve vyšších horách a v místech, kde je nízká teplota.\n\n\n\n"}
{"id": "666271", "url": "https://cs.wikipedia.org/wiki?curid=666271", "title": "Komedie omylů", "text": "Komedie omylů\n\nKomedie omylů, někdy také \"Komedie plná omylů\" (z angličtiny \"The Comedy of Errors\") je komedie Williama Shakespeara z roku 1593. Autor zde volně čerpal z klasické komedie \"Menéchémové\" římského dramatika Plauta. Jde o první autorovu komedii, která je zároveň i jeho nejkratší komedií. Žánrově se jedná o situační frašku, v níž vystupují dvě dvojice dvojníků (dvojčat), které rozehrávají kolotoč zaměněných identit, v hře nikdo neví, kdo je kdo. Na konci je veškerá absurdita objasněna.\n\nDo češtiny přeložili: Josef Václav Sládek, František Vrba, Martin Hilský.\n\n\nKomedie se odehrává se v Efesu (přístav v Asii). Kupec ze Syrakus, Egeon, omylem připlul do Efesu, kam mají Syrakusané zákaz vstupu. Solinus, vévoda efeský, mu umožní vstup, pokud za den sežene 1000 marek jako výkupné; pokud peníze nesežene, tak bude popraven. Egeon mu vyprávěl svůj životní příběh, měl dva syny, dvojčata, a také dva sluhy, taktéž dvojčata, kteří byli dokonce stejně staří jako jeho synové. Všichni žili v Syrakusách, kupec byl stále na cestách a kupcova manželka i se syny za ním přijela. Stýskalo se jí po domově, když pluli domů, překvapila je bouře. Za bouře se přivázali ke stěžňům, loď se ale v půli rozlomila a manželku s jedním synem a sluhou již nespatřil. Otec hledal syna, pět let v Řecku, potom v Asii a nakonec zakotvil v Efesu.\n\nV druhé dějové linii vystupují dvojčata Antifolus Efeský a Antifolus Syrakuský, kupcovi synové, a dva sluhové, Dromio Efeský a Dromio Syrakuský.\nAntifolus Efeský měl ženu Adrianu, Adriana má sestru Lucianu. Antifolus Efeský koupil ženě zlatý řetízek, ale zlatník ho omylem dal jeho dvojčeti Antifoliovi Syrakuskému, ale peníze chtěl po jeho bratrovi, ten odmítl zaplatit za něco, co nedostal, a tak skončil ve vězení. Adriana omylem obědvala s Antifoliem Syrakuským, považovala jej totiž za svého chotě, ten ji jako ženu oprávněně zapřel a dvořil se její sestře Lucianě. Adriana zanedlouho vyhnala svého skutečného manžela (Antifolia Efeského), protože na něj, kvůli jeho dvojčeti, měla vztek. S postavami sluhů vzniká mnoho humorných situací, protože sluhové si pletou své pány a páni si pletou své sluhy, a tak nebozí sluhové často dostávají výprask.\n\nKomedie končí pomocí prvku deus ex machina, a sice příchodem abatyše (kupcova manželka), která chrání Antofolia Syrakuského před Adrianou, která na něj neoprávněně žárlí, jelikož ho považuje za svého chotě, který se dvoří její sestře. Všichni se nakonec shledají před klášterem a udobří se, vévoda kupci udělí milost a rodina je opět šťastně pohromadě.\n\n"}
{"id": "666277", "url": "https://cs.wikipedia.org/wiki?curid=666277", "title": "Hidžra (Indie)", "text": "Hidžra (Indie)\n\nHidžra (angl. \"hijra\") je příslušník indické náboženské sekty transsexuálů, transvestitů, eunuchů. Nejuctívanějším božstvem Hidžrů je bohyně Bahučára, bohyně-matka. Její chrám je blízko Ahmadábádu. Ve jménu bohyně podstupují hidžrové rituální a dodnes mnohdy značně bolestivou operaci, která je obřadem znovuzrození a při níž je adept chirurgicky vykastrován. Ve jménu své bohyně pak Hidžry udělují požehnání při svatbách, či narození dětí. Hidžrové se živí nejčastěji žebráním nebo prostitucí.\n\n\n"}
{"id": "666279", "url": "https://cs.wikipedia.org/wiki?curid=666279", "title": "Felixburg", "text": "Felixburg\n\nZámek Felixburg (někdy \"Felixpurk\" nebo \"Felixburk\", v některých pramenech je zmiňován lidový název \"Hazenburg\" podle výzdoby, která byla tvořena malbami zajíců) byl zámek ve vsi Rašovice u města Klášterec nad Ohří v Ústeckém kraji. Od roku 1963 je chráněn jako kulturní památka.\n\nZámek Felixburg stával na severovýchodním konci Rašovic, na pravém břehu řeky Ohře vedle dosud stojícího starého rašovického mlýna (čp. 2). Název zámku byl odvozen od jména zakladatele zámku Bohuslava Felixe Hasištejnského z Lobkovic. Ten nechal zámek vystavět ve stylu pohodlného renesančního sídla. Přesný rok jeho vystavění a dokončení není zcela znám. Historikové se domnívají, že zámek byl vystavěn na přelomu 70. a 80. let 16. století mezi lety 1554–1581. Jeho úkolem bylo nejspíše zajišťovat pohodlí svému majiteli. Současně se mělo stát toto sídlo i novým centrem správy bývalého panství hradu Egerberk. Hrad byl od roku 1600 již zcela opuštěn. Ze vsi Lestkov byl na Felixburg přenesen pivovar. Na jednu várku vyrobil jen 13 sudů piva, a tak zásoboval pouze své nejbližší okolí.\nRoku 1583 umírá slavný zakladatel Felixburgu, Bohuslav Felix Hasištejnský z Lobkovic. Vládu nad jeho panstvím přebírá jeho manželka Anna, rozená z Fictumu. Kdo vlastnil renesanční zámek společně s tvrzí a vsí Poláky, vesnicemi Rašovice, Oslovice, Stráž, Lomazice, Malé Krhovice, Nová Víska, Krásný Dvoreček a polovinou vsi Hradec po její smrti ale není zcela zřejmé. První verze o dalším vlastníkovi zní: Roku 1587 zdědil celé panství syn Anny Jan Waldemar Hasištejnský z Lobkovic. Ve druhé verzi zdědil zámek spolu s panstvím, které mu náleželo, druhý syn Anny, Bohuslav Jáchym Hasištejnský z Lobkovic. Roku 1588 prý velkoryse přenechává zámek s částí egerberského panství a statkem Poláky svému bratru Janu Waldemarovi.\n\nNa dalších událostech se již všechny prameny shodují. Jan Waldemar hospodařil se svým majetkem špatně a brzy se velmi zadlužil. Jeho bratr Bohuslav Jáchym (mimo jiné držitel Chomutova) se mu snažil pomoci. Psal se rok 1588, když Bohuslava Jáchyma napadla zdárná myšlenka pro záchranu Felixburgu. Měl v plánu prodat panství Volfovi ze Štampachu, a tak získat peníze na úhradu bratrových dluhů. Volf ze Štampachu se ihned ujal hospodářství na Felixburku. Je psáno: „piva vařil a vystavoval, dříví prodával, v potocích lovil a ovce z ovčince odháněl, a to ještě, nežli mu bylo postoupeno.“ Volf ze Štampachu se ale ukázal jako ne moc dobrý obchodník. Za Felixburg nezaplatil vůbec nic, a proto byl Bohuslav Jáchym nucen mu Felixburg opět odebrat. Zachránit panství se tedy nepodařilo. Roku 1589 musel Jan Waldemar oba statky (Felixburg a Poláky) odevzdat svému věřiteli Janu staršímu z Lobkovic na Točníku a Nové Bystřici. Rok poté (1590) snad pro Janovy dluhy, které měly činit 5 600 kop s úroky, snad kvůli Janově smrti, Felixburg spolu s Poláky přechází na jeho syna Ladislava staršího z Lobkovic.\n\nAni Ladislav starší z Lobkovic se nestal majitelem zámku Felixburg na dlouho. Zapletl se do případu svého bratra Jiřího Popela, který byl souzen pro velezrádnou činnost proti Rudolfu II. a hrozilo zabavení císařem celého jeho majetku. A tak byl roku 1593 majetek zapsán manželce Ladislava staršího z Lobkovic Magdaléně rozené ze Salmu. Panství Felixburg bylo zabaveno císařem, ale ne nadlouho. V té době byl už Ladislav starší z Lobkovic za hranicemi. Magdaléna Lobkovicová je ale už od roku 1595 opět majitelkou panství Felixburg, ke kterému v té době patřily Poláky, Martiněves, Ředhošť, svršky na Zbirově a Králově Dvoře. Dokázala totiž, že podstatnou část s sebou přinesla do manželství jako věno právě ona. O rok později (1596) prodává felixburský a polácký statek. Komu, to však není zcela jednoznačné. V části pramenů se autoři domnívají že Linhartu ze Štampachu. Jinde se ale dočteme o jiném jméně dalšího majitele. Je psáno: „O rok později je prodala Leonardu ze Štampachu. Kdo se stal novým majitelem Felixburgu? Možná jsou obě jména totožná.“\n\nNám neznámý pán ze Štampachu zemřel roku 1608. Všechen jeho majetek byl rozdělen mezi jeho čtyři syny. Jan Raichart dostal Poláky, Linhart Ahníkov s Hasištejnem, Jan Jindřich Byšice s Březnem a Boleboř a konečně Matyáš mladší Felixburg s Egerberkem. Matyáš mladší ze Štampachu si udržel svůj majetek až do roku 1620, kdy mu byl zkonfiskován pro účast na stavovském povstání. Tou dobou patřil zámek královské komoře a krátkou dobu sloužil jako zbrojnice. Byla zde uložena zbroj a střelba pobraná kadaňským rebelům.\n\nRoku 1623 koupil panství Felixburg Kryštof Šimon Thun a začlenil jej do velkého komplexu panství Klášterce nad Ohří. Z nádherného renesančního sídla se tak stala malá „ubytovna“ pro thunské úředníky, kteří zde dožívali nebo byli na odpočinku. Od této doby byly využívány jen prostory hlavního traktu zámku. Zámek Felixburg jednou vyhořel mezi lety 1777–1782. Je však téměř jisté, že po požáru došlo jen k obnově interiéru zámku.\n\nI tak byl Felixburg ještě několik let využíván. Když v letech 1784–1786 vyhořel zámek v Klášterci nad Ohří, bylo na Felixburg přestěhováno sídlo vrchnostenských úřadů i ústřední správy thunského jmění v čele s pozdějším zakladatelem porcelánky Janem Mikulášem Weberem. Od roku 1844 byla celá budova, až na některé části (byty sládka, penzionovaného polesného a zahradníka a skladištních pivovarských prostor) velmi zanedbaná. Roku 1844 obklopoval celý zámek ovocný sad. Po zrušení pivovaru, roku 1857 bylo rozhodnuto zámek zcela opustit. Dlouho před tím už nebyl obýván. Roku 1871 souhlasil tehdejší majitel kláštereckého panství Josef Osvald Thun s návrhem na zboření zámku. Nejdříve byly sneseny a poté prodány ve dražbě střešní krovy a všechny dřevěné součásti zámku. Zbytek zkázy dokonalo počasí a konečně i místní obyvatelé používali materiál k stavbě svých domků, dokonce i ke stavbě nové školy.\n\nV současné době se z celé budovy se zachovaly jen nepatrné zbytky – části rozsáhlých sklepů a malý zlomek obvodového zdiva. V památkovém katalogu Národního památkového ústavu je zaznamenáno poškození velkého rozsahu tohoto torza někdejšího zámku.\n\nToto renesanční sídlo bylo stavbou obdélného tvaru o čtyřech křídlech. Byla to jen jednopatrová budova, ale její výzdoba byla znamenitá. Čelní strana Felixburgu byla obrácena k severu, kam také vedl dlouhý a mohutný příjezd. Nad branami bylo vytesáno heslo \"Post nubila Phoebus\" a letopočet 1581, který nejspíše označoval rok dokončení Felixburgu. Zámek měl malé čtvercové nádvoří. V jižním rohu nádvoří se tyčila štíhlá čtyřpatrová věžička se sdruženými obloukovými okny, zdobená sgrafitovou omítkou. Vlevo byly schody, po kterých se dalo vystoupat do prvního poschodí. V pravé části prvního poschodí stával byt sládka a skladiště. První poschodí bývalo dostupné pavlačemi stojícími na kamenných sloupech. V pozdějších obdobích sloužilo první poschodí jako obytná část pro polesného ve výslužbě a zahradníka.\n\nFelixburg byl malířsky vyzdoben nejspíše Pavlem Haidenreichem, vrchním malířem Lobkoviců, v letech 1579–1581. Celý zámek byl zdoben freskami. Fresky se nacházely na stropech, zdech goticky sklenuté galerie v prvním poschodí severní, jižní a východní strany dvora. Byly zde zobrazeny výjevy ze života, jejichž aktéry byli zajíci, z čehož vzniklo další pojmenování zámku Hasenburg – Zajícov. Zajíci byli zobrazeni v mnoha situacích: na procházce, vyjíždějící na koni do boje, dívající se na popravu, pracující v pekařství a v hornictví, lovící lišky a medvědy, střílející na ptáky, a v neposlední řadě na smrtelném loži. Kromě zajíců bylo na klenbách namalována dvanáct žen, které měly připomínat snad dvanáct měsíců.\n\nZámek měl také svou vlastní kapli.\n\n"}
{"id": "666281", "url": "https://cs.wikipedia.org/wiki?curid=666281", "title": "Dov Sadan", "text": "Dov Sadan\n\nDov Sadan (: דב סדן, rodným jménem Dov Stock respektive Dov Štok, דב שְׁטוֹק, žil 21. února 1902 – 14. října 1989) byl izraelský politik a poslanec Knesetu za strany Ma'arach a Izraelská strana práce .\n\nNarodil se ve městě Brody v tehdejším Rakousku-Uhersku (pak Polsko, dnes Ukrajina). V roce 1925 přesídlil do dnešního Izraele. Získal tradiční židovské vzdělání, pak se vzdělával sám. Roku 1963 získal titul profesora. V letech 1952–1970 vedl na Hebrejské univerzitě katedru jidiš, v letech 1965–1970 přednášel literaturu na Telavivské univerzitě. Byl též členem Izraelské akademie věd a klasického vzdělávání. Roku 1968 mu byla udělena Izraelská cena.\n\nPatřil mezi předáky hnutí he-Chaluc v Polsku během první světové války. V roce 1925 vydával ve Varšavě stranický list \"Atid\". V letech 1927–1944 byl v redakční radě listu Davar. Od roku 1944 byl členem vedení vydavatelství Am oved.\n\nV izraelském parlamentu zasedl po volbách v roce 1965, do nichž šel na kandidátce formace Ma'arach. V průběhu volebního období přešel s celou stranou do poslaneckého klubu Strany práce. Byl členem výboru pro vzdělávání a kulturu. Na mandát poslance rezignoval během funkčního období, v prosinci 1968. V Knesetu ho nahradil David Golomb.\n\nZemřel v roce 1989 ve věku 87 let a je pochován na jeruzalémském hřbitově Har ha-Menuchot.\n\n"}
{"id": "666287", "url": "https://cs.wikipedia.org/wiki?curid=666287", "title": "Moše Sardines", "text": "Moše Sardines\n\nMoše Sardines (: משה סרדינס, žil 21. června 1917 – 24. března 1984) byl izraelský politik a poslanec Knesetu za strany Mapaj, Ma'arach, Izraelská strana práce a opět Ma'arach.\n\nNarodil se ve městě İzmir v tehdejší Osmanské říši (dnes Turecko). Absolvoval střední školu. V roce 1949 přesídlil do Izraele. Patřil mezi zakladatele mošavu Geva Karmel.\n\nAngažoval se v mošavovém hnutí, vedl nákupní organizaci tohoto hnutí. V izraelském parlamentu zasedl poprvé po volbách v roce 1959, do kterých šel za stranu Mapaj. Byl členem výboru pro ekonomické záležitosti a výboru House Committee. Znovu se v Knesetu objevil po volbách v roce 1961, kdy kandidoval opět za Mapaj. Stal se členem výboru pro ekonomické záležitosti, výboru práce a výboru House Committee. Opětovně byl zvolen ve volbách v roce 1965, nyní na kandidátce formace Ma'arach. V průběhu volebního období dočasně přešel s celou stranou do poslaneckého klubu Strany práce, aby se pak vrátil k názvu Ma'arach. Byl členem výboru práce a finančního výboru. Zároveň zastával post místopředsedy Knesetu. Ve volbách v roce 1969 poslanecký mandát neobhájil.\n\n"}
{"id": "666294", "url": "https://cs.wikipedia.org/wiki?curid=666294", "title": "Bellerofonte Castaldi", "text": "Bellerofonte Castaldi\n\nBellerofonte Castaldi (kolem 1581, Modena – 27. září 1649, tamtéž) byl italský hudební skladatel, básník a loutnista pozdní renesance a raného baroka.\n\nCastaldi byl skladatel a zpěvák, virtuos na theorbu, je znám jako básník a dobrodruh, ale i jako tvůrce hudebního stylu a editor vlastních oper. Byl jednou z nejzáhadnějších a nejvíce nonkonformních osobností svého věku; procestoval Itálii i Německo, nějaký čas žil v Benátkách, žil i v Modeně a Římě. Napsal pozoruhodné množství instrumentálních (určených většinou pro theorbu) skladeb často interpretačně vysoce náročných, ale také skladeb vokálních, které jsou významné vedle důrazu na melodii především rozšířením vokálů v té době nezvyklým a texty (jež psal rovněž Castaldi), psal mužské party ve svých skladbách pro tenory, což odporovalo tehdejšímu obvyklému využívání kastrátů nebo mužských falsetů pro zpívání ženských partů; tím vším bylo jeho dílo vzdálené tehdejší strohé akademické tvorby.\n\n\n"}
{"id": "666295", "url": "https://cs.wikipedia.org/wiki?curid=666295", "title": "Walk the Line", "text": "Walk the Line\n\nWalk the Line (název snímku pochází od stejnojmenné písně I Walk the Line) je americký životopisný film z roku 2005, který pojednává o první polovině života amerického country zpěváka Johnnyho Cashe. Snímek zahrnuje období od konce 30. let až do roku 1968, kdy si Johnny Cash, kterého zde hrál Joaquin Phoenix, vzal za ženu zpěvačku a skladatelku June Carter, kterou ve snímku hrála Reese Witherspoon, která za tuto roli obdržela cenu BAFTA, Zlatý glóbus i Oscara. Joaquin Phoenix za roli Johnnyho Cashe získal Zlatý glóbus i cenu Grammy za soundtrack k filmu.\n\nPři nahrávání živé nahrávky z Folsomské státní věznice v roce 1968 Johnny Cash navštívil i místní vězeňskou dílnu, kde uviděl cirkulárku, což jej přinutilo zavzpomínat na své dětství, kdy společně s bratrem Jackem pracovali na bavlníkové plantáži, zpívali písničky z mámina zpěvníku a poslouchali v rozhlase vystoupení Carter Family, kde tehdy také příležitostně vystupovala desetiletá dívenka June Carter. Bratr Jack pak v roce 1944 nešťastně zahynul při práci na cirkulárce, což jejich otce i samotného Johnnyho silně poznamenalo, vzpomínal na tuto nešťastnou událost po celý svůj život.\n\nDěj pak pokračuje Johnnyho dospělostí, kdy na počátku 50. let sloužil v Americké armádě v Západním Německu a kde také složil své první písničky. Po návratu domů se oženil se svou první ženou Vivian a měl s ní první dceru, nepříliš úspěšně se živil jako obchodní cestující, Vivian tehdy čekala jejich druhé dítě (dceru), při tom začal zkoušet hrát se dvěma svými kamarády v amatérské country kapele. Následovala jejich první nahrávka a posléze start jejich profesionální dráhy spojený s prudkým nárůstem popularity. Na jednom z prvních koncertů se Johnny zcela náhodně poprvé osobně setkal s June Carter, která v té době byla poprvé vdaná a měla doma také svoji první malou dcerku. Nárůst popularity a další úspěchy se dostavily, June začala posléze občas vystupovat s Johnnovou kapelou. Johnny začal fetovat a pít alkohol a byl také na krátkou dobu zatčen a vyšetřován kvůli přechovávání drog. June se po narození druhé dcery rozvedla a podruhé se nakrátko provdala za automobilového závodníka, s Johnnym se přestala stýkat i vystupovat s jeho kapelou. Po několika letech se oba opět náhodně setkali na jednom z koncertů, zde Johnny June opět přemluvil, aby s nimi začala vystupovat. Nicméně jeho drogová závislost se začala zhoršovat natolik, že musel přestat hrát, žena od něj i se dvěma dcerami utekla, on se několik měsíců potuloval po USA až nakonec zakoupil dům u jezera, kde se začal za pomoci June i svých rodičů léčit. Během léčby si přečetl některé dopisy, které mu posílali jeho fanoušci, našel mezi nimi našel i dopisy od mužů, kteří byli ve vězení. Po vyléčení začal opět hrát, jeden s prvních koncertů se odehrál ve Folsomské státní věznici, kde byla natočena legendární živá nahrávka (zde se děj filmu navrátil na počátek). Po tomto úspěchu se Johnny snažil během cesty v autobusu přesvědčit June, aby si ho konečně vzala za muže, což ona vytrvale odmítala. Až ji v roce 1968 konečně o ruku požádal veřejně na pódiu během jednoho ze společných koncertů přímo naživo před publikem, což nakonec vedlo k tomu, že před publikem konečně svolila. (Poznámka: žili a skládali spolu pak dalších 35 let, narodil se jim syn John Carter Cash, který se podílel i na přípravě tohoto filmu.)\n\nFilm vydělal 119,5 milionů dolarů v Severní Americe a 28 milionů dolarů v ostatních oblastech, celkově tak vydělal 186,4 milionů dolarů po celém světě. Rozpočet filmu činil 28 milionů dolarů. V Severní Americe byl uveden 18. listopadu 2015 a za první víkend vydělal 22,3 milionů dolarů. Stal se tak nejvíce výdělečným muzikálovým životopisným filmem, až do roku 2015, kdy ho překonal snímek \"Straight Outta Compton\".\n\nFilm získal pozitivní recenze od kritiků. Na recenzní stránce Rotten Tomatoes získal z 206 započtených recenzí 83 procent s průměrným ratingem 7,2 bodů z deseti. Na serveru Metacritic snímek získal z 39 recenzí 72 bodů ze sta. Na Česko-Slovenské filmové databázi snímek získal 84%.\n\n"}
{"id": "666297", "url": "https://cs.wikipedia.org/wiki?curid=666297", "title": "Bechor-Šalom Šitrit", "text": "Bechor-Šalom Šitrit\n\nBechor-Šalom Šitrit (: בכור-שלום שטרית, žil 1895 – 28. ledna 1967) byl izraelský politik a poslanec Knesetu za strany Sefardové a orientální komunity, Mapaj a Ma'arach.\n\nNarodil se ve městě Tiberias. Studoval základní židovskou školu, školu v rámci sítě Alliance Israélite Universelle, ješivu v Tiberiadě, pak právní školu v Jeruzalému. Získal osvědčení pro výkon profese právníka. Učil na škole Alliance Israélite Universelle v Tiberiadě a později vyučoval hebrejštinu na škole ve vesnici Menachemja. Po příchodu britské armády do Tiberiady v roce 1919 se podílel na organizování místních policejních sil. Byl policejním vyšetřovatelem v Dolní Galileji a pomáhal zřídit odbor jízdní policie, která chránila židovské vesnice v tomto regionu. Byl zástupcem velitele policejní akademie v Jeruzalému. Roku 1935 byl jmenován obvodním soudcem. V letech 1945–1948 byl předsedou obvodního soudu v Lodu.\n\nV Tiberiadě založil sionistickou asociaci \"Techija\". Pod vlivem členů kibucu Deganja se zapojil do hnutí ha-Po'el ha-ca'ir. Během první světové války byl starostou (muchtarem) ve vesnici Kineret.\n\nV izraelském parlamentu zasedl poprvé už po volbách v roce 1949, do kterých šel za formaci Sefardové a orientální komunity. Byl zvolen i ve volbách v roce 1951, nyní již za Mapaj. Za ní obhájil mandát i ve volbách v roce 1955, volbách v roce 1959 a volbách v roce 1961. Ve volbách v roce 1965 byl zvolen na kandidátce formace Ma'arach. Zastával post člena výboru pro ústavu, právo a spravedlnost. Zemřel během funkčního období. Jeho křeslo v Knesetu obsadil Amnon Lin. Jeho hlavní aktivity se ale soustřeďovaly na vládní úroveň. Již v letech 1948–1949 byl ministrem pro záležitosti menšin v provizorní izraelské vládě. V letech 1948–1967 pak trvale zastával post ministra policie.\n\n"}
{"id": "666305", "url": "https://cs.wikipedia.org/wiki?curid=666305", "title": "Šmu'el Šoreš", "text": "Šmu'el Šoreš\n\nŠmu'el Šoreš (: שמואל שורש, žil 11. ledna 1913 – 13. listopadu 1981) byl izraelský politik a poslanec Knesetu za strany Mapaj, Ma'arach, Izraelská strana práce a opět Ma'arach.\n\nNarodil se ve městě Rovno v tehdejší Ruské říši (dnes Ukrajina). V roce 1924 přesídlil do dnešního Izraele. Absolvoval střední školu v Haifě. Byl jedním ze zakladatelů mošavu Bejt Še'arim. Angažoval se v židovských jednotkách Hagana.\n\nRoku 1927 se zapojil do hnutí ha-No'ar ha-oved. Reprezentoval zemědělské středisko odborové centrály Histadrut ve vesnici Magdi'el (dnes součást města Hod ha-Šaron). V roce 1945 byl starostou Oblastní rady Kišon a Nahalal. V roce 1948 byl členem sekretariátu mošavového hnutí. Od roku 1953 vedl na ministerstvu zemědělství ekonomický odbor.\n\nV izraelském parlamentu zasedl poprvé po volbách v roce 1955, do nichž šel za Mapaj. Byl členem výboru pro ekonomické záležitosti, výboru finančního, výboru House Committee a výboru pro záležitosti vnitra. Za Mapaj uspěl i ve volbách v roce 1959. Byl členem finančního výboru. Znovu se v Knesetu objevil po volbách v roce 1961, kdy kandidoval opět za Mapaj. Stal se opět členem finančního výboru. Opětovně byl zvolen ve volbách v roce 1965, nyní na kandidátce formace Ma'arach. V průběhu volebního období dočasně přešel s celou stranou do poslaneckého klubu Strany práce, aby se pak vrátil k názvu Ma'arach. Byl členem výboru pro záležitosti vnitra, výboru finančního a výboru pro ekonomické záležitosti. Předsedal podvýboru pro státní kontrolu. Ve volbách v roce 1969 poslanecký mandát neobhájil.\n\n"}
{"id": "666315", "url": "https://cs.wikipedia.org/wiki?curid=666315", "title": "Binjamin Avni'el", "text": "Binjamin Avni'el\n\nBinjamin Avni'el (: בנימין אבניאל, rodným jménem, Binjamin Gatstein, בנימין גטשטיין, žil 1. listopadu 1906 – 18. června 1993) byl izraelský politik a poslanec Knesetu za strany Cherut a Gachal.\n\nNarodil se v Jeruzalému, kde vystudoval židovskou základní školu a učitelský seminář. Absolvoval studium společenských věd na Université Libre de Bruxelles. Získal doktorát ze společenských věd a ekonomie. Ve 30. letech 20. století vydal několik politologických studií.\n\nV izraelském parlamentu zasedl poprvé po volbách v roce 1951, do nichž šel za Cherut. Byl předsedou výboru pro veřejné služby a členem výboru práce, výboru pro ekonomické záležitosti a výboru pro ústavu, právo a spravedlnost. Mandát za Cherut získal i po volbách v roce 1955. Byl předsedou výboru pro ekonomické záležitosti. Za Cherut uspěl i ve volbách v roce 1959. Opět se stal předsedou výboru pro ekonomické záležitosti. Předsedal rovněž podvýboru pro přeplnění veřejných autobusů. Znovu se v Knesetu objevil po volbách v roce 1961, kdy kandidoval opět za Cherut. V průběhu volebního období ale přešel do nové pravicové formace Gachal. Stal se zase předsedou výboru pro ekonomické záležitosti. Dále byl předsedou podvýboru pro trh s hroznovým vínem. Opětovně byl na kandidátce Gachal zvolen ve volbách v roce 1965. Byl stále předsedou výboru pro ekonomické záležitosti. Předsedal navíc společnému výboru pro dopravní nehodovost a podvýboru pro boj s dopravní nehodovostí. Ve volbách v roce 1969 poslanecký mandát neobhájil.\n\n"}
{"id": "666333", "url": "https://cs.wikipedia.org/wiki?curid=666333", "title": "Chajim Kohen-Meguri", "text": "Chajim Kohen-Meguri\n\nChajim Kohen-Meguri (: , 1. dubna 1913 – 10. června 2000) byl izraelský politik a poslanec Knesetu za strany Cherut a Gachal.\n\nNarodil se v Jemenu. V roce 1921 přesídlil do dnešního Izraele. Vystudoval střední školu v Tel Avivu. Od roku 1935 byl členem židovských jednotek Irgun.\n\nV roce 1927 vstoupil do mládežnického hnutí Bejtar. V roce 1948 vstoupil do strany Cherut. Byl členem jejího ústředního výboru a předsednictva. Zasedal v městské samosprávě města Netanja.\n\nV izraelském parlamentu zasedl poprvé už po volbách v roce 1949, do nichž šel za Cherut. Nastoupil do parlamentního výboru House Committee, výboru pro veřejné služby a výboru práce. Mandát za Cherut obhájil ve volbách v roce 1951. Poslanecké křeslo ale získal až dodatečně, v červenci 1953, jako náhradník. Byl členem výboru práce a výboru pro záležitosti vnitra. Za Cherut úspěšně kandidoval i ve volbách v roce 1955. Byl členem výboru práce, výboru pro vzdělávání a kulturu a výboru pro záležitosti vnitra. Za Cherut uspěl i ve volbách v roce 1959. Zastával post člena výboru práce, výboru pro vzdělávání a kulturu a výboru pro veřejné služby. Znovu se v Knesetu objevil po volbách v roce 1961, kdy kandidoval opět za Cherut. V průběhu volebního období ale přešel do nové pravicové formace Gachal. Stal se členem výboru práce, výboru pro veřejné služby a výboru pro ekonomické záležitosti. Opětovně byl na kandidátce Gachal zvolen ve volbách v roce 1965. Byl členem výboru práce, výboru pro záležitosti vnitra, výboru pro ekonomické záležitosti a výboru pro Kneset. Ve volbách v roce 1969 poslanecký mandát neobhájil.\n\n"}
{"id": "666338", "url": "https://cs.wikipedia.org/wiki?curid=666338", "title": "Elijahu Meridor", "text": "Elijahu Meridor\n\nElijahu Meridor (: אליהו מרידור, rodným jménem Elijahu Viržvolovsky, אליהו וירז`בולובסקי, žil 20. července 1914 – 16. října 1966) byl izraelský politik a poslanec Knesetu za strany Cherut a Gachal.\n\nNarodil se v Petrohradu v tehdejší Ruské říši. Vystudoval střední školu v Polsku a právo na Varšavské univerzitě. V roce 1936 přesídlil do dnešního Izraele, kde působil jako právník. Byl velitelem jednotek Irgun v Jeruzalémě. Britské mandátní úřady ho vyhostily do Afriky. Jeho syn Dan Meridor je izraelským politikem, další syn Salaj Meridor je rovněž politikem a diplomatem.\n\nV Polsku vstoupil do mládežnického hnutí Bejtar. Angažoval se ve svazu židovských studentů ve Varšavě. V roce 1948 byl jedním ze zakladatelů strany Cherut, předsedal její jeruzalémské organizaci.\n\nV izraelském parlamentu zasedl poprvé po volbách v roce 1959, do nichž šel za Cherut. Zastával post člena výboru pro vzdělávání a kulturu a výboru pro ústavu, právo a spravedlnost. Znovu se v Knesetu objevil po volbách v roce 1961, kdy kandidoval opět za Cherut. V průběhu volebního období ale přešel do nové pravicové formace Gachal. Stal se členem výboru pro ústavu, právo a spravedlnost, výboru House Committee a výboru pro záležitosti vnitra. Opětovně byl na kandidátce Gachal zvolen ve volbách v roce 1965. Byl členem výboru House Committee a výboru pro ústavu, právo a spravedlnost. Zemřel během funkčního období. Jeho křeslo poslance zaujal Šlomo Kohen-Cidon.\n\n"}
{"id": "666344", "url": "https://cs.wikipedia.org/wiki?curid=666344", "title": "Šlomo Kohen-Cidon", "text": "Šlomo Kohen-Cidon\n\nŠlomo Kohen-Cidon (: שלמה כהן-צידון, narozen 15. února 1923 − 16. února 2012) byl izraelský politik a bývalý poslanec Knesetu za strany Gachal a ha-Merkaz ha-chofši.\n\nNarodil se v Alexandrii v Egyptě, kde navštěvoval střední školu a vyšší obchodní školu. V roce 1949 přesídlil do Izraele. Vystudoval pak práva a ekonomii v Tel Avivu. Získal osvědčení pro výkon profese právníka.\n\nV Egyptě se anagažoval v sionistickém hnutí. Dočasně byl členem levicové strany Mapaj. V roce 1961 byl jedním ze zakladatelů Liberální strany. V izraelském parlamentu zasedl po volbách v roce 1965, do nichž šel na kandidátce strany Gachal. Mandát získal až dodatečně, v říjnu 1966, po smrti poslance Elijahu Meridora. Byl členem výboru pro vzdělávání a kulturu, výboru práce a výboru pro záležitosti vnitra. V průběhu volebního období opustil Gachal a přešel do poslaneckého klubu strany ha-Merkaz ha-chofši (\"Svobodný střed\"). Ve volbách v roce 1969 mandát neobhájil.\n\n"}
{"id": "666345", "url": "https://cs.wikipedia.org/wiki?curid=666345", "title": "Oxid manganato-manganičitý", "text": "Oxid manganato-manganičitý\n\nOxid manganato-manganitý je anorganický oxid s polyoxidačním číslem manganu. Jeho vzorec je MnO. Molekula sestává ze tří atomů manganu a čtyř atomů kyslíku, kde všechny kyslíky mají oxidační číslo -II, jeden z manganů, polačně uprostřed molekuly oxidační číslo II, ostatní dva, po krajích, mají III. Je to hnědá hlínka, málo polární, dobře rozpustná v ethanolu, dimethylketonu, toluenu, ale velmi špatně ve vodě.\n"}
{"id": "666349", "url": "https://cs.wikipedia.org/wiki?curid=666349", "title": "Šlomo Perlstein", "text": "Šlomo Perlstein\n\nŠlomo Perlstein (: שלמה פרלשטיין, žil 2. září 1902 – 19. dubna 1979) byl izraelský politik a poslanec Knesetu za strany Všeobecní sionisté, Liberální strana a Gachal.\n\nNarodil se ve městě Přemyšl, v tehdejším Rakousku-Uhersku (dnes Polsko). Vystudoval základní a střední školu ve městě Baden. Podnikatel v hoteliérství. V roce 1933 přesídlil do dnešního Izraele.\n\nAngažoval se v hnutí Tchelet-Lavan. Od roku 1942 byl předsedou \"Všeobecné asociace obchodníků\". Zasedal v městské samosprávě v Tel Avivu. V izraelském parlamentu zasedl poprvé po volbách v roce 1951, do nichž šel za Všeobecné sionisty. Byl členem parlamentního výboru pro záležitosti vnitra, výboru pro ekonomické záležitosti, finančního výboru a výboru práce. Předsedal podvýboru pro registraci pro sčítání lidu. Mandát za Všeobecné sionisty získal i po volbách v roce 1955. Byl členem výboru pro ekonomické záležitosti, výboru práce a výboru pro záležitosti vnitra. Ve volbách v roce 1959 nebyl zvolen. Znovu se v Knesetu objevil po volbách v roce 1961, kdy kandidoval opět za Liberální stranu. V průběhu volebního období přešel do nové pravicové formace Gachal. Stal se členem výboru finančního a výboru House Committee. Opětovně byl na kandidátce Gachal zvolen ve volbách v roce 1965. Byl členem finančního výboru. Ve volbách v roce 1969 poslanecký mandát neobhájil.\n\n"}
{"id": "666354", "url": "https://cs.wikipedia.org/wiki?curid=666354", "title": "Mordechaj Chajim Stern", "text": "Mordechaj Chajim Stern\n\nMordechaj Chajim Stern (: , žil 16. října 1914 – 21. února 1975) byl izraelský politik a poslanec Knesetu za stranu Gachal.\n\nNarodil se ve Vídni, v tehdejším Rakousku-Uhersku (dnes Rakousko). Studoval lékařství na Vídeňské univerzitě, ale studium nedokončil. Studoval pak účetnictví. V roce 1934 přesídlil do dnešního Izraele. Angažoval se v přesunu židovských investic z nacistického Německa. Zasedal ve vedení banky Anglo-Palestine Bank. Byl daňovým inspektorem pro mandátní úřady. V letech 1957–1970 byl ředitelem stavební společnosti Rassco.\n\nVe 40. letech 20. století patřil mezi zakladatele politické strany Alija chadaša. Později se angažoval v Progresivní straně. Zasedal v městské samosprávě v Tel Avivu. V izraelském parlamentu zasedl po volbách v roce 1965, do nichž šel za stranu Gachal. Byl členem výboru pro ekonomické záležitosti. Ve volbách v roce 1969 poslanecký mandát neobhájil.\n\n"}
{"id": "666358", "url": "https://cs.wikipedia.org/wiki?curid=666358", "title": "2 (album)", "text": "2 (album)\n\n2 je druhé studiové album americké blues rockové a hard rockové hudební skupiny Black Country Communion. Album produkoval Kevin Shirley, který produkuje alba významných skupin, jako jsou i Iron Maiden nebo Journey.\n\n"}
{"id": "666363", "url": "https://cs.wikipedia.org/wiki?curid=666363", "title": "Syndrom zavrženého rodiče", "text": "Syndrom zavrženého rodiče\n\nSyndrom zavrženého rodiče je termín, který vytvořil americký psychiatr Richard A. Gardner (1931–2003) na počátku 80. let. Definoval jej jako poruchu, která se projevuje tím, že dítě soustavně a neodůvodněně zlehčuje a uráží jednoho z rodičů.\n\nJejí příčinou má být kombinace faktorů, zejména indoktrinace ze strany druhého rodiče (téměř výhradně jako součást sporu o svěření dítěte do péče po rozvodu rodičů) a vlastní pokusy dítěte pomlouvat jednoho z rodičů. Gardner tento termín představil roku 1985 v článku, popisujícím soubor příznaků, které pozoroval začátkem 80. let.\n\nSyndromem zavrženého rodiče někdy argumentují podpůrné skupiny rodičů, kteří byli zákonem odděleni od svých dětí, někteří právníci v rozvodových kauzách a odborníci, kteří pracují ve sporných rozvodových případech a domnívají se, že děti jsou manipulovány, aby si vymýšlely proti jednomu z rodičů falešná obvinění.\n\nSyndrom zavrženého rodiče však není uznán jako diagnóza ani lékařskými, ani právními autoritami.\n\n"}
{"id": "666365", "url": "https://cs.wikipedia.org/wiki?curid=666365", "title": "Francesco Onofrio Manfredini", "text": "Francesco Onofrio Manfredini\n\nFrancesco Onofrio (Giovanni Romulo) Manfredini (22. června 1684, Pistoia u Florencie - 6. října 1762 tamtéž) byl italský houslista a hudební skladatel pozdního baroka.\n\nFrancesco Manfredini jako syn Domenica, pozounisty dómu v Pistoie, pocházel z hudebnícké rodiny. Své první hudební vzdělání získal pravděpodobně ve svém rodném městě od kapelníka \"Sebastiana Cherici\". Již jako velmi mladý odešel do Bologne a stal se zde členem chóru a žákem proslavené hudební školy při bazilice San Petronio. Jeho učiteli byli Giuseppe Torelli (Violine), Giacomo Antonio Perti (kontrapunkt a kompozice) a Girolamo Nicolò Laurenti (v letech 1670 – 1765).\n\nPoté získal místo jako houslista v kostele \"Santo Spirito\" ve Ferraře, pravděpodobně kvůli dočasnému rozpuštění „cappella musicale“ u San Petronia v roce 1696. Po znovuobnovení orchestru u San Petronia v roce 1703 dostal zde Manfredini místo houslisty (suonatore) a stal se členem vyhlášené \"„Accademia Filodrammatica“\".\n\nPři návštěvě Benátek v roce 1711 se seznámil s knížetem Antoniem I. Grimaldi z Monaka, v jehož službách pak strávil šestnáct let jako kapelník jeho orchestru. Knížeti věnoval v roce 1718 své \"Concerti Opus 3\".\n\nRoku 1727 se Manfredini vrátil do rodné Pistoie, kde byl až do své smrti \"maestro di cappella\" (kapelníkem) v katedrále San Filippo.\n\nManfredini byl ženat s \"Rosou degli Antonii\", s níž měl 11 dětí; pět z nich se narodilo v Monaku. Tři jeho synové byli rovněž hudebníci - houslista Antonio Manfredini, kastrát a skladatel Giuseppe Manfredini (působil snad od roku 1750 v Londýně) a skladatel Vincenzo Manfredini (* 1737; † 1799 v Sankt Petersburgu).\n\nManfredini komponoval jako kapelník v Pistoie řadu vokálních skladeb pro kostelní službu, jež existovaly toliko jako manuskripty. Po sporech s duchovenstvem byl Manfredini vykázán a jeho dílo bylo odstraněno z notového archivu; dochovaly se tak pouze skladby vydané tiskem.\n\n\n\n\n\n"}
{"id": "666366", "url": "https://cs.wikipedia.org/wiki?curid=666366", "title": "Josef Šofman", "text": "Josef Šofman\n\nJosef Šofman (: יוסף שופמן, žil 12. června 1903 – 10. září 1978) byl izraelský politik a poslanec Knesetu za strany Cherut a Gachal.\n\nNarodil se ve Varšavě v tehdejší Ruské říši (dnes Polsko). Studoval židovskou a ruskou základní školu, pak absolvoval studium práva na Varšavské univerzitě. Získal osvědčení pro výkon profese právníka. Pracoval v rodinné firmě na výrobu parfémů. V roce 1940 přesídlil do dnešního Izraele, kde vedl první kosmetickou firmu na území dnešního Izraele nazvanou \"Adif\". Vedl také firmu \"Urieli\".\n\nV mládí se angažoval v mládežnickém hnutí ha-Šomer ha-ca'ir. Od roku 1923 se také podílel na činnosti sionistické studentské organizace \"Jardenia\". V letech 1925–1926 vedl v Polsku tiskové oddělení Židovského národního fondu. V letech 1926–1927 pracoval jako novinář pro polskojazyčné židovské noviny v Paříži. Ve 30. letech se zapojil do činnosti hnutí revizionistických sionistů. V roce 1930 byl zvolen do jeho ústředního výboru v Polsku a v roce 1937 byl předsedou \"Nové sionistické organizace\" v Polsku, od roku 1946 v dnešním Izraeli. V roce 1946 byl zatčen mandátními úřady. Byl vyslancem revizionistů v jižní Africe. V letech 1964–1966 byl předsedou předsednictva strany Cherut. V letech 1971–1974 sloužil jako izraelský velvyslanec ve Venezuele.\n\nV izraelském parlamentu zasedl poprvé po volbách v roce 1955, do nichž šel za Cherut. Byl členem parlamentního výboru pro záležitosti vnitra, výboru pro ústavu, právo a spravedlnost, výboru House Committee a finančního výboru. Za Cherut byl opětovně zvolen ve volbách v roce 1959. Zastával post člena výboru pro záležitosti vnitra, výboru pro ústavu, právo a spravedlnost a výboru House Committee. Znovu se v Knesetu objevil po volbách v roce 1961, kdy kandidoval opět za Cherut. V průběhu volebního období ale přešel do nové pravicové formace Gachal. Stal se členem výboru pro záležitosti vnitra, výboru pro ústavu, právo a spravedlnost a výboru House Committee. Opětovně byl na kandidátce Gachal zvolen ve volbách v roce 1965. Byl členem výboru pro záležitosti vnitra, výboru pro ústavu, právo a spravedlnost, výboru House Committee a finančního výboru. Ve volbách v roce 1969 mandát neobhájil.\n\n"}
{"id": "666371", "url": "https://cs.wikipedia.org/wiki?curid=666371", "title": "Avraham Ti'ar", "text": "Avraham Ti'ar\n\nAvraham Ti'ar ( ‎, 29. ledna 1924 – 25. dubna 2011) byl izraelský politik, poslanec Knesetu za strany Cherut, Gachal a ha-Merkaz ha-chofši.\n\nNarodil se ve městě Gabès v dnešním Tunisku, kde vystudoval francouzskojazyčnou střední školu. Vystudoval právo na Hebrejské univerzitě. Získal osvědčení pro výkon profese právníka. V roce 1947 přesídlil do dnešního Izraele. Do dnešního Izraele se dostal na lodi Ben Hechta, která byla až do dubna 1948 zadržována britskými úřady a internována na Kypru.\n\nV mládí se angažoval v mládežnickém hnutí Bejtar. V roce 1942 předsedal jeho organizaci v rodném městě. V letech 1946–1947 byl generálním tajemníkem Bejtaru a předsedou hnutí revizionistických sionistů v Tunisku. Od počátku byl členem strany Cherut, od roku 1956 jako člen jejího ústředního výboru. V roce 1961 se stal tajemníkem Cherutu v Haifě. V letech 1963–1966 předsedal mládežnické organizaci při Cherutu. Zasedal v odborové centrále Histadrut, kde zakládal takzvanou modrobílou frakci.\n\nV izraelském parlamentu zasedl poprvé po volbách v roce 1961, kdy kandidoval za Cherut. V průběhu volebního období ale přešel do nové pravicové formace Gachal. Stal se členem výboru pro záležitosti vnitra, výboru pro veřejné služby, výboru práce a výboru House Committee. Opětovně byl na kandidátce Gachal zvolen ve volbách v roce 1965. Během funkčního období ale odešel do strany ha-Merkaz ha-chofši. Byl členem parlamentního výboru práce, výboru pro ekonomické záležitosti a výboru pro vzdělávání a kulturu. Ve volbách v roce 1969 mandát neobhájil. V roce 1977 odešel z ha-Merkaz ha-chofši zpět do Cherutu. V letech 1979–1982 ho Židovská agentura vyslala jako hlavního emisara do Evropy.\n\n"}
{"id": "666374", "url": "https://cs.wikipedia.org/wiki?curid=666374", "title": "2 (rozcestník)", "text": "2 (rozcestník)\n\n2 může být:\n\n"}
{"id": "666375", "url": "https://cs.wikipedia.org/wiki?curid=666375", "title": "Tina Arena", "text": "Tina Arena\n\nTina Arena vlastním jménem Filippina Lydia Arena (* 1. listopadu 1967) je australská zpěvačka, skladatelka a muzikálová herečka.\n\nJejí rodiče Giuseppe a Franca Arena jsou italští imigranti, Tina se jim narodila 1967 v Melbourne. Má dvě sestry Nancy a Silvanu. Doma ji říkali Pina, ale tohle nebylo vhodné jméno pro showbyznys,tak změnili P na T a tak vznikla Tina. Navštěvovala St.Columba´s College, Melbourne od 1980 a dokončila 1985.\n\nKariéra Tiny Areny začala v jejích sedmi letech, kdy zpívala v australské televizní show Young Talent Time. Říkalo se jí Tiny Tina a jíž jako malá byla známá díky svému hlasu. Její poslední vystoupení v Young Talent Time se uskutečnilo 22. Října 1983, 2 týdny před jejími šestnáctými narozeninami. Po ukončení studia v roce 1985 pracovala v pojišťovně, ale pouze 3 měsíce. Následně v roce 1987 vydala svůj první singl \"Turn Up The Beat\" a v roce 1990 první album Strong as Steel.\n\n1994 vydala druhé album Don´t Ask. Celosvětově se tohoto alba prodalo více než 2 miliony kopií. Velký úspěch měl také singl \"Chains\".\nNásledovalo třetí album In Deep se singly \"I Want to Know What Love Is\" a \"Burn\"\nNa Olympijských hrách v Sydney 2000 zazpívala při zahajovacím ceremoniálu píseň \"The Flame\".\n\nV roce 2001 nazpívala čtvrté studiové album Just Me se singly \"Soul Mate #9\" a \"Dare You to Be Happy\" které však nebyly příliš úspěšné. Změnu přinesl až třetí singl \"Symphony of Life\".\n\nV roce 2004 Arena vydala kompilační CD a DVD Greatest hits album a nový singl \"Italian Love Song\". V tomto roce byla také hostem italského zpěváka Zucchera při jeho koncertě v londýnském Royal Albert Hall a společně zazpívali duet \"Ahum\".\nV prosinci 2005 vydala první francouzské album Un autre univers. Album vydala pár týdnů po porodu svého syna. První singl z tohoto alba \"Aimer jusqu'à l'impossible\" měl ve Francii obrovský úspěch a umístil se na předních příčkách hitparád. V červnu roku 2006 následoval ještě druhý singl \"Je m´appelle Bagdad\".V lednu 2006 byla na udílení cen NRJ Music Awards (Francie) vyhlášena nejlepším mezinárodním objevem.\n\nV roce 2007 vydala šesté album Songs of Love & Loss a v Austrálii uskutečnila pět koncertů. Tři v Sydney Opera House a dva v Melbourn´s Hamer Hall.\nV roce 2008 představila Songs of Love & Loss 2 a druhé francouzské album 7 Vies se singlem \"Entends-tu le monde?\".\n\nV srpnu 2008 Arena vystoupila s Andreou Bocellim při jeho australském turné za doprovodu Českého národního symfonického orchestru.\n\nV lednu 2010 vydala CD a DVD The Onstage Collection. Jedná se o záznam koncertu v Melbourne v Hamer Hall v roce 2009.\n\nV Paříži 24.7.2011 při slavnostním ceremoniálu na Tour de France zazpívala Arena na počest absolutního vítězství Cadela Evanse australskou hymnu.\nV listopadu 2012 vyšlo CD/DVD Symphony of life, které jsou záznamem z koncertu, který proběhl v srpnu 2012 za doprovodu šedesáti členného australského orchestru.\n\nSvůj dosavadní profesní i osobní život shrnula do knihy Now I Can Dance, která vyšla 14.10.2013.\n\n18.10.2013 vydala po dvanácti letech originální anglické album Reset, se singlem You set fire to my life.\n\nV prosinci 1995 se ve svých 28 letech provdala za svého manažera Ralpha Carra ale v roce 1999 se rozvedli. Carr následně požadoval po Areně pětinu z jejího majetku, jako svůj podíl na jejím úspěchu. Po skončení soudního procesu Arena své pocity z rozvodu a následného soudního procesu přenesla do písně \"You Made Me Find My Self\" z alba Just Me.\nV roce 2000 se v Londýně poznala s francouzským umělcem Vincentem Mancini. Společně mají syna Gabriela, který se narodil 17. Listopadu 2005.Od roku 2008 spolu žijí v Paříži. V lednu roku 2009 byla francouzským presidentem Nikolasem Sarkozym vyznamenána Ordre national du Mérite, což je ve Francii druhé nejvyšší vyznamenání. V prosinci 2011 získala od francouzského ministra kultury ocenění Chevalier Ordre national du Mérite za dlouholetý přínos francouzské kultuře. Na podzim roku 2013 se v Austrálii zúčastnila taneční soutěže celebrit Dancing with the stars.\n"}
{"id": "666380", "url": "https://cs.wikipedia.org/wiki?curid=666380", "title": "Plavuník cypřiškovitý", "text": "Plavuník cypřiškovitý\n\nPlavuník cypřiškovitý (\"Diphasiastrum tristachyum\") z čeledi plavuňovitých (\"Lycopodiaceae\") je vzácný a kriticky ohrožený druh plavuníku. V některých pramenech se můžeme dočíst o jeho současné nezvěstnosti v ČR.\n\nTato rostlina je na první pohled odlišná od ostatních druhů plavuníků. Jedná se o nejdrobnější druh plavuníku, který své větve seskupuje do tvaru připomínající trychtýř. Rostlina může být 10–40 cm vysoká. Na sporadicky olistěných stopkách (1,4–3 cm) bývají výtrusnicové klasy. Její sterilní větve jsou 1,5–1,8 mm široké, hustě a keříčkovitě seskupené. Oddenky má uložené 2–15 cm pod zemí. Plavuník cypřiškovitý je zbarven šedozeleně, ventrální strany větví jsou modrošedě ojíněné. Rostlina patří mezi chamaefyty a kvete obvykle od července do září, kdy dozrávají výtrusy.\n\nZatím skrovně prozkoumanou částí plavuníku je jeho gametofyt, haploidní část, na jehož úrovni se odehrává veškeré, pro plavuníky tak typické, křížení. Jde o podzemní nezelený útvar často symbioticky žijící s houbami. Gametofyt se dožívá vysokého věku a tvorba gamet začíná ve stáří 10 – 12 let. Rostlina má zdvojenou sadu chromozomů, je tedy tetraploidní.\n\nRoste na vřesovištích a ve světlých boreálních částech severní polokoule. Vyskytuje se v podhůřích a horách, tedy 400 – 1300 m n. m. Vhodná stanoviště pro všechny typy plavuníků jsou také lyžařské sjezdovky. Nesmí být však osázeny travními směsmi a musí mít ten správný sklon. Druh se vyskytuje v Evropě, od Skandinávie po severní Itálii, byl nalezen i v rumunských Karpatech a na východě Severní Ameriky. V ČR se vyskytuje velmi vzácně na Moravě. Plavuníky patří k tzv. S-stratégům. Nejrozšířenější byli v karbonu, nyní se vyskytují převážně na poničených a člověkem ovlivněných územích. Na světě existuje 30 druhů plavuníků, z nichž 6 se vyskytuje ve střední Evropě, avšak plavuník cypřiškovitý patří mezi nejohroženější. Spolu s plavuníkem alpínským a plavuníkem zploštělým tvoří trojúhelník rodičovských taxonů, ostatní druhy jsou vedlejší, hybridní.\n\n\n\n \n"}
{"id": "666383", "url": "https://cs.wikipedia.org/wiki?curid=666383", "title": "Baruch Uzi'el", "text": "Baruch Uzi'el\n\nBaruch Uzi'el (: ברוך עוזיאל, žil 1. srpna 1901 – 20. února 1977) byl izraelský politik a poslanec Knesetu za strany Liberální strana a Gachal.\n\nNarodil se v Soluni v tehdejší Osmanské říši (dnes Řecko). V roce 1914 přesídlil do dnešního Izraele. Studoval učitelský seminář v Jeruzalému a právní školu v Jeruzalému. Během první světové války ho turecké úřady vyhostily do Damašku. Pak se vrátil a působil jako učitel v Rechovotu a Petach Tikva. Od roku 1934 působil jako právník.\n\nByl členem Progesivní strany. Angažoval se v \"Asociaci řeckých přistěhovalců\" a předsedal \"Institutu pro výzkum Židovstva ze Soluně\".\n\nV izraelském parlamentu zasedl poprvé po volbách v roce 1961, kdy kandidoval za Liberální stranu. V průběhu volebního období ale přešel do nové pravicové formace Gachal. Stal se členem výboru pro vzdělávání a kulturu a výboru pro veřejné služby. Předsedal podvýboru pro vzdělávací problémy imigrantské mládeže a podvýboru pro ukončení vysílání v maghrebštině. Opětovně byl na kandidátce Gachal zvolen ve volbách v roce 1965. Byl opět členem výboru pro vzdělávání a kulturu a výboru pro veřejné služby. Ve volbách v roce 1969 mandát neobhájil.\n\n"}
{"id": "666387", "url": "https://cs.wikipedia.org/wiki?curid=666387", "title": "Šabtaj Danijel", "text": "Šabtaj Danijel\n\nŠabtaj Danijel (: , rodným jménem Šabtaj Don-Jachija též Šabtaj Don-Yichye, , žil 1909 - 19. prosince 1981) byl izraelský politik a poslanec Knesetu za stranu Mafdal.\n\nNarodil se v obci Viļaka v tehdejší Ruské říši (dnes Lotyšsko). V roce 1931 přesídlil do dnešního Izraele. Studoval ješivu Merkaz ha-rav a Hebrejskou univerzitu. Získal osvědčení pro výkon profese učitele. Působil pak jako učitel v Kfar Ja'bec a Kfar Chasidim.\n\nZasedal v redakční radě listu ha-Cofe od jeho založení. Byl členem strany Mafdal a ha-Po'el ha-Mizrachi. V izraelském parlamentu zasedl po volbách v roce 1965, do nichž šel za Mafdal. Stal se členem výboru pro zahraniční záležitosti a obranu a výboru pro vzdělávání a kulturu. Na mandát poslance ovšem rezignoval jen pár týdnů po začátku funkčního období. V poslaneckém křesle ho vystřídal Fridža Zo'arec.\n\n"}
{"id": "666390", "url": "https://cs.wikipedia.org/wiki?curid=666390", "title": "Fridža Zo'arec", "text": "Fridža Zo'arec\n\nFridža Zo'arec (: פריג'א זוארץ, žil 7. prosince 1907 – 30. dubna 1993) byl izraelský politik a poslanec Knesetu za strany Chazit datit le'umit a Mafdal.\n\nNarodil se v dnešní Libyi. Vystudoval střední školu. V roce 1949 přesídlil do Izraele.\n\nV Libyi se angažoval v sionistickém hnutí, zejména na kulturním poli. Založil a vydával sionistický týdeník. V Izraeli předsedal sdružení libyjských přistěhovalců.\n\nV izraelském parlamentu zasedl poprvé po volbách v roce 1955, do nichž šel za formaci Chazit datit le'umit (\"Národní náboženská fronta\"). Ta se v průběhu funkčního období parlamentu přejmenovala na ha-Po'el ha-Mizrachi-Mizrachi a pak na Mafdal (\"Národní náboženská strana\"). Byl členem výboru pro vzdělávání a kulturu a výboru pro veřejné služby. Za Mafdal mandát obhájil ve volbách v roce 1959. Opětovně byl členem výboru pro vzdělávání a kulturu a výboru pro veřejné služby. Na kandidátce Mafdal se do Knesetu dostal i po volbách v roce 1961. Byl pak členem výboru pro vzdělávání a kulturu, výboru House Committee a výboru pro veřejné služby. Úspěšně za Mafdal kandidoval i ve volbách v roce 1965. Mandát ale získal až dodatečně, v prosinci 1965, jako náhradník poté co rezignoval poslanec Šabtaj Dani'el. Stal se členem výboru pro vzdělávání a kulturu, výboru House Committee, výboru pro ústavu, právo a spravedlnost a výboru pro veřejné služby. Ve volbách v roce 1969 mandát neobhájil.\n\n"}
{"id": "666394", "url": "https://cs.wikipedia.org/wiki?curid=666394", "title": "Chuchelský potok", "text": "Chuchelský potok\n\nChuchelský potok (též Chuchelenský potok) je vodní tok v severovýchodních Čechách, levostranný přítok řeky Jizery, který odvodňuje nevelké území na pomezí Krkonošského podhůří a Ještědsko-kozákovského hřbetu západně od Semil. Do jeho povodí mj. spadá severovýchodní úbočí hory Kozákov. Délka toku činí 4,8 km. Plocha povodí má rozlohu 10,6 km².\n\nPotok pramení při východním okraji obce Záhoří a zpočátku nabírá zhruba jihovýchodní směr do obce Chuchelna, v jejímž centru přibírá zprava Palučinský potok, přičemž se obrací prudce vlevo, k severovýchodu. Severovýchodní až východní směr pak potok sleduje po zbytek svého běhu skrze Chuchelnu a semilské předměstí Podmoklice. Nad jezem v Podmoklicích, několik set metrů severozápadně od centra Semil, Chuchelský potok zleva ústí do řeky Jizery. \n\nVyjma úvodního ¾ kilometru protéká potok souvisle zastavěným územím. Je dlouhý celkem 4847 metrů a na jeho toku se nacházejí dvě nádrže (bezejmenná o rozloze 1360 m² a nádrž Rosnička o rozloze 1118 m²). Jediným pojmenovaným přítokem je Palučinský potok, ústící zprava v Chuchelně. Ostatních několik drobnějších přítoků jména postrádá.\n"}
{"id": "666402", "url": "https://cs.wikipedia.org/wiki?curid=666402", "title": "Snohomišové", "text": "Snohomišové\n\nSnohomišové je kmen indiánů, kteří mluví Lašůtšídštinou a žijí na pobřeží Pugetova zálivu, severně od města Seattle. Jejich původní jméno je Sdoh-doh-hohbsh, což znamená podle jejich posledního náčelníka, Williama Sheltona, mokrý sníh. Někteří historikové ale tvrdí, že to nemusí být pravda. Oblast, kde kmen žil, je nyní okres Snohomish. Někteří z posledních žijících členů kmenu žijí v rezervaci Tulalipů, západně od města Marysville, a snaží se získat od federální vlády oficiální status kmene. \n\n"}
{"id": "666404", "url": "https://cs.wikipedia.org/wiki?curid=666404", "title": "Funkční textilie", "text": "Funkční textilie\n\nFunkční textilie ( , ) je souhrnné označení pro oděvní a bytové textilie s vlastnostmi optimálně přizpůsobenými určitému použití. Označení se nevztahuje na tzv. technické textilie, to znamená, že např. ochranné pracovní oděvy k funkčním textiliím nepatří.\n\nNázev zavedla v roce 2003 německá novinářka Petra Knecht. Autorka uvádí příklady několika desítek značkových výrobků, které zařazuje ve své knize \"Funktionstextilien\" k funkčním textiliím. \nSeznam není úplný, pro zařazení platí zhruba pravidlo, že výrobek by měl vynikat alespoň jednou z následujících vlastností:\n\n\nOznačení \"funkční textilie\" se běžně používá také v českém textilním obchodě. \n\nV české technické literatuře se vyskytuje pojem \"vysoce funkční textilie\" (\"high functional textiles\"), který zpravidla zahrnuje (vedle oděvních a bytových) také technické textilie. \n\nPříklady:\n\n\n"}
{"id": "666405", "url": "https://cs.wikipedia.org/wiki?curid=666405", "title": "Moše Unna", "text": "Moše Unna\n\nMoše Unna ( משה אונא, žil 22. listopadu 1902 – 21. února 1989) byl izraelský politik a poslanec Knesetu za strany Sjednocená náboženská fronta, ha-Po'el ha-Mizrachi, Chazit datit le'umit a Mafdal.\n\nNarodil se v Mannheimu v Německu. V Německu vystudoval střední školu, zemědělskou školu a rabínský seminář v Berlíně. V roce 1927 přesídlil do dnešního Izraele. Zde zpočátku pracoval v zemědělství. Patřil mezi zakladatele kibucu Tirat Cvi, od roku 1944 žil v kibucu Sde Elijahu.\n\nAngažoval se v hnutí Tchelet-Lavan a Mizrachi. V roce 1924 řídil zemědělský podnik v Německu, napojený na hnutí Mizrachi. V letech 1931–1933 byl vyslancem hnutí v Německu, v roce 1934 začal pracovat pro organizaci Alija mládeže. Patřil mezi zakladatele hnutí ha-Kibuc ha-dati. Roku 1942 se stal členem výkonného výboru organizace ha-Po'el ha-Mizrachi, kde pak v letech 1942–1949 působil jako pokladník. Byl členem Židovské národní rady.\n\nV izraelském parlamentu zasedl poprvé už po volbách v roce 1949, do nichž šel za formaci Sjednocená náboženská fronta. Byl členem výboru práce, výboru pro ekonomické záležitosti, výboru House Committee a výboru pro procedurální pravidla. Ve volbách v roce 1951 úspěšně kandidoval za ha-Po'el ha-Mizrachi. Byl pak předsedou parlamentního výboru pro ústavu, právo a spravedlnost a členem výboru pro ekonomické záležitosti, výboru House Committee, výboru pro zahraniční záležitosti a obranu, výboru pro vzdělávání a kulturu a výboru pro jmenování rabínských soudců. Do Knesetu pronikl i ve volbách v roce 1955, do nichž šel za formaci Chazit datit le'umit (\"Národní náboženská fronta\"). Ta se v průběhu funkčního období parlamentu přejmenovala na ha-Po'el ha-Mizrachi-Mizrachi a pak na Mafdal (\"Národní náboženská strana\"). Byl znovu předsedou parlamentního výboru pro ústavu, právo a spravedlnost. Zastával post člena výboru pro ekonomické záležitosti, výboru pro záležitosti vnitra a výboru práce. Za Mafdal mandát obhájil ve volbách v roce 1959. Byl členem výboru pro zahraniční záležitosti a obranu, výboru pro ekonomické záležitosti a výboru pro ústavu, právo a spravedlnost. Na kandidátce Mafdal se do Knesetu dostal i po volbách v roce 1961. Byl předsedou parlamentního výboru pro ústavu, právo a spravedlnost a členem výboru pro ekonomické záležitosti, výboru pro zahraniční záležitosti a obranu a výboru pro jmenování rabínských soudců. Úspěšně za Mafdal kandidoval i ve volbách v roce 1965. Zachoval si funkci předsedy výboru pro ústavu, právo a spravedlnost. Stal se členem výboru pro zahraniční záležitosti a obranu. Ve volbách v roce 1969 mandát neobhájil.\n\nZastával i vládní funkce. V letech 1956–1957 a znovu v roce 1958 by náměstkem Ministra školství Izraele.\n\n"}
{"id": "666406", "url": "https://cs.wikipedia.org/wiki?curid=666406", "title": "Putování s dinosaury: Gigantičtí ještěři", "text": "Putování s dinosaury: Gigantičtí ještěři\n\nPutování s dinosaury: Gigantičtí ještěři (v anglickém originále The Walking with dinosaurs special: Chased by dinosaurs) je pokračováním úspěšné dokumentární série Putování s dinosaury (\"Walking with dinosaurs\"). Od prvotní série se však liší tím, že má průvodce, jímž je přírodovědec Nigel Marven. Dokument byl natočen ve dvou dílech: \"Země obrů\" a \"Obří dráp\". Na tento speciál dále navazuje cyklus \"\". \n\nNigel vysedává na opuštěném prostrantsví u tábora. Nedaleko od něj leží kostra obřího sauropoda argentinosaura. Poté se setká s mladým jedincem u jezera. Tam je napaden pravěkým krokodýlem rodu \"Sarcosuchus\". U skal se setkává se stádem makrogryfosaurů, popsaných jako \"Iguanodon\". Ve snaze objevit migrační trasu argentinosaurů dojede autem až na pláž , kde najde kolonie ptakoještěrů. Večer pak zjistí, že v jeho táboře řádil predátor. Druhý den stopuje dravce v lese a nakonec giganotosaura najde. Nakonec pozoruje souboj argentinosaura se smečkou giganotosaurů a vypravuje se za stádem. Stádo zastaví u jezera, kde naklade vejce a na konci je Nigel opět napaden sarkosuchem.\n\nDráp obřího terizinosaura, dlouhý 75 centimetrů, se stal námětem pro další část. Nigel se vydává do pouště Nemegt ve vnitřním Mongolsku. Tam se setká s býložravými saurolofy a kolonií protoceratopsů. Usoudí, že v deštném pralese by mohl mít při pátrání po majiteli obřího drápu více štěstí. Najde zabijácké velociraptory a zjistí, jakým způsobem zabíjejí svou kořist. Nakonec je nucen zbudovat si v nebezpečném lese tábor, v noci polapí jednoho mononyka, ale hned ho zase pustí. Ráno najde kostry embryí terizinosaurů ve vykradeném hnízdišti. U skladkovodního jezera se mu nakonec podaří najít terizinosaury a zjistí, že jsou to býložravci. Proběhne také souboj terizinosaura s obřím tyranosauridem tarbosaurem.\n\n"}
{"id": "666419", "url": "https://cs.wikipedia.org/wiki?curid=666419", "title": "Gaussův obor integrity", "text": "Gaussův obor integrity\n\nGaussův obor integrity neboli obor integrity s jednoznačným rozkladem je v algebře, volně řečeno, takový okruh, ve kterém platí analogie Základní věty aritmetiky, totiž že každý jeho prvek (až na určité výjimky) je možno v jistém smyslu jednoznačně vyjádřit jako součin prvočinitelů.\n\nKaždý obor hlavních ideálů je Gaussovým oborem a Gaussův obor je vždy oborem integrity. Pro každé dva prvky Gaussova oboru existuje největší společný dělitel a nejmenší společný násobek.\n\nGaussův obor je takový obor integrity \"R\", v kterém je každý nenulový prvek \"x\" zapsat jako (nikoliv nutně neprázdný) součin ireducibilních prvků a jednotky \"u\":\npřičemž je tento součin jednoznačný následujícím způsobem:\nJsou-li \"q\"...,\"q\" ireducibilní prvky \"R\" a \"w\" je jednotka \"R\" přičemž\npak platí \"n\"=\"m\" a existuje bijekce φ : {1...,\"n\"} → {1...,\"m\"} taková, že \"p\" je asociovaný prvek s \"q\" pro všechna \"i\" ∈ {1, ..., \"n\"}.\n\n"}
{"id": "666422", "url": "https://cs.wikipedia.org/wiki?curid=666422", "title": "Amos Degani", "text": "Amos Degani\n\nAmos Degani (: עמוס דגני, narozen 23. května 1926 − 28. července 2012) byl izraelský politik a poslanec Knesetu za strany Mapaj, Rafi, Izraelská strana práce a opět Ma'arach.\n\nNarodil se v Tel Avivu. Vystudoval veřejnou správu na Hebrejské univerzitě.\n\nAngažoval se hnutí Ha-No'ar ha-oved ve-ha-lomed a v roce 1942 se stal členem jeho sekretariátu. Zasedal také v sekretariátu mošavového hnutí. Působil jako instruktor v přistěhovaleckém mošavu v Negevu. Od roku 1944 byl členem strany Mapaj, v roce 1965 se podílel na založení nové strany Rafi, byl členem jejího ústředního výboru a sekretariátu.\n\nV izraelském parlamentu zasedl poprvé po volbách v roce 1955, do nichž šel za Mapaj. Mandát získal až dodatečně, v prosinci 1957, jako náhradník. Byl členem parlamentního výboru pro ústavu, právo a spravedlnost, výboru pro ekonomické záležitosti a výboru pro záležitosti vnitra. Za Mapaj mandát obhájil ve volbách v roce 1959. Byl členem výboru pro ekonomické záležitosti a výboru pro záležitosti vnitra. Na kandidátce Mapaj se do Knesetu dostal i po volbách v roce 1961. Během funkčního období ale přešel do nové strany Rafi. Zasedal jako člen ve výboru pro ekonomické záležitosti, finančním výboru a výboru pro záležitosti vnitra. Úspěšně za Rafi kandidoval ve volbách v roce 1965. Mandát získal až dodatečně, v prosinci 1965, jako náhradník poté co rezignoval poslanec Cvi Cur. Během funkčního období se dočasně spojil se Stranou práce, pak přešel pod levicovou formaci Ma'arach. Zastával funkci člena výboru pro ekonomické záležitosti, výboru pro ústavu, právo a spravedlnost, výboru House Committee a výboru finančního. Ve volbách v roce 1969 mandát neobhájil.\n\nV letech 1970–1975 zasedal v koordinačním výboru odborové centrály Histadrut se zodpovědností za družstevní podniky Chevrat Ovdim. V letech 1975–1995 byl starostou Oblastní rady Emek Chefer.\n\n"}
{"id": "666425", "url": "https://cs.wikipedia.org/wiki?curid=666425", "title": "John Jellicoe", "text": "John Jellicoe\n\nSir John Roshworth Jellicoe 1. earl Jellicoe GCB, OM, GCVO (5. prosince 1859, Southampton – 20. listopadu 1935, Londýn) byl britský admirál loďstva, první námořní lord v první světové válce a generální guvernér Nového Zélandu. Je známý jako velitel britského námořnictva v bitvě u Jutska.\n\nNarodil se roku 1859 v Southamptonu a roku 1872 jako kadet nastoupil k Britskému královskému námořnictvu. Na kapitána byl povýšen roku 1897. Během Boxerského povstání sloužil jako náčelník štábu viceadmirála Edwarda Seymoura; během povstání byl těžce raněn. V roce 1907 byl povýšen na kontradmirála a o rok později se stal jedním z britských lordů Admirality.\n\nSe začátkem první světové války byl povýšen do hodnosti admirála a zároveň jmenován velitelem britské \"Grand Fleet\" (Velkého loďstva). 31. května 1916 jakožto velitel britského loďstva svedl s německými námořními silami bitvu u Jutského poloostrova. Obě strany v bitvě utrpěly ohromné ztráty a ani jedna nedosáhla přesvědčivého vítězství, což bylo některými admirály jemu a druhému britskému veliteli u Jutska, Davidu Beattymu, vytýkáno. Přesto za svou roli v bitvě obdržel Řád Za zásluhy. Téhož roku byl jmenován prvním námořním lordem, místo velitele loďstva zaujal admirál David Beatty, se kterým byl po skončení války povýšen do hodnosti admirála loďstva. Byl mu též udělen titul vikomta.\n\nV letech 1920–1924 zastával úřad generálního guvernéra Nového Zélandu, po návratu mu byl udělen titul \"earl\"; zemřel v Londýně v roce 1935 a je pohřben v londýnské katedrále sv. Pavla.\n"}
{"id": "666432", "url": "https://cs.wikipedia.org/wiki?curid=666432", "title": "Gibson ES-137", "text": "Gibson ES-137\n\nGibson ES-137 je kytara vyráběná ve firmě Gibson Guitar Corporation. Jedná se o celkem nový model kytary, i když je podobná kytarám z padesátých let 20. století. Kytara se vyrábí od roku 2002 dodnes. Má relativně moderní a nový design v sérii oproti ostatním ze série Gibson ES jako Gibson často mívá.\n\nGibson tvrdí, že ES-137 je kombinací jednovýřezových semiakustických kytar se zvukem Gibson Les Paul. Toho je dosaženo speciálníma snímačema a ostatními vlastnostmi modelu Les Paul.\n"}
{"id": "666434", "url": "https://cs.wikipedia.org/wiki?curid=666434", "title": "Jizhar Smilansky", "text": "Jizhar Smilansky\n\nJizhar Smilansky (: יזהר סמילנסקי, žil 27. září 1916 – 21. srpna 2006) byl izraelský spisovatel, literární vědec, politik a poslanec Knesetu za strany Mapaj a Rafi.\n\nNarodil se v Rechovotu. Vystudoval učitelský seminář a Hebrejskou univerzitu. Stal se profesorem hebrejské literatury. V roce 1938 vydal svou první knihu. Publikoval pod pseudonymem S. Jizhar (ס. יזהר). Působil jako učitel, v letech 1969–1984 přednášel na Hebrejské univerzitě. Od roku 1982 byl stálým profesorem hebrejské literatury na Telavivské univerzitě. Byla mu udělena Izraelská cena za literaturu.\n\nV izraelském parlamentu zasedl poprvé už po volbách v roce 1949, do nichž šel za Mapaj. Byl členem výboru pro ústavu, právo a spravedlnost a výboru pro vzdělávání a kulturu. Na kandidátce Mapaj uspěl i ve volbách v roce 1951. Opět byl členem výboru pro ústavu, právo a spravedlnost a výboru pro vzdělávání a kulturu. Kandidoval za Mapaj i ve volbách v roce 1955. Mandát ale získal až dodatečně, v říjnu 1956, jako náhradník. Byl členem parlamentního výboru pro vzdělávání a kulturu a výboru House Committee. Za Mapaj mandát obhájil ve volbách v roce 1959. Byl členem výboru pro zahraniční záležitosti a obranu a výboru pro vzdělávání a kulturu. Na kandidátce Mapaj se do Knesetu dostal i po volbách v roce 1961. Během funkčního období ale přešel do nové strany Rafi. Zasedal opět jako člen ve výboru pro zahraniční záležitosti a obranu a výboru pro vzdělávání a kulturu. Úspěšně za Rafi kandidoval ve volbách v roce 1965. Zastával funkci člena výboru pro vzdělávání a kulturu. Na poslanecký mandát rezignoval v únoru 1967.\n\n"}
{"id": "666437", "url": "https://cs.wikipedia.org/wiki?curid=666437", "title": "Tužka na obočí", "text": "Tužka na obočí\n\nTužka na obočí je druh kosmetického doplňku, který se využívá pro zvýraznění obočí respektive ke ztmavení obočí. Jako materiál nanášený na kůži se používá směs vosků a barviva, který by měl být dostatečně jemný, aby nepoškrabal kůži během nanášení.\n\nPoužívání tužky na obočí se dočkalo velkého rozmachu ve 20. letech 20. století, což bylo dáno tím, že se jako materiál na její výrobu začal používat palmový olej, který ji dostatečně změkčil a umožnil snazší klouzání po kůži.\n"}
{"id": "666439", "url": "https://cs.wikipedia.org/wiki?curid=666439", "title": "Mac App Store", "text": "Mac App Store\n\nMac App Store je digitální distribuční platforma pro aplikace, pracující na systému Mac OS X. Je vlastněn a řízen firmou Apple Inc. Mac App Store byl oznámen 20. října 2010 na akci \"Back to the Mac\", pořádanou Applem. Byl zprovozněn 6. ledna 2011 jako součást bezplatné aktualizace Mac OS X 10.6.6 pro všechny uživatele verze Snow Leopard. Po 24 hodinách od spuštění, Apple oznámil, že bylo staženo přes jeden milion aplikací.\n\nPodobně jako v iOS App Store, Mac App Store je regulován společností Apple. Aplikace musí být schváleny Applem před uveřejněním v App Store. Apple nepovoluje tyto typy aplikací:\n\nMac App Store byl spuštěn s více než 1000 aplikacemi 6. ledna 2011, včetně aplikací firmy Apple iWork '09, iLife '11, Aperture a aplikací třetích stran z iOS, například Angry Birds, Flight Control, Gravilux, a Twitter. Většina aplikací patřila do herní kategorie, která měla téměř třikrát více aplikací, než druhá největší kategorie Utility. Běžná cena se pohybovala mezi 20-50 dolary. \"Angry Birds\", populární videohra na iOS App Store, byla nejprodávanější aplikací prvním dnem Mac App Store.\n\nV listopadu 2015 došlo kvůli vypršení bezpečnostních ceritikátů a přechodu na novější algoritmus SHA k problémům s načítáním App Store a spouštění aplikací z něj stažených. Aplikace v App Store často nedokázali spolupracovat s novějším šifrovacím algoritmem SHA-2 a vykazovaly tak problémové chování a pády. S problémy se App Store potýkal více než týden a po tu dobu vůbec nekomunikoval s vývojáři a za problém se omluvil až po delší době. Nyní by již problémy měli být opravené, další oprava zbývajících chyb se připravuje do následující aktualizace OS X.\n"}
{"id": "666440", "url": "https://cs.wikipedia.org/wiki?curid=666440", "title": "Gibson EB-3", "text": "Gibson EB-3\n\nGibson EB-3 je basová kytara od firmy Gibson Guitar Corporation, představená v roce 1961. Svým vzhledem je podobná kytaře Gibson SG.\n"}
{"id": "666441", "url": "https://cs.wikipedia.org/wiki?curid=666441", "title": "Hilbertova křivka", "text": "Hilbertova křivka\n\nHilbertova křivka je fraktálová plochu-vyplňující křivka, jejíž dvourozměrnou variantu jako první popsal německý matematik David Hilbert v roce 1891. Hilbertova křivka má také trojrozměrnou variantu.\n\nProtože křivka udává lineární pořadí průchodu vícerozměrným prostorem, nalézá své uplatnění v indexování vícerozměrných dat v multimediálních databázích. Zde se používá jako alternativa k Mortonově Z-křivce, neboť lépe zachovává lokalitu dat.\n\nHilbertova křivka se dá vytvořit následujícím L-systémem.\n\n\"pozn.: symboly x a y nic nekreslí, viz interpretace symbolů\"\n\n\n"}
{"id": "666442", "url": "https://cs.wikipedia.org/wiki?curid=666442", "title": "Arje Bahir", "text": "Arje Bahir\n\nArje Bahir (: אריה בהיר, rodným jménem Arje Geller, אריה גלר, žil 1. května 1916 – 13. září 1970) byl izraelský politik a poslanec Knesetu za strany Mapaj, Rafi, Izraelská strana práce a Ma'arach.\n\nNarodil se ve městě Oděsa v tehdejší Ruské říši (dnes Ukrajina). Studoval na hebrejském gymnáziu a polytechnice v Oděse. V roce 1924 přesídlil do dnešního Izraele. Byl jedním ze zakladatelů kibucu Afikim.\n\nV mládí se angažoval v sionistické organizaci ha-Šomer ha-ca'ir. Patřil v rámci tohoto hnutí k frakci, která nepodporovala jeho samostatnou existenci a připojila se ke straně Mapaj. Byl aktivní v organizaci ha-Kibuc ha-me'uchad sdružující kibucy. Zasedal ve vedení stavebního podniku Solel Bone.\n\nV izraelském parlamentu zasedl poprvé už po volbách v roce 1949, do nichž šel za Mapaj. Byl členem výboru pro procedurální pravidla, výboru pro ekonomické záležitosti a výboru House Committee. Znovu se za Mapaj dostal do Knesetu až ve volbách v roce 1955. Byl členem parlamentního výboru finančního a výboru House Committee. Předsedal podvýboru pro instalaci telefonů. Další funkční období strávil v parlamentu až po volbách v roce 1965. Kandidoval nyní za stranu Rafi. Mandát ovšem získal až dodatečně, v únoru 1967, poté co rezignoval poslanec Jizhar Smilansky. Během funkčního období přešel do Strany práce a pak do levicové střechové formace Ma'arach. Byl členem výboru práce, výboru pro ekonomické záležitosti a výboru finančního. Ve volbách v roce 1969 mandát neobhájil.\n\n"}
{"id": "666446", "url": "https://cs.wikipedia.org/wiki?curid=666446", "title": "Old Shatterhand (film)", "text": "Old Shatterhand (film)\n\nOld Shatterhand je koprodukční film z roku 1964. Na rozdíl od trilogie \"Vinnetou\" nebo filmu \"Poklad na Stříbrném jezeře\" je producentem filmu Artur Brauner a celý film v podstatě konkuruje filmům již zmíněným výše. Vznikal ve stejné době jako Vinnetou a tak producentovi dalo dost práce získat od konkurence oba hlavní představitele hlavních postav Vinnetoua a Old Shatterhanda- Pierra Brice a Lexe Barkera. Také si z filmu Vinnetou vzali Ralfa Woltera jako Sama Hawkense. Herečka Daliah Laviová, kterou si filmaři vybrali, měla původně hrát Vinnetouovu sestru Nšo-či, poté se ale dozvěděli, že tuto postavu hraje již v konkurenčním filmu mladá Marie Versiniová a tak změnili i tak nepříliš zdařilý scénář. Padoucha kapitána Bradleyho si zahrál Guy Madison. Režii dostal již zkušený režisér Hugo Fregonese. Natáčelo se jako u Vinnetoua v Jugoslávii, byl ale jiný architekt i skladatel hudby, takže film má trochu jinou atmosféru než ostatní mayovky. Je také o mnoho nákladnější než ostatní filmy z té doby.\nV českém znění mluvili Vinnetoua a Old Shatterhanda Stanislav Fišer\na Vladimír Ráž\n\nTento film snad ještě víc než ostatní zfilmované mayovky naprosto neodpovídá ději jakékoli Mayovy knihy a má společné opravdu snad jen postavy Vinnetoua, Old Shatterhanda, Sama Hawkense a Palomy Nakamy.\n\nVinnetou a Old Shatterhand prosazují podepsání dohody o míru, tomu se ale snaží zabránit kapitán Bradley prostřednictvím bandity Dixona. Jeho lidé zabíjí bělochy a nastraží při tom několik těl, aby se zdálo, že za to mohou Apači. Při jednom takovém přepadení vypálí bandité hospodářství holandských přistěhovalců, kde se ale zachrání malý chlapec Tom a ten nyní ví, že v přepadení mají prsty běloši a Komanči, jejichž náčelníkovi Velkému medvědu za to dávají ohnivou vodu. Tom pak uteče do sídla míšenky Palomy, kde se skrývá. Sem také míří Old Shatterhand, který před krátkým časem přijel opět z Evropy do Ameriky a o tom, že zde bandité řádí, se dozví až od adoptivního syna Vinnetoua - Tujungy, kterého zachránil před oběšením bandity. K Palomě jede kvůli tomu, že dostal dopis od jejích příbuzných, ve které ho žádají, aby ji k nim dovedl. U Palomy se dozví o nebohém chlapci a jeho rodině a pochopí, že je to jediný svědek o tom, co běloši dělají. Vezme tedy jeho i Palomu a odveze je do města. Cestou se setkává se svým přítelem Samem Hawkensem, který vede kolonu přistěhovalců, a ten je doprovází dál. Na cestě je poslední vůz kolony přepaden a jsou u něj mrtví Apači. Old Shatterhand ale pozná, že tihle Apači jsou mrtvi již delší dobu a navíc zde nalezne hrot komančského šípu a uschová si ho jako důkaz. Ve městě nechá u své staré známé Rosmery (majitelky nevěstince) Palomu, Sama Hawkense i Toma a jede k Vinnetouovi. Spolu se pak zúčastní jednání s generálem Taylorem, který se doslechl o přepadení a chce se na to Vinnetoua, se kterým podepisují mírovou smlouvu, zeptat, co o tom ví. Old Shatterhand mu dá hrot komančského šípu a slíbí, že přivede Toma jako svědka. Potom oba přátelé jednají ještě s Komanči a Vinnetou zápasí s Velkým medvědem a nakonec nad ním zvítězí. Vinnetou se pak vrátí do své vesnice a Old Shatterhand jede do města pro Toma. Mezitím se ve městě koná střelecká soutěž, při které chce Sam předvést svůj oblíbený trik se sestřelením vejce, když je otočený zády. Má ale jen slepé náboje a druhý vždy vejce rozmáčkne. Když tento trik předvádí s Tomem, padne ale při výstřelu chlapec mrtvý k zemi, zastřelený banditou Barkerem, jedním z Dixonových lidí, ale Dixon to takto hodí na Sama. Old Shatterhand přijíždí pozdě a jediné, co dokáže, je nevina jeho přítele - v úhlu, v jakém stál, nemohl chlapce takto zasáhnout. Potom se Old Shatterhand pustí za Dixonem. S ním i několika bandity se strhne na Barkerově ranči přestřelka a z těžké situace se dostane díky Samovi s Palomou, která zaslechla od banditů, že mají Shatterhanda v pasti. Vděčný Old Shatterhand potom Barkera (omráčeného ranou pěstí), Tomova vraha, přinutí podepsat u Apačů přiznání. Barkera potom pustí, ale ten je brzy zastřelen Bradleyho poručíkem, který také zapálí Barkerův ranč. Sam Hawkens zůstává v táboře Apačů, Paloma jede zpět do svého sídla, kde ji hlídá Tujunga, a Vinnetou je pozván do blízké pevnosti, kde nyní místo generála Taylora velí plukovník Hunter a chce se ho zeptat na vypálený ranč. Zprávu mu totiž podal Bradley a řekl, že ho asi vypálili Apači. Když ale Vinnetou i s Old Shatterhandem dorazí do pevnosti, je plukovník mrtev a místo něj velí jeho vrah kapitán Bradley, který nakonec po \"rozmluvě\" s Vinnetouem získá přiznání Barkera a za to je propustí. Mezitím v sídle Palomy zajmou vojáci Tujungu za vraždu jednoho vojáka a Paloma podá zprávu v táboře Apačů. Rozhněvaný Vinnetou se chystá pevnost napadnout, Old Shatterhand se mu to ale pokouší rozmluvit a vydá se Tujungu osvobodit. To se mu ale nezdaří a tak Sam Hawkens, hlídkující před pevností, sdělí Apačům, že nyní mají vojáci i Old Shatterhanda. Vinnetou již neváhá a vyjíždí se všemi svými bojovníky ze všech táborů k pevnosti. Tam se strhne krutý boj, Apači padají k zemi jeden po druhém. Špatnou situaci naštěstí pomůže vyřešit Tujunga, který vyhodí sklad střelného prachu do povětří a velká část hradeb se hroutí (s ní i mnoho vojáků) a tím velmi pomůže indiánům. Boj končí až příjezdem generála Taylora, který už věděl o zradě kapitána Bradleyho a zatýká ho. Pro Tujungu je již ale pozdě. Nešťastný Vinnetou s ním, Apači, Old Shatterhandem a Samem Hawkensem odjíždí a tím končí příběh a následuje už jen krásná hudba na \"smutný\" závěr.\n\n\n"}
{"id": "666451", "url": "https://cs.wikipedia.org/wiki?curid=666451", "title": "Myotubularin", "text": "Myotubularin\n\nMyotubulariny jsou enzymy ze skupiny fosfatáz, schopné odstraňovat fosfátové skupiny z třetího uhlíku glycerolového skeletu některých fosfatidylinositidů: konkrétně defosforylují fosfatidylinositol-3-fosfát a fosfatidylinositol-3,5-bisfosfát. Vyskytují se u celé řady eukaryotických organismů, člověk má 14 genů pro myotubulariny, stejně jako většina obratlovců (ačkoliv je zřejmě jejich značná část sama o sobě katalyticky inaktivní). Funkce myotubularinů není ještě zcela definovaná. Ví se, že defosforylují fosfatidylinositoly, tedy fosfolipidy, které hrají důležitou roli ve vezikulárním transportu buněk. Studie ukazují, že tímto způsobem mimo jiné ovlivňují tzv. Wnt signalizační kaskádu (hrají totiž roli v retromerové recyklaci Wls/MIG-14 receptorů nutných pro vylučování Wnt glykoproteinů).\n"}
{"id": "666452", "url": "https://cs.wikipedia.org/wiki?curid=666452", "title": "Pakomárovití", "text": "Pakomárovití\n\nPakomárovití (\"Chironomidae\") je jedna z čeledí hmyzího řádu dvoukřídlí. Zástupci této čeledi jsou podobní komárům, ale dospělci se živí na rostlinách a krev nesají. Jejich vodní larvy, akvaristy nazývané patentky, požírají bakterie. U některých druhů mají larvy červené zbarvení díky přítomnosti hemoglobinu. Dospělci létají nad vodou ve velkých rojích. Tito pakomáři nemají bodací ústrojí, proto člověku nijak nepřekáží. Měří 50-60 mm. Jsou aktivní zejména v noci a často se nechají zlákat lidským světlem. Sameček pakomára má na tykadlech chmýří jako mají můry a takováto tykadla mají i jiní samci komárů.\n"}
{"id": "666454", "url": "https://cs.wikipedia.org/wiki?curid=666454", "title": "Ema Talmi", "text": "Ema Talmi\n\nEma Talmi (: אמה תלמי, rodným jménem Ema Levin, אמה לוין, žila 25. dubna 1905 – 6. června 2004) byla izraelská politička a poslankyně Knesetu za strany Mapam a Ma'arach.\n\nNarodila se ve Varšavě v tehdejší Ruské říši (dnes Polsko). V roce 1924 přesídlila do dnešního Izraele. Od roku 1926 žila v kibucu Mišmar ha-Emek. Její manžel Me'ir Talmi byl rovněž politikem a poslancem.\n\nAngažovala se v organizaci ha-Kibuc ha-arci sdružující kibucy. V izraelském parlamentu zasedla poprvé po volbách v roce 1955, do nichž šla za Mapam. Byla členkou výboru pro ekonomické záležitosti, výboru finančního, výboru pro vzdělávání a kulturu a výboru House Committee. Znovu se za Mapam dostala do Knesetu ve volbách v roce 1959. Byla členkou parlamentního výboru pro ekonomické záležitosti, výboru finančního a výboru House Committee. Za Mapam uspěla i ve volbách v roce 1961. Zastávala post členky výboru pro ekonomické záležitosti a výboru House Committee. Zvolena na kandidátce Mapam byla i ve volbách v roce 1965. Během funkčního období pak ale přešla do levicové střechové formace Ma'arach. Byla členkou výboru House Committee, výboru pro ekonomické záležitosti a výboru pro vzdělávání a kulturu. Ve volbách v roce 1969 mandát neobhájila.\n\n"}
{"id": "666460", "url": "https://cs.wikipedia.org/wiki?curid=666460", "title": "Pátrání (Star Trek: Stanice Deep Space Nine)", "text": "Pátrání (Star Trek: Stanice Deep Space Nine)\n\n„Pátrání“ (v originále „The Search“; v původním českém překladu „Hledání“) je dvoudílná, v pořadí první a druhá epizoda třetí sezóny seriálu \"\".\n\nPo událostech předchozího dílu se stanice Deep Space Nine připravuje na útok Jem'Hadarů, ale podle simulací nemá žádnou šanci vydržet, než dorazí posily z Bajoru. Naštěstí přiletí komandér Sisko v nové lodi USS \"Defiant\", se kterou se pokusí najít Tvůrce, vládce Dominionu, a uzavřít s nimi mír. Důstojníkům je představen bezpečnostní důstojník Michael Eddington a subkomandér T'Rul, romulanská zástupkyně, která má na starosti maskovací zařízení \"Defiantu\", jenž Flotile romulanská vláda zapůjčila. O kontaktování Tvůrců se pokusí Quark skrze Karemmany, se kterými mají Ferengové obchodní styky. Quarkův obchodní partner Ornithar ale o Tvůrcích nic neví a doporučuje jim kontaktovat Vorty přes retranslační stanici v soustavě Callinon.\n\nDo jejich útrob se přenesou Jadzia a O'Brien a snaží se rozluštit, kam jsou zprávy Karemmů přeposílány, když v tom je stanice uvězní. Přiletí tři jem'hadarské lodě, takže Sisko je přinucen zapnout maskování a nechat tak Jadziu a O'Briena v jejich rukou. Jem'Hadarové \"Defiant\" stejně objeví a během krátké doby ho vyřadí z provozu. Na loď se přenesou Jem'Hadarové, ale Odovi a Kiře se podaří dostat do runaboutu a uletět. Odo zamíří do mlhoviny Omarion, ke které ho něco přitahuje. Po přistání na planetě třídy M najdou tekutou plochu, ze které se oddělí humanoidní postavy. Jedna z nich přistoupí k Odovi a přivítá ho doma.\n\nOdo je zpátky mezi svými lidmi, Tvůrci, kteří své společenství nazývají Velký článek. Odo má mnoho otázek; současně má pocit, že se k němu stále chovají jako k cizinci, ale tím cizincem je ve skutečnosti Kira. Ta chce pomoci \"Defiantu\" a snaží se s ním navázat spojení, ale kvůli rušení to není možné.\n\nZ \"Defiantu\" unikli v raketoplánu také Sisko s Bashirem a cestou na stanici přiberou Jadzii a O'Briena. Po příletu je čeká admirál Nečajevová, která jim oznámí, že delegace Tvůrců již dorazila a brzy bude podepsána mírová smlouva. Z jednání jsou naopak vyloučeni Romulané, kteří prostřednictvím T'Rul hrozí válkou. Jem'Hadarové na stanici se chovají neurvale a dokonce zastřelí T'Rul, ale jako noví spojenci jsou beztrestní. Admirál dokonce oznámí stažení Federace z oblasti a přenechání stanice i Bajoru Dominionu. Sisko s Garakem, Bashirem a Jadzií ukradnou runabout a fotonovým torpédem odpálí vstup červí díry, aby spojenectví s Dominionem nemohlo vzniknout.\n\nKira se chystá odletět, ale ještě předtím zjistí, že zdroj rušení se nachází za zavřenými dveřmi. Odo je otevře a za nimi najdou posádku \"Defiantu\" připojenou k umělé realitě, ve které jsou testovány jejich reakce na ovládnutí Alfa kvadrantu Dominionem. Ukazuje se, že Odovi lidé jsou Tvůrci a řídí Dominion. Posádka je osvobozena a Odo se k ní připojuje, protože nesouhlasí s jednáním svých lidí.\n\n"}
{"id": "666461", "url": "https://cs.wikipedia.org/wiki?curid=666461", "title": "Retromer", "text": "Retromer\n\nRetromer je bílkovinný komplex, který umožňuje recyklaci použitých transmembránových receptorů z endozomů zpět do Golgiho aparátu (přesněji na jeho trans-stranu). Je složen z celé řady dílčích proteinů, u savců to jsou Vps26, Vps29, Vps35, sorting nexin jménem SNX1 a možná i SNX2, SNX5 a SNX6. Retromer umožňuje recyklaci několika významných receptorů, jako jsou kationt-independentní manóza-6-fosfátový receptor, receptory pro některé kyselé hydrolázy či kvasinkový protein Vps10, ale také Wnt receptor Wntless.\n"}
{"id": "666466", "url": "https://cs.wikipedia.org/wiki?curid=666466", "title": "Československá hokejová reprezentace v sezóně 1958/1959", "text": "Československá hokejová reprezentace v sezóně 1958/1959\n\n\n"}
{"id": "666481", "url": "https://cs.wikipedia.org/wiki?curid=666481", "title": "Archivace dat", "text": "Archivace dat\n\nArchivace dat je proces, který slouží k dlouhodobému uchování dat, přičemž data jsou obvykle vhodně zabalena v archivu tak, aby byla uchována bez poškození.\n\n"}
{"id": "666483", "url": "https://cs.wikipedia.org/wiki?curid=666483", "title": "Evžen Rattay", "text": "Evžen Rattay\n\nEvžen Rattay (11. prosince 1945 - 26. prosince 2015) byl český violoncellista.\n\nNarodil se jako čtvrté z pěti dětí do rodiny strojního inženýra. Celá rodina měla vztah k hudbě (strýc Eugen Rattay studoval housle a sborový zpěv, bratr Bohuslav se později také stal profesionálním hudebníkem) a Evžen začal hrát na violoncello ve 12 letech. Od patnácti let studoval na konzervatoři v Praze u prof. Bohuše Herana, později u prof. Bedřicha Jaroše. Na oslavách 150. výročí Pražské konzervatoře hrál  v devatenácti letech v Rudolfinu Dvořákův cellový koncert. Roku 1968 byl přijat na Akademii múzických, kde studoval ve třídě prof. Saši Večtomova a prof. Stanislava Apolína. V té době dvakrát vystoupil na Mezinárodní tribuně mladých umělců a hrál s mnoha československými orchestry.  V roce 1972 získal první cenu na violoncellové soutěži Beethovenův Hradec. V roce 2015 obdržel cenu Senior prix.\n\nEvžen Rattay byl zakládajícím členem Talichova kvarteta, které vzniklo původně jako žákovský kvartet pražské konzervatoře v roce 1962 pod vedením prof. Josefa Micky a později pokračovalo na Akademii pod vedením Antonína Kohouta. S Talichovým kvartetem byly až do roku 1997 spojeny jeho hlavní umělecké zájmy. Procestoval s ním takřka celý svět a natočil mnoho desek, mimo jiné všechny Beethovenovy, Mozartovy a Bartókovy kvartety. Tyto nahrávky získaly řadu ocenění, např. Grand Prix du Disque de l'Académie Charles Cros či Zlatou desku Supraphonu aj.\n\nPo personálních změnách v Talichově kvartetu v roce 1997 vzniklo z iniciativa dvou jeho bývalých členů Evžena Rattaye a Petra Messiereura kvarteto Rafael. Tento soubor se ve složení Petr Messiereur, Stefan Meier, Peter Meier a Evžen Rattay poprvé veřejnosti představil 11. dubna 1998 v rámci pražského velikonočního festivalu „Jarní svátky hudby“. Po té účinkoval např. na letním  Jihočeském festivalu (1998, 1999), ostravském Janáčkově máji, pražském Mezinárodním festivalu smyčcových kvartet 1999, na Pražském jaru 2001. Kvarteto Rafael uskutečnilo několik uměleckých zájezdů (např. do Švýcarska mezi lety 1999–2001 nebo Venezuely v květnu 1999). Po roce 2001 však jeho činnost ustala.\n\nMezi lety 1999-2000 byl Evžen Rattay členem Sukova kvarteta (Ivan Štraus, Ludvík Hašek, Karel Řehák, Evžen Rattay). I na počátku 21. století se občas aktivně ke kvartetní hře vrátil, např. když vypomohl v Kocianově kvartetu na japonském turné za kolegu a přítele Václava Bernáška, který náhle onemocněl.  V létě roku 2007 pak zaskakoval za svého těžce nemocného přítele violoncellistu Vladimíra Leixnera ve Stamicově kvartetu. Nabídku stát se stálým členem Stamicova kvarteta po Leixnerově smrti (zemřel na podzim 2007) ale nepřijal.\n\nV roce 1988 založil a byl uměleckým vedoucím violoncellového souboru Violoncelli da camera, který kromě běžného violoncellového repertoáru hrál i soudobé violoncellové skladby komponované v netradiční kombinaci s jinými nástroji. S tímto souborem 5 violoncell natočil desku Cello party a absolvoval několik turné, mj. po Japonsku, Švýcarsku či Francii. V roce 1994 se Violoncelli da camera zúčastnili světového festivalu violoncellových souborů ve francouzském Beauvais.\n\nByl rovněž členem Sonatori-Ensemble Prag-Karlsruhe. Tento soubor vznikl z původního dua Peter Brock (flétna) – Berthold Fritz (klavír) založeného roku 1980. V roce 1986 se toto duo rozrostlo o dva smyčcové nástroje (housle Ivan Ženatý, violoncello Evžen Rattay), a tak vznikl soubor, který mohl koncertovat v různých nástrojových složeních jako duo, trio nebo kvarteto, což mu umožňovalo reprodukovat širokou škálu skladeb od baroka až po současnost.\n\nOd roku 2004 se stal členem Tria Antonína Dvořáka. Trio, které vzniklo v roce 1988, prošlo mnoha personálními změnami. V době, kdy byl jeho členem Evžen Rattay, se skládalo z houslisty Bohuslava Matouška (kterého občas zastupoval Čeněk Pavlík) a klavíristy Františka Malého. Těžištěm repertoáru Dvořákova tria je především česká triová literatura a kompletní dílo jeho erbovního skladatele Antonína Dvořáka. Repertoárová šíře souboru však počíná již vídeňskými klasiky a končí hudbou dvacátého století (W. A. Mozart, L. van Beethoven, Camille Saint-Saëns, Anton Rubinštejn, Albert Roussel aj.)\n\nSpolupracoval a vystupoval i s mnoha dalšími komorními soubory při interpretaci mnoha skladatelů. Za všechny jmenujme smyčcové kvintety, a to zejména Schubertův kvintet C dur (např. s Kocianovým kvartetem, Wihanovým kvartetem,  Manhattam String Quartetem nebo kvartetem Apollon, se kterým tento kvintet také nahrál).\n\nTakřka veškerý čas Evžena Rattaye pohlcovala dlouhou dobu práce v Talichově kvartetu, což byla částečně škoda, neboť již po jeho absolventském koncertu v roce 1974 napsala kritika: „Po jeho velmi muzikálním, technicky téměř bezchybném Dvořákovi se přímo vtírala otázka, není-li jeho vyloženě sólistická hřivna zakopána v komorním ansámblu, byť by jím bylo tak špičkové kvarteto jako je Talichovo. Na druhé straně však: kde by za něho našlo rovnocennou náhradu?“ (Svobodné slovo 3. 7. 1974).\n\nPřesto si občas našel čas i na koncerty s orchestry jako např. Českou filharmonií (1971), Filharmonií Gottwaldov (1973, 1976), Plzeňským rozhlasovým orchestrem (1974) nebo FOK (1974). Od roku 1986 několikrát koncertoval s Hodonínským symfonickým orchestrem, se kterým vyšlo CD s živou nahrávkou Dvořákova a Haydnova violoncellového koncertu. V březnu 1993 si v rámci koncertního turné Talichova kvarteta v Jihoafrické republice zahrál spolu s kolegou Petrem Messiereurem Brahmsův koncert pro housle, violoncello a orchestr se Symfonickým orchestrem Johanessburg. V té době se zvýšila intenzita jeho spolupráce se symfonickými orchestry jak českými (Brno, Mariánské Lázně, Děčín), tak zahraničními (Liege, Muncie Indiana USA, Western Connecticut State University). Jeho repertoár zahrnoval koncerty pro violoncello a orchestr P. I. Čajkovského, A. Chačaturjana, A. Dvořáka, R. Schumanna, J. Haydna aj. V Praze provedl československou premiéru Kokonnenova cellového koncertu s rozhlasovým orchestrem.\n\nSpolupracoval s mnoha klavíristy – Borisem Krajným, Josefem Hálou (několik koncertních turné v 90. letech po Velké Británii včetně koncertu v londýnské Wigmore Hall a natáčení pro BBC), Ivanem Klánským (mj. koncertní turné po Anglii), Radoslavem Kvapilem, Alešem Bílkem, Jarmilou Kozderkovou, Stanislavem Boguniou, od poloviny 90. let pak zejména s Ludmilou Čermákovou. Ze zahraničních jmenujme především francouzského pianistu Cyrila Huvé a japonskou pianistku Kazuko Mimura, se kterou absolvoval dvě turné po Japonsku (1992, 1993) včetně recitálu v Suntory Hall v Tokyu.\n\nV Paříži natočil spolu se Stanislavem Boguniou komplet Beethovenových sonát a variací pro francouzskou firmu Calliope. O těchto nahrávkách kritika časopisu Compact v čísle Nejlepší CD 1989 - 90 píše, že „dosavadní dominující postavení velikánů Rostropovič-Richter a Fournier-Kempff v diskografii Beethovenových sonát a variací bude nutno přehodnotit, protože Rattay s Boguniou hrají minimálně stejně dobře“. Pro tutéž firmu natočil také desku s violoncellovými přídavky a v roce 1997 komplet 6 suit pro violoncello J. S. Bacha. V Praze nahrál roku 1991 virtuosní a populární skladby pro společnost AuViEx, které vyšly pod názvem Best of cello a v roce 1999 pro Český rozhlas komplet 6 sonát A. Vivaldiho s Ludmilou Čermákovou.\n\nEvžen Rattay byl všestranný cellista se širokým záběrem a nevyhýbal se ani netradiční spolupráci, např. s jazzovým klavíristou Emilem Viklickým nebo herečkou Táňou Fischerovou (Bachovy suity kombinované s mluveným slovem). Jeho sólový repertoár zahrnoval skladby od A. Vivaldiho, L. van Beethovena, F. Mendelsson-Bartholdyho, J. Brahmse, C. Debussyho, A. Dvořáka, B. Martinů, L. Janáčka, D. Šostakoviče, M. de Fally, B. Brittena, C. Francka, L. Fišera, G. Crumba aj. Několikrát také vystupoval se sólovými suitami J. S. Bacha (např. v dánském Sondenborgu).\n\nNezanedbatelná je také jeho pedagogická činnost. Vedl mistrovské kurzy komorní a violoncellové doma i v zahraničí (Bechyně, Jihlava, Litomyšl, Ameropa, Jezreel Valley). Od roku 2001 pravidelně učil na mistrovských kurzech pro smyčcová kvarteta, které pořádá Manhattan String  Quartet  po celé Evropě. Dále byl mj. předsedou poroty  17. ročníku mezinárodní soutěže Leoše Janáčka v oboru smyčcové kvarteto v roce 2010.\n\nOd roku 1998 byl stálým členem čestného předsednictva mistrovských kurzů v Jeruzalémě spolu s Mstislavem Rostropovičem, Yo-Yo Mou či Janosem Starkerem.\n"}
{"id": "666486", "url": "https://cs.wikipedia.org/wiki?curid=666486", "title": "Peter Howitt", "text": "Peter Howitt\n\nPeter Howitt (* 5. května 1957, Manchester, Anglie, Spojené království) je britský herec, scenárista a režisér.\n\nJako herec debutoval v roce 1991 svojí významnou rolí v britském televizním sitcomu \"Bred\" (\"Chléb\"), jako režisér pak ve snímku \"Srdcová sedma\" z roku 1998. Následovaly další úspěšné filmy, jako byla například \"Elita\" z roku 2001 nebo bláznivá špionážní komedie \"Johnny English\" s Rowanem Atkinsonem v hlavní roli.\n\nMá dvě děti, syn Luke (* 1990) a dcera Amy (* 2008), v současné době bydlí ve Vancouveru v Kanadě.\n\n\n"}
{"id": "666488", "url": "https://cs.wikipedia.org/wiki?curid=666488", "title": "The Birthday Massacre", "text": "The Birthday Massacre\n\nThe Birthday Massacre je kanadská synth-rocková skupina, založená v Torontu roku 1999.\n\n\n\n\n\n\n\n"}
{"id": "666489", "url": "https://cs.wikipedia.org/wiki?curid=666489", "title": "Chibi", "text": "Chibi\n\nChibi (* ) je zpěvačka kanadské hudební skupiny The Birthday Massacre.\n\nSpolupracovala také s finskou hudební skupinou Vanity Beach, na jejichž debutovém albu \"Nights of the New\" nazpívala píseň „The Knight Murders“, a americkou hudební skupinou Kill Hannah, na jejichž šestém albu \"Wake Up the Sleepers\" nazpívala píseň „Mouth to Mouth“.\n\nV roce 2009 ji oslovila wrestlingová asociace WWE, aby nazpívala píseň „Hurt You“ pro wrestlerku Katie Lea Burchill.\n\n"}
{"id": "666492", "url": "https://cs.wikipedia.org/wiki?curid=666492", "title": "Nothing and Nowhere", "text": "Nothing and Nowhere\n\nNothing and Nowhere je debutové album kanadské hudební skupiny The Birthday Massacre, které vyšlo v roce 2002.\n"}
{"id": "666494", "url": "https://cs.wikipedia.org/wiki?curid=666494", "title": "Violet (album)", "text": "Violet (album)\n\nViolet je druhé studiové album kanadské hudební skupiny The Birthday Massacre, které vyšlo v roce 2004 jako EP a o rok později jako LP.\n"}
{"id": "666495", "url": "https://cs.wikipedia.org/wiki?curid=666495", "title": "Blue (album)", "text": "Blue (album)\n\nBlue je v první DVD kanadské hudební skupiny The Birthday Massacre, které vyšlo v roce 2005.\n\n"}
{"id": "666498", "url": "https://cs.wikipedia.org/wiki?curid=666498", "title": "Walking with Strangers", "text": "Walking with Strangers\n\nWalking with Strangers je třetí studiové album kanadské hudební skupiny The Birthday Massacre, které vyšlo v roce 2007.\n"}
{"id": "666499", "url": "https://cs.wikipedia.org/wiki?curid=666499", "title": "Looking Glass", "text": "Looking Glass\n\nLooking Glass je EP kanadské hudební skupiny The Birthday Massacre, které vyšlo v roce 2008.\n"}
{"id": "666501", "url": "https://cs.wikipedia.org/wiki?curid=666501", "title": "Pins and Needles", "text": "Pins and Needles\n\nPins and Needles je čtvrté studiové album kanadské hudební skupiny The Birthday Massacre, které vyšlo v roce 2010.\n"}
{"id": "666502", "url": "https://cs.wikipedia.org/wiki?curid=666502", "title": "Show and Tell", "text": "Show and Tell\n\nShow and Tell je koncertní album/hudební DVD kanadské hudební skupiny The Birthday Massacre, které vyšlo v roce 2009.\n"}
{"id": "666508", "url": "https://cs.wikipedia.org/wiki?curid=666508", "title": "Dub u Postřižína", "text": "Dub u Postřižína\n\nDub u Postřižína je památný strom, který roste na hranici okresu Praha-východ a Mělník přímo u silnice z Postřižína do Odolena Vody.\n\n\nDutý a vypálený kmen se zhruba ve výšce 2,5 metru dělí na tři kosterní větve. Strom je celkově vitální, ale vzhledem k rozsáhlé dutině vyžadoval ošetření. Stromu byl v rámci projektu \"Zdravé stromy pro zítřek\" (Nadace Partnerství) v prosinci 2010 udělen grant na odborné ošetření. To provedl 7. března 2011 arborista Adam Pávek za asistence Jana Bernáška. O úpravu okolí památného stromu se pod vedením předsedkyně Ivany Pirné postarala Základní organizace českého svazu ochránců přírody Vodolensis z Odolena Vody.\n\n\n"}
{"id": "666509", "url": "https://cs.wikipedia.org/wiki?curid=666509", "title": "Warren", "text": "Warren\n\nWarren může být:\n\n\n\n"}
{"id": "666513", "url": "https://cs.wikipedia.org/wiki?curid=666513", "title": "Violet", "text": "Violet\n\nViolet může být:\n\n\n\n\n\n"}
{"id": "666514", "url": "https://cs.wikipedia.org/wiki?curid=666514", "title": "Svoboda (příjmení)", "text": "Svoboda (příjmení)\n\nSvoboda, přechýleně Svobodová je druhé nejčastější české příjmení.\nPůvod příjmení se řadí mezi ty, které pramení z aktuálního stavu nebo zaměstnání. Původ příjmení se vztahuje ke svobodným a nepoddajným sedlákům v historii, příjmení však mohlo vzniknout i z názvu vsi, ve které konkrétní obyvatel bydlel a ves měla svobodu ve svém oficiálním názvu.\n\n\n\n\n"}
{"id": "666524", "url": "https://cs.wikipedia.org/wiki?curid=666524", "title": "Travis (rozcestník)", "text": "Travis (rozcestník)\n\nTravis může být:\n\n\n\n\n"}
{"id": "666527", "url": "https://cs.wikipedia.org/wiki?curid=666527", "title": "Wilhelm Nather", "text": "Wilhelm Nather\n\nWilhelm Nather (2. února 1820 Olomouc – 4. srpna 1899 Olomouc) byl olomoucký měšťan, představený olomouckého městského pekařského cechu a dlouholetý člen městského zastupitelstva (1861–1896), v letech 1884–1892 místostarosta Olomouce. Proslul především svými výpisky z archivů týkající se dějin olomouckých domů, které byly v roce 2007 vydány v německé a české verzi pod názvem \"Kronika olomouckých domů\" péčí dr. Vladimíra Spáčila.\n\n\n"}
{"id": "666540", "url": "https://cs.wikipedia.org/wiki?curid=666540", "title": "Frank de Boer", "text": "Frank de Boer\n\nFranciscus „Frank“ de Boer [frank de bur] (* 15. května 1970, Hoorn, Severní Holandsko, Nizozemsko) je bývalý nizozemský fotbalový obránce a reprezentant, dvojče Ronalda de Boera.\n\nMimo Nizozemsko působil jako hráč na klubové úrovni ve Španělsku, Turecku, Skotsku a Kataru. Svou kariéru začal na pozici levého beka v Ajaxu. Postupně však přešel na post středního obránce, na tomtéž postu pak reprezentoval nizozemský národní fotbalový tým. S Ajaxem dokázal vyhrát Pohár UEFA i Ligu mistrů UEFA.\nPo ukončení aktivní hráčské kariéry se dal na trenérskou dráhu.\n\nV A-mužstvu Nizozemska debutoval 26. 9. 1990 v přátelském zápase v Palermu proti reprezentaci Itálie (prohra 0:1).\nCelkem odehrál v letech 1990–2004 za nizozemský národní tým 112 zápasů a vstřelil 13 branek.\n\n"}
{"id": "666552", "url": "https://cs.wikipedia.org/wiki?curid=666552", "title": "TSIG", "text": "TSIG\n\nTSIG (Transaction SIGnature) je v informatice označení pro protokol používaný v počítačových sítích pro zabezpečení změn v databázi DDNS (viz RFC 2845). Může být použit i pro zabezpečení běžných DNS dotazů nebo komunikace mezi servery. TSIG používá sdílené tajné klíče (viz symetrická kryptografie) a jednosměrné hašovací funkce, které umožňují mezi oběma stranami zajistit kryptograficky bezpečnou komunikaci.\n\nI když dotazy na DNS mohou být uskutečněny anonymně (viz DNSSEC), aktualizace DNS musí být ověřeny, protože dělají trvalé změny do systému DNS. Použití klíče sdíleného klientem a DNS serverem zajišťuje ověření požadavku. Díky tomu aktualizační požadavek může procházet nezabezpečeným kanálem (internetem). Jako prevence proti zlomyslným uživatelům sítě, kteří by se snažili zjistit tajný klíč a provádět vlastní úpravy, je použito hašování.\n\nSoučástí protokolu TSIG je časová značka ( ), která znemožňuje opakované použití zachycené komunikace. Proto se po DDNS serverech a TSIG klientech vyžaduje, aby jejich čas byl přesný. Protože DNS servery jsou připojeny k síti, je možné pro seřízení času využít protokol NTP.\n\nAktualizace DNS, stejně jako dotazy jsou normálně přenášeny pomocí UDP, protože vyžaduje nižší režii než TCP. DNS servery ovšem podporují jak UDP tak TCP požadavky.\n\nAktualizace, jak je specifikováno v RFC 2136, je sada instrukcí pro DNS server. Ty zahrnují hlavičku, oblast aktualizace, předpoklady, které musí být splněny, a záznamy k aktualizaci. TSIG přidává konečný záznam, který obsahuje časovou známku a haš požadavku. Obsahuje také jméno tajného klíče, který byl použit k podepsání požadavku. RFC 2535 obsahuje doporučenou podobu pro jméno.\n\nOdpověď na úspěšnou TSIG aktualizaci bude také podepsána TSIG záznamem. Neúspěchy nejsou podepsány, aby se předešlo úniku jakýchkoli informací spojených s TSIG klíči pomocí speciálně vytvořených aktualizačních sond.\n\nNsupdate Dokáže využít TSIG pro aktualizaci DNS záznamu.\n\nTSIG záznam má stejný formát jako ostatní dotazy v aktualizačním požadavku. Význam polí je popsán v RFC 1035.\n\nI přes to, že TSIG je široce rozvinut, je s ním spojeno několik problémů:\n\n\nJako výsledek bylo navrženo mnoho alternativ:\n\n\n"}
{"id": "666553", "url": "https://cs.wikipedia.org/wiki?curid=666553", "title": "Aleš Havlíček", "text": "Aleš Havlíček\n\nAleš Havlíček (15. ledna 1956 Třebíč – 22. července 2015) byl český filozof, vysokoškolský pedagog, editor filosofické literatury a díla Jana Patočky a překladatel. Zabýval se hlavně Platónem, fenomenologií a politickou filosofií. Od září 2011 do smrti byl děkanem Filozofické fakulty Univerzity Jana Evangelisty Purkyně.\n\nPo studiu na jaderné průmyslovce studoval na Fakultě jaderné a inženýrské fyziky ČVUT a začal docházet do bytových seminářů L. Hejdánka a stal se jedním z jeho nejbližších žáků. Proto byl roku 1980 vyloučen ze studia a pracoval v různých pomocných profesích, v letech 1982–1987 vystudoval dálkově obor radiotechnika na Vysokém učení technickém v Brně. \n\nV roce 1991 založil nakladatelství ΟΙΚΟΥΜΕΝΗ (Oikúmené), které od té doby řídil, a s Ladislavem Hejdánkem filosofický časopis \"Reflexe\", jejž vydával a redigoval. V letech 1990–2007 působil jako vysokoškolský učitel na Fakultě sociálních věd Univerzity Karlovy v Praze, roku 2003 získal titul PhD a roku 2007 se habilitoval na Filozofické fakultě Univerzity Karlovy v Praze. Od 1. září 2011 zastával funkci děkana Filozofické fakulty Univerzity Jana Evangelisty Purkyně v Ústí nad Labem.\n\nAleš Havlíček byl členem České platónské společnosti, v letech 2002–2007 i jejím předsedou. Od roku 2003 byl členem \"International Plato Society\", pro niž pořádal mezinárodní Platónský seminář v Praze.\n\nZ mnoha zejména časopiseckých publikací nejnověji vyšlo:\n\n"}
{"id": "666563", "url": "https://cs.wikipedia.org/wiki?curid=666563", "title": "Olesja Povchová", "text": "Olesja Povchová\n\nOlesja Povchová ( ; * 18. října 1987, Dněpropetrovsk) je ukrajinská atletka, sprinterka.\n\nNa evropském šampionátu v Barceloně v roce 2010 obsadila ve druhém semifinálovém kole časem 11,33 s 7. místo a do finále běhu na 100 metrů se nedostala. Největší úspěch však zaznamenala ve štafetě na 4×100 metrů, kde získala zlatou medaili, na které se dále podílely Natalija Pohrebňaková, Marija Rjemjeňová a Jelizaveta Bryzginová.\n\nO rok později se stala v Paříži halovou mistryní Evropy v běhu na 60 metrů (7,13 s).\n\n\n"}
{"id": "666564", "url": "https://cs.wikipedia.org/wiki?curid=666564", "title": "Marija Rjemjeňová", "text": "Marija Rjemjeňová\n\nMarija Rjemjeňová ( ; * 2. srpna 1987, Makijivka) je ukrajinská atletka, sprinterka.\n\nNa evropském šampionátu v Barceloně v roce 2010 se probojovala do finále běhu na 100 metrů. V něm obsadila časem 11,31 s 5. místo, když na bronzovou medaili, kterou vybojovala Myriam Soumaréová z Francie ztratila třináct setin sekundy. Největší úspěch však zaznamenala ve štafetě na 4×100 metrů, kde získala zlatou medaili, na které se dále podílely Olesja Povchová, Natalija Pohrebňaková a Jelizaveta Bryzginová.\n\nV roce 2011 získala na halovém ME v Paříži stříbrnou medaili v běhu na 60 metrů a o rok později se stala v Helsinkách mistryní Evropy v běhu na 200 m.\n\n\n"}
{"id": "666567", "url": "https://cs.wikipedia.org/wiki?curid=666567", "title": "Jelizaveta Bryzginová", "text": "Jelizaveta Bryzginová\n\nJelizaveta Bryzginová, (* 28. listopadu 1989 Luhansk) je ukrajinská atletka, sprinterka. Je držitelkou ukrajinského Řádu kněžny Olgy III. stupně (15. srpna 2012).\n\nV roce 2007 na juniorském mistrovství Evropy v nizozemském Hengelu získala stříbrné medaile v běhu na 200 metrů (23,66 s) a ve štafetě na 4×100 metrů. O rok později na MS juniorů v Bydhošti skončila v úvodních rozbězích (100 m, 200 m). Z rozběhu (60 m) nepostoupila také na halovém ME 2009 v Turíně.\n\nNa evropském šampionátu v Barceloně v roce 2010 vybojovala stříbrnou medaili v běhu na 200 metrů. Ve finále trať zaběhla v novém osobním rekordu 22,44 s a prohrála jen s Francouzkou Myriam Soumaréovou, která byla o osm setin sekundy rychlejší. Bronz brala Ruska Alexandra Fedorivová. Úspěch zaznamenala také ve štafetě na 4×100 metrů, kde získala zlatou medaili, na které se dále podílely Olesja Povchová, Natalija Pohrebňaková a Marija Rjemjeňová.\n\nJejí rodiče Olga Bryzginová a Viktor Bryzgin získali oba zlaté medaile v atletice na Letních olympijských hrách 1988.\n\n"}
{"id": "666568", "url": "https://cs.wikipedia.org/wiki?curid=666568", "title": "Kolumbovi rytíři", "text": "Kolumbovi rytíři\n\nKolumbovi rytíři ( ) je celosvětově největší římskokatolické bratrstvo. Bylo založeno v roce 1882 ve Spojených státech amerických a pojmenováno po Kryštofu Kolumbovi.\n\nDnes má na celém světě dohromady více než 1,7 milionu členů s místními organizacemi také v Kanadě, Mexiku, Karibiku, Guatemalae, Panamě, Dominikánské republice, na Filipínách, v Guamu, Španělsku, Japonsku, na Kubě a v Polsku. Členy mohou být pouze muži starší 18 let, kteří jsou praktikujícími římskými katolíky.\n\nNáplní řádu je mimo jiné dobročinnost: Na tu věnoval v roce 2009 151 miliónů dolarů a 69 miliónů dobrovolnických člověkohodin. V témže roce také odevzdal 413 000 pint krve.\n"}
{"id": "666570", "url": "https://cs.wikipedia.org/wiki?curid=666570", "title": "Šídlatka ostnovýtrusá", "text": "Šídlatka ostnovýtrusá\n\nŠídlatka ostnovýtrusá (\"Isoëtes echinospora\") je druh z rodu šídlatek, tedy zvláštních plavuňovitých rostlin. Vyskytuje se v severní a střední Evropě, ale i v Severní Americe. V ČR je výskyt omezen na Plešné jezero (Šumava).\n\nJezera s písčitým dnem nebo s vrstvou bahna. Studium substrátu rhizosféry ukázalo, že roste v organickém substrátu, splavovaném z ostřicových porostů (\"Caricetum rostratae\") a lesů. Rostliny se nacházejí v hloubce 0,5–1 m a bývají viditelné z břehu. Rostou většinou jednotlivě. V minulých letech byly na Šumavě zjištěny i souvislé porosty.\n\nJe to vytrvalá vodní rostlina. Spolu s šídlatkou jezerní (\"Isöetes lacustris\") patří k makrofytům květeny České republiky. \nRostlina má trsnatý vzhled, který je podmíněný spirálovitě uspořádanými listy na zdřevnatělém stonku. Kořeny vyrůstají ze zářezu na spodní straně stonku. Jsou bez vlášení, často vidličnatě větvené (dichotomicky).\nStonek je hlízovitě zkrácený a druhotně tloustne (do 1,5 cm).\nListy jsou světle zelené a ve vodě odstálé. Šídlovité, půlkruhovité, do špičky vytažené, měkké a dobře ohebné. Na bázi jsou přisedlé a mohou být opatřeny pajazýčkem, který má sací funkci při jímání vody, o čemž svědčí napojení cévních svazků. \nVýtrusnice jsou ponořené do báze listu z vnitřní strany. Vnější listy nesou megasporangia. Sporangia jsou uvnitř s přepážkami a na povrchu kryté ostěrou (indusium, velum). \nMegaspory jsou asi 0,5 mm velké, poseté lámavými ostny. Megaspory dozrávají v IX.–X. měsíci.\n\nZnačná podobnost se šídlatkou jezerní. Odlišujeme je podle výběžků na megaspoře a tvaru listů.\n\nPatří na seznam kriticky ohrožených druhů rostlin ČR. Chráněna i v Polsku.\n\n\n\n \n"}
{"id": "666571", "url": "https://cs.wikipedia.org/wiki?curid=666571", "title": "Talich", "text": "Talich\n\nTalich je příjmení těchto osob:\n"}
{"id": "666572", "url": "https://cs.wikipedia.org/wiki?curid=666572", "title": "Guru Jára", "text": "Guru Jára\n\nGuru Jára zvaný též Óm Nadsamec, občanským jménem Jaroslav Dobeš (* 4. ledna 1971 Příbram) je český samozvaný duchovní mistr tantry, stíhaný pro znásilňování svých klientek, a spisovatel duchovní literatury. Sexuální akty na klientkách vykonával údajně z terapeutických důvodů jako takzvané „odháčkování“, jež mělo odstranit „háčky“, které v nich prý zanechali dřívější sexuální partneři. \n\nJaroslav Dobeš podle svého životopisu v roce 1989 emigroval do Itálie, kde údajně dosáhl stavu satori - duchovního cíle zen buddhismu. Následně od konce 90. let přednášel a besedoval nejprve na Moravě, později po celé ČR a je autorem několika knih.\n\nNa jeho případ poprvé v médiích upozornil redaktor časopisu \"Reflex\" Jiří X. Doležal v roce 2011. Policie Jaroslava Dobeše sledovala od roku 2007 pro podezření z pohlavního zneužití žákyň a je spolu se svou spolupracovnicí Barborou Pláškovou souzen jako uprchlý, neboť se dlouhodobě nachází na Filipínách. V roce 2015 byl zadržen filipínskou policií a od té doby je guru Jára v policejní vazbě. Česko žádá o jeho vydání a zlínský soud ho v roce 2014 nepravomocně odsoudil k 10 letům vězení. Po odvolání vrchní soud trest zrušil, zlínský soud Dobeše následně v roce 2018 nepravomocně odsoudil na 7,5 roku za znásilnění 6 žen.\n\n\n\n"}
{"id": "666596", "url": "https://cs.wikipedia.org/wiki?curid=666596", "title": "Mistrovství Evropy ve fotbale 1972 (soupisky)", "text": "Mistrovství Evropy ve fotbale 1972 (soupisky)\n\nSoupisky Mistrovství Evropy ve fotbale 1972:\nHlavní trenér: Raymond Goethals\nHlavní trenér: Rudolf Illovszky\nHlavní trenér: Aleksandr Ponomarev\nHlavní trenér: Helmut Schön\n"}
{"id": "666618", "url": "https://cs.wikipedia.org/wiki?curid=666618", "title": "Ja'akov Kac (1906)", "text": "Ja'akov Kac (1906)\n\nJa'akov Kac (: יעקב כ\"ץ, žil 28. prosince 1906 – 21. prosince 1967) byl izraelský politik a poslanec Knesetu za strany Chazit datit Toratit, Agudat Jisra'el-Po'alej Agudat Jisra'el, Chazit datit Toratit a Po'alej Agudat Jisra'el.\n\nNarodil se ve městě Zoločiv v tehdejším Rakousku-Uhersku (pak Polsko, dnes Ukrajina). Studoval na ješivě v Lublinu. V roce 1934 přesídlil do dnešního Izraele.\n\nByl tajemníkem odbočky organizace Po'alej Agudat Jisra'el v Haifě. Řídil její absorpční oddělení. Během války za nezávislost byl členem situačního a mobilizačního výboru. V letech 1950–1967 zasedal v haifské samosprávě, v letech 1951–1959 jako místostarosta.\n\nV izraelském parlamentu zasedl poprvé už po volbách v roce 1955, do nichž šel za Chazit datit Toratit. Během funkčního období se jméno strany změnilo na Agudat Jisra'el-Po'alej Agudat Jisra'el, aby se pak vrátila k názvu Chazit Dati Toratit. Kac byl členem výboru pro veřejné služby, výboru pro záležitosti vnitra a výboru práce. Na kandidátce Chazit datit Toratit úspěšně nastoupil do voleb v roce 1959. Po volbách se ale tato společná kandidátní listina rozpadla a Kac byl pak členem samostatného klubu Po'alej Agudat Jisra'el. Byl členem výboru pro veřejné služby a výboru pro záležitosti vnitra. Za Po'alej Agudat Jisra'el obhájil mandát ve volbách v roce 1961. Stal se členem výboru pro veřejné služby, výboru práce a výboru pro vzdělávání a kulturu. Další funkční období strávil v parlamentu i po volbách v roce 1965. Kandidoval opět za Po'alej Agudat Jisra'el. Nastoupil znovu do parlamentního výboru pro veřejné služby, výboru práce a výboru pro vzdělávání a kulturu. Zemřel během funkčního období. Jeho křeslo v Knesetu zaujal Avraham Verdiger.\n\n"}
{"id": "666624", "url": "https://cs.wikipedia.org/wiki?curid=666624", "title": "Johan Hedberg", "text": "Johan Hedberg\n\nJohan Hedberg (* 5. května 1973, Leksand, Švédsko) je švédský hokejový brankář, který je v současné době hraje za Albany Devils.\n\nJohan Hedberg byl vybrán v 9. kole na celkově 218. místě ve Vstupním draftu NHL 1994 klubem Philadelphia Flyers. Před podpisem smlouvy s Atlantou Thrashers v roce 2006 chytal v NHL za kluby Dallas Stars, Vancouver Canucks a Pittsburgh Penguins. Také hrál za kluby v nižších severoamerických ligách: Baton Rouge Kingfish, Detroit Vipers, Manitoba Moose a Kentucky Thoroughblades. Svojí kariéru začínal ve Švédsku, ve svém rodném městě Leksand za tamní IF.\n\n26. prosince 2005 zaznamenal dvě asistence v zápase proti St. Louis Blues a bylo to poprvé co se něco takového povedlo brankáři Dallasu Stars a poprvé v NHL od 29. prosince 2000, kdy se to podařilo Patricku Royovi.\n\nS Atlantou podepsal dvouletou smlouvu v červenci 2006 a začínal jako náhradník Kariho Lehtonena. Kvůli zranění, které v sezóně 2007-08 dlouhodobě vyřadilo Lehtonena za hry, převzal roli týmové jedničky Hedberg. 16. června 2008 podepsal s Thrashers několikaletou smlouvu. Během sezóny 2009-10 se v brance střídal s Ondřejem Pavelcem. Původní jednička Lehtonen vynechal většinu sezóny a po sezóně byl vyměněn. Hedberg s Thrashers i přes solidní výkony neprodloužil smlouvu a 1. července 2010 podepsal jednoletou smlouvu s New Jersey Devils.\n\n\n\n"}
{"id": "666627", "url": "https://cs.wikipedia.org/wiki?curid=666627", "title": "Šituf ve-pituach", "text": "Šituf ve-pituach\n\nŠituf ve-pituach (: שיתוף ופיתוח, : إشراك وتطوير, doslova \"Spolupráce a rozvoj\") je bývalá izraelská politická strana izraelských Arabů a drúzů existující v letech 1966-1967.\n\nStrana byla založena 5. července 1966 během fungování šestého Knesetu zvoleného ve volbách roku 1965, kdy se sloučily dvě do té doby samostatné strany izraelských Arabů: Šituf ve-achva (\"Spolupráce a bratrství\") a Kidma ve-pituach (\"Pokrok a rozvoj\"). Každá z nich měla v šestém Knesetu po dvou poslancích, takže nově utvořená aliance měla celkem čtyři mandáty. Jejími poslanci byli Sajfuddín az-Zuabí (dříve Kidma ve-pituach), Elias Nachla (dříve Kidma ve-pituach), Džabar Muadí (dříve Šituf ve-achva) a Di'ab Obejd (dříve Šituf ve-achva). Obě strany byly dosud spřízněné s dominantní židovskou levicovou stranou Mapaj a jako takové tvořily součást vládní koalice kabinetu Leviho Eškola. Tuto provládní roli převzala i nově utvořená strana Šituf ve-pituach.\n\nUž 1. ledna 1967 se ale nová strana rozpadla opět na původní dvě samostatné politické formace. Ty se v následující době navíc dále štěpily. Džabar Muadí tak založil vlastní politickou stranu ha-Sia'a ha-druzit ha-jisra'elit, zatímco Elias Nachla vytvořil stranu Achva jehudit-aravit (\"Židovsko-arabské bratrství\"). Později Muadí přešel do Kidma ve-pituach, zatímco Nachla se stal členem Šituf ve-achva, čímž si oba poslanci vyměnili své politické strany. Každopádně střechová platforma jako Šituf ve-pituach už nevznikla a do voleb roku 1969 šly obě arabské strany samostatně.\n\n"}
{"id": "666631", "url": "https://cs.wikipedia.org/wiki?curid=666631", "title": "Achva jehudit-aravit", "text": "Achva jehudit-aravit\n\nAchva jehudit-aravit (: אחווה יהודית-ערבית, : الأخوة اليهودية العربية, doslova \"Židovsko-arabské bratrství\") je bývalá izraelská politická strana izraelských Arabů existující v letech 1968-1969.\n\nStrana byla založena 22. října 1968 během fungování šestého Knesetu zvoleného ve volbách roku 1965, když se poslanec Elias Nachla odtrhl od své strany Kidma ve-pituach (\"Pokrok a rozvoj\") a založil vlastní politickou formaci. Strana ale neměla dlouhou samostatnou existenci, protože ji do voleb roku 1969 šel Nachla na kandidátní listině jiné arabské strany – Šituf ve-achva (\"Spolupráce a bratrství\").\n\n"}
{"id": "666641", "url": "https://cs.wikipedia.org/wiki?curid=666641", "title": "Ha-Si'a ha-druzit ha-jisra'elit", "text": "Ha-Si'a ha-druzit ha-jisra'elit\n\nha-Si'a ha-druzit ha-jisra'elit (: הסיעה הדרוזית הישראלית, : الكتلة الدرزية الإسرائيلية, doslova \"Izraelská drúzská frakce\") je bývalá izraelská politická strana izraelských drúzů existující v letech 1967-1969.\n\nStrana byla založena 11. dubna 1967 během fungování šestého Knesetu zvoleného ve volbách roku 1965, kdy poslanec Džabar Muadí odešel ze své strany Šituf ve-achva (\"Spolupráce a bratrství\") a ustavil vlastní politickou formaci. Strana neměla dlouhou samostatnou existenci, protože již do voleb roku 1969 šel Muadí za stranu Kidma ve-pituach (\"Pokrok a rozvoj\").\n\n"}
{"id": "666646", "url": "https://cs.wikipedia.org/wiki?curid=666646", "title": "S-300", "text": "S-300\n\nS-300 ( , v kódu NATO SA-10 Grumble, SA-12 Giant/Gladiator, nebo SA-20 Gargoyle) je rodina ruských protiletadlových raketových systémů dlouhého dosahu. Tyto systémy jsou určeny k obraně strategických cílů před údery vedenými letadly, vrtulníky, střelami s plochou dráhou letu a balistickými raketami s krátkým dosahem. Systémy jsou schopny činnosti za každého počasí i v podmínkách intenzivního radioelektronického rušení.\n\nVývoj protiletadlového systému S-300 byl zahájen v roce 1967 a první systémy byly do Sovětské armády zaváděny od roku 1979. Výrobcem systému je firma Almaz a od roku 1993 je S-300 vyráběn i v ČLR pod názvem Chung Čchi ( \"hong qi\" ~ Rudá vlajka). V současné době tento systém slouží v armádách řady zemí. Pokračovatelem S-300 je systém S-400, který byl přijat do výzbroje ruské armády v roce 2007.\n\nSystém S-300 používá v Ruské armádě vojsko PVO, pozemní vojsko a vojenské námořnictvo. Vzhledem ke specifikům jednotlivých druhů vojsk existuje více typů systému S-300, avšak každý z nich obsahuje stejné základní prvky. Jedná se o:\n\nNa níže uvedeném obrázku jsou pro představu zobrazeny základní prvky systému S-300PM2 (\"Favorit\"), což je nejmodernější exportní verze systému S-300 pro PVO. Vozidlo s anténou je přehledový radiolokátor typu 64N6E2. Za ním je velitelské vozidlo 54K6E2 s řídícím pracovištěm systému. Dále je zaparkováno odpalovací vozidlo 5P85SE2 - z něho jsou však vidět jen čtyři vztyčené kontejnery. V každém z nich se nachází protiletadlová řízená raketa 48N6E2.\n\nV případě systémů pro pozemní vojska a vojska PVO jsou uvedené základní prvky geograficky rozptýleny v bojové sestavě a v případě námořních typů systému S-300 se nacházejí na jedné lodi. Kromě uvedených základních prvků jsou součástí systému další, buď podpůrná zařízení (např. elektrocentrály), nebo volitelná zařízení (např. specializované radiolokátory).\n\nUspořádání systému si budeme ilustrovat na níže uvedeném obrázku, který platí pro již zmiňovanou verzi S-300PM2. Bojovou sestavu S-300PM2 tvoří velitelské stanoviště (VS), ke kterému je připojeno až 6 protiletadlových raketových kompletů (PLRK). Komplety mohou být od velitelského stanoviště vzdáleny až 90 km, přičemž spojení s komplety se zajišťuje rádiem. Velitelské stanoviště VS (typu 83M6E2) sestává z velitelského vozidla VV a z přehledového radiolokátoru PR. Velitelské vozidlo (typ 54K6E2) obsahuje řídící pracoviště a slouží k řízení celého systému. Přehledový radiolokátor (typ 64N6E2) slouží k vyhledávání cílů do vzdálenosti 300 km a k určování jejich parametrů.\n\nKomplety sestávají z navigačního radiolokátoru NR a až z 12 odpalovacích vozidel OV. Navigační radiolokátor (typ 30N6E2) slouží k navádění raket na cíle, které byly kompletu předány z VS. Odpalovací vozidla (typ 5P85SE2) slouží k přepravě a k odpalování raket. Protiletadlové řízené rakety jsou převáženy v samostatných kontejnerech, přičemž každé odpalovací vozidlo veze 4 kontejnery. Rakety (typ 48N6E2) se odpalují z vertikální polohy, což umožňuje ostřelování cílů přilétajících z libovolného směru. Dostřel raket je 200 km.\n\nMaximální konfigurace systému S-300 PM2 tak může obsahovat až 6 kompletů, přičemž jeden komplet může mít až 12 odpalovacích vozidel. To znamená, že jeden takovýto systém může mít k palbě připraveno až 288 raket.\n\nFungování systému S-300 ilustruje schéma na níže uvedeném obrázku. Posloupnost kroků je následující:\n\nU systému S-300 je komunikace mezi naváděcím radiolokátorem a raketou obousměrná. V řídícím kanálu (směr radiolokátor-raketa) se předávají ovládací povely a ve zpětnovazebním kanálu (směr raketa-radiolokátor) se předávají informace ze senzorů rakety. V koncové fázi letu je raketa cíli mnohem blíže a tak o něm může zjistit přesnější informace. Tyto informace raketa předává radiolokátoru zpětnovazebním kanálem. Radiolokátor má větší výpočetní výkon a tak dokáže vypočítat potřebné korekce letu rychleji a přesněji. Data pro závěrečnou korekci letu jsou raketě předány řídícím kanálem.\n\nRaketa ničí cíl výbuchem v jeho blízkosti. Explozí vysoce účinné trhaviny se z pláště bojové hlavice vytvoří mrak fragmentů, které se rozlétnou značnou rychlostí do okolí. Fragmenty, které se střetnou s cílem jej v důsledku své vysoké kinetické energie zničí.\nSystém S-300 lze charakterizovat jako mnohokanálový, tj. dokáže sledovat a sestřelovat více cílů současně. Výše zmíněná konfigurace systému S-300PM2 dokáže útočit až 72 raketami na 36 cílů současně, tj. 2 raketami na jeden cíl. Pravděpodobnost zničení cíle jednou raketou je pro aerodynamické cíle 0,81-0,98 a pro balistické cíle 0,70-0,93. Výkonnost S-300 nebyla doposud ověřena v bojovém nasazení, ale praktické testy prokazují, že se jedná o jeden z nejvýkonnějších protiletadlových raketových systémů, které jsou v současné době provozovány.\n\nDalší významnou charakteristikou systému je úplná automatizace. Všechny úkoly - detekce, sledování, stanovení cíle, zachycení cíle, doprovod a navádění střel, hodnocení výsledků střelby - je systém schopen řešit automaticky pomocí počítačů. Funkce obsluhy spočívá v kontrole nad zařízeními a ve schvalování odpalu raket.\n\nExistující verze náleží do jedné ze tří základních skupin systémů S-300:\nNyní k jednotlivým verzím podrobněji.\n\nPrvní protiletadlový systém S-300P začal pracovat v Moskevském okruhu PVOS v roce 1978 (v kódu NATO SA-10 Grumble). Byl to mobilní systém, jehož jednotlivé prvky byly umístěny na přívěsech tahačů Ural-357, Kraz-255 a Kraz-260. Systém používal střely 5V55 s doletem 47 km, později s doletem 75 km. Minimální výškový dosah byl 25 metrů a maximální 25 km. Střely měly délku 7,25 metru a průměr 0,5 metru. Hlavice obsahovala 130 kg výbušniny se směrovým účinkem. Střely byly odpalovány z transportních kontejnerů metodou studeného startu. V polovině 80. let byl tento systém modernizován a dostal označení S-300PT.\n\nJe samohybná nebo také exportní varianta protiletadlového systému S-300P. Do výzbroje byl přijat v roce 1982. Výhodou oproti staršímu S-300P je S-300PS kratší doba přípravy (5 minut) a delší dosah raket (90 km). Systém je umístěn na nákladních automobilech MAZ 543M.\n\nS-300PM nebo exportní S-300PMU 1, v ČLR vyráběn pod označením HQ-10 (红旗-10), je modernizovaná verze systému S-300P, jejíž vývoj byl zahájen v roce 1983. S-300PM je vybavena modernějšími raketami 48N6 (48N6E). Raketa byla poprvé testována v únoru 1984. Systém je vybaven modernějším přehledovým radiolokátorem PN64, který je schopen detekovat cíle s odrazovou plochou od 0,02 m². Dálkový dosah raket je 150 km a výškový 27 km. Raketa je také schopna zasáhnout cíle pohybující se ve výškách 6-100 m na vzdálenost až 30 km.\n\nS-300PMU 2, v ČLR vyráběn pod označením HQ-15 (红旗-15), oproti předchozím typům zahrnuje nové prvky jako je přehledový radiolokátor 96N6, velitelské stanoviště a modernizovanou raketu 48N6E2 s doletem 200 km. Vývoj S 300PMU 2 byl zahájen v roce 1995 a v roce 1997 byl systém představen na výstavě vojenské techniky MAKS-97.\n\nS-300F (SA-N-6) je námořní varianta protiletadlového systému S-300. Systém byl zaveden do výzbroje v roce 1984. Používá rakety 5V55RM s dosahem 7-90 km. Raketa dosahuje rychlosti mach 4. Tímto protiletadlovým systémem jsou vybaveny křižníky \"Kara\", \"Slava\" a \"Kirov\". S-300FM je modernizovaná varianta S-300F a je instalována pouze u raketového křižníku \"Pjotr Velikij\" (třída \"Kirov\"). Systém používá rakety 48N6 a dosahuje rychlosti mach 6. Vývozní varianta je známá pod názvem Rif M a je instalována u čínských torpédoborců třídy 051C.\n\nNa rozdíl od předchozích verzí S-300P jsou komponenty systému S-300V umístěny na pásovém vozidlu s hrubou hmotností 47 tun. Systém je určený pro obranu prvosledových, druhosledových a týlových jednotek před taktickými řízenými střelami, letadly a vrtulníky. Systém je schopen ničit taktické balistické střely na maximální vzdálenost 40 km a letadla na vzdálenost 100 km. Výškový dosah proti letadlům je do 30 km a proti BS 28 km. Systém je schopen vést boj proti 24 cílům současně a navádět až 2 protiletadlové rakety najednou. S-300V byl zaveden do výzbroje v roce 1986 jako nástupce protiletadlového systému Krug (SA-4 Ganef). S-300V je vyráběn firmou Antej. V ČLR má tato verze označení HQ-18 (红旗-18). S-300V používá dvou typů raket. Jedná se o raketu 9M82 (SA-12 Giant), která je určena hlavně k ničení balistických raket. Další raketou je 9M83 (SA-12 Gladiator), která je určena k ničení střel s plochou dráhou letu, letadel nebo taktických balistických raket na menší vzdálenost.\n\n\n\n"}
{"id": "666676", "url": "https://cs.wikipedia.org/wiki?curid=666676", "title": "Lovinobaňa", "text": "Lovinobaňa\n\nLovinobaňa je obec na Slovensku v okrese Lučenec v Banskobystrickém kraji na Slovensku. Leží na jihozápadním úpatí Stolických vrchů v údolí Krivánského potoka. Žije zde  obyvatel a rozloha katastrálního území činí 21,13 km².\n\nPrvní písemná zmínka pochází z roku 1336. V obci se nachází klasicistní evangelický kostel s oltářním obrazem od Petra Bohúně z roku 1860.\n\nSoučástí obce od roku 1990 je i vesnice Uderiná. V ní se nachází klasicistní evangelický kostel s cibulovitou věží z roku 1840.\n\nProchází tudy Železniční trať Zvolen–Košice.\n\n"}
{"id": "666679", "url": "https://cs.wikipedia.org/wiki?curid=666679", "title": "Marsilka čtyřlistá", "text": "Marsilka čtyřlistá\n\nMarsilka čtyřlistá (\"Marsilea quadrifolia\") je jednou z vodních kapradin využívaná jako dekorace v zahradnictví a akvaristice.\nVodní vytrvalá kapradina připomínající svým vzhledem čtyřlístek, která roste do výšky 5 – 20 cm. Má plazivý oddenek, ten může dorůstat až délky 1 metru a je velice málo větvený. Na spodní straně rostou malé kořínky (rhizoidy), na horní straně rostou střídavě listy ve dvou řadách. Mladé listy jsou stočené do spirály s řapíky dorůstají do délky 20 cm. Listy jsou obvejčité s klínovitou bází, celokrajné, až 12 mm dlouhé, dlanitě složené s čepelí čtyřčetnou, zpočátku chlupaté později lysé.\n\nV závislosti na vodní hladině vytváří tři růstové formy: natantní (vzplývavou), submerzní (ponořená částečně ve vodě), terestrickou (na obnaženém dně).\n\nMá velice charakteristický vzhled, proto se nedá lehce zaměnit. Je používaná jako dekorace v zahradnictví a akvaristice.\n\nMarsilky mají oboupohlavné sporokarpy, kde se tvoří výtrusné kupky se sporami. Sporokarpy jsou umístěné na oddenku, válcovité až ledvinité. Výtrusy jsou rozděleny na menší samčí mikrospory a větší samičí megaspory. Sporokarpy se vytvářejí v září až v říjnu.\n\nUměle se dá nejlépe vypěstovat řízkováním – stačí velmi malý oddenek, který nese sporokarpy (10 cm) a v průběhu léta se na hladině vytvoří krásný „trávník“ čtyřlístků.\n\nPatří mezi chráněné rostliny, ale i přes to v Evropě výrazně ustupuje. Regulace nížinných vodních toků má na svědomí úbytek lokalit této kapradiny. Meliorační opravy zamokřených oblastí vedou k zániku periodického kolísání vodní hladiny.\n\nObecně roste na březích stojatých a pomalu tekoucích vod s periodicky kolísavou hladinou a ve slepých ramenech řek. Přechodně se může objevit i na bahnitých dnech.\n\nV SR ji lze najít ve Východoslovenské nížině v povodí řek Bodrog a Latorica. V 50. letech 20. století se přechodně objevila v pokusných rýžových polích jako plevel. V ČR ji nenajdeme.\n\nJelikož se rozmnožuje výtrusy a přenašečů výtrusů je mnoho, objevuje se na všech kontinentech kromě Jižní Ameriky. V Severní Americe jenom druhotně. V Evropě je nejhojněji ve Středozemí. Ve střední a východní Evropě pouze v izolovaných lokalitách v Maďarsku, na Slovensku, v Rakousku a na Ukrajině. V Polsku a Německu vyhynula.\n\n\n\n\n \n"}
{"id": "666680", "url": "https://cs.wikipedia.org/wiki?curid=666680", "title": "Pamparaptor", "text": "Pamparaptor\n\nPamparaptor („lupič z Pamp“) byl rod velmi malého dromeosauridního teropodního dinosaura, který žil v období svrchní křídy (asi před 94 až 86 miliony let) na území dnešní Argentiny (provincie Neuquén). Holotyp nese označení \"MUCPv-1163\" a jde o fosílii levé dolní končetiny. Byl objevena v souvrství Portezuelo a ve stavbě vykazuje některé shodné znaky s troodontidy. Jedinec, podle kterého byl druh \"P. micros\" v roce 2011 popsán, byl velmi malý - na délku měřil jen asi 60 cm.\n\n"}
{"id": "666681", "url": "https://cs.wikipedia.org/wiki?curid=666681", "title": "Wilhelm Furtwängler", "text": "Wilhelm Furtwängler\n\nDr. phil. h. c. Gustav Heinrich Ernst Martin Wilhelm Furtwängler (25. ledna 1886 Berlín, Německá říše – 30. listopadu 1954 Baden-Baden, Spolková republika Německo) byl německý dirigent a hudební skladatel.\n\nWilhelm Furtwängler vyrůstal v Mnichově, kde byl jeho otec Adolf (1853–1907) profesorem klasické archeologie na tamější univerzitě. Brzy začal jevit zájem o hudbu a od 13 let se učil skladbě nejprve u A. Beera-Walbrunna a J. Rheinbergera, od roku 1901 u skladatele Maxe von Schillingse. Z této doby pocházejí jeho první skladby.\n\nRoku 1906 začal pracovat jako korepetitor v městském divadle ve Vratislavi. Jako dirigent debutoval v červnu 1906 v Mnichově se symfonií č. 9 Antona Brucknera. Poté rychle vystřídal několik zaměstnání: nejprve byl dirigentem sboru v Curychu, v letech 1908–09 byl korepetitorem ve Dvorním divadle pod vedením šéfdirigenta Felixe Mottla, poté působil jako kapelník ve Štrasburku pod vedením skladatele Hanse Pfitznera, v letech 1911–15 byl kapelníkem Orchestru spolku přátel hudby v Lübecku a v letech 1915–20 kapelníkem Národního divadla v Mannheimu.\n\nV letech 1919–21 působil zejména ve Vídni jako šéfdirigent \"Tonkünstler-Orchester\" (tuto funkci převzal od Oskara Nedbala), po jeho fúzi s Wiener Concertverein pod novým názvem „Vídeňský symfonický orchestr\" (Wiener Sinfonieorchester) se podílel na vedení nově vzniklého tělesa jakožto koncertní dirigent Společnosti přátel hudby (Gesellschaft der Musikfreunde), později též řídil koncerty Berliner Staatskapelle a frankfurtské muzejní koncerty. Svou koncertní činností v této době se stal – vedle Artura Toscaniniho a Bruno Waltera – jedním z nejuznávanějších evropských dirigentů. Výrazem tohoto uznání bylo jmenování na prestižní místo šéfdirigenta Berlínské filharmonie a současně šéfdirigenta (kapelníka) lipského Gewandhausorchester roku 1922 po smrti Arthura Nikische.\n\nVe dvacátých letech se hvězdná Furtwänglerova kariéra opírala o jeho berlínské i vídeňské působiště. Z vedení lipského Gewandhausorchestru rezignoval roku 1928 poté, co se stal abonentním dirigentem Vídeňské filharmonie (1927–1930). V roce 1931 dirigoval poprvé na Hudebních slavnostech v Bayreuthu.\n\nV letech 1925–1930 byl předsedou německé sekce Společnosti pro novou hudbu, později zakázané nacisty.\n\nV soukromém životě Furtwängler proslul milostnými aférami. Měl již čtyři nemanželské děti, když se v roce 1923 oženil s Dánkou Zitlou Lundovou. Manželství se nezdařilo, zůstalo bezdětné a pár byl roku 1931 v Paříži rozloučen. K formálnímu rozvodu došlo až roku 1943, kdy se Furtwängler oženil s Elisabeth Ackermannovou (rozenou Albertovou); z druhého manželství měl syna Andrease Ernsta Gottfrieda (* 1944), klasického archeologa.\n\nPo nástupu NSDAP k moci v Německu byl nový režim rozhodnut využít Furtwänglera jako nejslavnějšího německého dirigenta pro účely své reprezentace, zvláště poté, co řada jiných významných dirigentů emigrovala. Furtwängler byl povolán do Pruské státní rady a stal se viceprezidentem Říšské hudební komory (Reichsmusikkammer; prezidentem byl Richard Strauss). Po vynucené rezignaci Ericha Kleibera (1934) získal místo ředitele Berlínské státní opery. Projevoval sice nepolitičnost a loajálnost k novému režimu, současně se však začínal dostávat do konfliktů s nacistickými úřady. Podařilo se mu zprvu zajistit, aby si Berlínská filharmonie mohla ponechat své židovské členy, a to i přes protesty části veřejnosti. Židovských umělců se zastal i ve veřejném dopise Goebbelsovi, hojně komentovaném v zahraničním tisku (např. Prager Tagblatt). V únoru 1934 dirigoval ke 125. výročí narození skladatele \"Sen noci svatojánské\" Felixe Mendelssohna-Bartholdyho, tehdy již zakázaného. K nejzávažnějšímu střetu došlo koncem roku 1934, když dirigoval premiéru suity z opery \"Mathis der Mahler\" zakázaného Paula Hindemitha a obhajoval skladatele i v tisku. Následné kontroverze vedly k tomu, že Furtwängler složil všechny své veřejné funkce, včetně vedení Státní opery a Berlínské filharmonie.\n\nOd roku 1935 dirigoval jen jako host a pobýval po většinu roku mimo Německo. Vedle toho se vrátil ke skladatelské činnosti, kterou od svých mladých let na dlouho odložil. Současně však urovnal své vztahy s nacistickým režimem, pro který zůstal významným reprezentantem německé kultury. Za války byl nejen zapsán na „seznam Bohem nadaných\" (Gottbegnadeten-Liste), tj. seznam pro Třetí říši nejdůležitějších umělců vedený ministerstvem propagandy, ale patřil na něm mezi tři „nenahraditelné\" hudební umělce, spolu s Richardem Straussem a Hansem Pfitznerem.\n\nNadále dirigoval často v zahraničí, kde byl velmi ceněn. Jeho kandidaturu na post šéfdirigenta Newyorské filharmonie (1936) překazil Göring. Ještě v červenci 1939, těsně před vypuknutím druhé světové války, získal francouzský Řád čestné legie. Stabilně se soustředil zejména na spolupráci s Vídeňskou filharmonií, jejímž byl hlavním hostujícím dirigentem. Po anšlusu Rakouska ke Třetí říši byl jmenován hudebním zmocněncem ve Vídni.\n\nKoncem roku 1944 se Furtwängler s povolením nacistických orgánů uchýlil trvale do švýcarského Clarensu. Zde vznikla 2. symfonie c moll, jeho nejvýznamnější skladatelské dílo.\n\nPo konci druhé světové války musel Furtwängler projít procesem denacifikace, ve kterém byl zproštěn odpovědnosti. První poválečný koncert dirigoval 24. května 1947 v Berlíně. V následujících letech byl jedním z nejžádanějších dirigentů a nabyl takřka legendární pověsti. Dirigoval mimo jiné v Bayreuthu, Edinburghu, milánské La Scale, Lucernu nebo Salcburku a pořídil řadu gramofonových nahrávek. Roku 1952 byl jmenován doživotním dirigentem Berlínské filharmonie a absolvoval s ní několik zájezdů. Koncem roku 1954 však zemřel.\n\n\n\n\n\n\n\nVýběr\n"}
{"id": "666683", "url": "https://cs.wikipedia.org/wiki?curid=666683", "title": "Podmrvka hadcová", "text": "Podmrvka hadcová\n\nPodmrvka hadcová je suchomilná kapradina, v Česku patří mezi kriticky ohrožené druhy.\n\nPodmrvka hadcová dorůstá v průměru 20 cm, má krátký plazivý oddenek, který pokrývá nejdříve světlými, poté rezavými plevinami. List řapíku je hnědý, čepel velmi tuhá, kožovitá, vejčitá až protáhlá, po obvodu kopinatá, zužuje se do špičky. Listy jsou dvojitě zpeřené, lístky jsou pevné, s nepravidelnými okraji, podlouhlé, shora zelené, zespodu šupinaté, zpočátku světle hnědé, později tmavě a nakonec červenohnědě zbarvené, ke konci června listy zasychají. Na listu najdeme zhruba dvacet párů lístků. Řapík má přibližně stejnou délku jako čepel, někdy je delší. U starších rostlin vznikají kompaktní trsy. Výtrusy dozrávají mezi březnem a květnem.\nVyhledává slunná a suchá místa.\nRoste na slunných a teplých místech, vyhledává pukliny ve zdi, nebo ve skalních štěrbinách tvořené vyvřelými horninami. Ve světě se vyskytuje v Jižní Evropě, Jihozápadní Asii a Etiopii. V České republice se vyskytuje na skalách hadcové stepi u Mohelna, kde se váže na hadce, má tam dobré chemické složení a vhodnou teplotu. Nepříznivé podmínky, v kterých žije, přežívá jen díky své schopnosti přečkat ztrátu 90 % vody.\n\nPodmrvka hadcová je u vás v ČR považována za vzácnou, je zařazena mezi kriticky ohrožené druhy. Je zde známa již od 19. století. Hrozící nebezpečí představuje přímý sběr, šíření keřů a dřev či potenciální změna mikroklimatických podmínek. Chrání ji vyhláška MŽP ČR č. 395/1992 Sb. jako kriticky ohrožený druh.\n\n\n \n"}
{"id": "666685", "url": "https://cs.wikipedia.org/wiki?curid=666685", "title": "Lucie Hadašová", "text": "Lucie Hadašová\n\nLucie Hadašová, provdaná Lucie Bednářová Hadašová (* 8. července 1986 Strážnice) je vítězka soutěže Česká Miss 2007.\n\nVystudovala brněnskou Obchodní a hotelovou školu. V roce 2007 studovala na brněnské Vysoké škole aplikovaného práva. Přiznala, že v prosinci 2007 absolvovala v Brně plastickou operaci ke zvětšení poprsí. Od léta 2009 žije s hokejistou Jaroslavem Bednářem, jemuž v září 2010 porodila dceru Denisu a v den svých 27. narozenin (v roce 2013) se za něj provdala.\n\nV roce 2007 vyhrála českou soutěž krásy Česká Miss a poté nás reprezentovala na mezinárodní soutěži krásy Miss Universe v Mexiku, kde se umístila na 12. místě (TOP 15).\n"}
{"id": "666695", "url": "https://cs.wikipedia.org/wiki?curid=666695", "title": "Bezvláska vlnkatá", "text": "Bezvláska vlnkatá\n\nBezvláska vlnkatá (\"Atrichum undulatum\" Hedw.), také zvána jako bezvláska čeřitá, je mech z čeledi ploníkovitých.\n\nBezvláska vlnkatá je velký vrchoplodý druh mechu. Lodyžka tmavozelené barvy může být až 8 cm vysoká. Lístky jsou úzké, jazykovité, délka mezi 5 až 10 mm. Lístek je zpravidla zřetelně příčně vlnkatý, okraje lístků jsou dvojitými zuby zubaté až pod prostředek. Na rozdíl od ploníku má lamely pouze na žebru fyloidů dvojitě prohnuté a zvlněné. Na žebrech 4 až 8 asimilačními listenů. Štět má načervenalou barvu a je 2 až 4 cm dlouhý, bývá sdružený ve skupinách po dvou. Tobolka má válcovitý tvar a je silně zakřivená.\n\nČasto osidluje bohaté, humózní, podzolové půdy na stinných místech nebo čerstvě vlhké jílové půdy (okraje cest apod.).\n"}
{"id": "666697", "url": "https://cs.wikipedia.org/wiki?curid=666697", "title": "Okres Miskolc", "text": "Okres Miskolc\n\nOkres Miskolc ( ) je okres v severovýchodním Maďarsku v župě Borsod-Abaúj-Zemplén. Jeho správním centrem je město Miskolc.\n"}
{"id": "666702", "url": "https://cs.wikipedia.org/wiki?curid=666702", "title": "Iditarod", "text": "Iditarod\n\nIditarod, celým názvem Iditarod Trail Sled Dog Race, je závod saní tažených psy, který se koná na Aljašce. Je pojmenován po legendární Iditarodské stezce spojující vnitrozemské zlatokopecké městečko Iditarod (od třicátých let opuštěné) s pobřežím Beringova moře a Aljašského zálivu. Název Iditarod znamená v jazyce domorodých Athabasků „vzdálené místo“.\n\nZávod začíná první sobotu v březnu slavnostním ceremoniálem v Anchorage, následujícího dne v poledne odstartují spřežení z Willow. Trasa měří přes 1800 kilometrů a má dvě větve: v liché roky se jede jižní varianta přes Anvik, v sudé severní cesta přes Nulato. Po zhruba desíti dnech dorazí závodníci do Nome. Iditarodu se účastní kolem šedesáti psích spřežení z USA, Kanady, Skandinávie i dalších zemí včetně Ruska (čukotský musher Nikolaj Ettyne) nebo Jamajky.\n\nNa cestu se vydávají spřežení šestnácti psů, z nichž musí minimálně šest dorazit do cíle. Trasa závodu vede liduprázdnou krajinou, účastníci nedostávají od pořadatelů žádnou podporu, nocleh a stravování si musejí zajistit sami. V krutých, až sedmdesátistupňových mrazech nefungují vysílačky, takže zranění či zbloudilí závodníci mají minimální šanci na záchranu. Proto je Iditarod označován jako „poslední velký závod na Zemi“, v němž „není důležité vyhrát, ale přežít“.\n\nIditarod se jede na počest události z roku 1925, kdy v Nome vypukla epidemie záškrtu. Nejbližší sérum bylo v Anchorage, ale špatné povětrnostní podmínky neumožnily jeho dopravu lodí nebo letadlem. Bylo proto rozhodnuto vyslat štafetu jezdců na saních. Balto, vůdčí pes prvního spřežení, které dorazilo do cíle, se stal národním hrdinou, v newyorském Central Parku byla odhalena jeho socha. V roce 1967 se rozhodla Dorothy Pageová uctít sté výročí připojení Aljašky k USA jízdou psích spřežení po části Iditarodské stezky. Úspěch této akce vedl v roce 1973 Joea Redingtona k vyhlášení prvního ročníku závodu napříč poloostrovem až do Nome. Startérem byl Leonhard Seppala, účastník slavné jízdy z roku 1925. V roce 1983 byly přidány další kategorie: pro chodce, lyžaře a cyklisty. Jezdí se také juniorský Iditarod na trase dlouhé okolo 400 mil.\n\nNejčastějším vítězem Iditarodu byl Rick Swenson, který vyhrál pětkrát: 1977, 1979, 1981, 1982 a 1991 (při prvních čtyřech triumfech byl vůdcem spřežení Andy, který je tak nejúspěšnějším psím účastníkem); v roce 1978 byl navíc aktérem nejdramatičtějšího finiše v historii závodu, kdy prohrál s Dickem Mackeyem o pouhou sekundu. Dalšími legendami závodu jsou Susan Butcherová, která dokázala zvítězit čtyřikrát (po její předčasné smrti byla první březnová sobota vyhlášena aljašským státním svátkem pod názvem Den Susan Butcherové) a nejúspěšnější Evropan, Švýcar Martin Buser (také čtyři prvenství). V roce 2011 dosáhl John Baker (eskymáckého původu) rekordního času: osm dní, 18 hodin, 46 minut a 39 sekund.\nV roce 2014 Dallas Seavey překonal tento rekord o více než 5 hodin ( 8 dní, 13 hodin, 4 minuty a 19 sekund).\n\nZávod byl terčem kritiky ze strany ochránců zvířat. Organizátoři přikročili ke zpřísnění pravidel (několik účastníků bylo za špatné zacházení se psy diskvalifikováno) a výsledkem je, že v letech 2010 a 2011 nezahynul při závodě jediný pes.\n\nIditarod inspiroval také umělce, příkladem je detektivní film Paula Schneidera \"Aljašský závod\" (v originále \"Murder on Iditarod Trail\") nebo kniha Ann Mariah Cookové \"Po zavátých pláních\" (vyšla i česky).\n\nZávodu se zúčastnil český musher v roce 2017. Misha Wiljes rodačka z Prahy.\n\nNa stejné trati se každý rok týden před závodem koná jeden z nejextrémnějších zimních ultramaratonů na světě - Iditarod Trail Invitational. Účastníci jej absolvují pěšky, na lyžích nebo na kole. Závodu se zúčastnili dva Češi. V roce 2007 to byl Jan Kopka, který na kole vyhrál a své zážitky popsal v knize \"Ve spárech Aljašky\". V roce 2012 dojel na 2./3. místě, také na kole, Pavel Richtr.\n\n"}
{"id": "666703", "url": "https://cs.wikipedia.org/wiki?curid=666703", "title": "Okres Ózd", "text": "Okres Ózd\n\nOkres Ózd ( ) je okres v severovýchodním Maďarsku v župě Borsod-Abaúj-Zemplén. Jeho správním centrem je město Ózd. Rozloha okresu je 385,57 km². V lednu 2012 zde žilo 52 732 obyvatel.\n\nV okresu jsou dvě města - Ózd a Borsodnádasd a dalších 15 vesnic.\n"}
{"id": "666724", "url": "https://cs.wikipedia.org/wiki?curid=666724", "title": "Jaroslav Pavliš", "text": "Jaroslav Pavliš\n\nJaroslav Pavliš (6. května 1951 Nové Město na Moravě – 8. září 2002 Rajhrad), výtvarník a fotograf.\n\nMUStr. Jaroslav Pavliš, fotograf a výtvarník narozen v Novém Městě na Moravě. Absolvent gymnázia v Novém Městě na Moravě a Střední umělecko průmyslové školy v Brně(prof. K.O.Hrubý, Em. Ranný aj, kde posléze i externě vyučoval. 10 let působil jako redaktor v Brněnském večerníku. Během let 1993 až 96 pracoval na universitě v Kuwaitu. V roce 1990 se podílel na založení regionální televize Tišnov, kde pracoval do 2001.\n\nSvé fotografie vystavoval v Moskvě, Sao Paolu, Dijonu a německém Braunschweigu, kde získal i zlatou medaili EUROPA, v ČSSR pak bronzovou jehlici SČF. Posléze se věnoval malbě a vystavoval na mnoha místech České republiky. Své zkušenosti z cestování využíval v příspěvcích do cestovatelských časopisů. Lidé a země – díl Blízký východ, Květy atd. Inspirovaly jej zejména cesty do zahraničí, Itálie a Kuwaitu, která jsou krom jeho rodné Vysočiny nejvýraznějšími obdobími jeho tvorby. Z významnějších výstav obrazů v zahraničí je to Salzburg, Mnichov a Kuwait.\n\nByl velmi činným propagátorem cimrmanovské myšlenky, ze které vzešlo odhalení plostiky Mistra v roce 1988 na vrchu Sykoř za účasti členů Divadla JC a následně pak v roce 1998 založení Stezky Járy Cimrmana. Za tento počin bylo Klubu českých turistů jeho zásluhou uděleno 2. místo v soutěži Tour propag Písek 2001. Od roku 1985 byl řádným členem Moravské University Strécovské a posléze i vědecké rady. Byl též nositelem patafyzické myšlenky, kterou propagoval po celý život.\n\nOd krajin Vysočiny, kterými začínal, přes zahraniční cesty, které ho inspirovaly nadále: Rumunsko, Jugoslávie, na začátku 90. let Itálie – západní pobřeží, Kuwait a znovu návrat k domácím tématům. Velmi výjimečně maloval zátiší a portréty. Zanechal po sobě mnoho skic, pastelů a kreseb. Jeho nejoblíbenější, nejužívanější a velmi typickou technikou bylo užití špachtle a válečku na plátno.\nFotografii se věnoval celý život, i když v posledních dvaceti letech ne přednostně. V jeho rané tvorbě najdeme mnoho krajin, momentek nebo portrétů. Často si vybíral i nezvyklá prostředí jako například domov důchodců. Přispíval do časopisů Květy, Lidé a Země a periodik. V pozdějších letech využil své zkušenosti v práci pro brněnskou televizi Fatem a poté Tišnovskou TV.\n\n\n\nDr. Král o jeho tvorbě napsal: \"Představuje se veřejnosti s ustálenou jistotou výrazu, jednotou vize a skutečnosti a vlastní barevností. Jeho krajiny jsou kompozičně náročné, promyšlené, zduchovnělé a působivé.\"\n\n"}
{"id": "666748", "url": "https://cs.wikipedia.org/wiki?curid=666748", "title": "Okres Sárospatak", "text": "Okres Sárospatak\n\nOkres Sárospatak ( ) je okres v severovýchodním Maďarsku v župě Borsod-Abaúj-Zemplén. Jeho správním centrem je město Sárospatak.\n\nV okrese se nachází celkem 16 měst a obcí.\n"}
{"id": "666765", "url": "https://cs.wikipedia.org/wiki?curid=666765", "title": "Hořčice mi stoupá do nosu", "text": "Hořčice mi stoupá do nosu\n\nHorčice mi stoupá do nosu (francouzsky: \"La moutarde me monte au nez\") je francouzská filmová komedie z roku 1974 režiséra Claude Zidiho s Pierrem Richardem a Jane Birkinovou v hlavní roli.\n\nJde o bláznivou situační komedii o tom, kterak se středoškolský učitel na dívčím gymnáziu a zároveň i syn místního lékaře a starosty shodou náhod zamiluje do filmové hvězdy, která nedaleko od jeho bydliště a pracoviště právě natáčí nový western.\n\n\n \n"}
{"id": "666779", "url": "https://cs.wikipedia.org/wiki?curid=666779", "title": "Paroplynová elektrárna", "text": "Paroplynová elektrárna\n\nParoplynová elektrárna je technologické zařízení, které využívá zemní plyn pro získání tepelné a elektrické energie. Jedná se o technologický celek, který vyrábí elektrickou energii přeměnou z chemické energie vázané v palivu (zemní plyn) prostřednictvím tepelné energie. Jedná se o zdroj čistější než uhelná elektrárna. Emise oxidu uhličitého jsou nižší až o 70 %.\n\nZemní plyn se nejprve spálí v plynové neboli spalovací turbíně, ta vyrobí první část energie a vzniklé horké spaliny ještě vyrobí páru v kotli podobně jako v uhelné elektrárně. Tato dvojitá výroba zvyšuje energetickou účinnost výroby elektřiny až na 58 % , zatímco průměrná uhelná elektrárna disponuje účinností zhruba o 40 % nižší. \n\nNa konci března 2010 oznámil ČEZ výstavbu paroplynové elektrárny v areálu Počerady. Dostavěna byla roku 2013, kvůli skokovému poklesu cen silové elektřiny v období stavby se však její provoz nevyplatí a v současnosti je uváděna do provozu jen při výpadcích některé z velkých elektráren. Její výkon je 838 MW, ČEZ do ní investoval 16 miliard korun.\n\nElektrárnu provozuje společnost Alpiq a je využívána především v denních špičkách. Nachází se v areálu tepelné elektrárny Kladno. Podle momentální potřeby je schopna spalovat zemní plyn i topný olej. Maximální výkon elektrárny je 60 MW. \n\nElektrárna je v majetku Sokolovské uhelné, má výkon 2x220 MW. Vřesová byla postavena v roce 1996 v oblasti nedaleko Karlových Varů. Účinnost elektrárny při kondenzačním provozu parní turbíny je 50,5 %, při využití teploty spalin pro předehřev vody 54,5 %. Energii vyrábí spalováním energoplynu vzniklého zplynováním uhlí.\n\n\n"}
{"id": "666784", "url": "https://cs.wikipedia.org/wiki?curid=666784", "title": "Alexej Kovaljov", "text": "Alexej Kovaljov\n\nAlexej Vjačeslavovič Kovaljov (rusky Алексей Вячеславович Ковалёв) (* 24. února 1973, Toljatti) je ruský hokejista, který působil v Kontinentální hokejové lize.\n\nVrcholovou hokejovou kariéru začínal v Sovětském svazu v týmu HC Dynamo Moskva, kde také přispěl k titulu v roce 1991. Ve stejném roce byl také draftován do NHL týmem New York Rangers z 15. místa. V NHL debutoval v sezóně 1992/1993. Prosadil se a od počátku byl ceněn pro výbornou práci s holí a kvalitní střelu zápěstím. V sezóně 1993/1994 přispěl k zisku Stanley Cupu pro Rangers, když v play-off zaznamenal 21 bodů. V týmu hráli také jeho krajané Alexandr Karpovcev, Sergej Nemčinov a Sergej Zubov, a tak se všichni stali prvními ruskými držiteli trofeje. V roce 1998 byl vyměněn (mj. za Petra Nedvěda) do Pittsburghu, později hrával za Montreal Canadiens, v době výluky v NHL se vrátil do Ruska. V rozehraném ročníku 2010/2011 začínal v Ottawa Senators, v průběhu sezóny byl ale vyměněn do Pittsburghu. V dresu Ottawy vstřelil 22. listopadu 2010 svůj tisící bod kariéry v NHL.\n\nReprezentoval ještě Sovětský svaz jako junior na Mistrovství Evropy do 18 let, poté v roce 1992 tým pod hlavičkou Společenství nezávislých států na MS juniorů, Zimních olympijských hrách i mistrovství světa. V této době dosáhl největších mezinárodních úspěchů - zlatou olympijskou medaili i vítězství na juniorském MS.\nPozději hrával již v národním týmu Ruska. Nastoupil v něm na dvou olympiádách, dvou turnajích mistrovství světa a dvou turnajích Světového poháru.\n\nTýmové\n\nIndividuální\n\nRuské rekordy v NHL\n\n\n"}
{"id": "666796", "url": "https://cs.wikipedia.org/wiki?curid=666796", "title": "Želví grafika", "text": "Želví grafika\n\nŽelví grafika je termín v počítačové grafice, který zastupuje vektorovou grafiku, kreslenou pomocí virtuálního kurzoru (želvy) nad kartézskou soustavou souřadnic. Kurzor je ovládán příkazy pro posun nebo otočení.\n\nŽelví grafika je základním prvkem programovacího jazyka LOGO.\n\nŽelva má následující vlastnosti:\n\nŽelva je ovládána následujícími příkazy:\n\nSoučástí příkazů jsou i konkrétní hodnoty, o kolik se má želva posunout nebo o jaký úhel a podél jaké osy.\n\n"}
{"id": "666805", "url": "https://cs.wikipedia.org/wiki?curid=666805", "title": "Joram Kohen", "text": "Joram Kohen\n\nJoram Kohen (: , narozen 15. října 1960) je současný ředitel hlavní izraelské bezpečnostní služby Šin bet (Šabak).\n\nNarodil se v Tel Avivu, kde i vyrůstal, a vystudoval ješivu Midrešet Noam v Pardes Chana. Mimo to vystudoval bakalářský a magisterský obor politologie na Haifské univerzitě. Během své povinné vojenské služby v Izraelských obranných silách sloužil v elitní průzkumné jednotce brigády Golani.\n\nPo povinné vojenské službě nastoupil v roce 1982 u Šin bet, kde zprvu zastával pozici bezpečnostního důstojníka pro polní koordinátory. Po absolvování kurzu arabštiny se roku 1983 (od tohoto roku žije v Jeruzalémě) stal polním koordinátorem pro oblast Binjamin a v roce 1989 pro oblast Ramalláh. V roce 1991 byl jmenován velitelem operačního oddělení v oblasti Jehuda a v roce 1996 byl jmenován velitelem divize prevence terorismu (\"Terror Prevention Division\") pro stejnou oblast. V letech 1999 až 2001 působil jako velitel divize prevence arabsko-íránského terorismu (\"Arab-Iranian Terror Prevention Division\"). V roce 2003 byl jmenován velitelem oblasti Jeruzalém a Judea a Samaří.\n\nDne 15. května 2011 vystřídal Juvala Diskina ve funkci ředitele Šin bet.\n\nJe ženatý, má pět dětí a bydlí v Jeruzalémě.\n\n"}
{"id": "666816", "url": "https://cs.wikipedia.org/wiki?curid=666816", "title": "Iain Matthews", "text": "Iain Matthews\n\nIain Matthews, rodným jménem Iain Matthew McDonald (16. června 1946 Scunthorpe, Lincolnshire, Anglie) je anglický hudebník a skladatel. Počátkem 60. let byl znám jako Ian McDonald a později od konce 60. let do roku 1989 jako Ian Matthews. Potom se rozhodl používat původní jméno s příjmením odvozeným z jeho druhého jména: Iain Matthews.\n\nOvlivněn styly rock and roll a folkovou hudbou, vystupoval převážně jako sólový hudebník, i když byl členem Fairport Convention, kteří během raného období byli silně ovlivněni stylem folk rock skupin ze západního pobřeží USA. Později byl frontmanem skupin Plainsong, Hi-Fi, No Grey Faith, More Than A Song and Matthews' own Southern Comfort.\n\nToto je částečná diskografie, úplná je na Matthewsově osobní stránce.\n\n\n\n\n"}
{"id": "666821", "url": "https://cs.wikipedia.org/wiki?curid=666821", "title": "Třída Swiftsure (1971)", "text": "Třída Swiftsure (1971)\n\nTřída Swiftsure byla třída útočných ponorek s jaderným pohonem britského královského námořnictva. V letech 1969–1981 bylo loděnicí Vickers Shipbuilding and Engineering Ltd v Barrow-in-Furness postaveno celkem šest jednotek této třídy – \"Swiftsure\", \"Sovereign\", \"Superb\", \"Sceptre\", \"Spartan\" a \"Splendid\". Všechny ponorky jsou již mimo aktivní službu. V roce 2010 byla jako poslední jednotka třídy vyřazena ponorka \"Sceptre\". Nahrazují je ponorky třídy \"Astute\".\n\nJednotky třídy \"Swiftsure\":\nKonstrukce této třídy vycházela z jaderných ponorek třídy \"Valiant\", se kterou sdílela zbraňové a elektronické systémy, přičemž se lišila zejména konstrukcí trupu a tišším pohonným systémem.\n\nTrup měl válcový tvar. Přední hloubková kormidla byla na přídi a zadní hloubková kormidla měla křížové uspořádání. Výzbroj tvořilo pět 533mm torpédometů. Na palubě bylo neseno cca 15 dlouhých zbraní. Možnou výzbroj zahrnovala torpéda Mark 24 Tigerfish a Spearfish, protilodní střely UGM-84 Sub-Harpoon a námořní miny (některé byly modifikovány též pro nesení protizemních střel Tomahawk).\n\nPohonný systém této třídy byl tišší než u třídy \"Valiant\" a měl kompaktnější rozměry, což dovolilo zkrátit trup ponorek o 4 metry. Tvořil ho jeden tlakovodní jaderný reaktor Rolls-Royce PWR 1 s přirozeným oběhem (vodní čerpadla bylo nutné zapínat jen při nejvyšších rychlostech) a dvě parní turbíny. Lodní šroub byl jeden. Všechny prvky pohonného systému byly umístěny na raftech tlumících hluk a vibrace. Nejvyšší rychlost pod hladinou dosahovala 30 uzlů.\n\n\"Splendid\" a \"Spartan\" byly roku 1982 nasazeny ve falklandské válce.\n\n"}
{"id": "666830", "url": "https://cs.wikipedia.org/wiki?curid=666830", "title": "Requiem (Mozart)", "text": "Requiem (Mozart)\n\nRequiem v d-moll (Köchelův seznam 626) od Wolfganga Amadea Mozarta je soubor 14 skladeb napsaných ve Vídni v roce 1791 a nedokončených před autorovou smrtí v témže roce. Mozart začal skládat \"Requiem\" na základě velkorysé zakázky od anonymního člověka, který byl ve skutečnosti služebníkem hraběte Franze von Walsegg Stuppach, bohatého šlechtice, který chtěl Requiem vydávat za vlastní dílo, složené k uctění památky své manželky. Mozart byl však uprostřed práce přemožen infekční nemocí. Zemřel 5. prosince 1791 a Requiem nedokončil.\nPo skladatelově smrti se Mozartova vdova Constanze zavázala hudebnímu nakladatelství Breitkopf und Hartel, že Requiem bude dokončeno a připraveno k vydání. Constanze nejprve požádala o pomoc Josepha Eyblera – skladatele, kterého si Mozart velmi vážil. Eybler krátký čas na Requiem pracoval, utřídil několik částí, ale nakonec zjistil, že dokončení všech rozpracovaných částí by bylo příliš časově náročné a vrátil partitury Mozartově vdově. V průběhu následujícího období bylo osloveno několik dalších hudebníků, kteří však přispěli minimálně, až se Requiem dostalo do rukou skladatele Franze Xavera Süssmayra, jenž byl po většinu roku 1791 Mozartovým žákem, a ten dílo dokončil. Süssmayr použil všechny Mozartovy originální partitury, které se dochovaly. Použil i některé hudební náměty Josepha Eyblera a sám zkomponoval nový materiál pro další části (jako např. zbytek „Lacrimosa“). Zopakoval, resp. znovu použil Mozartovy motivy z „Introitus“ a „Kyrie“ a Requiem dovedl do finálního, dnes známého pojetí.\n\nDíky nejasnému podílu Mozarta na celkovém provedení je tedy dílo předmětem častých dohad a kontroverzí. Existují Mozartovy vlastnoručně psané partitury pro „Kyrie“ a části „Dies irae“ a „Lacrimosa“, Süssmayr se později přihlásil k autorství skladeb „Sanctus“ a „Agnus“.\n\nAčkoli bylo učiněno mnoho dalších pokusů o dokončení Requiem, mnohokrát se zkoušelo je vylepšit nebo i zcela nahradit Süssmayrovu práci, je to nakonec jeho verze, která se stala nejznámější od smrti skladatele až do dnešní doby. První představení zkompletovaného Requiem se konalo ve Vídni v roce 1793, a skladba se stala v krátké době dobře známá v celé Evropě. Mozartovo Requiem je uváděno při velkých příležitostech a na slavnostních koncertech.\n\nRequiem je zkomponován pro 2 basetové rohy v F, 2 fagoty, 2 trubky v D, 3 pozouny (alt, tenor a bas), tympány (2 bubny), housle, violu a basso continuo (violoncello, kontrabas a varhany). Vokální party zahrnují soprán, kontraalt, tenor, bas, sólisty a smíšený sbor.\n\nJak byla sestavena Süssmayrem:\n\nPasáž prokazatelně složená Mozartem.\n\n\"Requiem aeternam dona eis, Domine,<br>\net lux perpetua luceat eis.<br>\nTe decet hymnus, Deus, in Sion, et<br>\ntibi reddetur votum in Jerusalem:<br>\nexaudi orationem meam, ad te omnis<br>\ncaro veniet.<br>\nRequiem aeternam dona eis, Domine,<br>\net lux perpetua luceat eis.\"\n\nPasáž prokazatelně napsaná Mozartem, dochovaly se vlastnoručně psané partitury.\n\n\"Kyrie eleison\"\n\n\"Christe eleison<br>\"\nKyrie eleison\n\nPasáž s nejednoznačným autorstvím některých částí.\n\nPasáž prokazatelně složená Mozartem – dochovaly se vlastnoručně psané části.\n\"Dies iræ, dies illa,\"\n\n\"Solvet sæclum in favilla;\"\n\n\"Teste David cum Sibylla.\"\n\n\"Quantus tremor est futurus,\"\n\n\"Quando judex est venturus,\"\n\n\"Cuncta stricte discussurus!\"\n\n\"Tuba mirum spargens sonum\"\n\n\"Per sepulchra regionum,\"\n\n\"Coget omnes ante thronum.\"\n\n\"Mors stupebit, et natura,<br>\nCum resurget creatura,\"\n\n\"Judicanti responsura.\"\n\n\"Liber scriptus proferetur,<br>\nIn quo totum continetur,<br>\nUnde mundus judicetur.\"\n\n\"Judex ergo cum sedebit,<br>\nQuidquid latet, apparebit:<br>\nNil inultum remanebit.\"\n\n\"Quid sum miser tunc dicturus?<br>\nQuem patronum rogaturus,<br>\nCum vix justus sit securus?\"\n\n\"Rex tremendae majestatis<br>\nQui salvandos salvas gratis,<br>\nSalva me, fons pietatis!\"\n\n\"Recordare, Jesu pie,<br>\nQuod sum causa tuæ viæ:<br>\nNe me perdas illa die.\"\n\n\"Quærens me, sedisti lassus:<br>\nRedemisti Crucem passus:<br>\nTantus labor non sit cassus.\"\n\n\"Juste judex ultionis,<br>\nDonum fac remissionis<br>\nAnte diem rationis.\"\n\n\"Ingemisco, tamquam reus:<br>\nCulpa rubet vultus meus:<br>\nSupplicanti parce, Deus.\"\n\n\"Qui Mariam absolvisti,<br>\nEt latronem exaudisti,<br>\nMihi quoque spem dedisti.\"\n\n\"Preces meæ non sunt dignæ:<br>\nSed tu bonus fac benigne,<br>\nNe perenni cremer igne.\"\n\n\"Inter oves locum præsta,<br>\nEt ab hædis me sequestra,<br>\nStatuens in parte dextra.\"\n\n\"Confutatis maledictis,\"\n\n\"Flammis acribus addictis:\"\n\n\"Voca me cum benedictis.\"\n\n\"Oro supplex et acclinis,\"\n\n\"Cor contritum quasi cinis:\"\n\n\"Gere curam mei finis.\"\n\nČást byla složena Mozartem, některé pasáže byly doplněny Josephem Eyblerem a celek byl dokončen Süssmayrem\n\"Lacrimosa dies illa,\"\n\n\"Qua resurget ex favilla.\"\n\n\"Judicandus homo reus:\"\n\n\"Huic ergo parce, Deus.\"\n\n\"Pie Jesu Domine,\"\n\n\"Dona eis requiem. Amen.\"\n\n\"Domine Jesu Christe, Rex gloriae gloriae, libera\"\n\n\"animas omnium fidelium defunctorum de poenis inferni\"\n\n\"et de profundo lacu: libera eas de ore\"\n\n\"leonis, ne absorbeat eas tartarus, ne cadant in obscurum.\"\n\n\"Sed signifer sanctus Michael repraesentet eas in lucem sanctam:\"\n\n\"Quam olim Abrahae promisisti et semini eius.\"\n\n\"Hostias et preces tibi, Domine, laudis offerimus:\"\n\n\"tu suscipe pro animabus illis, quarum hodie\"\n\n\"memoriam facimus: fac eas, Domine, de morte\"\n\n\"transire ad vitam, quam olim Abrahae promisisti et semini eius.\"\n\n<poem>\n\"Sanctus, Sanctus, Sanctus\n\"Dominus Deus Sabaoth.\n\"Pleni sunt cæli et terra gloria tua.\"\n\"Hosanna in excelsis.\"\n</poem>\n\n<poem>\nSvatý, svatý, svatý,\nPán, Bůh zástupů.\nNebe i země jsou plny tvé slávy.\nHosana na výsostech.\n</poem>\n\n<poem>\n\"Benedictus qui venit\"\n\"in nomine Domini.\"\n\"Hosanna in excelsis.\"\n</poem>\n\n<poem>\nPožehnaný, kdo přichází\nve jménu Páně.\nHosana na výsostech.\n</poem>\n\"Agnus Dei,\"\n\n\"qui tollis peccata mundi,\"\n\n\"dona eis requiem.\"\n\n\"Agnus Dei,\"\n\n\"qui tollis peccata mundi,\"\n\n\"dona eis requiem\"\n\n\"Agnus Dei,\"\n\n\"qui tollis peccata mundi,\"\n\n\"dona eis requiem sempiternam.\"\n\n\"Lux aeterna luceat eis, Domine:\"\n\n\"Cum Sanctis tuis in aeternum: quia pius es.\"\n\n\"Requiem aeternam dona eis. Domine: et lux\"\n\n\"perpetua luceat eis. Cum Sanctis tuis in\"\n\n\"aeternum: quia pius es.\"\n"}
{"id": "666835", "url": "https://cs.wikipedia.org/wiki?curid=666835", "title": "Plikiai", "text": "Plikiai\n\nPlikiai (německy \"Plicken\", žemaitsky \"Plėkē\") je městys v západní části Litvy, v severovýchodní části bývalé Malé Litvy, v Klaipėdském kraji, Klaipėdský okres (okresním městem není Klaipėda nýbrž Gargždai. Městečko leží 11 km na severoseverozápad od okresního města Gargždai. Prochází jím silnice č. 217 Klaipėda - Klemiškės - Jokūbavas, z ní zde odbočují cesty směrem severozápadním na Kretingalė, směrem jihovýchodním na Smilgynai, směrem východním na Medikiai, směrem severním na Vytaučiai. Městečkem protéká od východu k západu řeka Eketė. Je zde dřevěný katolický kostel Svaté rodiny - Ježíše, Marie a Josefa (postaven roku 1932), evangelický luteránský kostel (postaven roku 1896), desetiletá základní škola, veřejná knihovna Jona Lankutise, poliklinika, pošta (PSČ je LT-96014), kulturní dům, několik prodejen. Největší podnik v městečku je „Sakuona“ Plikiai s.s.r.o., vyrábí nábytek a součásti interiérového designu, má kolem 370 zaměstnanců. Před II. světovou válkou tudy procházela státní hranice a přes městečko vedla dnes již neexistující odbočka úzkorozchodné trati (Klaipėda) – Klemiškės - Plikiai Trať od roku 1904 obhospodařovala firma Memeler Kleinbahn-AG.\n\n"}
{"id": "666836", "url": "https://cs.wikipedia.org/wiki?curid=666836", "title": "Kenyanthropus platyops", "text": "Kenyanthropus platyops\n\nKenyanthropus platyops je druh vyhynulého hominida, žijící ve středním pliocénu (před 3,5 - 3,3 miliony let) na území dnešní Keni ve východní Africe. Jedná se o jediného známého zástupce rodu \"Kenyanthropus\".\n\nRodový název byl vytvořen na počest Keni jako země, která se stala významným místem pro poznání lidské evoluce. Druhový přívlastek pochází z řeckých výrazů \"platus\" (plochý) a \"opsis\" (tvář). Návrh českého odborného názvu zní \"Australopiték ploskolící\".\n\nOstatky druhu \"Kenyanthropus platyops\" byly zachyceny v letech 1998 – 1999 při výzkumu lokality \"Lomekwi\" na západním břehu jezera Turkana (dříve Rudolfovo jezero) v severní části Keni.\n\nTým pod vedením Meave Leakey zde zachytil celkem 46 izolovaných zubů či zlomků čelistí, přičemž další čtyři exempláře byly na místě zjištěny již v letech 1982 a 1985. Významný je ale především nález téměř kompletní lebky bez dolní čelisti, která dostala označení \"KNM - WT 40000\". V srpnu roku 1999 ji zachytil Justus Erus. Lebka se ovšem dochovala značně poškozená, silně erodovaná a deformovaná, rozdrcená na několik tisíc kousků. Kvůli odlišnostem od známých zástupců rodu \"Australopithecus\" pro ni byl roku 2001 navržen samostatný rod – \"Kenyanthropus\". Současně s lebkou byla do tohoto rodu přiřazena též část horní čelisti dalšího jedince, ostatní nálezy z lokality \"Lomekwi\" však byly ponechány neurčené, především pro nedostatek jednoznačných diagnostických znaků. Jiné ostatky dosud zachyceny nebyly.\n\nVrstvy sopečného tufu, mezi nimiž byly nálezy zjištěny, umožnily radioaktivní datování, ukazující na stáří 3,3 – 3,5 milionu let. \"Kenyanthropus\" je tudíž současný s homininem druhu \"Australopithecus afarensis\".\n\nOdhady výšky a hmotnosti druhu \"Kenyanthropus platyops\" nebyly dosud zveřejněny. Celková velikost lebky se nevymyká běžnému rozpětí u druhů \"Australopithecus afarensis\" a \"Australopithecus anamensis\", lebeční kapacita je však vzhledem k výrazné deformaci jen obtížně měřitelná. Předpokládá se, že objem mozku nepřesáhl hodnoty soudobých australopitéků. Rovněž pohlaví nalezeného jedince prakticky nelze určit. Malé korunky stoliček by mohly svědčit pro samici, ale masivnější stavba úponů žvýkacích svalů napovídá, že se jednalo spíše o samce.\n\nZnaky mozkovny:\n\nZnaky obličejové části:\n\nZnaky na zubech:\n\nPro druh \"Kenyanthropus platyops\" chybí jakékoliv nálezy kostí trupu nebo končetin, takže o způsobu pohybu tohoto tvora nelze říci téměř nic. Všeobecně se předpokládá schopnost vzpřímené chůze, k potvrzení ovšem (stejně jako v případě rodu Sahelanthropus) budou nutné nálezy postkraniální kostry.\n\nOstatky zvířat, nalezené spolu s kostmi hominidů, ukazují na vlhčí a poměrně hojně zalesněné životní prostředí. Západní břeh jezera Turkana v pliocénu z větší části porůstaly prosvětlené lesy a křoviny, jen místy přerušené ostrůvky otevřených travnatých prostor. Podél řeky Omo se ale mohly rozkládat i hustší lužní lesy, dosahující až stovek metrů šířky.\n\nAnalýza izotopů uhlíku ze zubní skloviny již u druhu \"Kenyanthropus platyops\" ukazuje na zvýšenou konzumaci potravy ze zdrojů otevřených prostor (traviny, jejich semena i oddenky a podobně), a to především ve srovnání se staršími homininy (\"Ardipithecus\", \"Australopithecus anamensis\"). Strava však podle uvedených analýz mohla být značně proměnlivá, protože u některých jedinců zcela dominovaly potravní zdroje lesních porostů (plody), zatímco jiní vykazovali značný podíl zdrojů otevřených travnatých prostor. Podobně variabilní hodnoty byly získány také analýzami u druhů \"Australopithecus afarensis\" a \"Australopithecus africanus\" a mohou snad naznačovat průnik do neobsazené potravní niky, pozvolný přechod z lesních porostů do okolní sušší, otevřenější krajiny a počáteční nestejnoměrné využívání nových možností.\n\nObjev vzbudil pozornost, protože naznačil, že vývoj člověka nemusel být lineární, ale že již ve starším pliocénu se mohlo ve východní Africe pohybovat větší množství homininů současně.\n\nTaxonomické a fylogenetické zařazení nálezů z \"Lomekwi\" ale zatím zůstává nejasné. Přes své stáří se morfologie lebky některými znaky vymyká soudobým hominidům. Především malé stoličky a vysoká plochá tvář ji řadí blíže k člověku než k australopitékům, pro které jsou typické velké zadní zuby a více či méně vyčnívající čelisti. Plochá tvář je sice typická také pro robustní australopitéky (\"Australopithecus aethiopicus\", \"Australopithecus robustus\", \"Australopithecus boisei\"), ostatní znaky této skupiny, zejména velmi masivní žvýkací aparát, však \"Kenyanthropus\" postrádá. Nejvíce se lebka z \"Lomekwi\" svým utvářením blíží druhu \"Homo rudolfensis\", který žil asi o 1 milion let později a mohl být předchůdcem \"Homo habilis\". Autoři výzkumu tak předpokládají, že \"Kenyanthropus\" mohl být přímým předkem rodu \"Homo\". To by ale znamenalo, že rod \"Australopithecus\" do vývoje moderního člověka nemusel vůbec zasáhnout a byl pouze slepou boční větví. Předci dnešních lidí se tudíž mohli od australopitéků oddělit již v časném pliocénu, před 4 - 3,5 miliony let (tedy o jeden milion let dříve, než se dosud soudilo). Stejně tak ale může být rod \"Kenyanthropus\" slepou vývojovou větví, u níž se jen náhodou vyvinuly znaky, podobné rodu \"Homo\".\n\nČást odborníků ale pochybuje o platnosti rodu \"Kenyanthropus\", nálezy řadí mezi australopitéky a nebo je přímo sjednocuje se soudobým druhem \"Australopithecus afarensis\". Variabilita časných australopitéků je zatím málo poznaná a informace jsou útržkovité. Problematický je však především návrh nového druhu na základě velmi fragmentární a deformované lebky, jejíž rekonstrukce nemusí být i přes veškerou snahu zcela přesná. Takový nález by bez dalších ostatků neměl být oporou pro vytvoření nového taxonu, protože původní rozměry lze často jen odhadovat a množství diagnostických znaků mohlo být způsobeno až posmrtně, geologickými procesy. Může se proto jednat pouze o lokální nebo individuální variantu druhu \"Australopithecus afarensis\". Podle mnoha odborníků je tak lepší se až do nálezu dalších ostatků taxonomického určení zdržet. Proto dosud nebylo dosaženo shody, a to i přes nový průzkum nalezené lebky s pomocí počítačové tomografie a rozsáhlou srovnávací analýzu.\n\n\nEvoluce člověka\nAustralopithecus\n\n"}
{"id": "666844", "url": "https://cs.wikipedia.org/wiki?curid=666844", "title": "Třikrát denně akt", "text": "Třikrát denně akt\n\nTřikrát denně akt je první album české rockové skupiny Brutus.\n\n"}
{"id": "666850", "url": "https://cs.wikipedia.org/wiki?curid=666850", "title": "Československá hokejová reprezentace v sezóně 1957/1958", "text": "Československá hokejová reprezentace v sezóně 1957/1958\n\n Československo – Švédsko 3:3 (0:0, 0:1, 3:2)\n\n18. října 1957 – Stockholm\nBranky Československa: 42. Ján Starší, 54. Július Černický, 57. Jiří Pokorný \nBranky Švédska: 27. Lars-Eric Lundvall, 45. Sigurd Bröms, 47. Höglund.\nRozhodčí: Molberg, Johannesen (NOR)\n\nČSR: Karel Straka – Karel Gut, František Tikal, Stanislav Bacílek, Stanislav Sventek – Josef Klíma, Josef Seiler, Ladislav Grabovský – Jiří Pokorný, Ján Starší, Július Černický – Miloslav Šašek, František Schwach, Miroslav Vlach.\n\nŠvédsko: K. Andersson – Lars Björn, Roland Stoltz, Vilgot Larsson, Hans Svedberg – Lars-Eric Lundvall, Westerlund, B. Pettersson – Höglund, Anders Andersson, Eilert Määttä – Erling Lindström, Sigurd Bröms, Sterner.\n\n19. října 1957 – Stockholm\nBranky Československa: 9. Július Černický, 13. Josef Klíma, 21. Ján Starší, 42. Jiří Pokorný, 58. František Schwach \nBranky Švédska: 1. R. Pettersson, 2. Anders Andersson, 60. Anders Andersson\nRozhodčí: Molberg, Johannesen (NOR)\n\nČSR: Vladimír Nadrchal – Karel Gut, František Tikal, Stanislav Bacílek, Stanislav Nepomucký – Josef Klíma, Josef Seiler, Jozef Golonka – Jiří Pokorný, Ján Starší, Július Černický – Miloslav Šašek, František Schwach, Miroslav Vlach.\n\nŠvédsko: K. Andersson – Lars Björn, Roland Stoltz, Vilgot Larsson, Hans Svedberg – Lars-Eric Lundvall, Westerlund, B. Pettersson – Höglund, Anders Andersson, Eilert Määttä – Erling Lindström, Sigurd Bröms, Sterner.\n\n26. ledna 1958 – Brno\nBranky Československa: 1. Miroslav Vlach, 15. Július Černický, 57. František Schwach \nBranky SSSR: 5. Nikolaj Chlystov, 6. Henrich Sidorenko, 7. Jurij Krylov, 32. Alexej Guryšev, 33. Venjamin Alexandrov, 56. Jurij Krylov\nRozhodčí: Neumaier, Egginger (GER)\n\nČSR: Jiří Kulíček – Rudolf Potsch, František Tikal, Jan Kasper, Stanislav Sventek – Miloslav Šašek, František Schwach, Miroslav Vlach – Július Černický, Ján Starší, Jiří Pokorný – Jiří Hříbal, Josef Seiler, Josef Táflík.\n\nSSSR: Jevgenij Jerkin – Nikolaj Sologubov, Ivan Tregubov, Dimitrij Ukolov, Henrich Sidorenko – Juri Panťuchov, Alexej Guryšev, Nikolaj Chlystov – Konstantin Loktěv, Venjamin Alexandrov, Alexander Čerepanov – Jelizarov, Jurij Kopylov, Jurij Krylov.\n\n20. března 1958 – Praha\nBranky Československa: 5. Václav Pantůček, 12. Václav Pantůček, 23. Václav Pantůček, 49. Jaroslav Volf, 58. František Schwach \nBranky USA: 60. Weldon Olson, 60. Dick Meredith\nRozhodčí: Beránek, Zvánovec (TCH)\n\nČSR: Vladimír Nadrchal – Karel Gut, František Tikal, Stanislav Bacílek, Jan Kasper – Ján Starší, Václav Pantůček, Jiří Hříbal – Josef Klíma, František Schwach, Miroslav Vlach – Jaroslav Volf, Václav Fröhlich, Jaroslav Jiřík.\n\nUSA: Willard Ikola – Dan McKinnon, Jack Petroske, Gord Christian (Eisenzoph) - Winoski, Paul Johnson, Lawman – Oscar Mahle, Eisenzoph, Roger Christian (Meredith) – William Christian, Weldon Olson, Dick Meredith.\n\n\n"}
{"id": "666854", "url": "https://cs.wikipedia.org/wiki?curid=666854", "title": "Seznam členů šestého Knesetu", "text": "Seznam členů šestého Knesetu\n\nTento článek je seznam členů 6. Knesetu, který byl zvolen ve volbách v roce 1965, konkrétně 1. listopadu 1965. Jeho funkční období trvalo až do zvolení následujícího (sedmého) Knesetu v roce 1969.\n\n120 členů šestého Knesetu bylo rozděleno podle stranické příslušnosti následovně:\n\nAlon • Aloni • Aram • Aran • Bar'am • Barkat • Becker • Bibi • Biton • Cabari • Cadok • Cur • Dinstein • Eban • Eli'av • Eškol (pak Ankorin) • Fischer • Galili • Govrin • Gvati (pak Arbeli-Almozlino) • Hakohen • Haktin • Chasin • Jadlin • Ješa'jahu • Kargman • Karmel (pak Wertman) • Gavri'el Kohen • Menachem Kohen • Luz • Me'ir • Namir • Necer • Ofer • Osnija • Petel • Sadan (pak Golomb) • Sapir • Sardines • Sason • Šerf • Šitrit (pak Lin) • Šoreš • Uzan • Zar \nAbramov • Avni'el • Bader • Begin • Ben Eliezer • Goldstein • Jedid • Klinghoffer • Kohen-Meguri • Kremerman • Landau • Elijahu Meridor (pak Kohen-Cidon) (odešel do ha-Merkaz ha-chofši) • Ja'akov Meridor • Perlstein • Razi'el-Na'or • Rimalt • Sapir • Serlin • Stern • Šofman • Šostak (odešel do ha-Merkaz ha-chofši) • Josef Tamir • Šmu'el Tamir (odešel do ha-Merkaz ha-chofši) • Ti'ar (odešel do ha-Merkaz ha-chofši) • Uzi'el • Zimmerman\n\nŠlomo Jisra'el Ben Me'ir • Burg • Dani'el (pak Zo'arec) • Chazani • Levy • Rafa'el • Sanhadra'i • Šachor • Šapira • Unna • Warhaftig \n\nAlmogi • Ben Gurion (odešel mezi nezařazené) • Ben Porat • Cur (pak Degani) • Dajan • Guez • Navon • Peres • Smilansky (pak Bahir) • Surkis \n\nArazi • az-Zuabí • Chazan • Ja'ari • Peled • Rozen • Šem-Tov • Talmi \n\nJizhar Harari (odešel do Izr. strany práce) • Hausner • Kol (pak Golan) • Rosen (pak Eli'ad) • Ša'ari \n\nGross • Levin • Lorinc • Poruš\n\nHabíbí • Túbí • Vilner \n\naz-Zuabí (sloučeno do Šituf ve-pituach, pak opět Kidma ve-pituach) • Nachla (sloučeno do Šituf ve-pituach,pak opět Kidma ve-pituach, pak Achva jehudit-aravit)\n\nKac (pak Verdiger) • Kahana \n\nMuadí (sloučeno do Šituf ve-pituach, pak opět Šituf ve-achva, pak ha-Sia'a ha-druzit ha-jisra'elit) • Obejd (sloučeno do Šituf ve-pituach, pak opět Šituf ve-achva)\n\nAvnery\n\nMikunis\n\n\"abecední řazení, nikoliv podle pozice na kandidátní listině\"\"Ma'arach dočasně splynula se Stranou práce, pak se znovu osamostatnila, Rafi dočasně splynula se Stranou práce, pak s Ma'arach, Mapam splynula s Ma'arach\"\n\n"}
{"id": "666860", "url": "https://cs.wikipedia.org/wiki?curid=666860", "title": "Mám horečku", "text": "Mám horečku\n\nMám horečku je druhé hudební album české rockové skupiny Brutus.\n\n\n"}
{"id": "666861", "url": "https://cs.wikipedia.org/wiki?curid=666861", "title": "Garry Gross", "text": "Garry Gross\n\nGarry Gross (6. listopadu 1937, Bronx, New York, USA – 30. listopadu 2010) byl americký módní fotograf, který se specializoval na portrétování psů.\n\nNarodil se v New Yorku a svou kariéru komerčního fotografa začal s fotografy jako byli Francesco Scavullo a James Moore, studoval s mistrem fotografie Lisette Model a Richardem Avedonem. Jeho fotografie módy a krásy vycházely v mnoha módních časopisech a jeho práce se objevily na obálkách časopisů jako například \"GQ, Cosmopolitan\" nebo \"New York Magazine\". Mezi osobnosti, které Gross fotografoval, patří Calvin Klein, Gloria Steinem, Whitney Houston nebo Lou Reed.\n\nStudoval u společnosti Animal Behavior Center of New York, v roce 2002 se stal certifikovaným cvičitelem psů, čehož využil při fotografování výtvarných portrétních snímků psů. Jeho posledním projektem byla rozsáhlá série portrétů starších psů, kterou aktivně podporoval charity, které podporují záchranářské a starší psy.\nZa svá díla obdržel ocenění od společnosti Art Directors Club a the Advertising Club of New York.\n\nZemřel na srdeční infarkt ve svém domě v Greenwich Village poblíž New Yorku 30. listopadu 2010.\n\n"}
{"id": "666862", "url": "https://cs.wikipedia.org/wiki?curid=666862", "title": "Džaar", "text": "Džaar\n\nDžaar ( ) je město na jihu Jemenu. Při výbuchu v muniční továrně v roce 2011 zde přišly o život desítky lidí.\n"}
{"id": "666863", "url": "https://cs.wikipedia.org/wiki?curid=666863", "title": "S-200", "text": "S-200\n\nS-200 Angara/Vega/Dubna ( , v kódu NATO SA-5 Gammon) je sovětský protiletadlový raketový systém, určený k likvidaci prostředků vzdušného napadení, jako jsou taktické a strategické bombardéry, balistické střely a vrtulníky letící ve velkých a středních výškách v podmínkách aktivního a pasivního radioelektronického rušení. Tento systém pracuje za všech povětrnostních podmínek ve dne i v noci. Lze jej také použít k napadení pozemních a námořních cílů.\n\nVývoj raketového protiletadlového systému dlouhého dosahu byl spuštěn v roce 1958 v konstrukční kanceláři Almaz pod kódovým označením \"Angara\" a v roce 1967 byl zaveden do výzbroje Vojsk protivzdušné obrany pod označením S-200. Prakticky všechny důležité objekty v Sovětském svazu byly pod ochranou tohoto systému. Počátkem 70. let byl systém modernizován - v roce 1970 vznikla verze S-200V \"Vega\" a v roce 1975 S-200D \"Dubna\". Modernizované varianty byly schopny zasahovat vzdušné cíle na větší vzdálenost a také ve větších nadmořských výškách. Později vznikly i exportní verze, které byly počátkem 80. let 20. století dodány pod označením S-200V \"Vega-E\" do NDR, Polska, Československa (stanoviště Rapotice u Rosic a Brdy), Bulharska, Maďarska, KLDR, Libye a Sýrie. Začátkem devadesátých let zakoupil komplex S-200V i Írán.\n\nSystém byl určen především k ochraně sovětského vzdušného prostoru proti americkým strategickým bombardérům, letadlům AWACS a strategickým špionážním letounům (včetně SR-71), které zavedení tohoto systému donutilo pohybovat se pouze za hranicemi chráněného státu.\n\nNaváděcí lokátor předá informace o cíli do řídícího počítače rakety a ta ho už od startu sleduje samostatně vlastním radiolokátorem. Čtyři startovací motory používají pevné palivo, hlavní motor kapalné palivo a okysličovadlo. Manipulace je tedy dosti náročná a vzhledem k agresivitě okysličovadla je po určité době v pohotovostní poloze nebo několika uvedeních do pohotovosti nutno raketu zlikvidovat, např. cvičnou střelbou. Usazení rakety do pohotovostní polohy je plně automatizováno pomocí nabíjecího zařízení. Bojová hlavice proti letícím cílům exploduje v jejich blízkosti a ničí je principem brokovnice (cca 200 000 ocelových kuliček).\nSystém S-200 tvoří:\n\n\n\n\n"}
{"id": "666864", "url": "https://cs.wikipedia.org/wiki?curid=666864", "title": "Traffic Message Channel", "text": "Traffic Message Channel\n\nTraffic Message Channel (TMC) je technologie sloužící k doručování dopravních informací řidičům. Běžně je digitálně kódován v systému FM-RDS a šířen pomocí rádiového FM vysílání. Může být šířen i prostřednictvím DAB, či přes satelitní rádiové vysílání.\nUmožňuje příjem aktuálních informací přizpůsobených k zobrazování na displeji či poslouchání bez přerušení běžného audio vysílání.\nTato služba je dostupná v mnoha zemích od soukromých i veřejných poskytovatelů.\nPokud jsou data použita v automobilových navigačních zařízeních, dávají řidiči včas informace o dopravní situaci a umožňují tak dynamicky měnit zvolenou cestu dle aktuální situace.\n\nDopravní událost je zakódována a poslána jako TMC zpráva. Každá taková zpráva obsahuje identifikační kód, přesnou lokaci události a také očekávanou dobu trvání a typ události, zasažené směry a další informace.\n\nZprávy jsou kódovány \"Alert C\" standardem. Tento standard obsahuje seznam 2048 předdefinovaných frází, které mohou být přijímačem přeloženy do různých jazyků. Některé z frází popisují konkrétní událost jako například nehodu, zatímco jiné jsou kombinací frází např. nehoda způsobující dlouhé kolony.\n\nV Evropě jsou národní lokalizační tabulky spravovány na celostátní úrovni. Tyto lokalizační tabulky jsou integrovány do map v navigačních přístrojích a definují přesnou polohu události v mapě. Kvalita pokrytí lokalizačními tabulkami se v různých zemích liší. V České republice se tvorbou lokalizačních tabulek zabývá společnost Central European Data Agency, a.s.\n\nZdrojem dopravních informaci je většinou policie, centra řízení dopravy, kamerové systémy, automatické detektory dopravního proudu a další.\n\nNejvětším poskytovatelem v České republice je Národní dopravní informační centrum (NDIC) a jeho Jednotný systém dopravních informací pro ČR (JSDI). \n\nNDIC shromažďuje informace od všech složek Integrovaného záchranného systému (IZS), od Ředitelství silnic a dálnic, dopravních zpravodajů a dalších zdrojů.\nDopravní informace jsou taktéž získávány z automatických dopravních telematických systémů.\n\nTMC je v ČR provozováno na vlnách Českého rozhlasu.\n\nKromě NDIC šíří v ČR signál TMC ještě DIC Praha na frekvenci Českého rozhlasu – Regina (92.6 MHz) a společnost TELEASIST ve spolupráci s Global Assistance na frekvenci Českého rozhlasu 1 – Radiožurnál (92.6 MHz).\n\n"}
{"id": "666865", "url": "https://cs.wikipedia.org/wiki?curid=666865", "title": "Vážka žlutavá", "text": "Vážka žlutavá\n\nVážka žlutavá (\"Sympetrum flaveolum\") je druh v ČR relativně hojné vážky živící se drobným hmyzem. Délka těla je asi 35 mm, rozpětí křídel 50 až 60 mm. Bývá vidět od konce června do září u mělkých, prohřívaných vod.\n\nZadeček samce je tmavě červený, u samice žlutohnědý. Nohy jsou černé. Význačným znakem tohoto druhu jsou žluté skvrny u základů křídel, které bývají vyvinuté v rozmanité podobě. U samce jsou zpravidla na zadních křídlech značně rozsáhlé a na předních jen malé, u samice mohou být nápadně vyvinuty, avšak někdy i scházejí.\n"}
{"id": "666867", "url": "https://cs.wikipedia.org/wiki?curid=666867", "title": "Národní dopravní informační centrum", "text": "Národní dopravní informační centrum\n\nNárodní dopravní informační centrum, též označované jako Národní dopravní informační a řídicí centrum (NDIC) je centrální operační pracoviště s nepřetržitým provozem pro správu Jednotného systému dopravních informací pro ČR (JSDI), tedy pro sběr, třídění a ověřování dopravních informací týkajících se silniční dopravy. Zpracovává informace z desítek různých zdrojů a šíří je pak skrze dopravní zpravodajství radií a televizí, online mapové aplikace, systém RDS-TMC a také na žádost všem partnerům, kteří mohou implementovat informace do svých aplikací. Cílem NDIC je sledovat vývoj dopravní situace a aktualizovat a ověřovat data a distribuovat dopravní informace k řidičům. Provozuje jej na základě rozhodnutí vlády ČR č. 590 ze dne 18. května 2005 s odvoláním na § 124 odst. 3 zákona č. 361/2000 Sb. Ředitelství silnic a dálnic ČR. NDIC bylo založeno za účelem organizování distribuce dopravních informací ze silnic na celém území ČR. Není určeno pro přímou komunikaci s veřejností.\n\nNDIC zahájilo činnost 1. listopadu 2005. Prostory nového pracoviště v nově postavené budově SSÚD Ostrava byly otevřeny 11. září 2008. Činnost NDIC je součástí Silniční databanky, která sídlí na adrese Slovenská 1142/7, Ostrava-Přívoz.\n\nPředmětem přijímaných informací jsou například nehody, uzavírky, požáry vozidel, poruchy signalizačního zařízení, stav sjízdnosti a počasí.\n\nZdroji informací pro NDIC jsou například:\nNapojeny jsou tyto telematické systémy:\n\n\n"}
{"id": "666869", "url": "https://cs.wikipedia.org/wiki?curid=666869", "title": "Jednotný systém dopravních informací", "text": "Jednotný systém dopravních informací\n\nJednotný systém dopravních informací pro ČR (JSDI) je systém vytvořený za účelem sběru a redistribuce dopravních informací shromažďovaných Národním dopravním informačním centrem za účelem poskytování aktuálních dopravních dat z celého území ČR sjednocených na jediném místě. \n\nJSDI je společným projektem Ministerstva dopravy ČR, Ministerstva vnitra ČR, Ředitelství silnic a dálnic a dalších institucí spolupracujících s NDIC.\n\n\n"}
{"id": "666871", "url": "https://cs.wikipedia.org/wiki?curid=666871", "title": "Cry Me a River", "text": "Cry Me a River\n\nCry Me a River může být:\n\n"}
{"id": "666873", "url": "https://cs.wikipedia.org/wiki?curid=666873", "title": "Somráci - Live", "text": "Somráci - Live\n\nSomráci – Live je třetí hudební album české rockové skupiny Brutus.\n\n"}
{"id": "666877", "url": "https://cs.wikipedia.org/wiki?curid=666877", "title": "Žeňa Tversky", "text": "Žeňa Tversky\n\nŽeňa Tversky neboli Žeňa Tverská (: ז'ניה טברסקי, žila 16. srpna 1904 – 9. dubna 1964) byla izraelská politička a poslankyně Knesetu za stranu Mapaj.\n\nNarodila se ve městě Baranavičy v tehdejší Ruské říši (dnes Bělorusko). Absolvovala ruskojazyčnou střední školu, vystudovala Varšavskou univerzitu a sociální práci v Berlíně. V roce 1923 přesídlila do dnešního Izraele.\n\nAngažovala se v sociálních službách. V letech 1932–1942 řídila centrum sociálních služeb v Haifě, pak v letech 1942–1948 v Jeruzalému. Byla aktivní členkou strany Mapaj a členkou výkonného výboru odborové centrály Histadrut. V roce 1945 byla vyslankyní k přeživším holokaustu v Evropě.\n\nV izraelském parlamentu zasedla poprvé už po volbách v roce 1949, ve kterých byla kandidátkou strany Mapaj. Mandát ale získala až dodatečně, v únoru 1951, jako náhradnice. Do činnosti parlamentu už se po zbytek volebního období výrazněji nezapojila. Mandát obhájila za Mapaj ve volbách v roce 1951. Usedla jako členka do parlamentního výboru pro veřejné služby, výboru House Committee a výboru práce. Předsedala podvýboru pro zákon o státním pojištění. Zvolení se dočkala na kandidátce Mapaj i po volbách v roce 1955, ovšem pouze jako náhradnice, která do Knesetu nastoupila až v červenci 1959, jen pár měsíců před volbami. Aktivně již se neprojevovala. Za Mapaj uspěla ve volbách v roce 1959. Byla členkou výboru pro veřejné služby a výboru pro ústavu, právo a spravedlnost. Znovu se v Knesetu objevila po volbách v roce 1961, kdy kandidovala opět za Mapaj. I tentokrát ale mandát získala až jako náhradnice, v listopadu 1963, po smrti předchozího poslance Me'ira Argova. Umírá po několika měsících strávených ve funkci poslankyně. V parlamentu ji nahradil Aharon Jadlin.\n\nZemřela v roce 1964 ve věku 59 let a je pochována na jeruzalémském hřbitově Har ha-Menuchot.\n\n"}
{"id": "666879", "url": "https://cs.wikipedia.org/wiki?curid=666879", "title": "Caproni Ca.3", "text": "Caproni Ca.3\n\nCaproni Ca.3 byl italský těžký bombardér používaný v 1. světové válce a v meziválečném období. Byla to konečná verze série letounů, která začala letounem Caproni Ca.1 v roce 1915. V tomto letounu zahynul v roce 1919 první ministr války Československé republiky Milan Rastislav Štefánik.\n\nVývoj letounů Ca.2 z letounu Ca.1 byl dán zlepšujícím se výkonem motorů umístěných do osvědčeného draku letounu. Letoun Ca.3 byl pokračování vývoje letounu Ca.2, které spočívalo v nahrazení dvou tažných motorů FIAT A.10 o výkonu po 74 kW v přídi ocasních nosníků motory Isotta-Fraschini V.4B po 110 kW, který byl již u Ca.2 použit jako středový tlačný motor na konci trupové gondoly. Tak byl letoun osazen třemi vodou chlazenými řadovými šestiválci Isotta-Fraschini.\n\nPrototyp letounu vzlétnul na konci roku 1916 a brzy byla zahájena sériová výroba. Letoun byl v té době znám pod firemním označením Caproni 450 hp. Italská armáda jej označila Ca.3. Po válce byl letoun znám pod označením Ca.33. Od února 1917 do roku 1919 bylo vyrobeno 298 strojů, které byly dodány převážně italské armádě a námořnictvu, které s ním podniklo i několik torpédových útoků. Menší počet byl dodán i do Francie. Koncem války vyrobila dalších 83 strojů v licenci francouzská společnost Robert Esnault-Pelterie. Tyto letouny létaly pod označením C.E.P. 2 (Caproni-Esnault-Pelterie).\n\nV roce 1919 byla v Itálii výroba Ca.3 obnovena, přičemž v osmi sériích bylo do roku 1925 dodáno nejméně 198 mírně upravených strojů zpětně přeznačených na Ca.33.\n\nLetoun Ca.3 byl třímotorový dvojplošník s dřevěnou konstrukcí potaženou plátnem, kostra ocasních ploch a křidélek byla svařena z ocelových trubek. Čtyřčlenná posádky byla rozmístěna v otevřené středové gondole (přední střelec, dva piloti a zadní střelec/mechanik). Palivové nádrže byly umístěny v gondole za místy pilotů. Zadní střelec/mechanik ovládal kulomety v horním střelišti. Tento střelec stál přímo nad středním motorem oddělen od rotující prostřední tlačné vrtule ochrannou klecí. \n\nLetoun byl poháněn třemi řadovými motory Isotta Fraschini V4B o výkonu 150 koňských sil. Gondoly motorů pak plynule přecházely v nosníky ocasních ploch. Svislé ocasní plochy byly trojité . Podvozek letadla byl tříbodový s příďovou kolovou částí a zadní ostruhou.\n\nVýzbroj byla složena ze dvou až čtyř kulometů Revelli ráže 6,5 mm nebo 7,7 mm. Jeden byl umístěn v předním střelišti a jeden, dva nebo dokonce tři v zadním horním střelišti. Bomby byly připevněny pod trupem.\n\nLetoun Ca.1 vstoupil do operační služby v italské armádě v roce 1915. První akci podnikl 20. srpna 1915 při útoku na rakouské letiště Aisovizza. Celkem 15 bombardovacích letek bylo časem vybaveno bombardéry Ca.1, Ca.2 a Ca.3. Prvních 35 Ca.3 bylo dodáno v dubnu 1917, po 15 pak v květnu a červnu. Stroje přicházely k 1., 2., 3., 4., 5., 6., 7., 8., 9., 10., 11. a 12. strategické bombardovací squadriglii, z nichž každá měla čtyři Ca.3. Dalších 40 kusů z první objednávky bylo dodáno v srpnu 1917. Většinou bombardovaly cíle v Rakousku-Uhersku. 11. letka byla v letech 1916-1918 dislokována v Albánii, 12. letka působila v Libyi proti německým ponorkám. V září a říjnu 1917 společnost Caproni dodala 35 a 30 exemplářů, v měsíci listopadu dalších 30 a v prosinci 5. V roce 1918 tři letky (3., 14. a 15.) působily ve Francii. \n\nKromě italské armády používaly letouny Caproni Ca.3 i letky britského letectva před zavedením bombardérů Handley Page Type O. Původní i licenčně vyráběné letouny byly používány i ve Francii u Escadrille CEP 115 a CEP 130. Tyto letouny rovněž využívaly Americké expediční síly. \n\nNěkteré z letounů Ca.36M, které byly dodány po válce sloužily poměrně dlouho a byly používány ještě Benitem Mussolinim při prvních italských vojenských akcích v severní Africe.\n\nPři havárii na tomto typu letounu 4. května 1919 tragicky zahynul francouzský generál a první ministr války Československé republiky Dr. Milan Rastislav Štefánik. K nehodě došlo v závěru letu z Campo Formido poblíž Udine v Itálii do Bratislavy. Během přiblížení k letišti v Bratislavě pilot zřejmě usoudil, že povrch letiště je příliš mokrý k přistání, a proto se rozhodl opakovat okruh a přistát na druhé připravené ploše. Při dalším pokusu o přistání se pilot pokusil znovu nabrat výšku, zvýšil výkon motorů a začal stoupat, během tohoto manévru došlo u obtížně ovladatelného stroje ke ztrátě vztlaku, letoun se naklonil na stranu a zřítil se přídí dolů. Milan Rastislav Štefánik a tři italští členové posádky na místě zahynuli. Následné vyšetřování prováděla italská strana, která dospěla k závěru, že příčinou nehody byla s největší pravděpodobností technická závada, s největší pravděpodobností závada na motoru způsobená náhlým požadavkem na prudké zvýšení výkonu. Pozdější vyšetřování s použitím nalezených poznámek posádky poukazovala na utrženou anténu radiostanice omotanou kolem táhla kormidla.\n\nPřesto vzniklo několik obvinění, že letoun byl sestřelen. Tato obvinění vznášeli a vznášejí převážně slovenští nacionalisté. Jedna z konspiračních teorií tvrdí, že letoun byl sestřelen poté, co si armáda spletla italské výsostné znaky na letounu s maďarskými. V té době totiž probíhaly pohraniční boje mezi československým a maďarským vojskem. Jiná konspirační teorie tvrdí, že Štefánik byl úmyslně odstraněn vrcholnými českými politiky, aby se nemohl podílet na nové československé vládě. Tato tvrzení však nebyla nikdy prokázána a mnoho soudobých faktů svědčí proti těmto teoriím. \n\nVzhledem k nedostatku informací není možno dnes přesně stanovit příčinu nehody. Kromě technické závady to mohly být chyba pilotáže , meteorologické příčiny, nedostatek paliva apod.\n\nPodle jedné z teorií se na nehodě podílelo více příčin. Konstrukce letounů byla v té době ještě neprobádaná, velký vícemotorový stroj byl úplnou novinkou, a tak Ca.33 neměl z dnešního pohledu příliš dobré letové charakteristiky. Vyskytovaly se u něj problémy s vyvážeností, stabilita letounu nebyla dobrá a příliš malý rozdíl mezi mezi provozní a pádovou rychlostí znesnadňoval řízení. Z důvodu dálkového letu byly na letounu provedeny úpravy v palivové soustavě, podrobnosti o nichž se nedochovaly, což mohlo mít nepříznivý vliv například na vyvážení. Letiště Ivanka se nachází na závětrné straně Malých Karpat, kde se běžně vyskytují aktivní turbulentní vrstvy což mohlo během zatáčky vést ke ztrátě vzdušné rychlosti, následované pádem nepříliš stabilního letounu.\n\n\n\"Všechna následující označení byla používána až po válce. Za války byl letoun známý pod firemním označením 450 hp (později Ca.33) a armádním označením Ca.3.\"\n\nCa.34 a Ca.35\nCa.36\nCa.36M nebo Ca.36 mod (“moificato” – upravený)\nCa.36S\nCa.37\nCa.39\nCa.56a\n\n\"Technické údaje pocházejí z publikace “Nejslavnější bombardéry”\".\n\n\n\n Francie\n\n Spojené státy americké\n\n\n\n\n"}
{"id": "666880", "url": "https://cs.wikipedia.org/wiki?curid=666880", "title": "Okres Dąbrowa", "text": "Okres Dąbrowa\n\nOkres Dąbrowa (polsky \"Powiat dąbrowski\") je okres v polském Malopolském vojvodství. Rozlohu má 530 km² a v roce 2009 zde žilo 58 664 obyvatel. Sídlem správy okresu je město Dąbrowa Tarnowska.\n\nMěstsko-vesnické:\n\n\nVesnické:\n\n\n"}
{"id": "666882", "url": "https://cs.wikipedia.org/wiki?curid=666882", "title": "Špirlice nachová", "text": "Špirlice nachová\n\nŠpirlice nachová (\"Sarracenia purpurea\") je masožravá rostlina z čeledi špirlicovitých. Přirozeně se vyskytuje ve východní části Severní Ameriky.\n\nV roce 2011 byla objevena také v České republice ve Žďárských vrších, kam ji zřejmě někdo zkusmo vysadil. Rostlině se zde dařilo, ale správa zdejší chráněné krajinné oblasti ji plánovala vyhubit, aby nevytlačovala místní původní druhy.\n\n \n"}
{"id": "666883", "url": "https://cs.wikipedia.org/wiki?curid=666883", "title": "Ostravsko-frýdlantská dráha", "text": "Ostravsko-frýdlantská dráha\n\nOstravsko-frýdlantská dráha (německy \"k.k. priv. Ostrau-Friedlander Eisenbahn\", zkratka OFE) byla privátní společnost, která nechala postavit železniční trať mezi stanicemi Ostrava střed a Frýdlant nad Ostravicí a místní dráhu mezi Ostravou-Kunčicemi a Havířovem s napojením na trať Košicko-bohumínské dráhy. Dopravu na svých tratích ale od počátku nechávala smluvně zajišťovat od jiných železničních společností.\n\nPro první trať mezi Ostravou a Frýdlantem nad Ostravicí získala koncesi v roce 1869 a stavba byla předána firmě bratří Kleinů, která ji do roku 1870 postavila tak, aby mohla být k 1. lednu 1871 zahájena doprava. Tu zajišťovala Severní dráha císaře Ferdinanda (KFNB) a to až do jejího zestátnění k roku 1906. Po udělení nové koncese pro KFNB roku 1886 nabyla trať OFE na významu, protože koncesní podmínky KFNB zavazovaly k vytvoření paralelní tratě ke své hlavní trati mezi Přerovem, Bohumínem a dnešním Polskem. Byly proto odkoupeny tratě Společnosti Kroměřížské dráhy, pak další lokálka patřící Rakouské společnosti místních drah a byla vystavěna spojka k trati OFE. Po zestátnění KFNB provoz převzaly Císařsko-královské státní dráhy, jež vystřídaly v roce 1918 Československé státní dráhy.\n\nMístní dráha z Kunčic do Českého Těšína byla koncesována roku 1909 spolu se spojkou do Polanky nad Odrou, tato spojka však již v tomto období postavena nebyla. Úseky místní dráhy byly otevírány v letech 1911-1914. Po 1. světové válce se část místní dráhy ocitla za hranicemi a byla proto polskou stranou odkoupena a na české straně postavena v nové trase.\n\nRoku 1927 bylo sídlo společnosti přeneseno z Vídně do Ostravy a později se začalo jednat o jejím zestátnění. Zestátnění nebylo obtížné i kvůli tomu, že většinu z více než 7000 akcií vlastnil stát a část společnost sama, jen 157 akcí bylo v majetku třetích osob. Tratě společnosti včetně místní dráhy se díky vlečkami napojeným uhelným dolům jevily ziskové. Stát tedy odkoupil zbývající akcie a převzal i dřívější závazky v podobě ne zcela splaceným částkám z prioritních půjček z let 1870 a 1916. K zestátnění došlo k roku 1936.\n\n"}
{"id": "666889", "url": "https://cs.wikipedia.org/wiki?curid=666889", "title": "Ozjorsk (Čeljabinská oblast)", "text": "Ozjorsk (Čeljabinská oblast)\n\nOzjorsk (/azjorsk/, ) je uzavřené město v Čeljabinské oblasti Ruské federace. Dnes má přibližně osmdesát tisíc obyvatel.\n\nUzavřeným městem je kvůli blízkosti kombinátu pro zpracování radioaktivních materiálů Majak, který zaměstnává zhruba patnáct tisíc lidí.\n\nÚroveň služeb ve městě je poznamenána nedostatkem zdravotnického personálu. Hlavní příčinou zvýšené úmrtnosti jsou onkologická onemocnění. Z hlediska výskytu rakoviny je Ozjorsk na prvním místě v Čeljabinské oblasti a na třetím v rámci celé Ruské federace.\n\n\n"}
{"id": "666890", "url": "https://cs.wikipedia.org/wiki?curid=666890", "title": "Jeremy King", "text": "Jeremy King\n\nJeremy King (* 21. března 1963, Rochester, USA) je americký historik, profesor na Mount Holyoke College, kde vyučuje také mezinárodní vztahy. Vystudoval na Yale University, kde získal svůj bakalářský titul, a na Columbia University, kde obdržel magisterský titul a doktorát. V roce 1989 pracoval jako stážista v maďarské sekci Rádia Svobodná Evropa. Do českého prostředí se zapsal především svou prací \"Budweisers Into Czechs and Germans\", ve které popisuje vznik národních identit Němců a Čechů v Českých Budějovicích a věnuje se zde fenoménu lidí, kteří stáli na pomezí těchto identit a které označuje jako Budweisers.\n\n\n"}
{"id": "666891", "url": "https://cs.wikipedia.org/wiki?curid=666891", "title": "Záskok (rozcestník)", "text": "Záskok (rozcestník)\n\nZáskok může být:\n\n"}
{"id": "666892", "url": "https://cs.wikipedia.org/wiki?curid=666892", "title": "Kristýna Boková", "text": "Kristýna Boková\n\nKristýna Boková, celým příjmením Katakalidu Boková, (* 23. července 1981 Hradec Králové) je česká herečka a tanečnice.\n\nNarodila se v Hradci Králové do rodiny disidentů Johna Boka a jeho manželky Jitky. Mladší sestrou je Jenovéfa Boková.\n\nStudovala na taneční konzervatoři v Praze, avšak studia nedokončila. Tanci se však věnovala i poté, a to v pražském Duncan centru a v New Yorku. Účinkovala v několika divadlech, konkrétně v HaDivadle a v divadle Barka a mimo to sama vytvořila několik vlastních představení. \n\nSvůj filmový debut zaznamenala ve filmu \"Horem pádem\" v roce 2004 a mezi její výrazné role patří například postava učitelky Lenky Pivoňkové ve filmu \"Občanský průkaz\" z roku 2010.\n\nV letech 2002–2013 byla vdaná za herce Pavla Lišku, se kterým má syna Šimona Samuela (* 2005). V dané době užívala příjmení Kristýna Liška Boková.\n\n"}
{"id": "666897", "url": "https://cs.wikipedia.org/wiki?curid=666897", "title": "El Tajín", "text": "El Tajín\n\nEl Tajín je archeologická lokalita z předkolumbovské doby, nacházející se na pobřeží Mexického zálivu v blízkosti města Papantla ve státě Veracruz v Mexiku. Lokalita byla osídlena v období mezi 4. a 13. století. Největší rozkvět je vymezen do období mezi roky 600 a 900, během této doby byly postaveny četné chrámy, paláce a pyramidy. Okolo roku 1230 bylo opuštěno a částečně pobořeno. Od této doby až do svého znovuobjevení v roce 1785 neměli Evropané tušení o jeho existenci. El Tajín byl pro svůj kulturním význam a architekturu v roce 1992 zařazen mezi kulturní památky světového dědictví UNESCO. Název El Tajín pravděpodobně vychází z jazyka Totonaků, ve které znamená \"„místo blesků“\". Město je jedním z nejdůležitějších míst v Mexiku a nejdůležitější ve státě Veracruz.\n\nEl Tajín se nachází severně od přístavního města Veracruz. Nachází se v blízkosti řeky Tecolutla v nízkých horách, které se táhnou mezi mnohem vyšším pohořím Sierra Madre Oriental a pobřežím Mexického zálivu. El Tajín byl okrajovým severovýchodním bodem kulturního prostoru Mezoameriky.\n\nAreál El Tajínu je ohraničen 2 vodními toky (Tlahuanapa Arroyo a Tecolutla). Většina budov jsou na jižním konci, kde je rovinatý povrch. Okolní oblast je porostlá deštným pralesem, panuje zde horké vlhké klima s hurikány, které bývají od června do října. Průměrná roční teplota je 35 °C. Město je také ovlivněno meteorologickým jevem zvaným „viento norte“. Jedná se o studené fronty s větry, které přicházejí v zimním období ze severu a pokračují dolů do Tamaulipas a pobřeží Veracruz.\n\nLokalitu lze rozdělit do 5 oddělených částí - Grupo Arroyo, Centrální část, La Gran Xicalcoliuhqui, Tajín Chico a Sloupovou skupinu.\n\n"}
{"id": "666898", "url": "https://cs.wikipedia.org/wiki?curid=666898", "title": "Kostel svatého Václava (Prosek)", "text": "Kostel svatého Václava (Prosek)\n\nŘímskokatolický kostel sv. Václava je nejstarší stavební památkou pražské čtvrti Prosek. Byl vybudován na rozhraní náhorní plošiny a svahu údolí Rokytky patrně ještě před vznikem dnešního osídlení a v průběhu své existence prošel řadou přestaveb.\n\nSpolehlivé historické údaje o založení kostela se nedochovaly. Hájkova kronika uvádí, že kostel založil Boleslav II., jemuž se při návratu ze Staré Boleslavi do Prahy na tomto místě zjevil ve snu svatý Václav. Na základě průzkumů se udává vznik kostela na přelomu 11. a 12. století, popřípadě už v polovině až třetí čtvrtině 11. století. První z řady stavebních úprav kostela byla provedena už počátkem 13. století. Od roku 1311 je zde doložena farnost (plebánie), jména farářů jsou známa od roku 1356. Kolem roku 1420 byl kostel pobořen husity a poté přešel do správy utrakvistů, kteří jej v 70. letech 15. století opravili a původně románskou stavbu gotizovali. Po opětovném převzetí katolickou stranou byl kostel filiální a náležel do farnosti u kostela sv. Martina ve zdi.\nZa třicetileté války byl kostel vypálen. V roce 1675 byla obnovena farnost, pod kterou nově spadal i kostel Stětí sv. Jana Křtitele v Dolních Chabrech a kostel sv. Pavla z Poříčskou bránou. Prvním farářem se stal Augustin Salát, dříve administrátor v Hostouni, který zemřel 18. května 1679 ve věku 39 let. V roce 1712 byla nad kněžištěm postavena hranolová věž, později (v 19. a 20. století) upravovaná, která nahradila dosavadní sanktusník. V rámci úprav provedených v roce 1770 byla zřízena nová sakristie za oltářem a rozšířena okna, tyto zásady však narušily stabilitu, a proto byla k zavěšení zvonů vybudována v roce 1783 na přilehlém hřbitově samostatně stojící zvonice. Další úpravy kostela byly provedeny v roce 1790.\n\nRoku 1874 byly na kostelní věž instalovány hodiny. V roce 1929 byla farnost povýšena na děkanství, jímž byla až do 30. června 1994. Při přestavbě kostela v roce 1931 došlo ke snížení střech bočních lodí, obnovení zazděných románských okének v hlavní lodi a postavení nové sakristie na severní straně. V roce 1937 se uskutečnila celková oprava stavby a následujícího roku opravena krytina všech tří střech.\nV roku 2010 byly při východní hřbitovní zdi nainstalovány tři sochy \"Madon\" z přírodního kamene (z mramoru, pískovce a žuly) od sochařky Zuzany Čížkové, současně s tím byly provedeny parkové úpravy okolí kostela.\n\nRománská bazilikální stavba je tvořena třemi loděmi, z nichž každá je na východní straně zakončena apsidou, a renesanční předsíní z roku 1572.Cibulovitá vížka je sklenutá v hlavní lodi žebrovitou sítí z konce 15. století. Před kostelem je předsíň z konce roku 1579, hranolová věž nad kněžištěm je z roku 1712, upravená roku 1770, z této doby je i sakristie. Na vedlejším hřbitově je barokní zvonice z poloviny 18. stol. Uvnitř jižní lodi jsou zbytky románských maleb. Na hlavním oltáři je obraz sv. Václava od jezuitského malíře Ignáce Raaba z poloviny 18. stol. Cínová křtitelnice je z roku 1622. Dva malované epitafy jsou z roku 1628.\n\nNaproti kostelu se nachází barokní fara, navržená kolem roku 1715 patrně Janem Blažejem Aichlem.\n\n\nOd 1. ledna do 31. srpna 1914 byl ve zdejší farnosti kaplanem pozdější pražský arcibiskup Josef Beran. Jako kaplani zde působili také ThLic. Miloslav Máša a ThDr.Jiří Huber.\n\nOkolo kostela se rozkládá hřbitov, na který vedl starý vchod s dochovaným barokním portálem z roku 1770. Nový vchod z roku 1930 má kovanou železnou mříž. Epidemie neštovic v roce 1872 a cholery v roce 1873 způsobily, že byl hřbitov přeplněn. Obce Libeň, Střížkov, Prosek a Vysočany, které zde pohřbívaly své zemřelé, se měly postarat o založení nového hřbitova, přesto se zde pohřbívalo dále. Na hřbitově se nachází hrob rodiny rytíře Freye z Freyenfelsů, hrob filosofa Františkak Čupra a závodníka a továrního jezdce Josefa Žáka. Dále je zde pohřbena česko-polská spisovatelka Honorata z Wiśniowských Zapová. Po zrušení hřbitova se začalo pohřbívat na nově zřízeném proseckém hřbitově v ulici Čakovická.\n\n\n"}
{"id": "666899", "url": "https://cs.wikipedia.org/wiki?curid=666899", "title": "Okres Tiszaújváros", "text": "Okres Tiszaújváros\n\nOkres Tiszaújváros ( ) je okres v severovýchodním Maďarsku v župě Borsod-Abaúj-Zemplén. Jeho správním centrem je město Tiszaújváros.\nV okrese se nachází celkem 16 měst a obcí.\n"}
{"id": "666902", "url": "https://cs.wikipedia.org/wiki?curid=666902", "title": "Tmel", "text": "Tmel\n\nTmel je plastická hmota, která se používá obvykle k vyrovnání nerovností povrchu, nebo k vyplnění spár a zajištění těsnosti vůči vodě, případně i plynům. Po nanesení může tmel buď vytvrdnout, nebo zůstat elastický, případně plastický. Tvrzení tmelu probíhá buď samovolně (např. vzdušným kyslíkem nebo vlhkostí) nebo úmyslným vystavením vysoké teplotě (vypálením).\n\nPodle materiálu, na který se nanášejí, existují tmely:\n\n\nPodle chemického složení existují tmely:\n"}
{"id": "666906", "url": "https://cs.wikipedia.org/wiki?curid=666906", "title": "Turecké sedlo", "text": "Turecké sedlo\n\nTurecké sedlo ( ) je prohlubeň v klínové kosti lidské lebky. Své jméno získala díky tomu, že svým tvarem připomíná jezdecké sedlo. Je v něm uložena hypofýza.\n"}
{"id": "666911", "url": "https://cs.wikipedia.org/wiki?curid=666911", "title": "Ivan Heško", "text": "Ivan Heško\n\nIvan Tarasovyč Heško ( ; * 19. srpna 1979, Kycmaň) je bývalý ukrajinský atlet, běžec, který se věnoval středním tratím. Jeho hlavní disciplínou byl běh na 1500 metrů.\n\nV juniorské kategorii zaznamenal největší úspěch v roce 1997 na ME juniorů ve slovinské Lublani, kde ve finále doběhl na 5. místě. O rok později na MS juniorů v Annecy skončil jedenáctý. V roce 2001 získal v Amsterdamu stříbrnou medaili na evropském šampionátu do 23 let.\n\nV roce 2003 obsadil 5. místo na halovém MS v Birminghamu a vybojoval bronzovou medaili na světovém šampionátu v Paříži. O rok později se stal v Budapešti halovým vicemistrem světa a reprezentoval na letních olympijských hrách v Athénách, kde ve finále obsadil časem 3:35,82 páté místo. Zúčastnil se také rozběhu na 800 metrů a postoupil do semifinále. Do finále se však neprobojoval\n\n13. února 2005 na halovém mítinku BW-Bank v německém Karlsruhe zaběhl patnáctistovku v čase 3:33,99 a zařadil se na druhé místo v dlouhodobých evropských halových tabulkách. Rychleji z Evropanů zaběhl tuto trať jen v roce 1999 Španěl Andrés Díaz v čase 3:33,32. V témže roce rovněž vybojoval v Madridu titul halového mistra Evropy v dosud platném rekordu šampionátu 3:36,70. Těsně pod stupni vítězů, na 4. místě doběhl na MS v atletice v Helsinkách v roce 2005, kde na bronzového Portugalce Silvu ztratil 69 setin sekundy. Zlatou medaili naopak vybojoval na světové letní univerziádě v tureckém İzmiru.\n\nV roce 2006 se stal v Moskvě halovým mistrem světa v běhu na 1500 metrů a získal stříbrnou medaili na této trati na evropském šampionátu v Göteborgu, kde v cíli prohrál o 48 setin s Francouzem Baalou.\n\n"}
{"id": "666926", "url": "https://cs.wikipedia.org/wiki?curid=666926", "title": "Bohumil Kovář", "text": "Bohumil Kovář\n\nBohumil Kovář (20. září 1921, Slavětice – 26. ledna 1979, Třebíč) byl český římskokatolický duchovní, člen jezuitského řádu, po dobu téměř deseti let administrátor v Hostimi na Znojemsku.\n\nNarodil se ve Slavěticích u Hrotovic, jeho mladším bratrem byl Antonín Zdeněk Kovář, pozdější kapucín. Absolvoval obecnou školu v Dalešicích a následně i reformní reálné gymnázium ve Velkém Meziříčí, kde s výborným prospěchem maturoval v roce 1940. Poté nastoupil na teologii do brněnského alumnátu, ale po dvou absolvovaných ročnících byl v listopadu 1942 totálně nasazen na práci do Říše. V letech 1942 až 1944 pracoval v Ritterhude u Brém, poté v pracovním táboře v Ludwigshafenu, kde byl nasazen až do konce války. \n\nPo návratu do osvobozeného Československa vstoupil 14. září 1945 do Tovaryšstva Ježíšova. Po dvouletém noviciátu na Velehradě a dvouletém studiu filozofie v Děčíně (byly mu započteny předchozí dva ročníky teologie v Brně) byl poslán k dalšímu studiu do Trnavy. Tam byl 13. dubna 1950 zajištěn komunistickou státní mocí a spolu s ostatními jezuity internován v rámci tzv. Akce K nejprve v Jasově a později v Podolinci. 5. září 1950 byl odeslán k 52. PTP do Svaté Dobrotivé v Čechách, ale již 24. prosince 1950 přijal v Praze tajné kněžské svěcení z rukou světícího biskupa Kajetána Matouška. Ze svazku PTP byl propuštěn 31. prosince 1953.\n\nPo skončení vojny pracoval s P. Františkem Slavíkem jako železář v Pardubicích a od roku 1956 sloužil jako kostelník P. Slavíka v Robousích. Tam byli oba 26. ledna 1960 zatčeni a v rámci procesu s řádovým viceprovinciálem Antonínem Zgarbíkem odsouzeni na tři roky vězení. Z valdické věznice byl Bohumil Kovář propuštěn na amnestii 10. května 1962 a až do roku 1968 pracoval jako stavební dělník v Dolní Rožínce. Díky politickému uvolnění koncem šedesátých let pobýval v letech 1968 až 1969 v Innsbrucku, kde si doplňoval studia. Po návratu v roce 1969 byl ustanoven administrátorem v Hostimi na Znojemsku, kde působil až do své smrti. Zemřel v třebíčské nemocnici. Pohřbu v Dalešicích se zúčastnili mj. tehdejší řádový provinciál Jan Pavlík, jezuita František Lízna nebo disidentka Dana Němcová, jejíhož zetě Milana Hlavsu P. Kovář v roce 1974 pokřtil.\n\n"}
{"id": "666927", "url": "https://cs.wikipedia.org/wiki?curid=666927", "title": "Tokyo Electric Power Company", "text": "Tokyo Electric Power Company\n\nTokyo Electric Power Company (TEPCO, , zkracováno Tóden; také překládáno jako Tokijská elektrárenská společnost) je největší japonská elektrárenská společnost. V Japonsku ovládá asi třetinu trhu, celosvětově patří mezi pět největších elektrárenských společností na světě. Společnost vlastní a provozuje 190 elektráren o celkovém instalovaném výkonu 64 487 MWe, mezi tyto elektrárny patří i největší jaderná elektrárna na světě Kašiwazaki (8 212 MWe). Společnost také vlastní a provozuje přenosovou a distribuční soustavu. Akcie společnosti jsou obchodovány na Tokijské burze.\n\nZemětřesení v roce 2007 mírně poškodilo Jadernou elektrárnu Kašiwazaki, zemětřesení a tsunami v roce 2011 pak vážně poškodilo jaderné elektrárny Fukušima I a Fukušima II. Následkem této situace akcie společnosti zatím ztratily více než 60 % hodnoty.\n\nSpolečnost byla založena v roce 1951. O dva roky později zprovoznila první tepelnou elektrárnu, v roce 1965 první přečerpávací elektrárnu a v roce 1971 první jadernou elektrárnu (Fukušima I). V letech 2002 a 2003 byli kvůli bezpečnostním prohlídkám krátkodobě odstaveny reaktory elektrárny společnosti, poté co bylo zjištěno falšování bezpečnostních dat ze strany společnosti. Po zemětřesení v roce 2007 byly odstaveny všechny reaktory elektrárny Kašiwazaki, v jednom z reaktorů vypukl malý požár a došlo i malým únikům nízkoradioaktivních materiálů. Bloky elektrárny jsou uváděny do provozu postupně, první byl uveden do provozu v roce 2009, do začátku roku 2011 byly znovuuvedeny do provozu čtyři bloky ze sedmi. Následkem těchto problémů byla společnost v letech 2008 a 2009 po 28 letech ve ztrátě, v roce 2010 se opět dostala do zisku.\n\nSpolečnost vlastní a provozuje 160 vodních (mnoho z nich je přečerpávacích), 25 tepelných, 3 jaderné, jednu geotermální a jedno větrnou elektrárnu. Následující seznam obsahuje všechny elektrárny i instalovaným výkonem nejméně 2 000 MWe:\n"}
{"id": "666936", "url": "https://cs.wikipedia.org/wiki?curid=666936", "title": "Návrat do budoucnosti III", "text": "Návrat do budoucnosti III\n\nNávrat do budoucnosti III (v anglickém originále \"Back to the Future III\") je americká sci-fi komedie režiséra Roberta Zemeckise z roku 1990. Film je poslední částí trilogie dějově navazující na \"předchozí díl\", se kterým byl také současně natáčen. Děj se odehrává na divokém západě, kam doktora Browna přemístil blesk a Marty se ho vydal zachránit.\n\nZ konce posledního dílu Marty zjistí, doktor Emmet je v roce 1885 uvězněn, a tak poslal Martymu zprávu, že žije v pořádku a stal se kovářem. Zároveň mu v dopise sdělí, že DeLorean je ukryt v jedné jeskyni. Ale Marty zjistí, že doktor má náhrobek a je zabit předkem Biffa Tannena pro 80 dolarů.\n\nA tak se Marty rozhodne vrátit do roku 1885 a zachránit doktora, kde ihned po přesunu v čase (vjezdu mezi bojovníky indiánů na koních) je mu zničena nádrž, a tak musí najít možnost, jak se vrátit. Schová auto do jeskyně a dostane se k svým pra-pra-rodičům.\n\nZamaskuje svoji totožnost a dává si jméno Clint Eastwood, které používá, když se setká s Tannenovým gangem. Tannen se snaží oběsit Martyho, ale Martyho zachrání doktor. Spolu s doktorem začnou vymýšlet, jak se vrátít do roku 1985, a tak vymyslí, že jim pomůže lokomotiva, která DeLoreana zrychlí na potřebnou rychlost.\n\nPři zjišťování stavu věci na železnici se doktor zamiluje do cestující v dostavníku, které se splašili koně. Její jméno je Clara Claytonová. Pro prohlížení fotky náhrobku doktora Browna zjišťuje, že jméno zmizelo a že je možné, že na náhrobku bude Marty,ne doktor.\n\nDoktor se přizná Clare, že je z budoucnosti, ale ta mu neuvěří a rozejde se s ním. Doktor se opije jediným lokem whisky a Marty se střetne s Tannenem, ale díky tomu, že jej zachrání dvířka od kamen, která použije jako neprůstřelnou vestu, se s Tannenem popere v pěstním souboji a vyhraje a Tannen je zatčen a budoucnost je zachráněna, když je zničen i náhrobek.\n\nPo probuzení z opilosti se Emmet s Martym rozhodnou ukrást lokomotivu, ukradnou ji. Clara zjistí, že doktora miluje, a jde za nimi, aby doktorovi přiznala, že ho opravdu miluje. Nakonec do budoucnosti odjede pouze Marty, který se vrátí do roku 1985, kde je DeLorean zničen.\n\nZjistí, že Jennifer, kterou nechal na verandě v předchozím dílu, stále spí. Po čase se vrátí ke troskám DeLoreana a najednou se tam objeví doktor s Clarou a jejich syny Julesem (Eratosthenesem) Brownem (* 1886) a Vernem (Newtonem) Brownem (* 28. října 1888) ve svém časo-vlaku a poví Martymu, že budoucnost není ještě napsána. To si taky Marty ověří, kdy otevře dopis z minulého dílu, že byl vyhozen. Nápis mu zmizí, protože se nenechal vyprovokovat k závodu na semaforech. Doktor Brown znovu odletí do neznámé doby a nechá Martyho v budoucnosti.\n"}
{"id": "666939", "url": "https://cs.wikipedia.org/wiki?curid=666939", "title": "Julius Meinl", "text": "Julius Meinl\n\nJulius Meinl I. (10. dubna 1824 Kraslice (Graslitz), Čechy – 24. prosince 1914 Vídeň) byl rakouský obchodník.\n\nJulius Meinl se narodil v Kraslicích v rodině pekaře Antona Mainla. Později se vyučil v obchodě s barvami u svého strýce v Praze. V roce 1862 si na vídeňském Masném trhu (Fleischmarkt) otevřel svůj první obchod, kde prodával svou „denně čerstvě praženou kávu (täglich frisch gebrannter Kaffee)“. O 14 let později zbankrotoval, avšak v roce 1877 objevil mezeru na trhu, kterou zaplnil, když roku 1891 otevřel svou první průmyslovou pražírnu kávy.\n\nV roce 1913 předal svému synovi Juliovi firmu se sítí poboček, která sahala po celé Evropě.\n\n"}
{"id": "666947", "url": "https://cs.wikipedia.org/wiki?curid=666947", "title": "Campbell Scott", "text": "Campbell Scott\n\nCampbell Whalen Scott (* 19. července 1961, New York, USA) je americký herec, režisér a producent.\n\nPochází z umělecké rodiny jeho otec byl herec a oscarový režisér George C. Scott a matka byla známá kanadská herečka Colleen Dewhurstová. Vystudoval historii a drama na Lawrence University ve Wisconsinu a posléze také absolvoval soukromé herecké kurzy.\n\nPo studiích vystupoval v různých amerických divadlech, nejprve na mimobroadwayských scénách, později se úspěšně etabloval i na newyorské Broadwayi.\n\nProslavil se především díky filmovým rolím: George Tunner ve filmu \"Pod ochranou nebe\" a Richarda Parkera ve filmech \"Amazing Spider-Man a Amazing Spider-Man 2\" a seriálovým rolím: Borise Kuester von Jurgens-Ratenicze v seriálu \"Milionový lékař\", Marka Ushera v seriálu \"Dům z karet\" a Josepha Tobina v seriálu \"Patty Hewes - nebezpečná advokátka\". \n\n"}
{"id": "666952", "url": "https://cs.wikipedia.org/wiki?curid=666952", "title": "Ami Asaf", "text": "Ami Asaf\n\nAmi Asaf (: עמי אסף, rodným jménem, Ami Vilkomic, עמי וילקומיץ, žil 22. července 1903 – 17. května 1963) byl izraelský politik a poslanec Knesetu za stranu Mapaj.\n\nNarodil se v Roš Pina, kde vystudoval základní školu. Absolvoval pak Gymnázium Herzlija v Tel Avivu. Pak pracoval v zemědělství a patřil mezi zakladatele vesnice Kfar Jehošua.\n\nRoku 1936 se stal tajemníkem mošavového hnutí. Zasedal v ústředním výboru strany Mapaj. V izraelském parlamentu zasedl poprvé už po volbách v roce 1949, ve kterých byl kandidátem strany Mapaj. Nastoupil do parlamentního výboru pro procedurální pravidla, výboru pro ústavu, právo a spravedlnost a výboru pro vzdělávání a kulturu. Mandát obhájil za Mapaj ve volbách v roce 1951. Usedl jako člen do parlamentního výboru pro výboru pro ústavu, právo a spravedlnost, výboru pro záležitosti vnitra a výboru pro vzdělávání a kulturu. Zvolení se dočkal na kandidátce Mapaj i po volbách v roce 1955. Opět byl členem do parlamentního výboru pro výboru pro ústavu, právo a spravedlnost, výboru pro záležitosti vnitra a výboru pro zahraniční záležitosti a obranu. Za Mapaj uspěl také ve volbách v roce 1959. Byl členem výboru pro zahraniční záležitosti a obranu. V parlamentu se objevil i po volbách v roce 1961, kdy kandidoval opět za Mapaj a kdy znovu usedl do výboru pro zahraniční záležitosti a obranu. Umírá během funkčního období. V parlamentu ho nahradil Mordechaj Zar.\n\nZastával i vládní funkce. V letech 1959-1963 byl náměstkem ministra školství a kultury.\n\n"}
{"id": "666955", "url": "https://cs.wikipedia.org/wiki?curid=666955", "title": "David Bar Rav Haj", "text": "David Bar Rav Haj\n\nDavid Bar Rav Haj (: דוד בר-רב-האי, rodným jménem, David Borovoj, דוד בורובוי, žil 11. července 1894 – 15. července 1977) byl izraelský politik a poslanec Knesetu za stranu Mapaj.\n\nNarodil se ve městě Nižin v tehdejší Ruské říši (dnes Ukrajina). Absolvoval židovskou základní školu, navštěvoval gymnázium v Oděse a vyšší technickou školu v Německu (v Německu žil v letech 1911–1918). Po návratu do Ruska byl roku 1922 zatčen a odsouzen na dva roky vězení. Po 15 měsících byl vyhoštěn ze země. V roce 1924 přesídlil do dnešního Izraele, kde studoval právo a získal osvědčení pro výkon profese právníka.\n\nV mládí byl aktivní v sionistických studentských organizacích v Oděse. Po roce 1918 se v Rusku zapojil do hnutí Mladý Sión, byl tajemníkem židovské obce v Oděse až do jejího zrušení ze strany sovětských úřadů v roce 1920. Pak působil v ilegálních sionistických organizacích. Po přestěhování do dnešního Izraele byl členem zaměstnanecké rady v Tel Avivu a Haifě. V letech 1932–1948 byl členem Židovské národní rady, později Prozatímní státní rady. Během arabského povstání v Palestině v letech 1936–1938 byl členem nouzového výboru v Haifě.\n\nV izraelském parlamentu zasedl poprvé už po volbách v roce 1949, ve kterých byl kandidátem strany Mapaj. Předsedal parlamentnímu výboru pro změnu procedurálních pravidel. Byl členem výboru mandátního, výboru House Committee a výboru pro ústavu, právo a spravedlnost. Mandát obhájil za Mapaj ve volbách v roce 1951. Usedl jako předseda do parlamentního podvýboru pro změnu procedurálních pravidel. Předsedal výboru House Committee. Byl členem výboru překladatelského, výboru pro ústavu, právo a spravedlnost a výboru pro jmenování soudců. Zvolení se dočkal na kandidátce Mapaj i po volbách v roce 1955. Mandát ale získal až dodatečně, v říjnu 1956, jako náhradník. Byl členem do parlamentního výboru pro ústavu, právo a spravedlnost a výboru pro záležitosti vnitra. Za Mapaj uspěl také ve volbách v roce 1959. Byl opět členem výboru pro ústavu, právo a spravedlnost a výboru pro záležitosti vnitra. V parlamentu se objevil i po volbách v roce 1961, kdy kandidoval opět za Mapaj a kdy znovu usedl do výboru pro ústavu, právo a spravedlnost a výboru pro záležitosti vnitra. Ve volbách v roce 1965 mandát neobhájil.\n\n"}
{"id": "666957", "url": "https://cs.wikipedia.org/wiki?curid=666957", "title": "Frances Stewartová", "text": "Frances Stewartová\n\nFrances Teresa Stewart, vévodkyně z Richmondu a Lennoxu (8. července 1648, Paříž – 15. října 1702) byla anglická aristokratka, pověstná svou krásou (byla nazývána \"La Belle Stuart\" – \"krásná Stuartovna\"), která odmítla stát se milenkou anglického krále Karla II. Její tvář byla předlohou podoby tváře Britannie, idealizovaného symbolu Britských ostrovů.\n\nFrances byla dcerou \"Waltera Stewarta\", osobního lékaře anglické královny Henrietty Marie a vzdáleného příbuzného Stuartovců. Její rodiče prchli před Oliverem Cromwellem do Francie, kde se Frances v Paříži v roce 1648 narodila. Do Anglie přijela mladičká Frances za restaurace Stuartovců v roce 1662 jako dvorní dáma nové královny Kateřiny z Braganzy, jejíž svatby s králem Karlem II. se účastnila.\n\nSvým půvabem na sebe Frances záhy obrátila pozornost dvora. Samuel Pepys napsal, že byla tím nejkrásnějším, co v životě viděl. Mezi její ctitele se kromě řady dalších zařadil i sám král, okouzlen její krásou, šarmem i vtipem, snad bylo pro něj důležité i to, že se vyhýbala jak politice, tak dvorským intrikám a netoužila získat moc; Frances ho však odmítla, nechtíc se stát jednou z řady milenek ženatého panovníka.\n\n21. března roku 1667 se bez králova svolení provdala za králova bratrance čtvrtéto stupně, \"Charlese Stewarta, 3. vévodu z Richmondu a Lennoxu\" (1639–1672). Pro sňatek bez královského souhlasu se musela vzdálit královského dvora.\n\nNedlouho poté, v roce 1669 onemocněla neštovicemi. Král k ní ihned přijel a odpustil jí sňatek uzavřený bez jeho souhlasu. Po uzdravení se Frances vrátila na královský dvůr; již se nevyhýbala přízni krále, získala si však i náklonnost královny. Její manžel byl pověřen diplomatickou misí ve Skotsku a později v Dánsku, zatímco Frances zůstala v Anglii, starajíc se o jeho majetky. Vévoda zemřel v roce 1672 (rovněž na neštovice); jejich manželství zůstalo bezdětné. Koruna převzala jeho statky a vdově bylo přiznáno 1000 liber ročního důchodu.\n\nVévodkyně zemřela v roce 1702. Dědil po ní její bratranec \"Alexander Stuart, 5. lord Blantyre\".\n\nPo vítězství Anglie ve válce s Holandskem v roce 1664 dal král razit pamětní medaile s postavou Británie a jako předlohu pro ni jmenoval Frances. Její tvář se později objevila na řadě dalších medailí, mincí i soch.\n\nByla několikrát portrétována oblíbeným dvorním malířem Petrem Lelym.\n\nO neopětované lásce jejích ctitelů psal slavný básník John Dryden (1631–1700) v některých svých esejích.\n\n"}
