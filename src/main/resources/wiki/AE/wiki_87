{"id": "731991", "url": "https://cs.wikipedia.org/wiki?curid=731991", "title": "Kulturologie", "text": "Kulturologie\n\nKulturologie (z latiny: \"colere, cultus\" = „pěstovat“ a z řečtiny: \"logos\" = „věda, nauka“) je výzkumná orientace, studijní obor a formující se holistická, komparativní a interdisciplinární věda o kultuře.\n\nKořeny kulturologie je možné vidět již v pracích kulturních historiků 18. a 19. století (Johann Christoph Adelung (1732–1806), Johann Gottfried Herder (1744–1803), Gustav Friedrich Klemm (1802–1867)), kteří usilovali o konstituování filozofie dějin kultury.\n\nKulturologický přístup ke studiu sociokulturní reality anticipovali v druhé polovině 19. století také němečtí filozofové novokantovské školy, kteří otevřeli prostor pro utváření filozofie kultury. Významnou roli sehrál z tohoto hlediska zejména Heinrich Rickert (1863-1936), který vymezil kulturu jako vše, co vytvořil člověk, a vymezil jako specifickou oblast společenskovědního poznání takzvané vědy o kultuře (: \"Kulturwissenschaft\").\n\nParalelně se snahou filozofů a historiků kultury se v druhé polovině 19. století etablovala jako věda o kultuře také antropologie. Velkou zásluhu na tom má britský antropolog Edward Burnett Tylor (1832-1917), který v knize \"Primitive Culture: Researches into the Development of Mythology, Philosophy, Religion, Art, and Custom\" (Primitivní kultura: Výzkumy vývoje mytologie, filozofie, náboženství, umění a zvyků, 1871) předložil širokou antropologickou definici kultury, v níž vymezil základní předmět výzkumů moderní sociokulturní antropologie.\n\nNa počátku 20. století se pokusil vytvořit komplexní vědu o kultuře také německý chemik a filozof Friedrich Wilhelm Ostwald (1853-1932). Ve své práci \"Energetische Grundlagen der Kulturwissenschaft\" (Energetické základy věd o kultuře, 1909) požadoval v souladu se svou filozofickou koncepcí energeticismu studium a interpretaci\nkultury jako projevu transformace a kontroly energie.\n\nJeho klasifikace věd a pojetí kultury se však nesetkaly s všeobecným přijetím. Ve 20. století lze identifikovat linii kulturologického myšlení zejména v pokusech některých sociologů koncipovat sociologii jako vědu o sociokulturních jevech (Talcott Parsons (1902–1979), Pitirim Alexandrovič Sorokin (1889–1968) aj.) a v dílech sociálních a kulturních antropologů, kteří aspirovali na výzkum kultury jako relativně autonomní vrstvy reality – jevu sui generis (Ruth Fulton Benedictová (1887–1948), Franz Boas (1858–1942), Marvin Harris (1927–2001), Alfred Louis Kroeber (1876–1960), Leslie Alvin White (1900–1975) aj.).\n\nNejvlivnější koncepci kulturologie jako relativně samostatné vědní disciplíny v rámci americké kulturní antropologie vypracoval Leslie Alvin White. Díky němu pronikl pojem kulturologie (: \"culturology\") do společenských věd a stal se součástí prestižních slovníků a encyklopedií, jako jsou \"Encyclopaedia Britannica, Webster’s International Dictionary, Encyclopedia of the Social Science\" aj. Whiteova snaha využít kulturologické perspektivy při studiu evoluce kulturních systémů výrazně ovlivnila kulturní antropologii a archeologii druhé poloviny 20. století. White také výrazně přispěl k rozpracování neoevolucionistické antropologie, která kulturu studuje jako nadbiologický systém prostředků a mechanismů, jehož prostřednictvím se příslušníci určité společnosti adaptují k vnějšímu prostředí. Toto vymezení kultury bylo uplatněno zejména v kulturní ekologii, kulturním materialismu, analytické archeologii a nové archeologii. Vliv Whiteovy kulturologie, která aspirovala na studium kultury jako třídy věcí a jevů závislých na lidské schopnosti symbolizace a posuzovaných v extrasomatickém kontextu, překročil rámec kulturní antropologie a v druhé polovině 20. století výrazně ovlivňoval i evropskou teorii kultury.\n\nSoučasná česká kulturologie nepředstavuje pouhé oživení teorie kultury Leslieho Whitea. Pražská kulturologická škola se zformovala na počátku 90. let 20. století na Katedře teorie kultury (kulturologie) Filozofické fakulty Univerzity Karlovy v Praze.\n\nNa budování studijního oboru kulturologie se podíleli jak čeští reprezentanti věd o člověku, společnosti a kultuře, tak vědci, kteří působili na zahraničních univerzitách. Založení kulturologie reflektovalo jednak výraznou domácí potřebu studijního oboru, který by integroval poznatky věd zabývajících se studiem člověka, společnosti a kultury, jednak vývoj analogických věd v zahraničí. Tam je věda o kultuře nejčastěji zahrnována pod zastřešující obor antropologie nebo pěstována pod označením kulturní studie (anglicky: \"cultural studies\").\n\nPrimárním cílem původní české koncepce kulturologie byla reakce na stále větší dezintegraci a diferenciaci vědeckého poznání, nezbytnost nastolení holistické perspektivy při studiu člověka v konkrétním kulturním kontextu a potřeba \"nové syntézy\" poznatků přírodních a společenských věd. Předmětem kulturologie je kultura, která je definována jako systém artefaktů, sociokulturních regulativů a kulturních idejí sdílených a předávaných členy určité společnosti.\n\nNa rozdíl od jednotlivých společenských věd, které studují kulturu izolovaně a v různé rovině abstrakce, se kulturologie pokouší překonat úzkou specializaci a odhalit vnitřní vztahy, které mezi jednotlivými dimenzemi kultury reálně existují. Vychází přitom z předpokladu, že kulturu je možné zkoumat komplementárně na třech základních strukturálních úrovních, které by neměly být vzájemně zaměňovány. Model obecné a aplikované kulturologie představují jedno z možných alternativních řešení integrálního studia sociokulturních jevů. Tato původní česká koncepce odráží celosvětový trend ve vědách o člověku, společnosti a kultuře. Současně je ale nutné přiznat, že se jedná o nesmírně ambiciózní projekt, jehož plná realizace bude ještě vyžadovat rozsáhlou a dlouhodobou pedagogickou a vědecko-výzkumnou činnost.\n\nSoučasným vedoucím katedry kulturologie na FF UK je její spoluzakladatel, přední český antropolog, PhDr. Václav Soukup, CSc.\n\nPrvní rovinu představuje výzkum kultury v atributivním smyslu, jako systému extrasomatických (superorganických, metabiologických, negenetických) prostředků a mechanismů, které motivují, koordinují a realizují lidskou činnost na úrovni lidského rodu.\n\nPředmětem výzkumu je kultura lidstva jako rodový znak - generická kultura, na kterou je pohlíženo jako na nejvýznamnější atribut, jímž se rod \"Homo\" odlišuje od nonhumánních bytostí.\n\nSpecificky lidská, na genetické dědičnosti nezávislá schopnost transmise kulturních artefaktů, sociokulturních regulativů a ideových systémů zajišťuje kulturní kontinuitu. Generická kultura umožňuje nepřetržitou kumulaci lidského poznání, a funguje tak jako negenetická kolektivní paměť lidstva. Kultura jako autonomní superorganická sféra představuje specifický typ organizace a adaptace a podléhá jiným zákonům než svět anorganické a organické přírody.\n\nVýzkum vedený z tohoto zorného úhlu usiluje objasnit specifičnost kultury jako univerzální technologie lidstva . Úkolem kulturologie z tohoto hlediska je stanovit hraniční čáru mezi kulturou a přírodou, zejména mezi specificky lidskou činností a protokulturou nonhumánních primátů. Zvláštní pozornost je věnována také analýze vzájemné podmíněnosti biologické a kulturní dimenze lidské činnosti.\n\nDruhou rovinu výzkumu kulturních jevů představuje studium kultury v distributivním smyslu na úrovni konkrétních kultur, subkultur a kontrakultur. Předmětem výzkumu již tedy není kultura lidstva jako celek (generická kultura), ale konkrétní sociokulturní systémy, které je možné identifikovat v čase a prostoru.\n\nTento přístup vychází z faktu, že generická kultura se aktuálně manifestuje v nesmírné varietě dílčích lokálních kultur, tj. v odlišném způsobu života různých skupin lidí. Studium kultury na úrovni sociokulturních systémů akceptuje fakt kulturního pluralismu a metodologicky se opírá o koncepci kulturního relativismu. Kultury z tohoto hlediska představují jedinečné a unikátní konfigurace artefaktů, sociokulturních regulativů a idejí sdílených a předávaných členy určité společnosti. Jednotlivé kultury je přitom možné studovat jako relativně autonomní, vnitřně strukturované a integrované adaptivní systémy, které se transformují a dále vyvíjejí pod stimulujícím, limitujícím a determinujícím vlivem ekologických, technologických, ekonomických a demografických faktorů.\n\nTřetí rovinu výzkumu kulturních jevů představuje studium kultury na úrovni jednotlivce. Předmětem takto koncipovaných výzkumů je studium mechanismů osvojování si kultury člověkem v procesu socializace a enkulturace a analýza kultury jako determinanty lidského chování a\nprožívání. Zvláštní pozornost je věnována také otázkám individuální tvořivosti, zejména její kognitivní a motivační bázi a vztahu k sociokulturnímu systému. Výzkumný akcent je tedy přenesen z roviny atributivní a distributivní kultury do polohy jednotlivce, který je zkoumán jako tvůrce a produkt kultury.\n\nKulturologie samozřejmě nepopírá, že studium kultury na všech třech úrovních má dlouhou tradici. Paradoxem ovšem zůstává, že výzkumy kulturních jevů na úrovni lidského rodu, sociokulturních systémů a jednotlivce jsou často realizovány izolovaně, bez vzájemné souvislosti. Proto kulturologie usiluje o vybudování nosné teoretické báze, umožňující integraci poznatků, kterých bylo v různých vědách o kultuře dosaženo. Předmětem kulturologie se tak stalo integrální studium kultury na úrovni generické kultury, sociokulturních systémů a osobnostní kultury.\n\nZa základní kulturologické disciplíny, které tvoří jádro obecné kulturologie, je možné označit biokulturologii a filozofii člověka a kultury (studium kultury v atributivním smyslu), sociokulturní antropologii, kulturální a etnické studie, kulturní ekologii, sociologii kultury a dějiny kultury (studium kultury v distributivním smyslu) a psychologii kultury (studium kultury jako determinanty lidské osobnosti).\n\nParalelně s budováním obecné kulturologie byly položeny také základy aplikované kulturologie, která programově využívá kulturologických poznatků v oblasti řízení sociokulturních procesů. V centru zájmu aplikované kulturologie stojí především problematika managementu kultury, animace volného času, tvorby, distribuce a prezentace kulturních hodnot, ochrany kulturního dědictví, fungování kulturních institucí, šíření kultury prostřednictvím masmédií atd. Aplikovaná kulturologie na jedné straně vystupuje jako řada speciálních tematických oblastí, využívající poznatků obecné kulturologie k praktickým účelům, jako je například řízení procesů kulturní změny, na straně druhé představuje badatelskou oblast, která stimuluje další\nrozvoj teorie kultury, neboť umožňuje formulovat a prakticky testovat nové hypotézy, vytyčovat nové problémové okruhy a zdokonalovat metody a techniky kulturologických výzkumů. V průběhu minulého desetiletí byla gnozeologická síla obecné a aplikované kulturologie teoreticky i prakticky testována nejen prostřednictvím akademické výuky, ale i řady dlouhodobých empirických výzkumů lokálních městských kultur, které pražská Katedra teorie kultury (kulturologie) úspěšně realizovala. Metodika aplikované kulturologie byla využita i na výzkumech napříč světadíly, zatím poslední, na kterém se pražská katedra kulturologie přímo podílela, se uskutečnil v přímořském státě Papua Nová Guinea.\n\n\n\n\n\n\n\n"}
{"id": "732000", "url": "https://cs.wikipedia.org/wiki?curid=732000", "title": "Lordhowea insularis", "text": "Lordhowea insularis\n\nLordhowea insularis je druh rostliny z čeledi hvězdnicovité a jediný druh rodu Lordhowea. Je to keř s jednoduchými zubatými listy a bledě žlutými úbory v chocholičnatých květenstvích. Druh se vyskytuje jako endemit výhradně na Ostrově lorda Howa jižně od Austrálie, kde patří mezi běžné rostliny.\n\n\"Lordhowea insularis\" je stálezelený, řídce větvený, až 2 metry vysoký keř. Listy jsou jednoduché, střídavé, lehce sukulentní. Čepel listů je kopinatá až eliptická, na okraji hrubě ostře zubatá, 7 až 11 cm dlouhá a 2,5 až 5 cm široká. Úbory jsou bledě žluté, válcovité, uspořádané v téměř plochých chocholících obsahujících asi 15 až 25 úborů. Zákrov je tvořen zpravidla 8 podlouhle kopinatými listeny. Jazykovitých květů je 5 až 7, trubkovitých asi 10 až 20. Nažky jsou úzce válcovité, 3 až 5 mm dlouhé, opatřené chmýrem tvořeným mnoha jemnými štětinami.\n\n\"Lordhowea insularis\" je endemit roste v otevřených, vlhkých lesnatých oblastech od nížin až do výšky cca 800 m n. m.\n\n"}
{"id": "732001", "url": "https://cs.wikipedia.org/wiki?curid=732001", "title": "Explosions in the Sky", "text": "Explosions in the Sky\n\nExplosions in the Sky (často zkracováno EITS) je americká post-rocková skupina, která svou instrumentální hudbu hraje od roku 1999. V texaském městě Austin ji založili 4 členové a složení zůstává dodnes stejné:\n\nKromě studiových alb, skupina také složila a nahrála soundtrack k filmu Světla páteční noci. Název skupiny v překladu doslova znamená \"Výbuchy na obloze\".\n\n\n"}
{"id": "732003", "url": "https://cs.wikipedia.org/wiki?curid=732003", "title": "Věštecké schopnosti", "text": "Věštecké schopnosti\n\n„Věštecké schopnosti“ (v originále „Visionary“; v původním českém překladu „Předtucha“) je v pořadí sedmnáctá epizoda třetí sezóny seriálu \"\".\n\nO'Brienovo vystavení se radiaci způsobí jeho skoky do několik hodin vzdálené budoucnosti, zatímco stanice Deep Space Nine hostí Romulany i Klingony.\n\nNa stanici přilétá romulanská delegace, která sbírá informace o Dominionu. Mají s ní spolupracovat i důstojníci na Deep Space Nine, kteří s tímto nebezpečím mají nejvíce zkušeností. Kvůli poškození lodi zakotví u stanice navíc i Klingoni, kterým bude oprava chvíli trvat.\n\nNáčelník O'Brien je při opravě vedení plazmatu vystaven radiaci. Doktorem Bashir tvrdí, že bude v pořádku, on ale následkem toho postupně prožije několik časových přesunů, vždy pět hodin do budoucnosti. Přitom je svědkem rvačky v baru, dvakrát své smrti a nakonec i zničení celé stanice. Aby zjistil, co se má brzy přihodit, že dojde k destrukci Deep Space Nine, úmyslně se vystaví ještě větší radiaci. Ta je ale tak vysoká, že náčelník postupně umírá. V budoucnosti tedy kontaktuje tamního O'Briena, který se vrátí zpět, aby komandéru Siskovi sdělil, že kolem stanice obíhá zamaskovaný romulanský válečný pták, který se právě chystá DS9 zničit. Romulané jsou tedy včas odhaleni a stanice i s posádkou zachráněna.\n\nO'Brien také využije svých drobných vědomostí o blízké budoucnosti, aby potrápil ziskuchtivého Quarka.\n\n"}
{"id": "732004", "url": "https://cs.wikipedia.org/wiki?curid=732004", "title": "Visionary", "text": "Visionary\n\nVisionary je kancelářská budova v Praze-Holešovicích, na rohu ulic Plynární a Argentinská, v blízkosti stanice metra Nádraží Holešovice. Budova má k pronájmu 20 000 m² administrativních a 2300 m² maloobchodních prostor. Investorem byla česká pobočka firmy Skanska, od roku 2018 je vlastníkem rakouská firma CA Immo. Za návrhem stojí ateliér Jakub Cigler Architekti.\n\nVýstavba začala v roce 2016. Během ní, v říjnu 2017, vzplanul u rozestavěné budovy stavební materiál. Jednalo se především o uskladnění polystyren a izolaci. Požár zničil část již vybudované fasády do výšky dvaceti metrů. Příčinou byla nedbalost při lepení asfaltové izolace v okolí budovy. V srpnu 2018 došlo k celkovému dokončení a otevření komplexu. Již v červnu 2018 byla budova prodána rakouskému investorovi CA Immo za cenu 68 milionů Eur, přibližně 1,8 miliard korun.\n\nBudova s osmi nadzemními a třemi podzemními podlažími má téměř 23 000 čtverečních metrů kancelářských a maloobchodních ploch, 214 parkovacích stání, open air kino, veřejně přístupnou zahradu s multifunkčním sportovištěm, restauraci, prádelnu, běžeckou dráhu na střeše (jedinou ve střední Evropě) či zázemí pro cyklisty.\n\nOd podzimu se na třech podlažích této budovy rozkládá coworkingové centrum Business Link. Mezi další nájemce k roku 2019 patří WMC či Accenture. Je zde také prodejna potravin, lékárna, malá poliklinika, mateřská škola zřizovaná Městskou částí Praha 7. \n\n"}
{"id": "732005", "url": "https://cs.wikipedia.org/wiki?curid=732005", "title": "Dordrecht", "text": "Dordrecht\n\nDordrecht je město v Nizozemsku, které má rozlohu 99,45 km² a 118 tisíc obyvatel. Nachází se v provincii Jižní Holandsko. V městě jsou početné říční kanály.\n\n\n\n"}
{"id": "732006", "url": "https://cs.wikipedia.org/wiki?curid=732006", "title": "Předtucha (rozcestník)", "text": "Předtucha (rozcestník)\n\nPředtucha může být:\n\n\n"}
{"id": "732007", "url": "https://cs.wikipedia.org/wiki?curid=732007", "title": "Jindřich Čoupek", "text": "Jindřich Čoupek\n\nJindřich Čoupek (2. únor 1918, Brno - 22. září 1942 Mauthausen) byl československý voják a příslušník výsadku Bivouac.\n\nNarodil se 2. února 1918 v Brně. Otec Ondřej byl drobný zemědělec a obecní zřízenec, matka Josefa, rozená Staňková byla v domácnosti. Měl vlastní sestru a nevlastního bratra.\n\nPo absolvování obecné školy a tří tříd školy měšťanské se vyučil obchodním příručím. Po vyučení pracoval jako úředník odbytu. Základní vojenskou službu nastoupil 1. března 1939 u 10. pěšího pluku v Brně. 23. března 1939 byl propuštěn na trvalou dovolenou.\n\nV červnu 1939 společně s bratrancem přešel do Polska. Po prezentaci do československé zahraniční jednotky vstoupil do Cizinecké legie a odplul do Francie. V Cizinecké legii byl prezentován 2. srpna 1939 v Sidi bel Abbes. Po vypuknutí 2. světové války byl\nzařazen k 1. pěšímu pluku československé zahraniční armády, se kterým se účastnil bojů o Francii.\n\nPo pádu Francie byl 27. června 1940 evakuován do Anglie. V hodnosti četaře byl zařazen k 1. pěšímu praporu. Na jaře 1941 absolvoval kurz pro poddůstojníky. Po zařazení do výciku pro plnění zvláštních úkolů absolvoval od 15. srpna do 8. listopadu 1941 základní sabotážní kurz, parakurz a kurz průmyslové sabotáže. Po povýšení na rotného absolvoval doškolovací kurz.\n\nSpolečně s F. Pospíšilem a L. Zapletalem byli vysazeni 28. dubna 1942 u obce Požáry na Křivoklátsku. Přesunuli se do Brna a ukryli se u Čoupkových příbuzných. Zde byl 3. května 1942 zatčen gestapem. Vězněn byl v na bývalé právnické fakultě v Brně, poté v Kounicových kolejích a nakonec v Mauthausenu, kde byl 22. září 1942 bez soudu popraven oběšením.\n\nZa pomoc výsadku byli následně popraveni i čtyři Čoupkovi příbuzní. Od roku 1971 je po nich pojmenována „ulice Čoupkových“ v Brně, ve čtvrti Komín\n\nDne 1. prosince 1945 byl in memoriam povýšen na podporučíka a následně na poručíka pěchoty. Na rodném domě v Brně byla v roce 1946 odhalena pamětní deska.\n\n\n"}
{"id": "732008", "url": "https://cs.wikipedia.org/wiki?curid=732008", "title": "Cheng-jang", "text": "Cheng-jang\n\nCheng-jang ( , pchin-jinem \"Héngyáng\") je městská prefektura v Čínské lidové republice, po Čchang-še druhé největší město provincie Chu-nan. Leží na řece Siang-ťiang a od Čchang-ši, hlavního města provincie, je vzdáleno 160 kilometrů na jih.\n\nCelá prefektura má rozlohu 15 279 čtverečních kilometrů a v roce 2010 v ní žilo přes sedm milionů obyvatel.\n\nVe městě je stanice vysokorychlostní železniční tratě Wu-chan – Kanton. Město je také železničním uzlem klasických železničních tratí: vedou přes něj železniční trať Peking – Kanton a železniční trať Chu-nan – Kuang-si.\n\n"}
{"id": "732009", "url": "https://cs.wikipedia.org/wiki?curid=732009", "title": "Recklinghausen", "text": "Recklinghausen\n\nRecklinghausen je město v Německu. Nachází se ve spolkové zemi Severní Porýní-Vestfálsko ve vládním obvodu Münster v severozápadní části Porúří.\n\nV Recklinghausenu je muzeum ikon, ve kterém je přes 1 000 děl z Ruska, Řecka a Balkánu. Bylo založeno v roce 1956 a je největší galerií ikon v neortodoxním světě.\n\n"}
{"id": "732010", "url": "https://cs.wikipedia.org/wiki?curid=732010", "title": "Les Deux Alpes", "text": "Les Deux Alpes\n\nLes Deux Alpes (známé také jako Les 2 Alpes) je francouzské lyžařské středisko v Alpách, které leží v oblasti \"Isère\", nedaleko města Grenoble.\n\nAreál začíná ve výšce 1 300 m, jeho centrem je městečko, které leží v nadmořské výšce 1 650 m, a dále stoupá až k vrcholu ledovce do výšky 3 600 m. O dopravu se stará 50 vleků a lanovek s přepravní kapacitou 66 000 os/h, které návštěvníky vyvezou na více než 220 km sjezdovek zabírajících plochu přes 430 hektarů.\n\nZ vrcholu je výhled na Mont Blanc.\n\n"}
{"id": "732013", "url": "https://cs.wikipedia.org/wiki?curid=732013", "title": "Cchang-čou", "text": "Cchang-čou\n\nCchang-čou ( , pchin-jinem \"Cāngzhōu\") je městská prefektura v Čínské lidové republice patřící k provincii Che-pej.\n\nCelá prefektura má rozlohu 13 419 čtverečních kilometrů a v roce 2010 v ní žilo přes sedm milionů obyvatel.\n\nCchang-čou leží na východním kraji provincie Che-pej, od Pekingu, hlavního města země, je vzdáleno 180 kilometrů na jih, od velkého přístavního města Tchien-ťinu je vzdáleno 90 kilometrů. Severovýchodní hranicí mu je jihozápadní břeh Pochajské zátoky.\n\nPřes Cchang-čou vede Železniční trať Peking – Šanghaj a také jím prochází Velký kanál.\n"}
{"id": "732014", "url": "https://cs.wikipedia.org/wiki?curid=732014", "title": "Sing-tchaj", "text": "Sing-tchaj\n\nSing-tchaj ( , pchin-jinem \"Xíngtái\") je městská prefektura v Čínské lidové republice patřící do provincie Che-pej.\n\nCelá prefektura má rozlohu 12 486 čtverečních kilometrů a v roce 2004 v ní žilo přes šest a půl milionu lidí.\n\nSing-tchaj leží na jihu provincie Che-pej. Hraničí na severu s prefekturami Š’-ťia-čuang a Cheng-šuej, na východě s provincií Šan-tung, na jihu s prefekturou Chan-tan a na západě s provincií Šan-si.\n\nSing-tchaj byl hlavním městem během části vlády dynastie Šang. Během vlády dynastie Čou zde byl založen stát Sing, od nějž je odvozeno dnešní jméno města. Během Období válčících států byl Sing-tchaj dočasným hlavním městem pro království Čao. V době vlády dynastie Čchin byl Sing-tchaj většinu doby znám jako Sin-tu, ale po bitvě u Ťü-lu v roce 207 před naším letopočtem byl přejmenován na Siang-kuo.\n\nZa vlády dynastií Suej a Tchang byl Sing-tchaj znám pod jménem Sing-čou.\n\nZa vlády dynastií Jüan, Ming a Čching byl znám pod jménem Šun-te-fu.\n"}
{"id": "732021", "url": "https://cs.wikipedia.org/wiki?curid=732021", "title": "Pohřeb nepřítele", "text": "Pohřeb nepřítele\n\nPohřeb nepřítele je osmý díl devatenácté řady amerického animovaného seriálu Simpsonovi.\n\nHomer si koupí novou baterii a k ní dostane přehrávač, díky kterému může přetáčet reklamy a nedívat se na ně. Když se Marge dívá na televizi, z televize jí vyzní, že je nejhorší tím, že se nedívá na reklamy. Marge se tedy začne dívat na reklamy a uvidí reklamu na restauraci, kam by každý z rodiny chtěl. Rodina tam přijede a zjistí, že je to podfuk Leváka Boba. Při soudním sporu Levák falešně zemře a donutí Barta, aby si myslel, že ho zabil on. Bart těžko snáší vinu a tak jde do krematoria k Levákově rakvi. Z rakve vstane Bob a do rakve hodí Barta. Líza s rodinou nakonec Barta zachrání.\n"}
{"id": "732022", "url": "https://cs.wikipedia.org/wiki?curid=732022", "title": "Petr Křivánek", "text": "Petr Křivánek\n\nPetr Křivánek (* 18. března 1970 Brno) je bývalý československý fotbalista, obránce, český reprezentant. Jeho tchánem je bývalý slavný československý basketbalista, trenér a sportovní funkcionář Jan Bobrovský.\n\nOd mládežnických kategorií hrál za Zbrojovku, vyhrál s ní dorostenecký titul v sezoně 1987/88. V lize odehrál celkem 317 utkání a dal 20 gólů, ve druhé lize dalších 21 utkání a 1 gól. Profesionálně hrál jen za Zbrojovku. Jednou nastoupil v reprezenataci – 4. září 1996 při výhře 2-1 nad Islandem. V evropských pohárech nastoupil ke 20 utkáním a dal 1 gól. Byl dlouholetý kapitán Zbrojovky, odehrál za Zbrojovku nejvíc ligových utkání (317), zaznamenal nejvíce ligových gólů jako obránce (20), odehrál nejvíc ligových sezón (14 jako Oldřich Rulc) a nejvíce soutěžních zápasů (asi 400). Jako první hráč samostatné české ligy dosáhl 300 ligových startů v této soutěži. Po skončení prvoligové kariéry působil od léta 2005 v rakouském Unionu Ardagger. Ve své poslední sezoně 2012/13 si v 1. NÖN Landeslize (4. liga) připsal 29 startů a vstřelil 2 branky.\n\n"}
{"id": "732027", "url": "https://cs.wikipedia.org/wiki?curid=732027", "title": "Norberto Puzzolo", "text": "Norberto Puzzolo\n\nNorberto Julio Puzzolo (* Rosario, Argentina, 26. července 1948) je argentinský umělec a fotograf.\n\nStudoval kreslení a malbu v dílně mistra Juana Grela a jedním z jeho učitelů byl malíř Anselmo Piccoli. Od roku 1966 vystavoval samostatně i kolektivně v různých galeriích, muzeích a institucích v rámci své země i v zahraničí. Jeho práce jsou zastoupeny v různých institucích a soukromých sbírkách v tuzemsku i v zahraničí. Mimo jiné jsou to například: Art Institute of Chicago, USA – sbírka Cualla Gabriel, Valencia, Španělsko – Národní muzeum výtvarných umění, Buenos Aires, Argentina – Museo de Bellas Artes, Juan B. Castagnino, Rosario, Argentina.\n\nPracoval jako fotožurnalista a jako ilustrátor v redakci, ilustroval řadu výtvarných knih. Vyučuje fotografii na vysoké škole Instituto Superior de Educación Técnica Nº 18 v provincii Santa Fe. Získal celou řadu ocenění a vítězství. Tvoří a žije v Rosariu.\n\nVýběr důležitých výstav:\n\n\n\n\n"}
{"id": "732032", "url": "https://cs.wikipedia.org/wiki?curid=732032", "title": "Lusotitan", "text": "Lusotitan\n\nLusotitan (\"titán z Lusitánie/Portugalska\") byl rod obřího sauropodního dinosaura z čeledi Brachiosauridae, který žil v období svrchní jury (stupně kimeridž až tithon; asi před 151 až 145 miliony let) na území dnešního západního Portugalska (souvrství Lourinhã, lokalita Atalaia).\n\nFosilie tohoto dinosaura byly objeveny již roku 1947 geologem Manuelem de Matosem, o deset let později pak dostal název \"Brachiosaurus atalaiensis\". Až v roce 2003 však portugalští paleontologové Octávio Mateus a Miguel Telles Antunes stanovili na základě podrobného výzkumu nové rodové jméno, \"Lusotitan\". Typový a jediný známý druh je v současnosti \"L. atalaiensis\". Druhové jméno je odvozeno od názvu lokality, na které byly fosílie tohoto sauropoda objeveny.\n\nFosilní materiál tohoto dinosaura představuje částečně dochovaná kostra bez lebky, obratle však byly objeveny na více místech. Není jisté z kolika jedinců pocházely, proto nebyl stanoven ani holotyp. Fosilie dnes nesou označení MIGM 4798, 4801-10, 4938, 4944, 4950, 4952, 4958, 4964-6, 4981-2, 4985, 8807 a 8793-5. Jedná se celkem o 28 obratlů a další fragmenty postkraniální kostry.\n\nStejně jako příbuzné rody brachiosauridů byl i \"Lusotitan\" obřím čtvernohým býložravcem, spásajícím vysoko rostoucí rostlinnou potravu ve větvích stromů. Jeho přední končetiny byly typicky delší než zadní, jako u všech běžných brachiosauridů. Představoval zřejmě největšího živočicha ve svém ekosystému a v dospělosti zřejmě neměl přirozeného nepřítele. Pouze mláďata snad mohla být ohrožena obřím teropodem torvosaurem, žijícím ve stejném prostředí. Také o něco menší \"Allosaurus europaeus\" mohl představovat hrozbu pro mláďata nebo slabé jedince.\n\n\"Lusotitan\" dosahoval zřejmě rozměrů srovnatelných se severoamerickým brachiosaurem nebo africkým giraffatitanem, žijícími přibližně ve stejné době. Délka lusotitána se pohybovala asi kolem 25 metrů a výška zřejmě přesahovala 12 metrů, možná však i podstatně více. Hmotnost pak lze hrubě odhadnout na 40-50 tun. Tím se tento dinosaurus řadí mezi největší dosud známé evropské dinosaury. Podle amerického badatele Gregoryho S. Paula dosahoval tento sauropod spíše délky 21 metrů a hmotnosti kolem 30 tun.\n\n\"Lusotitan\" se objevuje například v jednom díle trikového dokumentu \"Dinosaur Revolution\", vysílaném na Discovery Channel v roce 2011.\n\n\n"}
{"id": "732038", "url": "https://cs.wikipedia.org/wiki?curid=732038", "title": "Michal Kolomazník", "text": "Michal Kolomazník\n\nMichal Kolomazník (* 20. července 1976 Brno) je bývalý český fotbalista, záložník a útočník, reprezentant.\n\nS fotbalem začínal v Brně. Po vojně ve Znojmě hrál nejvyšší soutěž v Uherském Hradišti. Z Uherského Hradiště se vrátil do FC Boby Brno. Po třech sezónách přestoupil do FK Teplice. V roce 2004 odešel do Německa, kde hrál za Řezno, TSV 1860 Mnichov a SpVgg Unterhaching. Kariéru končil ve druhé lize v Dukle Praha. V české nejvyšší soutěži odehrál 203 utkání a dal 44 gólů. V reprezentaci odehrál v letech 2000 a 2002 3 utkání a dal 1 gól, v reprezentaci do 21 let nastoupil čtyřikrát a dal 2 góly, v reprezentaci do 18 let hrál také čtyřikrát a dal jeden gól. V evropských pohárech hrál za Brno a Teplice 13 utkání a dal 3 góly.\n\n\n\n"}
{"id": "732049", "url": "https://cs.wikipedia.org/wiki?curid=732049", "title": "Marek Zúbek", "text": "Marek Zúbek\n\nMarek Zúbek (* 5. srpna 1975 Žilina) je bývalý český fotbalista a reprezentant, obránce nebo defenzivní záložník.\n\nV roce 1996 zvítězil v české anketě Fotbalista roku v kategorii Talent roku.\n\nS ligovým fotbalem začínal v Brně. Po půlročním působení v Belgii se do Brna vrátil. V roce 2004 hrál půl roku za FC Baník Ostrava. V roce 2005 přestoupil do Jihlavy a po roce do Zlína. Nyní hraje v nižších soutěžích v Rakousku. V české nejvyšší soutěži odehrál 359 utkání a dal 12 gólů. V reprezentaci odehrál v letech 1996 a 1997 3 utkání, v reprezentaci do 21 let nastoupil v letech 1994-1997 devětkrát a v reprezentaci do 18 let hrál v roce 1993 třikrát. V evropských pohárech odehrál 19 utkání. Působí jako trenér u mládeže. Na jaře 2012 po půl roce obnovil hráčskou činnost, pomáhal brněnskému Tatranu Bohunice v moravské Divizi D.\n\n"}
{"id": "732052", "url": "https://cs.wikipedia.org/wiki?curid=732052", "title": "Puttgarden (nádraží)", "text": "Puttgarden (nádraží)\n\nŽelezniční stanice Puttgarden se nachází na severu Německa, je součástí spolkové země Šlesvicko-Holštýnsko ležící u Baltského moře.\n\nPuttgarden je velice důležitý trajektový terminál na ostrově Fehmarn. Leží na trase mezi Německem a Dánskem, směřující přes Fehmarnský průliv v Baltském moři do Rødby na ostrově Lolland v Dánsku. Terminál byl postaven v letech 1961–1963 na staré trase z Německa do Dánska ležící mezi Großenbrode-Gedser, která nahradila v dobách železné opony trasu Rostock-Warnemünde-Gedser. Nová cesta byla otevřena v roce 1963 za přítomnosti Dánského krále Frederika IX. a prezidenta Spolkové republiky Německo Heinricha Lübke, související se slavnostním otevřením Fehmarnsundského mostu spojující německý ostrov Fehmarn v Baltském moři s pevninou u Großenbrode. Trajektová linka z Gedser do Großenbrode, byla nahrazena linkou Puttgarden-Rødby. Tím došlo k výraznému zkrácení jízdní doby mezi Hamburkem a Kodaní. Od dokončení pevného spojení přes Velký Belt v Dánsku, je cesta přes Puttgarden méně používaná vlaky, ale přístav nadále obsluhují trajekty společnosti \"Scandlines\".\n\nV roce 1990 byly z Hamburku do Kodaně nasezeny dánské soupravy IC3. Od prosince 2007 jsou také v provozu německé soupravy ICE řady ICE-TD . Jezdí několikrát denně, každý den s rozšířením trasy do Berlína. Mezi Puttgarden a Rødby převážejí tyto osobní vlaky železniční trajekty. Mnoho trajektů v minulosti přepravujících i vlaky zaniklo s rozvojem letecké dopravy. Zrovna tak přispěla stavba mostů a tunelů. I tak je můžeme potkat i dnes např. mezi Itálií a Sicílií.\n\n"}
{"id": "732053", "url": "https://cs.wikipedia.org/wiki?curid=732053", "title": "Miloš Konvalinka", "text": "Miloš Konvalinka\n\nMiloš Konvalinka (3. ledna 1919 Nové Město na Moravě – 27. listopadu 2000 Brno) byl český dirigent, skladatel a rozhlasový pracovník.\n\nByl synem hudebního skladatele Karla Konvalinky. Základy hudebního vzdělání tak získal v rodině. Absolvoval reálné gymnázium v Brně a vstoupil na brněnskou konzervatoř. Studoval skladbu u Jaroslava Kvapila, dirigování u Quido Arnoldiho a klavír u Františka Schäfera. \n\nPo absolvování konzervatoře působil jako operní dirigent v divadle v Göttingenu. Po skončení 2. světové války byl jednu sezónu korepetitorem a dirigentem v Divadle 5. května v Praze a poté opět jednu sezónu v \"Městském divadle\" v Ústí nad Labem (dnes \"Severočeské divadlo opery a baletu Ústí nad Labem\"). V roce 1948 se stal šéfem opery v Košicích a v letech 1949–1951 působil v Karlových Varech jako hlavní dirigent \"Karlovarského symfonického orchestru\".\n\nV roce 1951 trvale zakotvil v Olomouci. Tři roky byl zástupcem šéfa Moravské filharmonie a současně pracoval jako redaktor vysílání symfonické a komorní hudby v olomouckém rozhlasovém studiu. Řídil rozhlasové nahrávky většiny československých symfonických a komorních orchestrů. Roku 1973 se stal šéfem opery \"Divadla Oldřicha Stibora v Olomouci\" (dnes Moravské divadlo Olomouc).\n\nV roce 1976 odešel do Prahy a v období červen 1976 až prosinec 1979 byl dirigentem a šéfem opery Národního divadla. Od začátku roku 1980 působil jako ředitel hudebního vydavatelství \"Panton\". Pracoval v různých funkcích ve \"Svazu českých skladatelů a koncertních umělců\" a jako host vystupoval na koncertech předních našich i zahraničních orchestrů. Byl často zaměstnán jako dirigent v rozhlasových studiích a vydal na 80 gramofonových nahrávek a na svém kontě má i okolo 30 operních inscenací.\n\nV polovině 80. let odešel do důchodu a odstěhoval se do Brna. K dirigentskému pultu se už vracel jen příležitostně.\n\n\n\n\n\n\n\n\n"}
{"id": "732060", "url": "https://cs.wikipedia.org/wiki?curid=732060", "title": "Missoula", "text": "Missoula\n\nMissoula je město ležící na západě amerického státu Montana. Je sídlem okresu Missoula Country. V roce 2010 žilo ve městě 66 788 obyvatel, v celém okrese pak 109 299 obyvatel. Od roku 1920 Missoula trvale rostla. V roce 2000 se Missoula stala druhým nejlidnatějším městem státu Montana. Od roku 2000 je Missoula třetí nejrychleji rostoucí město ve státě Montana.\n\nMissoula byla založena v roce 1860 jako Hellgate Trading Post, později byla přejmenovála na Missoula Mills (\"Missoula\" podle domorodého označení oblasti a \"Mills\" podle prosperujícího mlýnu a pily, což byl první průmysl v Missoule). Slovo \"Mills\" bylo z názvu odstraněno v názvu v roce 1877.\n\nMissoule se přezdívá \"zahradní město\" podle rozlehlých sadů, které lemovaly periferii města a podle velkých květinových a zeleninových zahrad, které vlastnili Cyrus a William McWhirk, a které tvořily východní vstup do města. Přestože město vzniklo jako obchodní centrum s zemědělským a dřevozpracujícím průmyslem, základem současné ekonomiky Missoule je vzdělávání, státní správa, zdravotnictví, cestovní ruch a služby.\n\nMissoula je univerzitní město, kterému vévodí University of Montana, která vytváří téměř čtvrtinu městské populatce. Missoula je také známa jako rodiště Jeannette Rankin, první ženy, která byla zvolena do amerického kongresu. V Missoule se také nachází největší pivovar státu Montana.\n"}
{"id": "732062", "url": "https://cs.wikipedia.org/wiki?curid=732062", "title": "Ruská zmrzlina", "text": "Ruská zmrzlina\n\nRuská zmrzlina (rusky \"Советское мороженое\", \"sovětská zmrzlina\") se začala vyrábět v Sovětském svazu ve 30. letech 20. století. Jednalo se o smetanovou zmrzlinu v oplatce, která si získala zákazníky i v tehdejším Československu.\n\nRozkvět výroby této zmrzliny nastal v 80. letech 20. století, kdy v SSSR vzniklo 25 nových továren na její výrobu. Zmrzlina byla vyvážena i do zemí východního bloku. \n\nPo společenských změnách v 90. letech začaly ruský trh zaplavovat dovážené mražené výrobky, které byly vyráběny převážně z rostlinných tuků, ale konkurovaly zejména cenou. Ruští výrobci poukazovali na kvalitu své zmrzliny, ale i oni jsou nuceni pod ekonomickým tlakem snižovat obsah tuků.\n\nRuská zmrzlina je v současné době i na pultech českých obchodů, není však dovážená z Ruska, jedná se jen o obchodní název. Nejde však většinou o původní smetanový výrobek, ale o mražený krém vyráběný zejména z vody, cukru a rostlinného tuku.\n\n"}
{"id": "732063", "url": "https://cs.wikipedia.org/wiki?curid=732063", "title": "Sub olea pacis et palma virtutis", "text": "Sub olea pacis et palma virtutis\n\nSub olea pacis et palma virtutis conspicua orbi regia Bohemiae Corona – Melodrama de Sancto Wenceslao (\"Pod olivovníkem míru a palmou ctnosti Koruna česká nádherně září celému světu – melodram o sv.Václavovi\", ZWV 175 (opus č.), je rozsáhlá skladba, napsaná českým barokním skladatelem Janem Dismasem Zelenkou v roce 1723.\n\nRozsáhlý opus zkomponoval Zelenka k příležitosti korunovace císaře Karla VI. českým králem. Skladba byla objednána v roce 1722 pražskými jezuity (bývalými Zelenkovými učiteli), kteří byli pověření přípravou slavnostního programu události, uskutečněné v jejich sídle, pražském Klementinu. Skladatel posléze dílo nacvičil a dirigoval. Byla to jeho jediná návštěva Česka po odchodu do Drážďan a pravděpodobně též jeho jediný obrovský pódiový úspěch, kterého se za svého života v Sasku nedočkal. Skladba byla provedena za přítomnosti královského páru 12. září 1723. Byla pojata grandiózně - kromě osmi vokalistů a orchestru na provedení hry participovalo 142 osob, včetně tanečníků a herců.\n\nSkladba je monumentálním alegorickým dílem, kombinujícím prvky melodramu, oratoria, činohry a soudobé opery, oslavující památku největšího českého světce a patrona země, knížete Václava, jednoho ze zakladatelů českého státu.\n\nLibreto napsal Matouš Zill, člen řádu Tovaryšstva Ježíšova v Praze. Dramatické zpracování začíná bojem mezi princem Václavem a knížetem kouřimským, ve kterém Václav zvítězí aniž by použil meče. Mnoho postav ve hře má alegorický charakter a není koncipována jako příběh.\n\nSkládá se ze tří základních částí, jimž předchází orchestrální předehra \"Sinfonia\", napsaná pro tři skupiny hudebníků: dvě trubky s tympány, dva hoboje s fagotem a smyčcový orchestr, doplněný continuem. Dílo disponuje jak principy soudobých koncertantních skladeb, tak nezbytné polyfonie, avšak v mnoha částech nacházíme celou řadu inovativních prvků, kterými jsou např. užití cella jako sólového nástroje (v části 28 - \"Huc coeli Principes\"), sólový part flétny (v části 33 - \"En duplo sole Czechia\") či závěrečná část č.36 (\"Vos Oriens adoret\"), kde jsou ve fuze kombinovány sbor s bohatou instrumentací orchestru. Ceremoniální charakter skladby je zdůrazněn na mnoha místech četnými fanfárami a bicími nástroji.\n\nDílo reprezentuje nejen vrcholné období barokní éry, ale přesahuje ji svou nápaditostí a novátorskými postupy, jak je pro Zelenkovu tvorbu typické i v mnoha jiných skladbách.\n\nObsazení orchestru je třeba chápat jako původní barokní nástrojové verze: 17 houslí, 7 viol, 5 violoncell 3 kontrabasy, 4 hoboje, 3 flétny, 2 fagoty, 2 přímé flétny, 2 trubky, 1 chalumeau a theorbo, tympány, cembalo a varhanní pozitiv. Vokální obsazení: soprány, 2 tenory, kontratenor, bas a chlapecký sbor.\n\n\n"}
{"id": "732065", "url": "https://cs.wikipedia.org/wiki?curid=732065", "title": "Clinton County (Kentucky)", "text": "Clinton County (Kentucky)\n\nClinton County je okres amerického státu Kentucky založený v roce 1836. Správním střediskem je město Albany. Pojmenovaný je podle guvernéra státu New York v letech 1817–1823 DeWitta Clintona. Leží u hranic se státem Tennessee.\n\n"}
{"id": "732069", "url": "https://cs.wikipedia.org/wiki?curid=732069", "title": "Lambert Šmíd", "text": "Lambert Šmíd\n\nLambert Šmíd (* 9. srpna 1968, Brno) je československý fotbalista, záložník.\n\nV mládežnických kategoriích hrál za TJ Zetor Brno a Zbrojovku Brno. V naší a belgické nejvyšší soutěži odehrál celkem 260 utkání a dal 22 gólů (za Zbrojovku Brno 83 utkání a 6 gólů, za Duklu Praha 12 utkání, za RH Cheb 20 utkání a 4 góly, za FC Vítkovice 14 utkání a v Belgii 134 utkání a 12 gólů). Kariéru končí v nižších soutěžích. V juniorské reprezentaci nastoupil v týmu do 21 let k 9 utkáním, do 19 let k jednomu utkání (2 góly) a v dorosteneckých výběrech odehrál 36 utkání a dal 5 dólů. V Intertoto Cupu odehrál 2 utkání.\n\nPozději působil v nižších soutěžích. V rakouském Poysbrunnu, dále hrál za Palavan Bavory, Sokol Bořetice a momentálně působí ve Slovanu Brno. Na jaře 2008 – spolu s bývalými Zbrojováky Róbertem Kafkou, Petrem Baštařem, Vladimírem Michalem, Pavlem Šustrem a Radimem Vlasákem – vybojoval pro Bořetice krajský přebor jižní Moravy.\n\n"}
{"id": "732070", "url": "https://cs.wikipedia.org/wiki?curid=732070", "title": "Onuce", "text": "Onuce\n\nOnuce (latinsky \"socci\", německy \"Fußlappen\") nebo také ovinky či zavinovačky jsou pruhy látky omotávané kolem chodidel a případně i lýtek, předchůdce dnešních ponožek. Užívaly se jen v chladnějším období, a to všemi vrstvami obyvatelstva. Na českém území jsou doloženy již v období Velké Moravy (u mužů, ženy mají sukně). Ještě do roku 2013 využívala onuce (\"ruské ponožky\") ruská armáda (jako zimní výbavu).\n\n"}
{"id": "732071", "url": "https://cs.wikipedia.org/wiki?curid=732071", "title": "Hodiny (kniha)", "text": "Hodiny (kniha)\n\nHodiny ( \"\") je postmodernistický román Michaela Cunninghama. Vyšel roku 1998 (New York), roku 1999 by oceněn Pulitzerovou cenou, v roce 2002 zfilmován. Do češtiny přeložil Miroslav Jindra.\n\nRomán je literární poctou spisovatelce Virginii Woolfové, popisuje jeden běžný den tří ženských postav (Virginie Woolfová, Paní Dallowayová a Paní Brownová), podobně jako Virginie Woolfová v Paní Dallowayové popisuje jediný den Paní Dallowayové. Původně zamýšlený název Paní Dallowayové byl ostatně „Hodiny“.\nOsudy postav se odehrávají v různých časových rovinách, přesto se dějové linie na konci knihy mírně protnou.\n\nZačíná druhou světovou válkou (rok 1941) a Virginie Woolfová spáchá sebevraždu, utopí se. Napsala dopisy Vanesse (sestra) a Leonardovi (manžel). V tom Leonardově píše, že s ním byla šťastná, ale už nedokáže žít se svou duševní chorobou a tohle východisko pro ni bylo jediným možným řešením.\n\nClarissin příběh je jakousi aluzí k Paní Dallowayové.\nPříběh Clarissy Vaughanové se odehrává v New Yorku koncem 20. století. Clarisse přezdívá „Paní Dallowayová“ její bývalý homosexuální přítel Richard, který je v pokročilém stadiu AIDS. Clarissa je zhruba padesátiletá lesba a žije se svou přítelkyní Sally (naproti tomu Paní Dallowayová si svou lásku k Sally plně neuvědomila a nepřiznala si ji) dala by se označit jako moderní emancipovaná žena, je majitelkou nakladatelství. Clarissa jde koupit květiny na oslavu (stejně začíná i Paní Dallowayová), kterou připravuje pro Richarda, ten má převzít literární cenu (Carrouthrsovu cenu), za svou poezii. Clarissa o Richarda, kvůli jeho nemoci, pečuje. Richard je zahořklý, odmítá převzít cenu, myslí si, že je oceněn jen proto, že je nemocen.\n\nNavštívil ji Louis, profesor herectví a ex-partner Richarda. Když ho opouštěl, tak nasedl na vlak do Madridu, kde několik dnů bezcílně žil, slíbil Clarisse, že přijde na oslavu.\n\nSetkává se se svou, feminismem líznutou, dcerou Julií a její kamarádkou Mary. Své dceři příliš nerozumí, nejsou si příliš blízké.\n\nRichard před slavnostním ceremoniálem spáchá sebevraždu, vyskočí z okna, protože už nechtěl žít jako ubožák a nechtěl se ani účastnit ceremoniálu. Clarissa mu v sebevraždě chtěla zabránit, ale selhala, což si velmi vyčítá.\n\nOsmdesátiletá Laura Brownová navštíví Clarissu, Sally a Julii, kvůli smrti svého syna Richarda (Richieho). Richie o své matce často psal ve své poezii, o tom jak odešla od rodiny, o tom jak se pokusila spáchat sebevraždu. Lauře zemřel manžel na rakovinu, dcera (Richardova sestra) při automobilové nehodě, ale ona pořád žije a pochová svého syna.\n\nS Richardem zemřela i Paní Dallowayová, protože už nežije nikdo, kdo by ji tak říkal, zůstává tak je Clariss Vaughanová.\n\nPříběh Virginie Woolfové je inspirován skutečností, odehrává se na předměstí Londýna (Richmond) v roce 1923. Virginie žije se svým mužem Leonardem a píše Paní Dallowayovou, přemýšlí nad tím, jaký osud ji přichystá, chce třeba, aby spáchal sebevraždu.\nVirginii Navštíví její sestra Vanessa, přijede mnohem dříve, než byly domluvené, což Virginii velmi rozhodilo.\nPo odjezdu Vanessy Virginie touží alespoň na chvíli odjet, v Richmondu „se dusí“ chtěla by opět žít v Londýně. Virginie jde tedy na vlakové nádraží, vlak Londýna ji už ale odjel, při čekání na další spoj ji potká Leonard a Virginie s ním musí zpět domů. Nepřiznala se mu, že chtěla odjet do Londýna, protože Leonard by velmi zuřil. Žijí v Richmondu, kvůli Virginiině psychické chorobě.\n\nLeonard nakonec svolil, k tomu, aby se opět přestěhovaly do Londýna, což udělalo Virginii obrovskou radost.\n\nJejí příběh se odehrává v roce 1949 v Los Angeles. Laura je ženou v domácnosti, před nezajímavým životem utíká k literatuře, čte Paní Dallowayovou, kniha ji naprosto nadchla. Má tříletého syna Richieho a čeká druhé dítě. Její manžel, Dan, má zrovna narozeniny, na jeho oslavu připravuje dort. První upečený dort ji neuspokojil svým vzhledem, tak ho vyhodí a peče druhý dort. Navštíví ji sousedka Kitty, chce, aby pohlídala jejího psa, musí totiž k doktorovi, má nádor v děloze. Kitty ji také přátelsky políbila. Laura se o ni velmi obává.\n\nLaura odjela autem do hotelu, zaplatila si pokoj na celou noc, ale zůstala jen pár hodin a četla si Paní Dallowayovou. Chtěla na chvíli od všeho utéct, chtěla být sama. Nemohla už vydržet v domě s dítětem. Také myslí na Kitty. Svůj „únik“ do hotelu si později velmi vyčítá.\n\nOslava narozeni je hezká, Laura má z oslavy radost a snad je i šťastná, ale připadá si trochu jako „duch“, vnímá svět kolem sebe, ale neangažuje se v něm, připodobňuje si to ke čtení, cítí se být jen pozorovatelkou okolního dění.\n"}
{"id": "732072", "url": "https://cs.wikipedia.org/wiki?curid=732072", "title": "Truckee", "text": "Truckee\n\nTruckee je město v USA. Je součástí okresu Nevada Country ve státě Kalifornie. V roce 2010 zde žilo 16 180 obyvatel, což je o více než 2 000 více, než v roce 2000. Město leží ve vysoké nadmořské výšce 1773 m n. m., proto je zde průměrná roční teplota jen 6,9 °C.\n"}
{"id": "732076", "url": "https://cs.wikipedia.org/wiki?curid=732076", "title": "Jednotná demokratická vlastenecká fronta pro sjednocení země", "text": "Jednotná demokratická vlastenecká fronta pro sjednocení země\n\nJednotná demokratická vlastenecká fronta pro sjednocení země (korejsky \"조국통일민주주의전선\", v českém přepisu \"Choguk t'ongil minju chuŭi chŏnsŏn\", ve zkratce JDVF) je koalice sdružující veškeré oficiálně povolené politické strany a společenské organizace v Korejské lidově demokratické republice. JDVF vznikla 22. července 1946 v Pchjongjangu a původně sdružovala více než 70 spolků a stran z celé Koreje. Po korejské válce se její činnost omezila na území KLDR. Jejím proklamovaným hlavním cílem je mírové sjednocení země a odchod amerických vojsk z Jižní Koreje. \"Vedoucí úlohu\" má v JDVF, stejně jako v celé zemi, Korejská strana práce, existence ostatních politických stran je čistě formální a má spíše navodit pocit demokratičnosti země. Členy JVDF jsou:\n\n"}
{"id": "732077", "url": "https://cs.wikipedia.org/wiki?curid=732077", "title": "Stryj (řeka)", "text": "Stryj (řeka)\n\nStryj ( , ) je řeka ve Lvovské oblasti na Ukrajině. Je 232 km dlouhá. Povodí má rozlohu 3060 km².\n\nPramení ve Východních Karpatech. Teče převážně v úzké dolině. Ústí zprava do Dněstru.\n\nZdroj vody je smíšený. Nejvyšší vodní stav je na jaře. K povodním dochází ve všech zbývajících ročních obdobích. Průměrný průtok vody ve vzdálenosti 17 km od ústí činí 45,2 m³/s maximální dosahuje 890 m³/s. Led se na hladině objevuje od listopadu do dubna, přičemž zamrznutí trvá 2 až 2,5 měsíce.\n\nNa leží města Turka, Stryj a Žydačiv.\n"}
{"id": "732079", "url": "https://cs.wikipedia.org/wiki?curid=732079", "title": "Jinja2", "text": "Jinja2\n\nJinja2 je moderní šablonovací systém pro jazyk Python vycházející ze syntaxe Django. Mezi hlavní výhody patří přehlednost, rozšířitelnost (pomocí filtrů a pluginů), snadnost použití a vysoká rychlost (srovnatelná se šablonovacím systémem Mako). Umožňuje oddělit kód aplikace od její prezentace. Používá kódování Unicode.\n\nPoužití Jinja2 je velmi jednoduché. Pro nahrazování v textových řetězcích můžeme knihovnu vyzkoušet přímo v interaktivním interpretu Pythonu:\n\nPokud jsou šablony uložené v adresáři, je třeba navíc vytvořit objekt prostředí, z něhož se šablony budou používat:\n\nPodoba souboru sablona.html může být následující:\n\nV praxi bývá obvykle šablona oddělena od kódu, jak ukazuje následující jednoduchý příklad generování HTML kódu:\n\nJe-li šablona uložena v souboru codice_1, po zpracování následujícím programem:\n\nJe výsledkem následující HTML kód:\n\n"}
{"id": "732083", "url": "https://cs.wikipedia.org/wiki?curid=732083", "title": "Opelousas", "text": "Opelousas\n\nOpelousas je město ležící v americkém státě Louisiana. Je sídlem okresu St. Landry Parish. V roce 2006 zde žilo 23 222 obyvatel. Při své rozloze 18,4 km je Opelousas nejhustěji osídleným městem ve státě Louisiana.\n\nOpelousas bylo založeno v roce 1720 a je tak třetím nejstarším městem státu Louisiana. Město sloužilo v 18. a 19. století jako hlavní obchodní středisko mezi New Orleans a Natchitoches. Město je centrem hudby zydeco (forma folku s americkými kořeny). Opelousas se přezdívá \"Světové hlavní město koření\", ve městě se vyrábí a prodává mnoho druhů koření a olejů na smažení. Během působení šerifa Cata Douceta v letech 1936-1940 a 1952-1968 byla část Opelousas, kolem silnice 190, rájem gamblerství a prostituce.\n"}
{"id": "732084", "url": "https://cs.wikipedia.org/wiki?curid=732084", "title": "Sociálně demokratická strana Koreje", "text": "Sociálně demokratická strana Koreje\n\nSociálně demokratická strana Koreje (korejsky \"조선사회민주당\", \"Chosŏn Sahoeminjudang\"; ve zkratce SDSK) je jedna ze tří oficiálně povolených politických stran v Korejské lidově demokratické republice. Strana se definuje jako \"demokratická politická strana sdružující dělníky, řemeslníky, rolníky a také křesťany provádějící vlasteneckou socialistickou politiku s ohledem na historická a národní specifika Koreje\". Ve skutečnosti je plně kontrolována vedoucí Korejskou stranou práce. Existence SDSK je spíše formální a má navodit pocit demokratičnosti země. Strana je součástí Jednotné demokratické vlastenecké fronty pro sjednocení země. SDSK má 30 000 členů \"(r. 2002)\", předsedou je Kim Jong De. Strana vznikla 3. listopadu 1945 jako Demokratická strana Koreje, současný název nese od roku 1981.\n"}
{"id": "732088", "url": "https://cs.wikipedia.org/wiki?curid=732088", "title": "Antipedagogika", "text": "Antipedagogika\n\nAntipedagogika je označení pro výchovné směry a hnutí od 70. let 20. stol., které odmítají pedagogický totalitarismus a radikálně kritizují necitlivé zásahy do vývoje dítěte, drezírovaní, nucení, přetěžování dítěte, ohrožování rozvoje jeho přirozených potencí, vyvolávání úzkosti, traumatizování nadměrnou péčí nebo nezájmem a pod.\n\nPojem antipedagogiky zavedl v polovině 70. let 20. stol. Ekkehart von Braunmühl jako alternativu k tradiční pedagogice a jako výzvu přestat s vychovávánim.\n\nZáklad pedagogického řízení vidí antipedagogika v nenávisti k dětství.\n\nDítě se podle antipedagogiky nemá vychovávat, ale podporovat, rozvíjet. Výchovu - pokud už se vůbec pužije tento termín - chápe antipedagogika jako svobodný styk mezi subjekty (freiheitlicher Umgang zwischen Subjekten); je třeba opustit manipulaci a začít reflektovat vlastní a nové možnosti dítěte.\n\nAntipedagogika obhajuje možnosti spontánního sebeurčení bez předběžného cizího zásahu: organizované sebeurčení je pouze subtilní forma cizího určování. Já (das Selbst) chápe antipedagogika jako počáteční danost, která se sama od sebe osvobozuje od zásahů pedagogických expertů. Nátlak a lhostejnost vůči dětem třeba překonat podle antipedagogiky přátelstvím s nimi a vytváření společnosti přátelské vůči dětem.\n"}
{"id": "732090", "url": "https://cs.wikipedia.org/wiki?curid=732090", "title": "Jegor Gajdar", "text": "Jegor Gajdar\n\nJegor Gajdar (; 19. březen 1956, Moskva, SSSR, RSFSR – 16. prosinec 2009, Odincovský rajón, Moskevská oblast) byl sovětský a ruský ekonom a politik, od 15. června 1992 do 14. prosince 1992 úřadující premiér Ruské federace. Byl hlavním ideovým tvůrcem ekonomických reforem začátku devadesátých let v Rusku. V letech 1991–1994 byl ministrem, půl roku předsedou vlády. Pod jeho vedením došlo k liberalizaci cen, změně daňového systému, liberalizaci zahraničního obchodu a byla zahájena privatizace. Byl zahájen přechod od plánovaného hospodářství k tržní ekonomice.\n\n\n\nI po odchodu z vlády si Gajdar udržoval dostatečný politický vliv a byl dokonce neoficiálním poradcem prezidenta Putina, i když na druhé straně dokázal být jeho značným kritikem.\n\nOsudový okamžik v životě Gajdara nastal v pátek 24. listopadu 2006 v irském Dublinu, kde se zúčastnil ekonomického fóra, na kterém měl přednášet. Po hotelové snídani se začal cítit velmi špatně. Irští lékaři mu museli poskytnout ošetření a jeho stav označili jako životu nebezpečný. Nedokázali přesně určit, o jakou chorobu se jedná, za nejpravděpodobněji označili podezření z otravy neznámou toxickou látkou. O dva dny později po návratu domů byl na krátkém pozorování na moskevské klinice. Z nemocnice ho lékaři propustili v následující den pondělí 27. listopadu s tím, že se cítí docela dobře, ale nechávají ho pod lékařským dohledem.\n\nZdravotní stav Jegora Gajdara se už nikdy výrazně nezlepšil a 16. prosince 2009 v časných ranních hodinách ve svém bytě nedaleko Moskvy zemřel. Jako příčina smrti byla uvedena krevní sraženina.\n\n"}
{"id": "732095", "url": "https://cs.wikipedia.org/wiki?curid=732095", "title": "Petr Kocman (fotbalista)", "text": "Petr Kocman (fotbalista)\n\nPetr Kocman (1. srpna 1970 Brno – 9. prosince 2009 Dálnice D1 u Kývalky) byl český fotbalový záložník. Jeho otec Pavel Kocman a strýc Zdeněk Kocman byli rovněž prvoligovými fotbalisty.\n\n\nOdchovanec Zbrojovky Brno, dorostenecký mistr 1987/88. V 1. lize za ni odehrál 170 utkání a vstřelil 7 gólů, ve druhé lize za Brno odehrál 21 utkání a dal 1 gól. V evropských pohárech odehrál 11 utkání. Po skončení profesionální kariéry hrál v nižších soutěžích za Rosice a ve Zbrojovce působil jako trenér mládeže a fotbalový funkcionář.\n\nZemřel na dálnici, když jej při výměně kola srazil kamion. Na jeho počest se koná fotbalový Memoriál Petra Kocmana.\n\n"}
{"id": "732103", "url": "https://cs.wikipedia.org/wiki?curid=732103", "title": "Čeondoistická strana Ch'ŏngu", "text": "Čeondoistická strana Ch'ŏngu\n\nČeondoistická strana Ch'ŏngu (korejsky \"조선천도교청우당\", v českém překladu \"Strana mladých přátel nebeské cesty\") je jedna ze tří oficiálně povolených stran v Korejské lidově demokratické republice. Strana vznikla 8. února 1946 v Soulu jako politické hnutí korejské sekty Nebeská cesta, o dva roky později již měla okolo 200 000 členů. Část členstva odmítající spolupráci s komunisty ze strany v roce 1948 vystoupila a založila ilegální organizaci \"Společnost přátel dobrých duchů\", která během korejské války bojovala proti Severokorejcům. Zbytek strany přesto dál existoval i po konci války v KLDR. Roku 1958 bylo celé vedení uvězněno, čímž ještě poklesl vliv strany. V současné době má Čeondoistická strana Ch'ŏngu 10 tisíc členů, předsedou je Rju Mi Jong, součást Jednotné demokratické vlastenecké fronty pro sjednocení země. Strana se definuje jako \"politická strana rolníků vyznávajících čeondoismus ostře vystupující proti imperialismu a účastnící se díla budování silného demokratického státu postaveném na myšlence služby vlasti a štěstí lidu. Strana před sebe staví úkol vybudovat šťastnou zemi, kde žijí její obyvatelé ve spokojenosti, vzájemné harmonii, kde prosperuje národní hospodářství a vzkvétá národní kultura.\" Ve skutečnosti je strana plně pod kontrolou vedoucí Korejské strany práce. Její existence je spíše formální a má vytvořit zdání demokratičnosti země.\n"}
{"id": "732109", "url": "https://cs.wikipedia.org/wiki?curid=732109", "title": "Saldenburg", "text": "Saldenburg\n\nSaldenburg je obec v německé spolkové zemi Bavorsko, v zemském okrese Freyung-Grafenau ve vládním obvodu Dolní Bavorsko. V roce 2011 zde žilo 1 911 obyvatel.\n"}
{"id": "732116", "url": "https://cs.wikipedia.org/wiki?curid=732116", "title": "Kimirsenský socialistický svaz mládeže", "text": "Kimirsenský socialistický svaz mládeže\n\nKimirsenský socialistický svaz mládeže (korejsky \"김일성사회주의청년동맹\") je mládežnická organizace v Korejské lidově demokratické republice, obdoba československého SSM. Dle oficiálních severokorejských zdrojů má svaz 8 milionů členů: 5 milionů \"mládeže\" od 14 do 30 let a 3 miliony pionýrů. Organizace je považována za zdroj budoucích kádrů vedoucí Korejské strany práce. Navazuje na Komunistický svaz mládeže Koreje, který vznikl roku 1927. Současné jméno nese od roku 1996. Kimirsenský socialistický svaz mládeže je součástí Světové federace demokratické mládeže a Jednotné demokratické vlastenecké fronty pro sjednocení země.\n"}
{"id": "732120", "url": "https://cs.wikipedia.org/wiki?curid=732120", "title": "Luboš Přibyl", "text": "Luboš Přibyl\n\nIng. Luboš Přibyl (* 16. října 1964 Pardubice) je bývalý český fotbalový brankář. Jeho bratrancem je Martin Pulpit.\n\nV mládežnických kategoriích hrál za VCHZ Pardubice. V lize působil ve Slávii Praha, na vojně v RH Cheb. Po vojně se vrátil do Slávie a do roku 1991 do roku 1994 chytal za SK Sigma Olomouc. Od roku 1994 do roku 2002 chytal za Zbrojovku Brno (FC Boby Brno / FC Stavo Artikel Brno). Kariéru končil v AFK Chrudim a FC Hradec Králové. V naší nejvyšší soutěži odchytal 348 utkání, z toho 107 s nulou. V evropských pohárech nastoupil jedenáctkrát, z toho třikrát vychytal čisté konto. V mládežnických reprezentacích odehrál 29 utkání, jednou nastoupil za reprezentační B-tým. Po skončení aktivní kariéry působí jako trenér brankářů.\n\nPočtem prvoligových sezon odchytaných v dresu Zbrojovky Brno (Boby/Stavo Artikel/1. FC) vyrovnal rekord Josefa Hrona (9). V počtu prvoligových zápasů i čistých kont je ve zbrojovácké historii druhý (224/68) za Josefem Hronem (246/75)\n\n"}
{"id": "732133", "url": "https://cs.wikipedia.org/wiki?curid=732133", "title": "Artefakt (výtvarné umění)", "text": "Artefakt (výtvarné umění)\n\nArtefakt ve výtvarném umění je smyslově konkrétní výtvor, u kterého je termínem zdůrazňován vedle záměrnosti prvek uměleckosti. Označuje díla z pomezí umění, u nichž není přiřazení do umění zcela jednoznačné z hlediska dobového estetického a uměleckého vědomí, platné klasifikace umění, kulturních a uměleckých tradic, vžité hodnotové soustavy apod. \n\n"}
{"id": "732135", "url": "https://cs.wikipedia.org/wiki?curid=732135", "title": "Christian Dior", "text": "Christian Dior\n\nChristian Dior (21. ledna 1905 Granville, Francie – 24. října 1957 Montecatini, Itálie) byl jedním z nejvlivnějších francouzských i světových módních návrhářů.\n\nNarodil se v Normandii, ve městě Granville, do rodiny obchodníka s hnojivy. Později studoval mezinárodní vztahy a diplomacii, ale po škole se začal živit jako galerista. Až v roce 1946 Christian Dior s pomocí textilního magnáta Marcela BOUSSAC založil v Paříži svůj módní dům. Za 12 let se mu podařilo rozšířit své podnikatelské aktivity do dalších 15 zemí a zaměstnat více než 2 000 lidí.\n\nDior je především známý pro svůj „New Look“, který uvedl v roce 1947. Ve svých módních kreacích zdůrazňoval ženskost. Jeho šaty měly úzká ramena, zúžený pas, zdůrazněná prsa a dlouhou, širokou sukni. \"New Look\" znamenal revoluci v dámském odívání a opět udělal z Paříže centrum světové módy. Značka Christian Dior se stala synonymem pro klasickou eleganci, nastiňující ženskost a krásu. V roce 1953 byl u Diora zaměstnaný mladý Francouz Yves Saint Laurent jako jeho asistent.\n\nDiorův život byl poznamenán hektickým životním stylem, neustálými hádkami a konflikty s jeho rodinou pro jeho homosexualitu. Špatné vztahy měl zejména se svým bratrem Raymondem, který ho již v dětství tyranizoval zavíráním do tmavého sklepa. Christian měl v oblibě svou neteř, Raymondovu dceru Françoise. Z té se však stala nadšená přívrženkyně nacismu a obviňovala Diorovy židovské manažery ze spiknutí proti jejímu strýci. Podle francouzského dědického práva měl po Diorově smrti (protože neměl děti ani žijící rodiče) jeho majetek dědit jeho bratr, ale po hádkách s Raymondem i Françoise se Dior rozhodl svou rodinu vydědit.\n\nChristian Dior zemřel na dovolené v Itálii, v dvaapadesáti letech na srdeční selhání. Po jeho smrti se Yves Saint Laurent stal uměleckým ředitelem jeho módního domu a zachránil ho před krachem.\n\nJméno Christiana Diora nese i jedna z největších společností vyrábějících módní oblečení – Christian Dior S. A. Společnost vlastní divizi \"Christian Dior Couture\", která vyrábí jedny z nejžádanějších produktů \"haute couture \", ale i konfekci \"(prêt-à-porter)\", doplňky, kosmetiku a parfémy. Součástí společnosti je i divize \"Dior Homme\" vyrábějící pánskou konfekci.\n\nChristian Dior SA provozuje celkem 160 butiků po celém světě, a v blízké budoucnosti plánuje otevřít další. Mimo jiné je držitelem 42,5% podílu ve společnosti LVMH, která je považována za giganta v oblasti luxusních výrobků. Sídlo společnosti je v Paříži.\n\nChristian Dior se zapsal do srdcí lidí svou výjimečností, citem pro módu a také vůněmi. Jeho první vůni inspirovala první módní kolekce, která vznikla v roce 1947, při níž jej inspirovaly jeho milované květiny. Úspěch této kolekce předurčil vznik první vůně – Miss Dior. Diorovým přáním bylo vytvořit vůni, která by voněla láskou, ale nevěděl, jak by ji pojmenoval. Inspirací se mu stala jeho sestra, která za ním přišla do nově otevřeného salonu a tehdy Mitza Bricardová vykřikla: „Podívejte, tam přichází Miss Dior! Miss Dior! Tak se bude jmenovat první parfém!“\n\nDalší vůní, v pořadí druhou, byla vůně Diorama, která vznikla o dva roky později a pro značku Dior ji vytvořil Edmond Roudnitska. Převrat ve světě vůní nastal v roce 1953, kdy Edmond Roudnitska vytvořil pro Diora opět novou vůni – Eau de Cologne Fraiche, která byla první unisex vůní v dějinách.\n\nSnem Diora byla vůně, která by byla založena na vůni konvalinek. Tak se i stalo, a novou vůní Diora se stala Diorissimo.\n\n60. léta přinesla poprvé kompletní péči pro pány – Eau Sauvage, která obsahovala kromě parfému i vodu před a po holení, pudr, balzám a mýdlo.\n\nRoku 1972 vznikla nová květinová vůně Diorella.\n\nKoncem 80. let Dior objevil kouzlo orientální vůně Dioressence, která byla určena pro smyslné, podmanivé ženy. V roce 1980 představil Dior druhou pánskou vůni Jules.\n\nRok 1985 – společnost se rozhodla o inovaci – nový flakon, nové jméno – a tak vznikla vůně Poison. Úspěch Poisonu byl globální a tak pokračování na sebe nenechalo dlouho čekat – k Poisonu přibyly Tendre Poison, Hypnotic Poison, Pure Poison a Midnight Poison. Ambice se projevily brzy, a tak se v roce 1988 zrodila další pánská vůně – Fahrenheit. V roce 1991 přišla na trh nová vůně pro ženy Dune, která v sobě ukrývala harmonii s přírodou, květinovou a mořskou kompozici.\n\nKonec dvacátého století znamenal návrat k původním hodnotám, a v tomto období se představila nová vůně, asi ta nejznámější – J'adore. Dalším projektem při kolekci rtěnek Dior Addict se stala vůně Dior Addict. V Queen of the Night, která následovala po Dior Addict, se spojuje jamajský květ s kaktusy, doplněné o jemnou vanilku. Tato kompozice propůjčila parfému jedinečnost.\n\nVýročí narození Christiana Diora se stala vhodnou příležitostí ke znovuzrození Miss Dior s novým názvem Miss Dior Chérie.\n\n"}
{"id": "732141", "url": "https://cs.wikipedia.org/wiki?curid=732141", "title": "Římskokatolická farnost Melč", "text": "Římskokatolická farnost Melč\n\nŘímskokatolická farnost Melč je územní společenství římských katolíků s farním kostelem svatého Antonína Paduánského v Melči.\n\n\n\n"}
{"id": "732143", "url": "https://cs.wikipedia.org/wiki?curid=732143", "title": "Ruhpolding", "text": "Ruhpolding\n\nRuhpolding je obec v zemském okresu Traunstein v německé spolkové zemi Bavorsko. Žije zde obyvatel. Obec leží v Alpách 90 km jihovýchodně od Mnichova a 30 km západně od rakouského Salcburku. První zmínka o Ruhpoldingu je z roku 1193.\n\nRuhpolding je znám biatlonovým střediskem zvaným Chiemgau-Arena ležícím 5 km jižně od centra obce. Každoročně se zde pořádají závody světového poháru a v letech 1979, 1985, 1996 a 2012 se zde konalo také biatlonové mistrovství světa.\n\nEkonomika obce je založená na turistice a sportu. Kromě biatlonu jsou zde provozovány golf, horská kola, střelba, muškaření, lyžování a další.\n"}
{"id": "732146", "url": "https://cs.wikipedia.org/wiki?curid=732146", "title": "Římskokatolická farnost Moravice", "text": "Římskokatolická farnost Moravice\n\nŘímskokatolická farnost Moravice je územní společenství římských katolíků s farním kostelem svatého Filipa a Jakuba v Moravici.\n\n\n"}
{"id": "732149", "url": "https://cs.wikipedia.org/wiki?curid=732149", "title": "Praha - Karlovy Vary - Praha", "text": "Praha - Karlovy Vary - Praha\n\nPraha - Karlovy Vary - Praha je název jednorázového cyklistického závodu (tzv. klasiky), nejstaršího, nejdelšího a nejznámějšího v Čechách.\n\nPrvní ročník se uskutečnil v roce 1921. Jezdí se tradičně na závěr sezóny, v září nebo říjnu. Délka závodu se v závislosti na dílčích změnách trasy pohybuje okolo 260 km. Nejčastějším vítězem je Jan Veselý - osmkrát. V devadesátých letech, kdy mohli čeští cyklisté startovat v zahraničí, prestiž závodu klesala, až byl nakonec zrušen. V roce 2005 byla tradice obnovena pod patronátem UCI. Ročník 2011 se neuskutečnil na protest proti tomu, že závod nebyl zařazen do elitní kategorie, později se závod nekonal kvůli sporům pořadatelů s Českým cyklistickým svazem.\n\nO náročnosti závodu svědčí následující úryvek ze \"Zlaté knihy cyklistiky\":\n\n\nhttp://www.cyklovary.cz\n"}
{"id": "732153", "url": "https://cs.wikipedia.org/wiki?curid=732153", "title": "Římskokatolická farnost Radkov", "text": "Římskokatolická farnost Radkov\n\nŘímskokatolická farnost Radkov je územní společenství římských katolíků s farním kostelem Narození Panny Marie v Radkově.\n\n\n"}
{"id": "732154", "url": "https://cs.wikipedia.org/wiki?curid=732154", "title": "Kutnar", "text": "Kutnar\n\nPříjmení Kutnar nosí tyto osobnosti:\n\n\n"}
{"id": "732157", "url": "https://cs.wikipedia.org/wiki?curid=732157", "title": "Boeing X-20 Dyna-Soar", "text": "Boeing X-20 Dyna-Soar\n\nBoeing X-20 Dyna-Soar byl jednomístný raketoplán vyvíjený společností Boeing pro letectvo Spojených států amerických. Program vývoje raketoplánu Dyna-Soar vznikl v říjnu 1957 sjednocením studií a projektů Brass Bell, RoBo a HYWARDS. Základem projektu byla koncepce orbitálního bombardéru Eugena Sängera. Stroj měl schéma orbitálního letounu a měl být opakovaně použitelný. Vynášen měl být různými modifikacemi rakety Titan. Připravovalo se několik modifikací – orbitální bombardér, fotoprůzkumník, stíhač družic. Předpokládalo se provedení testů v atmosféře, suborbitálních letů a letů na oběžné dráze Země. Ministr obrany USA Robert McNamara v prosinci 1963 program zrušil a uvolněné prostředky věnoval na vývoj vojenské orbitální stanice MOL.\n\nNa projektu orbitálního bombardéru začal pracovat konstruktér Eugen Sänger už ve 30. letech 20. století v Německu. Znova projekty raketových kosmoplánů s vojenským určením – bombardérů či průzkumníků – rozběhlo začátkem 50. let letectvo Spojených států amerických. Od roku 1952 společnost Bell pracovala na projektu Bomi, později Brass Bell; od roku 1955 v programu RoBo společnosti Convair, Douglas a North American zkoumaly možnost vývoje bombardovacího raketoplánu. Roku 1956 letectvo zahájilo program Hywards (\"HYpersonic Weapons Research and Development Supporting system\").\nV říjnu 1957, pod dojmem startu sovětského Sputniku 1, letectvo sjednotilo programy Brass Bell, RoBo a Hywards a určilo požadavky na „nadzvukový kluzákový raketový zbraňový systém“ (\"Hypersonic Glide Rocket Weapon System\"): nejdříve měl být postaven výzkumný kluzák k ověření letových vlastností stroje (Dyna-Soar I), pak suborbitální průzkumný letoun (Dyna-Soar II, víceméně bývalý Brass Bell) a ve třetí fázi orbitální bombardér (Dyna-Soar III, dříve Robo). Navzdory náskoku společnosti Bell získal v červnu 1959 kontrakt na vývoj a postavení kosmoplánu Boeing. Roku 1959 byla vybrána i nosná raketa – Titan.\n\nV dubnu 1960 byla pro lety na X-20 sestavena skupina sedmi astronautů – civilisté Neil Armstrong, Bill Dana a Milt Thompson, důstojníci letectva Henry Gordon, Pete Knight, Russell Rogers a James Wood. V létě 1962 Armstrong a Dana odešli, náhradou přišel z letectva Albert Crews.\n\nPrvní maketa byla vystavena v roce 1962 na Air Force Association convention v Las Vegas. Bylo postaveno několik maket stroje a provedena řada předběžných studií. Astronauti strávili přes osm tisíc hodin na trenažérech a letadle-analogu X-20. První bezpilotní letové zkoušky byly uskutečněny v roce 1963. První pilotovaný let byl plánován na rok 1966. Zvažovala se možnost spojení s vojenskou orbitální stanicí MOL.\n\nNicméně ministerstvo obrany dospělo k názoru, že vojenskou přítomnost v kosmu zajistí mnohem levněji a rychleji účast v programu Gemini v kombinaci s vojenskou orbitální stanicí MOL. Navzdory odporu letectva ministr obrany Robert McNamara program Dyna-Soar zrušil v prosinci 1963. Skupina astronautů byla rozpuštěna.\n\nV době zrušení programu zbývaly do prvního letu tři roky, během kterých mělo být vynaloženo 375 miliónů dolarů k již utraceným 410 miliónům.\n\n\n\n"}
{"id": "732159", "url": "https://cs.wikipedia.org/wiki?curid=732159", "title": "Chris O'Neilová", "text": "Chris O'Neilová\n\nChristine „Chris“ O'Neilová (* 19. března 1956, Newcastle, Nový Jižní Wales) je bývalá australská profesionální tenistka, vítězka dvouhry na Australian Open z roku 1978, poslední Australanka, která tento grandslam vyhrála. Na okruhu WTA vyhrála také pět titulů ve čtyřhře.\n\nStala se první nenasazenou hráčkou v otevřené éře, jež vyhrála Australian Open. Tento výkon pak zopakovala Serena Williamsová, která jako nenasazená a 81. tenistka světového žebříčku zvítězila na tomto grandslamu v roce 2007.\n\nSpolu s Evonne Goolagongovou jsou jedinými tenistkami, které na úvodním grandslamu sezóny získaly tituly jak v juniorské dvouhře (1973, O'Neilová), tak v ženské dvouhře.\n\nV roce 2007 spolu s bratry Keithem a Williamem převzali záštitu nad tenisovým areálem Morisset Sports & Tennis Centre v rodném Newcastlu, který byl následně přejmenován na \"O'Neil School of Tennis\".\n\n"}
{"id": "732160", "url": "https://cs.wikipedia.org/wiki?curid=732160", "title": "Subgenomická mRNA", "text": "Subgenomická mRNA\n\nSubgenomická mRNA je součástí replikačních strategií virů Arterivirus, Coronavirus, Togavirus, Calicivirus a Astrovirus. Vzniká transkripcí části negativního řetězce, takže je identická s částí pozitivního řetězce, původního templátu. Slouží jako mRNA pro translaci strukturních proteinů těchto virů. Těchto subgenomických mRNA vzniká z jednoho původního templátu celá řada, může tak proto vznikat řada odlišných proteinů. Tento systém vznikl ke komprimaci potřebné genetické informace nesené virem.\n\nMezinárodní zkratka pro tento druh ribonukleové kyseliny je sgRNA.\n"}
{"id": "732166", "url": "https://cs.wikipedia.org/wiki?curid=732166", "title": "Kostel svatého Vavřince (Domažlice)", "text": "Kostel svatého Vavřince (Domažlice)\n\nŘímskokatolický kostel svatého Vavřince (někdy uváděn jen jako kaple) je známý poutní kostel, nacházející se na Veselé hoře asi 2,5 kilometru jihozápadně od Domažlic. Zdejší poutní místo se lidově nazývá Svatý Vavřineček. Chrám je chráněn jako kulturní památka.\n\nPodle pověsti nechal první kapli na tomto místě postavit kníže Boleslav I. na památku vítězství nad Maďary, kteří po porážce na Lešském poli v roce 995 utíkali do šumavských lesů (k bitvě na Lechu došlo ve svátek sv. Vavřince). Doložena je však až kaple postavená v souvislosti s požárem, který postihl Domažlice v červnu 1683. Domažličtí radní slíbili, že pokud se požár nerozšíří, vybudují na tomto místě kapli ke cti sv. Vavřince. Svůj slib sice nesplnili, kapli však později nechala postavit manželka mydlářského mistra Zuzana Veselá, která pro stavbu poskytla i pozemky, z vděčnosti svatému Vavřinci za vyléčení z depresí. Výstavba byla započata v roce 1685, k vysvěcení kaple došlo 10. srpna 1695. Podle tradice dostala hora po donátorce kaple název Veselá hora. Později kaple začala chátrat, až byla v roce 1761 zcela uzavřena. Její přestavbou a rozšířením na náklady města vznikl následně barokní kostelík, vysvěcený v roce 1775. V rámci reforem Josefa II. byl však již roku 1788 zrušen, prodán v dražbě a využíván nadále jako stodola.\n\nV roce 1810 proběhla jeho vnější i vnitřní oprava, ale teprve po další opravě v roce 1851 byl znovu vysvěcen. Od té doby se k němu každoročně konala pouť, která se postupem času stala nejvýznamnější poutí na Chodsku a zastínila i další dvě domažlické pouti, svatojánskou a mariánskou. Atmosféru zdejších svatovavřineckých poutí zachytili ve svých dílech i mnozí spisovatelé jako Jindřich Šimon Baar, Jaroslav Vrchlický nebo Teréza Nováková. V roce 1917 byly zrekvírovány dva kostelní zvony pro válečné účely; ve 20. letech 20. století byly nahrazeny novými zvony „Vavřinec“ a „Anna“, ty pak byly zrekvírovány v roce 1942.\n\nTéměř celonárodní událostí se stala pouť v roce 1939 (13. srpna), kdy se do Domažlic podle úředních odhadů sjelo kolem 120 tisíc lidí z celých Čech i Moravy, přivezených desítkami zvláštních vlaků a tisíci automobilů, a pouti se zúčastnila také řada představitelů české kultury, například Josef Hora, Karel Hašler, Jiří Mucha, František Kocourek a Julius Fučík. Jednalo se o největší z poutí, na nichž Bohumil Stašek v létě 1939 ve svých kázáních demonstroval odpor českého národa proti německé okupaci. Pouť vyvrcholila emotivní přísahou přítomných poutníků, že svou vlast nikdy neopustí a nezradí. Po skončení druhé světové války byla tradice poutí obnovena; v roce 1945 (12. srpna) při ní opět kázal Bohumil Stašek, který se krátce předtím vrátil z Dachau, a to za účasti asi 80 tisíc poutníků. V roce 1947 vedl poutní bohoslužbu pražský arcibiskup Josef Beran.\n\nPoutě se zde konaly až do roku 1949, poté byly komunistickým režimem opět zakázány. Jako jejich náhrada začaly být pořádány akce estrádního charakteru – v roce 1951 při příležitosti výročí bitvy u Domažlic, v následujících letech v podobě dožínkových slavností. Jejich návštěvnost však postupně klesala. Od roku 1955 se namísto pouti konala každoročně přehlídka českých folklórních souborů s názvem Chodské slavnosti. K potlačení náboženského charakteru svátku byl jejich termín od roku 1963 přesunut na červencový Den pohraniční stráže. V letech 1968 až 1969, kdy se poutě opět mohly uskutečnit, celebroval poutní mši na Veselé hoře českobudějovický biskup Josef Hlouch a součástí pouti byly i Chodské slavnosti. Normalizace přinesla opětovný zákaz poutí a pokračující Chodské slavnosti získaly politický podtext, kterého se začaly postupně zbavovat až v 80. letech 20. století, kdy se mohly více zaměřit na národopis.\n\nV roce 1990 byly svatovavřinecké poutě opět obnoveny a postupně se staly největší církevní událostí na Chodsku. Jejich součástí jsou i pokračující Chodské slavnosti, které se začátkem 90. let 20. století potýkaly s přechodným poklesem návštěvnosti v souvislosti s menším zájmem veřejnosti o národopis. Při pouti v roce 1990 byla na Vavřinečku odhalena pamětní deska Msgre. Staškovi. Poutní mše, které se od roku 1992 konají vždy dvě (v sobotu i v neděli), sloužili například Giovanni Coppa (1994, 1995, 1996, 1997 a 1999), Karel Otčenášek (2002), Karel Herbst (2003), František Hylmar (2004), Artur Matuszek (2004), František Radkovský (2005 a 2009), Josef Koukl (2006), Zbigniew Czendlik (2007), Prokop Siostrzonek (2008) a Tomáš Holub (2011). Do kostela byl zaveden elektrický proud a z výtěžku sbírky, vyhlášené v roce 2007, proběhla v letech 2008–2009 obnova kostela, při níž došlo k rekonstrukci střechy a fasády a k vymalování interiéru.\n\nProstá obdélná stavba z roku 1775 s plochým stropem a trojboce zakončeným presbytářem s paprsčitou klenbou. Zařízení z 19. století, oltářní obraz a varhany kolem 1800.\n\n"}
{"id": "732176", "url": "https://cs.wikipedia.org/wiki?curid=732176", "title": "Ponžé", "text": "Ponžé\n\nPonžé (anglicky \"pongee\", německy \"Pongé\") je obchodní označení pro velmi tenké hedvábné tkaniny v plátnové vazbě. Tkanina je z extrémně jemné příze (2,3 tex x 2) s hustější osnovou z gréže než útkem (z gréže nebo z tramy). Ačkoliv hustota dosahuje až 70 nití na centimetr, je zboží lehce transparentní, s výrazně lesklým povrchem a má měkký, hedvábný omak. Název pochází z čínského \"pon-či\" (= tkaný doma).\n\n\n"}
{"id": "732179", "url": "https://cs.wikipedia.org/wiki?curid=732179", "title": "Milena Šmejcová", "text": "Milena Šmejcová\n\nMilena Šmejcová (7. března 1894 – ???) byla československá politička a meziválečná i poválečná poslankyně Národního shromáždění za Československou stranu národně socialistickou.\n\nV parlamentních volbách v roce 1929 získala poslanecké křeslo v Národním shromáždění. V parlamentu usedla i po parlamentních volbách v roce 1935. Mandát ale získala až dodatečně, v prosinci 1935, jako náhradnice poté, co na poslanecký post rezignoval Edvard Beneš (kvůli zvolení do funkce prezidenta republiky). Mandát si oficiálně podržela do zrušení parlamentu roku 1939. Ještě krátce předtím, v prosinci 1938, přestoupila do poslaneckého klubu nově zřízené Strany národní jednoty. Profesí byla ženskou tajemnicí. Bydlela v Praze.\n\nZastávala funkci ústřední tajemnice národně socialistických žen. V roce 1929 se uvádí, že její manžel byl tajemníkem klubu národně socialistických poslanců. Šlo o novináře a politika Gustava Šmejce (narozen 1887).\n\n6. března 1940 byla členkou delegace, v níž se účastnila i Marie Tumlířová, která jednala s prezidentem Protektorátu Čechy a Morava Emilem Háchou o roli žen v Národním souručenství.\n\nPo osvobození v letech 1946-1948 byla členkou Ústavodárného Národního shromáždění za národní socialisty.\n\n"}
{"id": "732181", "url": "https://cs.wikipedia.org/wiki?curid=732181", "title": "Kazyr", "text": "Kazyr\n\nKazyr, příp Bolo ( , ) je řeka v Krasnojarském kraji s horním tokem v Irkutské oblasti v Rusku. Je 388 km dlouhá. Povodí má rozlohu 20 900 km².\n\nPramení v pohoří Východní Sajan a protéká jím a jeho výběžky. Dolina kterou protéká je převážně úzká a řeka překonává řadu prahů (Horní Kitacký, Ubinský aj.). Pod ústím Kiziru se dolina rozšiřuje a koryto se rozděluje na mnohá ramena. Je zdrojnicí Tuby, která ústí zprava do Jeniseje.\n\nZdrojem vody jsou sněhové a dešťové srážky. Průměrný roční průtok vody u vesnice Sretěnka ve vzdálenosti 40 km od ústí činí přibližně 317 m³/s.\n"}
{"id": "732182", "url": "https://cs.wikipedia.org/wiki?curid=732182", "title": "Habutai", "text": "Habutai\n\nHabutai (z japonského \"habotai\" = měkký a lehký) je souhrnné označení velmi lehkých, měkkých, jednobarevných hedvábných tkanin v plátnové vazbě, které jsou zcela nebo zčásti zhotoveny z gréže. Zboží se původně tkalo v Japonsku na ručních stavech. \n\nPoužívá se nejčastěji na šaty, halenky, lehké šály (často potištěné) a na podšívkovinu. \n\nZnámé jsou také (podstatně levnější) imitace habutai z polyesterových filamentů. \n\nJemnost habutaiových (a všech celohedvábných) tkanin se v obchodě často vyjadřuje v \"mommech\" na metr (mm/mt). Momme (jap. 匁 nebo 文目) je japonská váhová jednotka, 1 momme = 4,306 g/m tkaniny. Habutai se vyrábí v jemnostech 5-16 mm. \n\nNa začátku 20. století se označení habutai používalo pro hedvábné tkaniny z kombinace krepu a rypsu. Tkanina měla hebký, sametový omak. \n"}
{"id": "732186", "url": "https://cs.wikipedia.org/wiki?curid=732186", "title": "Jaromír Špaček", "text": "Jaromír Špaček\n\nJaromír Špaček (21. června 1879 Uherský Brod – 4. února 1953 Fulnek) ,byl československý politik a meziválečný poslanec Národního shromáždění za Československou národní demokracii, později za Národní sjednocení.\n\nVychodil obecnou školu v Uherském Brodě, nastoupil na českojazyčné gymnázium v Uherském Hradišti a maturoval roku 1888 ve Valašském Meziříčí, kde jeho otec působil jako soudní sluha. Vystudoval práva na Univerzitě Karlově v Praze. Pak byl praktikantem u zemského soudu v Praze. Působil ve Valašském Meziříčí, Uherském Ostrohu a později jako městský tajemník v Slezské Ostravě. Za první světové války byl v Rusku, kde se setkal s T. G. Masarykem.\nOtamtud psal spolu s MUDr. Václavem Girsou depeše a telegramy T. G. Masarykovi do Ameriky, žádající pomoc pro naše legie (např. 14. 7. 1918, mj. popisující, jak došlo ke konfliktu s bolševiky). \nNa přelomu let 1919 a 1920 byl jmenován zástupcem Československa v mezinárodní hraniční komisi pro Hlučínsko a později i Těšínsko.\n\nV letech 1919-1920 zasedal v Revolučním národním shromáždění za Českou státoprávní demokracii, respektive za z ní vzniklou Československou národní demokracii. Nastoupil sem na 47. schůzi v květnu 1919.\n\nV parlamentních volbách v roce 1920 získal za národní demokraty poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929 a opět po parlamentních volbách v roce 1935. V těchto posledních volbách kandidoval již za formaci Národní sjednocení. Mandát si oficiálně podržel do zrušení parlamentu roku 1939, přičemž v prosinci 1938 ještě přestoupil do nově vzniklé Strany národní jednoty.\n\nProfesí byl vrchním právním radou. Podle údajů z roku 1935 bydlel v Slezské Ostravě. Od roku 1925 byl majitelem poloviny fulneckého zámku a velkostatku, v roce 1928 odkoupil i zbývající polovinu od Františka Chrastiny.\n\nPo roce 1938 se vystěhoval z Fulneku, kam se opět vrátil po roce 1945. Válku strávil mimo veřejný život v Praze. Ze zámku ve Fulneku byl v roce 1948 vysídlen. Zbytek života bydlel v bytě na fulneckém náměstí. Zámek s lesy a polnostmi byl po roce 1989 vrácen jeho potomkům.\n\n"}
{"id": "732191", "url": "https://cs.wikipedia.org/wiki?curid=732191", "title": "Barbara Jordanová", "text": "Barbara Jordanová\n\nJméno a příjmení Barbara Jordanová nosí více osobností:\n\n\n"}
{"id": "732192", "url": "https://cs.wikipedia.org/wiki?curid=732192", "title": "Missiv", "text": "Missiv\n\nMissiv (misiv, list posélací, něm. \"Sendbrief\", \"Sendschreiben\") byla úřední písemnost v podobě uzavřeného listu, jejíž jméno vychází ze způsobu doručení příjemci: missivy byly posílány po poslech, později poštou. Missiv nesl stručné informativní sdělení, opatřen byl sekretní přitištěnou pečetí (která ho uzavírala). Protože list s textem zároveň fungoval jako obálka, obsahují missivy adresu na zadní straně, oproti jiným uzavřeným písemnostem je adresa missivů psána kolmo k textu na přední straně. Missivy byly značně oblíbené v průběhu 15.–18. století, přičemž od konce 17. století se pro ně začíná objevovat označení reskript. Poté je nahrazují dvorní dekrety.\n"}
{"id": "732200", "url": "https://cs.wikipedia.org/wiki?curid=732200", "title": "HMNZS Canterbury (L421)", "text": "HMNZS Canterbury (L421)\n\nHMNZS Canterbury (L421) je víceúčelová loď novozélandského královského námořnictva. Plavidlo je určeno k přepravě vojáků, vozidel či nákladu a jejich výsadku pomocí vrtulníků a výsadkových člunů.\n\n\"Canterbury\" byla první ze sedmi plavidel postavených v rámci novozélandského modernizačního projektu Protector, zahrnujícího ještě dvě oceánské a čtyři pobřežní hlídkové lodě třídy \"Protector\". Kontrakt na stavbu \"Canterbury\" získala společnost Tenix Defence (nyní BAE Systems Australia), která ji zadala nizozemské loděnici Merwede. Stavba lodě probíhala v letech 2005–2006. Zkoušky byly provedeny v Nizozemsku a plavidlo se poté přesunulo do Melbourne k dokončení a vystrojení. Do služby vstoupilo v roce 2007.\n\nPlavidlo přitom bylo, pro snížení nákladů, projektováno dle civilních standardů s přihlédnutím ke konstrukci civilní nákladní lodi \"Ben-My-Chree\" typu Ro-Ro. Trup však byl zesílen pro případ operací v oblasti Antarktidy.\n\nKapacita \"Canterbury\" umožňuje nalodit například 40 lehkých obrněných vozidel NZLAV a 250 vojáků. Na palubu též může být umístěno 33 dvacetistopých ISO kontejnerů či 20 přepravních palet ve standardu NATO. Dva další kontejnery s nebezpečným obsahem mohou být uloženy v oddělených prostorech. \"Canterbury\" není vybavena palubní dokem a její vyloďovací plavidla jsou proto umístěna na bocích trupu. Jedná se o dva vyloďovací čluny typu Landing Craft Medium (LCM) o nosnosti 50 tun a dva malé čluny RHIB. Na zádi se rovněž nachází přistávací paluba pro provoz vrtulníků se dvěma přistávacími body pro stroje střední kategorie. Pro operace z \"Canterbury\" byl jako hlavní vybrán typ NH90, jako záložní typ SH-2G Seasprite, na palubě však v případě potřeby může přistát stroj do velikosti těžkého vrtulníku Chinook.\n\nPro vlastní obranu loď nese jeden 25mm kanón M242 Bushmaster, lafetovaný v dálkově ovládané věži MSI DS25 a dva 12,7mm kulomety. Pohonný systém je diesel-elektrický se dvěma motory Wärtsilä a třemi pomocnými diesely. Nejvyšší rychlost mírně přesahuje 19 uzlů.\n"}
{"id": "732203", "url": "https://cs.wikipedia.org/wiki?curid=732203", "title": "Josef Štětka", "text": "Josef Štětka\n\nJosef Štětka (13. ledna 1885 Chodouň – 24. října 1963 Praha) byl československý politik a poslanec Národního shromáždění za Komunistickou stranu Československa.\n\nVyučil se jako slévač v železárnách v Králově Dvoře, kde se už ve věku patnácti let podílel na organizování stávky učňů. Krátce také pracoval v korkárně Union ve Zdicích. Kvůli svým aktivitám při organizování oslav 1. máje v roce 1903 byl propuštěn z práce. Od roku 1906 byl členem Českoslovanské sociálně demokratické strany dělnické. Roku 1921 patřil mezi zakládající členy KSČ. Založil osvětový spolek \"Dělnický ochotník\" v rodné Chodouni, v letech 1919–1924 a 1929–1932 byl starostou Chodouně.\n\nProfesí byl kovodělníkem. Podle údajů z roku 1935 bydlel v Suchdole. Postupně se začal politicky angažovat i na vyšších úrovních. V parlamentních volbách v roce 1925 se stal poslancem Národního shromáždění za KSČ. Mandát obhájil v parlamentních volbách v roce 1929 a parlamentních volbách v roce 1935. Po nich mu ale byl rozhodnutím volebního soudu odebrán poslanecký mandát a na jeho místo nastoupil Rudolf Dölling. V roce 1928 se stal krajským tajemníkem KSČ v Kladně. Od roku 1929 působil coby předseda ústřední kontrolní a revizní komise KSČ. Už ve 30. letech 20. století patřil mezi přední funkcionáře KSČ, přičemž byl reprezentantem dogmatického, radikálního křídla. V roce 1934 na něj byl vydán zatykač (spolu s Klementem Gottwaldem, Václavem Kopeckým a Josefem Krosnářem) v souvislosti s aktivitami KSČ v té době. Strávil devět měsíců v pankrácké věznici.\n\nDruhou světovou válku strávil v exilu. V roce 1939 emigroval do Sovětského svazu, kde vstoupil do československých jednotek a pomáhal při osvobozování republiky.\n\nPo obnově Československa se vrátil do politiky. Na VIII. sjezdu KSČ v roce 1946 se stal předsedou revizní komise. Ve stejné funkci ho potvrdil i IX. sjezd KSČ roku 1949, X. sjezd KSČ v roce 1954 a XI. sjezd roku 1958. Po celou tuto dobu zastával i parlamentní křeslo. V letech 1945–1946 byl členem Prozatímního Národního shromáždění, v letech 1946–1948 Ústavodárného Národního shromáždění. V letech 1948–1960 zasedal v Národním shromáždění.\n\n"}
{"id": "732205", "url": "https://cs.wikipedia.org/wiki?curid=732205", "title": "Barbara Jordanová (tenistka)", "text": "Barbara Jordanová (tenistka)\n\nBarbara Jordanová (* 2. dubna 1957, Milwaukee, Wisconsin) je bývalá americká profesionální tenistka, vítězka dvouhry Australian Open 1979, když ve čtvrtfinále porazila favorizovanou a druhou nasazenou Hanu Mandlíkovou. Spolu s Eliotem Teltscherem vyhrála smíšenou čtyřhru na French Open 1983.\n\nNa Stanfordově univerzitě získala titul z ekonomie a poté pokračovala studiem na Kalifornské univerzitě v Los Angeles, kde obdržela titul doktorky práv (J.D.).\n\nJejí sestrou je tenistka, deblová specialistka a vítězka sedmi grandslamů Kathy Jordanová.\n\n"}
{"id": "732206", "url": "https://cs.wikipedia.org/wiki?curid=732206", "title": "Bratrovražedný tenis", "text": "Bratrovražedný tenis\n\nBratrovražedný tenis (anglicky \"Tennis the Menace\") je 12. díl 12. řady amerického animovaného seriálu Simpsonovi.\n\nSimpsonovi uvažují o tom jak svého dědu pohřbí. Nakonec dojdou k možnosti že si koupí tenisoví kurt. Lidé ze Springfieldu si jich díky němu víc váží. Ani polda Lou a šerif Wiggum nechtějí nechat ten kurt ležet hladem. Marge a Homer hrají spolu proti celému městu a pokaždé prohrají. Může za to Homer. Bart začne hrát s Marge a vyhrají turnaj. Homer je nešťastný a tak chce hrát s Lízou proti nim na charitativním Krustiho turnaji. Nakonec obě strany přibírají na svojí stranu tenisové hvězdy a sami sedí na lavičce.\n"}
{"id": "732207", "url": "https://cs.wikipedia.org/wiki?curid=732207", "title": "Helenín", "text": "Helenín\n\nHelenín je osada, tvořící evidenční část krajského města Jihlava. Leží ve stejnojmenném katastrálním území, 2 km východně od centra města. Roku 2010 zde žilo 447 obyvatel. Část obce vznikla k 22. říjnu 2018 poté, co zastupitelstvo města Jihlavy schválilo v červnu 2018 zřízení nové části obce.\n\nZ občanské vybavenosti se v Heleníně nachází poštovní úřad, Střední uměleckoprůmyslová škola, mateřská škola a hostinec U Kačaby. Osada se rozprostírá v údolí řeky Jihlavy a je tvořena dvěma částmi: blokem činžovních domů a areálem bývalé textilní továrny (dnes textilní školy) při řece Jihlavě a samotnou osadou z rodinných a řadových domků výše na kopci. V současnosti zde probíhá čilý stavební ruch a v dohledné době se plánuje spojení Helenína s vlastní Jihlavou zástavbou rodinných domků.\n\nRoku 1856 vystavěl jihlavský židovský podnikatel V. J. Morawitz na místě tehdejšího Zlatého mlýna textilní továrnu, která se během prvních dvaceti let značně rozvíjela. V 70. letech 19. století továrna zaměstnávala až 1 500 lidí. V roce 1864 vedení podniku rozhodlo o výstavbě čtrnácti domků pro zaměstnance v sousedství továrny. V následujících letech zde vyrostla dělnická kolonie, která se stala jádrem dnešní osady. Původní lidové názvy zněly: \"Schmaldorf\", \"Helenenthal\" a \"Helenov\". Roku 1888 dostala osada oficiální název \"Kolonie Františka Josefa I.\", který byl užíván do roku 1918. Ve 20. letech 20. století osada úředně získala jméno Helenín.\n\nV noci z 10. na 11. dubna 1945 byl partyzány z Jermaku vyhozen do povětří místní železniční most trati Brno-Jihlava, po kterém právě projížděl vojenský vlak. Podle historika Jiřího Vybíhala se jednalo o jednu z největších diverzních akcí partyzánů na území protektorátu. Zahynulo 65 německých vojáků a 115 bylo zraněno. Trať nebyla až do konce války opravena. Po skončení války byl v prostorách textilní továrny krátce umístěn internační tábor pro jihlavské Němce, roku 1948 zde byla zřízena textilní škola (nyní Uměleckoprůmyslová škola), která tu působí dodnes.\n\nPodle sčítání 1930 zde žilo v 51 domech 367 obyvatel. 277 obyvatel se hlásilo k československé národnosti a 84 k německé. Žilo zde 307 římských katolíků, 12 evangelíků a 44 příslušníků Církve československé husitské.\n\n"}
{"id": "732209", "url": "https://cs.wikipedia.org/wiki?curid=732209", "title": "Přírodní park Kašperská vrchovina", "text": "Přírodní park Kašperská vrchovina\n\nPřírodní park Kašperská vrchovina se nachází v severním okolí města Kašperské Hory a navazuje na CHKO Šumava, se kterou má část společné hranice. Nejvyšší vrcholy v přírodním parku jsou Ždánov (1066 m), Sedlo (902 m) s dřevěnou rozhlednou a Zámecký vrch, na kterém stojí hrad Kašperk.\n\nNa území přírodního parku se nachází maloplošně chráněná území:\n"}
{"id": "732212", "url": "https://cs.wikipedia.org/wiki?curid=732212", "title": "Alois Štůla", "text": "Alois Štůla\n\nAlois Štůla (22. ledna 1885 Neveklov – 26. srpna 1941 Praha) byl československý politik a meziválečný poslanec Národního shromáždění za Národní sjednocení.\n\nVystudoval gymnázium v Benešově a Příbrami a pak práva na univerzitě a působil jako advokát. Po vzniku Československa působil jako funkcionář místní samosprávy. Zpočátku byl místostarostou Dejvic, po jejich začlenění do Velké Prahy přešel na celoměstskou pražskou úroveň, kde dosáhl funkce náměstka primátora. Angažoval se v spolku rodáků z Neveklovska. Setrvale lobboval za výstavbu přehradní nádrže u Štěchovic.\n\nPodle údajů z roku 1935 bydlel v Praze. Profesí byl advokát a první náměstek primátora hlavního města Prahy. Tuto funkci zastával od roku 1932, tehdy jako kandidát Československé národní demokracie.\n\nV parlamentních volbách v roce 1935 získal poslanecké křeslo v Národním shromáždění za formaci Národní sjednocení, na jejímž vzniku se podílela Československá národní demokracie. Mandát si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nPod Soborskou ulicí na Hanspaulce, v nynější městské části Praha 6, byl po něm pojmenován Háj Dra. Štůly, založený ve 30. letech 20. století.\n\n"}
{"id": "732213", "url": "https://cs.wikipedia.org/wiki?curid=732213", "title": "Opičí proces (Simpsonovi)", "text": "Opičí proces (Simpsonovi)\n\nOpičí proces (anglicky \"The Monkey Suit\") je dvacátá první epizoda Amerického animovaného Seriálu Simpsonovi. Díl byl vydán v Americe 14. května 2006. Celý díl pojednává o sporu mezi vírou a vědou a naráží na slavný Opičí proces vedený ve státě Tennessee v roce 1925.\n\nVšichni si plní prázdninové sny jenom Líza ne, proto jdou Simpsonovi do muzea. Homer předběhne Flanderse a kvůli tomu ho přesune na poslední místo. V muzeu jsou výstavy zbraní, takže se nikdo nenudí. Když odcházejí všimne si Homer Flanderse. Flanders se ještě nedostal na řadu a expozice už zavírá a proto jde Fladers do expozice kde jsou opice uvedené jako předkové člověka. Flanders je zarytým křesťanem a proto se rozhodne bojovat. Spolu s reverendem donutí Skinera, aby učil mimo teorii evoluce i teorii víry. Nakonec je teorie evoluce zamítnuta jako nezákonná a vlečou se soudní spory, kde vyhraje věda.\n"}
{"id": "732216", "url": "https://cs.wikipedia.org/wiki?curid=732216", "title": "Blotter", "text": "Blotter\n\nBlotter je výraz používaný finančními institucemi pro seznam uzavřených obchodů a jejich detailů v konkrétním časovém období, který je většinou průběžně aktualizován. Obchody jsou často zvýrazněny v různých barvách závislosti na jejich stavu. Detaily obchodu mohou zahrnovat údaje jako čas, cena, objem a specifikace pokynu, zda se jedná o nákup či prodej, případně další detaily obchodu.\n\nÚčelem blotteru je udržet přehled o provedených obchodech tak, aby je mohl obchodník nebo makléř revidovat či potvrzovat. Blotter je používán na akciovém trhu, na trhu zahraničních měn (FX) a na trhu s dluhopisy.\n\n"}
{"id": "732218", "url": "https://cs.wikipedia.org/wiki?curid=732218", "title": "Simpsonovi (12. řada)", "text": "Simpsonovi (12. řada)\n\nDvanáctá řada amerického animovaného seriálu Simpsonovi je pokračování jedenácté řady tohoto seriálu. Byla vysílána na americké televizní stanici Fox od 1. listopadu 2000 do 20. května 2001. V Česku pak tato řada měla premiéru 3. září 2002 na prvním kanálu České televize. Řada má celkem 21 dílů.\n\n<onlyinclude></onlyinclude>\n"}
{"id": "732220", "url": "https://cs.wikipedia.org/wiki?curid=732220", "title": "Siegfried Taub", "text": "Siegfried Taub\n\nSiegfried Taub (11. ledna 1876 Telč nebo Brno – 30. dubna nebo 1. května 1946 New York) byl československý politik německé národnosti (ve vzpomínkách jeho syna a snachy se ovšem hovoří, že pocházel z česky hovořící rodiny a angažmá v německé sociální demokracii bylo dáno jeho dlouholetým pobytem ve spíše německém Brně), meziválečný poslanec (ve třicátých letech místopředseda) Národního shromáždění za DSAP.\n\nPocházel z židovské rodiny v Telči. Zde vystudoval reálku. Vyučil se obchodním příručím, angažoval se v odborovém hnutí a pracoval v Jihlavě, Mladé Boleslavi a Klagenfurtu. Od roku 1902 byl úředníkem a v letech 1911–1925 i ředitelem okresní nemocenské pokladny v Brně. Byl aktivní v odborové organizaci úředníků. Od roku 1909 byl členem rakouské sociální demokracie na Moravě.\n\nOd roku 1924 byl generálním tajemníkem německé sociální demokracie v ČSR (DSAP). Profiloval se jako odborník na otázky sociálního pojištění. Působil v Brně. V parlamentních volbách v roce 1920 byl zvolen za Německou sociálně demokratickou stranu dělnickou v ČSR do Národního shromáždění. Mandát obhájil v parlamentních volbách v roce 1925, parlamentních volbách v roce 1929 a parlamentních volbách v roce 1935. Mandát si podržel i za druhé republiky až do zrušení parlamentu po okupaci Československa.\n\nProfesí byl tajemníkem. Podle údajů z roku 1935 bydlel v Praze.\n\nKoncem 30. let 20. století pomáhal německým uprchlíkům, kteří se uchýlili do Československa. V letech 1938–1939 vedl vystěhovaleckou ústřednu DSAP v Praze. Po německé okupaci Československa se ihned 15. března 1939 skryl na britském velvyslanectví. Koncem března 1939 získal povolení k vycestování a společně s politikem Franzem Krejčím odešel do Polska. Za druhé světové války pobýval v exilu. Spolupracoval s československou emigrací okolo Edvarda Beneše. Jeho synem byl českoněmecký herec Valtr Taub.\n\n"}
{"id": "732221", "url": "https://cs.wikipedia.org/wiki?curid=732221", "title": "Palivový kombinát Ústí", "text": "Palivový kombinát Ústí\n\nPalivový kombinát Ústí, státní podnik je státní podnik, zabývající se revitalizací krajiny dotčené důlní činností a likvidacemi starých ekologických zátěží po těžbě ropy. Sídlo podnikového ředitelství je na adrese Hrbovická 2, Chlumec, v okrese Ústí nad Labem v Ústeckém kraji. \n\nPalivový kombinát Antonína Zápotockého \"(PKAZ)\" vnikl roku 1968 sloučením Dolu Antonín Zápotocký a Tlakové plynárny Úžín. Roku 1977 zahájil těžbu v nově otevřeném lomu Chabařovice. Po politických změnách roku 1989 dostal podnik za úkol v rámci útlumu těžby rekultivaci poškozené krajiny. V roce 1997 Palivový kombinát ukončil veškerou těžbu a zpracování uhlí. V současné době mezi jeho největší projekty patří tvorba jezer v bývalých lomech Chabařovice a Most - Ležáky (tzv. hydrická rekultivace).\n\n\n"}
{"id": "732222", "url": "https://cs.wikipedia.org/wiki?curid=732222", "title": "Killing Is My Business... and Business Is Good!", "text": "Killing Is My Business... and Business Is Good!\n\nKilling Is My Business... and Business Is Good! je debutové album od americké heavymetalové skupiny Megadeth, vydané v červnu 1985 skrze Combat a Relativity Records.\n\nBěhem začátku roku 1985 skupina od Combat Records obdržela částku 8 000 dolarů, aby nahrála a produkovala své debutové album. Jenže tato částka nestačila a skupina tak dostala dalších 4 000 dolarů. Místo toho většina rozpočtu připadla na drogy, alkohol a potraviny, což znamenalo, že skupina byla nucena propustit původního producenta a album si produkovat sama. I přes špatnou produkci tato deska, která mísila prvky thrash a speed metalu, vyšla v červnu 1985 a byla dobře přijata.\n\nVšechny sklady složil Dave Mustaine, kromě uvedených výjimek.\n"}
{"id": "732223", "url": "https://cs.wikipedia.org/wiki?curid=732223", "title": "Simpsonovi (3. řada)", "text": "Simpsonovi (3. řada)\n\nTřetí řada amerického animovaného seriálu Simpsonovi je pokračování druhé řady tohoto seriálu. Byla vysílána na americké televizní stanici Fox od 19. září 1991 do 27. srpna 1992. V Česku měl první díl z této řady premiéru 5. listopadu 1993 na České televizi (při prvním českém vysílání měla řada jinou sestavu dílů). Řada má celkem 24 dílů.\n\n<onlyinclude></onlyinclude>\n\nPrvní díl byl ze seriálu odstraněn kvůli účinkování Michaela Jacksona, když v roce 2019 produkční tým uvěřil v jeho vinu ohledně obvinění z pedofilie na základě dokumentu Leaving Neverland. Tento krok kritizovala ve svém komentáři například Mirka Spáčilová, která se zamýšlí nad tím, proč musel být smazán díl, kde Homer narazí na muže v blázinci, který má utkvělou představu, že je Michael Jackson, zatímco díl s Adolfem Hitlerem, kterému předvádí děda Simpson striptýz, je bez problému ponechán. Komentátorka se také pozastavuje nad nekvalitou dokumentu Leaving Neverland, který vedl k takto bizarním reakcím.\n"}
{"id": "732224", "url": "https://cs.wikipedia.org/wiki?curid=732224", "title": "Kremlin Cup 2011 – muži", "text": "Kremlin Cup 2011 – muži\n\nTenisový turnaj ATP Kremlin Cup 2011 se konal ve dnech 15. – 23. října v Moskvě na Olympijském stadiónu, na kurtech s tvrdým povrchem jako součást kategorie ATP World Tour 250 Series. Odměny činily 1 000 000 USD.\n\nČtyři nejvýše nasazení měli v 1. kole volný los.\n\nHráči, kteří do hlavní soutěže obdrželi divokou kartu:\n\nHráči, kteří postoupili z kvalifikace:\n\n\n"}
{"id": "732226", "url": "https://cs.wikipedia.org/wiki?curid=732226", "title": "Rudolf Tayerle", "text": "Rudolf Tayerle\n\nRudolf Tayerle (26. srpna 1877 Praha – 6. března 1942 Mauthausen) byl československý odborář a politik, meziválečný poslanec Národního shromáždění za Československou sociálně demokratickou stranu dělnickou.\n\nPůvodní profesí byl strojním zámečníkem. Od mládí se angažoval v sociálně demokratickém odborovém a politickém hnutí. V letech 1901–1911 působil jako redaktor časopisu \"Kovodělník\" a byl funkcionářem odborového Svazu kovodělníků. V roce 1911 se stal ústředním tajemníkem Odborového hnutí českoslovanského a v této funkci vytrval až do roku 1939. Koncem první světové války patřil v rámci sociálnědemokratické strany podobně jako Gustav Habrman, Luděk Pik či Rudolf Bechyně k takzvané národní opozici, která akcentovala český národní a státoprávní zájem a oponovala koncepci Bohumíra Šmerala.\n\nV letech 1918-1920 zasedal v Revolučním národním shromáždění. Tehdy patřil mezi hlavní zastánce osmihodinové pracovní doby, která byla zákonem zavedena 19. prosince 1918. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929 a opět po parlamentních volbách v roce 1935. Poslanecký post si oficiálně podržel do zrušení parlamentu v roce 1939.\n\nPodle údajů z roku 1935 byl odborovým tajemníkem. Bydlel v Praze.\n\nV meziválečném období se zapojil i do aktivit Mezinárodního odborového svazu. Za Druhé republiky zakládal Národní stranu práce. Po okupaci byl aktivní v sociálnědemokratických odbojových strukturách, ale již v září 1939 byl v rámci Akce Albrecht der Erste zatčen nacistickými úřady. Zemřel v koncentračním táboře.\n"}
{"id": "732229", "url": "https://cs.wikipedia.org/wiki?curid=732229", "title": "Pavol Teplanský", "text": "Pavol Teplanský\n\nPavol Teplanský, uváděn též jako Pavel Teplanský (22. dubna 1886 Trnava – 16. května 1969 Trnava), byl československý a slovenský politik, meziválečný poslanec Národního shromáždění za Republikánskou stranu zemědělského a malorolnického lidu (agrárníky) a ministr autonomních slovenských vlád v letech 1938-1939.\n\nProfesí byl dle údajů z roku 1935 rolníkem a vinohradníkem v Košolné.\n\nV parlamentních volbách v roce 1929 získal poslanecké křeslo za agrárníky v Národním shromáždění. Mandát obhájil v parlamentních volbách v roce 1935. Poslanecký post si oficiálně podržel do zrušení parlamentu 1939, přičemž v prosinci 1938 ještě přestoupil do poslaneckého klubu nově ustavené Hlinkova slovenská ľudová strana - Strana slovenskej národnej jednoty, do které se sloučily všechny slovenské nesocialistické strany.\n\nPo Mnichovu se v říjnu 1938 podílel za agrární stranu na dojednávání Žilinské dohody coby společné platformy slovenských stran ve prospěch autonomie a byl jedním ze signatářů její finální verze. V prosinci 1938 byl zvolen ve volbách do Sněmu Slovenskej krajiny. Během té doby se jako představitel agrární strany podílel na dojednání Žilinské dohody, při níž se dosud soupeřící slovenské politické strany spojily v požadavku autonomie.\n\nV letech 1938–1939 pak zastával ministerské posty v autonomních slovenských vládách. V první vládě Jozefa Tisa (ministr zemědělství, obchodu, veřejných prací a financí), druhé vládě Jozefa Tisa (ministr financí, obchodu a zemědělství) a v třetí vládě Jozefa Tisa a vládě Jozefa Siváka jako ministr financí. Během tzv. slovenského štátu se z politiky stáhl.\n\n"}
{"id": "732237", "url": "https://cs.wikipedia.org/wiki?curid=732237", "title": "Ervín Tichý", "text": "Ervín Tichý\n\nErvín Tichý (28. prosince 1898 Velká Polom – ???) byl československý politik a meziválečný poslanec Národního shromáždění za Československou stranu národně socialistickou.\n\nPovoláním byl tajemníkem železničářů. Podle údajů z roku 1935 bydlel v Moravské Ostravě.\n\nV parlamentních volbách v roce 1935 získal poslanecké křeslo v Národním shromáždění. Mandát si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nV červnu 1949 se jistý Ervín Tichý uvádí jako ústřední tajemník Svazu zaměstnanců vnitřní a zahraniční správy.\n\n"}
{"id": "732239", "url": "https://cs.wikipedia.org/wiki?curid=732239", "title": "Jozef Topoli", "text": "Jozef Topoli\n\nJozef Topoli (16. ledna 1896 Domaňovce – 28. dubna 1980) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky), po 2. světové válce poslanec Slovenské národní rady.\n\nProfesí byl dle údajů z roku 1935 rolníkem v Domaňovcích.\n\nV parlamentních volbách v roce 1935 získal poslanecké křeslo za agrárníky v Národním shromáždění. Poslanecký post si oficiálně podržel do zrušení parlamentu roku 1939, přičemž krátce předtím, v prosinci 1938, ještě přestoupil do klubu Hlinkova slovenská ľudova strana - Strana slovenskej národnej jednoty, do které se spojily všechny slovenské nesocialistické strany.\n\nNa základě výsledků parlamentních voleb roku 1946 byl zvolen do Slovenské národní rady. V SNR zastupoval Demokratickou stranu.\n\n"}
{"id": "732240", "url": "https://cs.wikipedia.org/wiki?curid=732240", "title": "Aproximace", "text": "Aproximace\n\nAproximace (\"přiblížení\", \"odhad\") je nepřesné, ale věrné vyjádření nějaké entity, nejčastěji čísla nebo funkce, ale také fyzikálního zákonu (přírodního jevu). Např. aproximací čísla pí je \"3,14\". Jedná se o alternativu \"analytického řešení\".\n\nK využití aproximace se přistupuje tehdy, když pro analytické řešení není dostatek informací, nebo toto je příliš náročné na provedení (mnoho problémů ve fyzice je buď příliš složitých na analytické řešení, nebo je nelze řešit pomocí dostupných analytických nástrojů). I v případě, kdy je přesné vyjádření známé, může aproximace být užitečná — poskytnutím dostatečně přesného řešení a zároveň podstatným snížením složitosti problému.\n\n"}
{"id": "732243", "url": "https://cs.wikipedia.org/wiki?curid=732243", "title": "Pál Török", "text": "Pál Török\n\nPál Török (15. ledna 1898 Poľany – 13. dubna 1936 Praha) byl československý politik maďarské národnosti a meziválečný poslanec Národního shromáždění za Komunistickou stranu Československa.\n\nVyučil se v Kráľovském Chlumci obuvníkem. Bojoval v první světové válce. Po válce byl členem Rudé armády. Roku 1919 se usadil v Mukačevu. Vstoupil do KSČ a byl zakladatelem svazu dělníků v kožedělném průmyslu. Profesí byl obuvnickým dělníkem. Podle údajů z roku 1935 bydlel v Mukačevu.\n\nVyučil se obuvníkem a nastoupil jako obuvnický dělník v Mukačevě. Po parlamentních volbách v roce 1929 se stal poslancem Národního shromáždění. Mandát ovšem získal až dodatečně, roku 1931, jako náhradník poté, co rezignoval poslanec Nikolaj Sedorjak. Mandát obhájil v parlamentních volbách v roce 1935. Po jeho smrti jej nahradil v poslaneckém křesle Vasil Fuščič.\n\n"}
{"id": "732248", "url": "https://cs.wikipedia.org/wiki?curid=732248", "title": "František Toušek", "text": "František Toušek\n\nFrantišek Toušek (10. července 1897 Hranice – 25. srpna 1944 Brno) byl československý politik a meziválečný poslanec Národního shromáždění za Československou národní demokracii, později za Národní sjednocení.\n\nProfesí byl inženýrem. Podle údajů z roku 1935 bydlel v Brně. Publikoval národohospodářské studie o mzdách. Od roku 1927 byl tajemníkem sekretariátu Ústředního svazu československých průmyslníků v Brně.\n\nV parlamentních volbách v roce 1929 získal za národní demokraty poslanecké křeslo v Národním shromáždění. Mandát obhájil v parlamentních volbách v roce 1935. Nyní kandidoval již za formaci Národní sjednocení. Mandát si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nOd roku 1935 zasedal jako jeden z jednatelů ve vedení Národního sjednocení. Po roce 1937 vedl jednu ze stranických frakcí, které usilovaly o převahu.\n\nBěhem druhé světové války se účastnil odboje. Byl umučen nacisty v koncentračním táboře.\n\n"}
{"id": "732254", "url": "https://cs.wikipedia.org/wiki?curid=732254", "title": "Matěj Trnka", "text": "Matěj Trnka\n\nMatěj Trnka (23. března 1892 – ???) byl československý politik a meziválečný poslanec Národního shromáždění za Národní obec fašistickou.\n\nProfesí byl rolníkem. Podle údajů z roku 1935 bydlel v Dunovicích, podle jiného zdroje v Kunovicích.\n\nZa fašisty se v parlamentních volbách v roce 1935 stal poslancem Národního shromáždění. Poslanecké křeslo si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nBěhem druhé světové války působil ve výboru Národního souručenství v jižních Čechách.\n\n"}
{"id": "732256", "url": "https://cs.wikipedia.org/wiki?curid=732256", "title": "Jason Mercier", "text": "Jason Mercier\n\nJason Mercier (* 12. listopadu 1986) je americký profesionální hráč pokeru. Doposud stačil vyhrát dva náramky World Series of Poker a jeden titul European Poker Tour. Mercier je členem Teamu PokerStars Pro a byl jmenován časopisem Bluff hráčem roku 2009.\n\nJako většina současných mladých hráčů začal Jason Mercier hrát poker po vítězství Chrise Moneymakera v WSOP maint enent 2003. Začal hrát se spolužáky na Florida Atlantic University a poté vyzkoušel online poker.\n\nV roce 2008 dosáhl na první velký úspěch ve své kariéře, když dokázal vyhrát do té doby největší turnaj v Itálii EPT San Remo. Po návratu z EPT San Remo se Jason zúčastnil své první WSOP. Hrál 3 turnaje a jeho nejlepším výsledkem bylo 13. místo v 2500dolarovém No Limit Hold 'em, kde vydělal 30 203 dolarů. V září 2008 mohl v Barceloně získat další titul EPT, ovšem skončil na 6. místě. O měsíc později získal další téměř milionovou výhru, když vyhrál High Roller v rámci EPT London. Tehdy si na svůj účet připsal částku 944 847 dolarů.\n\nV roce 2009 získal svůj první WSOP náramek, bylo to v 1500dolarovém turnaji Pot Limit Omaha. Rok 2009 byl zatím jeho nejlepším. Ne do počtu vyhraných peněz, ale v počtu vyhraných turnajů. Jelikož ovládl spoustu menších turnajů a byl poté po zásluze odměněn časopisem Bluff, když byl zvolen hráčem roku. Rok 2010 začal stejně úspěšně jako v předchozí dva roky. Stále držel vlnu úspěchů. Vyhrál turnaj PokerStars NAPT Mohegan Sun 25 000 dolarů Bounty Shootout a za to byl oceněn vysokou výhrou 475 000 dolarů. Toto vítězství dokázal jako jediný zopakovat v roce 2011. Za první místo tentokrát vydělal 246 600 dolarů.\n\nDruhý WSOP náramek dokázal získat v roce 2011, kdy vyhrál WSOP 5000dolarový Pot Limit Omaha za 619 575 dolarů.\n\n"}
{"id": "732259", "url": "https://cs.wikipedia.org/wiki?curid=732259", "title": "Barbara De Rossi", "text": "Barbara De Rossi\n\nBarbara De Rossi (* 9. srpna 1960, Řím, Itálie) je italská herečka.\n\n\n\n"}
{"id": "732262", "url": "https://cs.wikipedia.org/wiki?curid=732262", "title": "Alois Tučný", "text": "Alois Tučný\n\nAlois Tučný (4. června 1881 Frenštát pod Radhoštěm – 10. dubna 1940 Praha) ,byl československý politik, odborový předák, meziválečný ministr a poslanec Národního shromáždění za Československou stranu národně socialistickou.\n\nVyučil se typografem a působil na Moravě. Už roku 1912 se stal tajemníkem ústředny Československé obce dělnické, odborové organizace napojené na národní socialisty. V této funkci vytrval až do roku 1939.\n\nV letech 1918–1920 zasedal v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929 a opět po parlamentních volbách v roce 1935. Mandát si oficiálně podržel do zániku parlamentu v roce 1939, přičemž ještě v prosinci 1938 přestoupil do poslaneckého klubu nově utvořené Strany národní jednoty.\n\nPost tajemníka Československé obce dělnické zastával i k roku 1935. Bydlel v Praze.\n\nNa 10. sjezdu národních socialistů roku 1924 bylo rozhodnuto, že brožura \"Organisace průmyslové a zemědělské výroby - aktuelní program hospodářsko-sociální\", kterou napsal Alois Tučný, bude dočasně použita jako jedna z částí oficiálního programu strany. V roce 1930 pak Alois Tučný zasedl v programové komisi strany.\n\nKromě poslaneckých postů byl členem několika vlád. V letech 1921–1922 se stal ministrem veřejných prací ve vládě Edvarda Beneše. V první vládě Antonína Švehly byl v letech 1922–1924 ministrem pošt a telegrafů. Ve druhé vládě Antonína Švehly byl v letech 1925–1926 ministrem veřejného zdravotnictví a tělesné výchovy. Do kabinetu se vrátil ve 30. letech 20. století. V letech 1936–1938 zastával v druhé vládě Milana Hodži a třetí vládě Milana Hodži post ministra pošt a telegrafů.\n\n"}
{"id": "732265", "url": "https://cs.wikipedia.org/wiki?curid=732265", "title": "Marie Tumlířová", "text": "Marie Tumlířová\n\nMarie Tumlířová, rozená Kuklová (9. června 1889 Hradec Králové – 8. srpna 1973 Lugano), byla československá agronomka a politička, meziválečná poslankyně Národního shromáždění za Republikánskou stranu zemědělského a malorolnického lidu (agrárníky).\n\nNarodila v Hradci Králové se jako jedno ze šesti děti JUDr. Matěje Kukly, advokáta v Žamberku a Hradci Králové, a jeho ženy Boženy, rozené Srdínkové. Po ukončení základní školy se privátně doučovala cizím jazykům. Roku 1909 složila státní zkoušku z francouzštiny. V letech 1911–1912 vyučovala francouzštinu na soukromém učitelském ústavu v Kladně. Poté nastoupila na reálné gymnázium ve Vršovicích u Prahy. Maturovala roku 1917.\n\nRoku 1917 zahájila studium na Českém vysokém učení technickém v Praze, obor zemědělské\ninženýrství. 28. června 1921 získala na ČVUT jako první žena diplom zemědělské inženýrky a téhož roku získala po rigorózu na Univerzitě Karlově jako první žena v českých zemích i v celé Evropě titul doktor technických věd. Její rigorózní práce měla téma \"Číselné poměry krevních tělísek kura domácího\" a byla kladně přijata v odborných kruzích. Během studií působila po dva roky, v období let 1919–1921 coby asistentka u profesora MUDr. Aloise Velicha (1869–1952) na katedře anatomie a fysiologie domácích zvířat a bakteriologie zemědělské na Vysoké škole zemědělského a lesního inženýrství při ČVUT.\n\nByla činná v zemědělských výzkumných ústavech a na ministerstvu školství, kam nastoupila roku 1921. Stala se referentkou pro věci vysokých škol zemědělských. Později zodpovídala za studijní otázky posluchačů vysokých škol technických a nostrifikaci zahraničních inženýrských studií, od roku 1935 do roku 1938 měla na ministerstvu titul odborové radové. Účastnila se mezinárodních kongresů. Po více než deset let byla zástupkyní ministerstva školství v poradním sboru při ministerstvu veřejných prací pro přiznávání\ntitulu inženýr.\n\nV září 1921 ji jmenovali inspektorkou zemědělských výzkumných ústavů v oboru živočišné produkce ve Výzkumném ústavu pro živočišnou biologii. Zaměřovala se především na obor drůbežnictví. Přednášela, prováděla výzkum a vydala řadu odborných prací. Dalším oborem jejího působení byla sociologie venkova a otázky postavení žen v zemědělství. Psala do odborných, ženských a politických periodik (\"Brázda\", \"Československý zemědělec\", \"Naše drůbež\", \"Venkov\", \"Zemědělská jednota\" atd.). Často její příspěvky vycházely v časopisu Ústředí československých hospodyň \"Práce v domácnosti\", později nazvaný \"Žena a domov\". Tumlířová byla členkou jeho redakce a měla na starosti rubriku Technika v domácnosti. Od roku 1935 zodpovídala v redakční radě za otázky venkova a s kolektivemn spolupracovnic i tematiku o řízení práce v domácnosti.\n\nByla aktivní v četných spolcích jako \"Sdružení vysokoškolsky vzdělaných žen\", \"Ústředí československých hospodyň\", \"Ústředí odborů československých venkovských žen\", \"Drůbežnická jednota\" nebo \"Zemědělská jednota\". Byla členkou Národohospodářského odboru Masarykovy akademie práce. Jako první žena se stala radou Patentního soudu pro obor živočišné produkce.\n\nPůsobila i v politice. V parlamentních volbách v roce 1929 získala poslanecké křeslo za agrárníky v Národním shromáždění. Mandát ovšem získala až dodatečně roku 1934 jako náhradnice poté, co zemřel poslanec Adolf Prokůpek. Mandát obhájila v parlamentních volbách v roce 1935. Poslanecký post si oficiálně podržela do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nProfesí byla dle údajů z roku 1935 rolnicí v Předboji. V letech 1925–1938 byla předsedkyní Sdružení vysokoškolsky vzdělaných žen.\n\n6. března 1940 byla členkou delegace, v níž se účastnila i Milena Šmejcová, která jednala s prezidentem Protektorátu Čechy a Morava Emilem Háchou o roli žen v Národním souručenství. Za německé okupace se ovšem jinak Tumlířová stáhla z politického života.\n\nSpolu s manželem Bohuslavem Tumlířem (pracoval ve Státním statistickém úřadě) vlastnila statek v Předboji. Měli dvě děti – Jana Vladimíra a Marii Olgu.\n\nPo válce již nebyla agrární strana obnovena. Manželé Tumlířovi odešli po únoru 1948 do emigrace. Žili v Paříži, později v Mnichově, kde Marie Tumlířová byla v období let 1951–1957 zemědělskou redaktorkou stanice Svobodná Evropa (vystupovala zde pod jménem Maria Chaloupecká). Přispívala do exilových časopisů (revue \"Novina\") a angažovala se v exilových spolcích. Byla členkou stálé československé delegace organizace porobených národů při Radě Evropy ve Štrasburku. J. Pejskar ve své studii o československém exilu \"Poslední pocta\" uvádí, že v roce 1957 se komunistický režim neúspěšně pokusil o únos Tumlířové. Roku 1957 odešla do penze. Žila v Paříži s manželem Bohuslavem, který měl mezinárodní renomé v oblasti statistiky zemědělské výroby a obchodu. Zde bydlela i jejich dcera. Syn Jan byla roku 1948 zatčen při pokusu o přechod hranic. Po útěku z vězení se mu v roce 1952 podařilo setkat se s rodinou. Byl národohospodářským odborníkem.\n\n"}
{"id": "732269", "url": "https://cs.wikipedia.org/wiki?curid=732269", "title": "Teodor Turček", "text": "Teodor Turček\n\nTeodor Turček (9. listopadu 1898 Nedanovce – 26. ledna 1964 Partizánske) byl československý politik a meziválečný poslanec Národního shromáždění za Autonomistický blok.\n\nPovoláním byl rolník. Podle údajů z roku 1935 bydlel v obci Nedanovce.\n\nV parlamentních volbách v roce 1935 získal mandát v Národním shromáždění za Autonomistický blok, jehož vznik iniciovala Hlinkova slovenská ľudová strana. Poslanecké křeslo si oficiálně podržel do zrušení parlamentu roku 1939. V prosinci 1938 byl zvolen ve volbách do Sněmu Slovenskej krajiny.\n\n"}
{"id": "732270", "url": "https://cs.wikipedia.org/wiki?curid=732270", "title": "Hlasy v hlavě", "text": "Hlasy v hlavě\n\n„Hlasy v hlavě“ (v originále „Distant Voices“; v původním českém překladu „Vzdálené hlasy“) je v pořadí osmnáctá epizoda třetí sezóny seriálu \"\".\n\nTelepatický útok na Juliana Bashira způsobí jeho extrémně rychlé stárnutí.\n\nCizinec jménem Altovar zaútočí na doktora Bashira elektrickým polem, ten poté upadne do bezvědomí. Když se probere, zjistí, že začal rychle stárnout. Kromě toho je stanice temná a opuštěná, vypadá to, že se stala nějaká katastrofa.\n\nBashir prozkoumává tichou stanici a najde pouze několik důstojníků, jak se hádají mezi sebou. Když k nim přijde, stěží ho poznají, a také se zdá, že je jeho šedivějící vlasy a vrásčitá pokožka vůbec neznepokojují. Na pozadí je ale slyšet ozvěna šepotu, hlasům však nejde rozumět. Když náčelník O'Brien začne opravovat komunikační systém, Bashir uslyší zřetelné hlasy jeho kolegů, kteří o něm mluví. Říkají, že je v kómatu a že umírá.\n\nDoktor si uvědomí, že posádka a prázdná stanice jsou pouze výplodem jeho mysli, že se nachází pouze ve stavu podobnému snění, které souvisí s jeho komatózním stavem. Objeví se však Altovar, který chytne Dax a odtáhne ji pryč. Bashir poté cítí, že něco ztratil, a zjistí, že každý člen posádky v jeho vizi představuje část sebe sama. Když cizinec zajme komandéra Siska, doktor to pocítí jako by mu byla vzata nejklidnější a nejpevnější část jeho osobnosti, což jej ochromí. Altovar hrozí, že zabije na stanici každého, čímž odláme Bashirovu psychiku tak, že nezůstane nic.\n\nBashir stárne velmi rychle a stává se slabším. Společně s Garakem zajdou do velína, kde najdou zbytek umírající posádky. Garak se snaží přesvědčit, aby to doktor vzdal a zemřel, ale Bashir z posledních sil tvrdě pracuje, aby zjistil, co se tu přesně děje. Doktor pozná, že neodbytný Garak je vlastně Altovar. Když to ví, dokáže odolat Garakovu vysmívání a odejde zpět na ošetřovnu, která je pro něj na stanici domovem. To jej posílí, díky čemuž dokáže zadržet a následně i zabít Altovara. Bashir se probere z kómatu a spatří reálné kolegy, jak stojí kolem něj.\n\nPozději Bashir obědvá s Garakem, který se zdá, že ho ranilo, že jej Bashirova mysl prezentovala jako Altovara. S trochou obdivu rychle dodá, že Bashir má stále ještě naději.\n\n"}
{"id": "732276", "url": "https://cs.wikipedia.org/wiki?curid=732276", "title": "Josef Tykal", "text": "Josef Tykal\n\nJosef Tykal (18. února 1877 Soběkury – 1952 Mělník) byl československý politik, meziválečný poslanec Národního shromáždění za Československou stranu národně socialistickou a dlouholetý starosta Mělníka.\n\nProfesí byl dle údajů k roku 1935 kovářem. Bydlel v Mělníku, v městské části Podolí. Za první republiky a protektorátu (konkrétně mezi lety 1919–1944) byl v Mělníku opakovaně starostou. Za jeho působení v čele radnice došlo ke sloučení okolních obcí a vzniku tzv. Velkého Mělníka.\n\nV parlamentních volbách v roce 1929 získal poslanecké křeslo v Národním shromáždění. Mandát v parlamentních volbách v roce 1935 obhájil. Poslanecký post si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nZa okupace ho roku 1944 zatklo gestapo. Byl vězněn do konce války. Získal čestné občanství Mělníka. V roce 2006 mu byl in memoriam udělen Stříbrný řád města Mělníka.\n\n"}
{"id": "732277", "url": "https://cs.wikipedia.org/wiki?curid=732277", "title": "Rue Saint-Merri", "text": "Rue Saint-Merri\n\nRue Saint-Merri (\"ulice svatého Mederika\") je ulice v Paříži. Nachází se ve 4. obvodu. Svůj název odvozuje od nedalekého kostela Saint-Merri.\n\nUlice vede od křižovatky s \"Rue du Temple\" a končí u \"Rue Saint-Martin\". Ulice je orientována od východu na západ. Směrem na západ pokračuje ulice \"Rue Aubry-le-Boucher\" a na východě na ni navazuje \"Rue Sainte-Croix-de-la-Bretonnerie\".\n\nUlice je zmiňována již ve 13. století. Svůj současný název získala 24. ledna 1881.\n\n\n"}
{"id": "732285", "url": "https://cs.wikipedia.org/wiki?curid=732285", "title": "František Tymeš", "text": "František Tymeš\n\nFrantišek Tymeš (14. října 1895 Lipník – 2. října 1968 Brno) byl československý meziválečný i poválečný politik, člen vlády a poslanec Národního shromáždění za Československou sociálně demokratickou stranu dělnickou, po únorovém převratu v roce 1948 za Komunistickou stranu Československa.\n\nPůvodní profesí byl dělníkem. Od roku 1910 byl členem sociálně demokratické strany a od roku 1918 jejím funkcionářem. Po vzniku Československa se stal redaktorem regionálního listu \"Stráž Pojizeří\" v Mladé Boleslavi. V době rozkolu v sociální demokracii zastával centristické postoje, do KSČ neodešel. V letech 1919–1924 redigoval list \"Stráž\" (později \"Rudá stráž\") a \"Národní deník\" v Brně.\n\nOd roku 1925 působil v Brně, kde zastával post tajemníka župního výboru strany, byl redaktorem brněnského sociálně demokratického tisku a členem výkonného výboru. V letech 1933–1938 byl členem představenstva sociálně demokratické strany. Na 18. sjezdu sociálních demokratů v roce 1937 byl zvolen do předsednictva strany jako představitel mladší generace.\n\nV parlamentních volbách v roce 1935 se stal poslancem Národního shromáždění. Poslanecké křeslo si oficiálně podržel do zrušení parlamentu roku 1939. Krátce předtím ještě v prosinci 1938 přestoupil do poslaneckého klubu nově utvořené Národní strany práce. V letech 1938–1939 se podílel na budování této krátce existující politické formace. Byl pokladníkem jejího poslaneckého klubu a členem představenstva strany.\n\nPodle údajů z roku 1935 byl tajemníkem. Bydlel v Brně.\n\nZa okupace byl vězněn v koncentračním táboře. Gestapo ho zatklo již počátkem září 1939 (Akce Albrecht der Erste) a jako tzv. politický rukojmí byl nejprve internován na Špilberku. Pak byl až do konce války vězněn v koncentračním táboře Dachau a Buchenwald (v něm byl členem ilegálního českého národního výboru a internacionálního socialistického výboru). Několik týdnů po zatčení mu tragicky zahynul syn a během války zemřela na TBC jeho dcera i manželka.\nPo osvobození byl v letech 1945–1946 poslancem Prozatímního Národního shromáždění a po parlamentních volbách v roce 1946 byl v letech 1946–1948 členem Ústavodárného Národního shromáždění.\n\nV této době hrál významnou roli v sociální demokracii. Už v květnu 1945 se stal jedním z jejích místopředsedů. V listopadu 1947 byl jmenován do funkce místopředsedy vlády v první vládě Klementa Gottwalda.\n\nSpolu s Bohumilem Laušmanem představovali levé, později centristické křídlo. Během únorového převratu roku 1948 nepodpořil záměr pravicového křídla strany vedeného Václavem Majerem, aby se sociálnědemokratičtí ministři připojili k demisi podané ministry dalších nekomunistických stran. Post ve vládě ovšem ihned po provedení převratu opustil. V následujících letech nicméně zůstal loajálním k systému Národní fronty. V rámci sloučení sociální demokracie s komunisty se stal členem a funkcionářem KSČ.\n\nV letech 1948–1968 zasedal za komunisty v Národním shromáždění (po roce 1960 Národní shromáždění Československé socialistické republiky). Po sloučení ČSSD s KSČ byl v červnu 1948 kooptován za člena Ústředního výboru Komunistické strany Československa. IX. sjezd KSČ ho jmenoval náhradníkem ÚV KSČ. V plném členství v ÚV KSČ ho potvrdil X. sjezd KSČ, XI. sjezd KSČ, XII. sjezd KSČ i XIII. sjezd KSČ. V roce 1960 mu byl udělen Řád republiky, v roce 1965 Řád Klementa Gottwalda.\n\nOd roku 1952 do roku 1954 byl tajemníkem Krajského výboru Národní fronty. K roku 1954 se profesně uvádí jako tajemník Krajského výboru Svazu československo-sovětského přátelství. Tuto funkci zastával po šest let, v letech 1954–1960. V poválečném období byl rovněž redaktorem časopisu \"Čin\", později komunistické \"Rovnosti\". Od roku 1962 byl členem Krajského výboru KSČ v Jihomoravském kraji a od roku 1965 (až do roku 1968) předsedou Krajského výboru Svazu československo-sovětského přátelství.\n\nZemřel v říjnu 1968. Státní pohřeb se konal od Muzea dělnického hnutí v Brně. Smuteční akce se zúčastnil bývalý předseda sociální demokracie Zdeněk Fierlinger a místopředseda Národního shromáždění Jozef Vallo.\n\n"}
{"id": "732286", "url": "https://cs.wikipedia.org/wiki?curid=732286", "title": "S4 League", "text": "S4 League\n\nS4 League (korejsky 4리그) je MMOTPS multiplayerová hra vyvinutá společností GameOn Studio (dříve Pentavision Entertaiment) a distribuována společnostmi PMANG a ALAPLAYA. Od roku 2011 prochází hra mnohočetnými změnami, ať už se jedná o změny administrativní nebo herní. Hra prochází přechodným obdobím. Každá velká změna je nazývána Season (období). Momentálně se připravuje Season 4: Alice.\n\nPoprvé se hra objevila jako koncept pod názvem \"S4 Project\" v roce 2005. Poté nastala dlouhá odmlka. V roce 2007 začala korejská společnost NeoWiz (která v této době koupila vývojáře hry – Pentavision) hostovat betaverzi této hry již pod dnešním názvem. Hra se nicméně lišila od současné verze. Do Evropy a Severní Ameriky tato hra dorazila o rok později, tedy v roce 2008. V roce 2011 byla evropská herní společnost Burda:IC GmbH (jejíž divizí byla právě Alaplaya) odkoupena televizním gigantem zvaným ProSieben Group. V této době se také hra začala velmi výrazně měnit: Byl zvolen nový styl zbraní, oblečení a map a bylo zrušeno staré GUI (Game User Interface) a nahrazeno novým. Proti této akci protestovalo mnoho hráčů.\n\nTato hra je označena jako “TPS-Third Person Shooter“ (pohled třetí osoby), což umožňuje širší rozhled, který hry typu “FPS-First Person Shooter“ (pohled první osoby) neumožňují.\nAbyste mohli hrát tuto hru, musíte mít zaregistrovaný účet a staženého a nainstalovaného herního klienta. Po přihlášení dostanete možnost zvolit si server (Alaplaya má jazykově rozlišené servery) a následně kanály, které mohou být limitovány herními úrovněmi. K dispozici je také klanový systém a kanály pro zápasy typu klan proti klanu. Jakmile jsou hráči připojeni ke kanálu, mohou tvořit herní místnosti, u kterých mohou nastavit maximální počet hráčů a herní omezení. Jakmile je v místnosti dostatek hráčů připravených hrát, hra může začít. Maximální počet hráčů na jednu místnost je 16. Je zde velké množství herních módů. Výhra nebo prohra nemá velký vliv na počet získaných bodů zkušenosti (anglicky EXP/XP), ani na počet bodů herní měny (tzv. PEN points). Ve hře není umožněna přátelská střelba. (tj. možnost zabíjet hráče svého týmu). Hráči nízké herní úrovně získávají při postupu na vyšší herní úroveň herní body (PEN points), emotikony (např. možnost tance), oblečení a další drobné dárky.\n\n"}
{"id": "732291", "url": "https://cs.wikipedia.org/wiki?curid=732291", "title": "Alexej Titarenko", "text": "Alexej Titarenko\n\nAlexej Viktorovič Titarenko (rusky Алексей Викторович Титаренко; * 1962 Leningrad, SSSR, nyní Petrohrad, Rusko) je Ruština (a později, naturalizovaný Američan) fotograf a umělec.\n\nVe svých 15 letech se stal nejmladším členem nezávislého fotoklubu \"Zrcadlo\" (\"Zerkalo\"). Posléze pokračoval studiem na katedře filmového a fotografického umění na akademii v Leningradu. Jeho série koláží a fotomontáží \"Nomenklatura znamení\" (poprvé vystavená v roce 1988 v Leningradě) byla komentářem ke komunistickému režimu jako represivnímu systému, který převádí občany na pouhé znaky. V roce 1989 byl tento cyklus zařazen do souboru \"Photostroyka\", hlavní přehlídky nové sovětské fotografie, která cestovala po USA.\n\nPo pádu Sovětského svazu v roce 1991, pořídil několik sérií fotografií o stavu ruských lidí během této doby a utrpení, které měli vydržet po celé dvacáté století. Pro ilustraci vazeb mezi přítomností a minulostí, vytvořil silně působící metaforu tím, že využil dlouhé expozice do pouličních fotografií.\n\nNejznámější sérií z tohoto období je \"Město stínů\", jehož městské krajiny pocházejí Oděského schodiště (také známého jako Potěmkinovy schody), scény z filmu Sergeje Ejzenštejna \"Křižník Potěmkin\" inspirovaný hudbou s Dmitrije Šostakoviče a romány Fjodora M. Dostojevského. Také převáděl Dostojevského vizi ruské duše do poetických a někdy i dramatických obrazů svého rodného města Petrohradu.\n\nTitarenko otisky jsou jemně crafted v temné komoře. Bělení a tónování přidat hloubku jeho nuancí paletu šedé, čímž každé tiskové jedinečný výklad svých zkušeností a imbuing svou práci s osobním a emotivním vizuální charakter. Tento konkrétní krása byla nedávno zdůrazněno v průběhu výstavy z jeho tisků z Havana série v J.Paul Getty Museum of Fine Arts (Los Angeles, květen - říjen 2011).\n\n\n"}
{"id": "732296", "url": "https://cs.wikipedia.org/wiki?curid=732296", "title": "Riitta-Liisa Roponenová", "text": "Riitta-Liisa Roponenová\n\nRiita-Liisa Roponenová (Riita-Liisa Roponen, rodné příjmení Lassila, * 5. května 1978 v Haukipudas) je finská běžkyně na lyžích. Získala bronzovou medaili v závodě štafet na ZOH 2010.\n\nRoponenová závodí ve světovém poháru od roku 1998.\n\nV roce 2002 dosáhla svého prvního medailového umístění v závodě světového poháru v Novém Městě na Moravě, kde obsadila společně s Riikou Sirviovou třetí místo v týmovém sprintu.\nV roce 2005 na mistrovství světa obsadila spolu s Pirjo Muranenovou druhé místo ve sprintu dvojic.\nV roce 2007 získala na mistrovství světa dvě zlaté medaile a to s finskou štafetou v závodě na 4 x 5 km a s Virpi Kuitunenovou v týmovém sprintu. V tomto roce také dosáhla svého jediného individuálního vítězství v závodě světového poháru, když vyhrála závod na 15 km s hromadným startem v ruském Rybinsku.\nNa mistrovství světa v Liberci v roce 2009 vybojovala spolu s finskou štafetou zlatou medaili.\nNa zimní olympiádě v roce 2010 vybojovala s finskou štafetou bronzovou medaili.\nV roce 2011 vybojovala na mistrovství světa spolu s kolegyněmi z reprezentace bronzovou medaili ve štafetě 4 x 5 km.\n\nRoponenová startovala na sedmi mistrovstvích světa v letech 2003, 2005, 2007, 2009, 2011, 2013 a 2015 a na pěti ZOH v letech 2002, 2006, 2010, 2014 a 2018.\n\n"}
{"id": "732297", "url": "https://cs.wikipedia.org/wiki?curid=732297", "title": "František Uhlíř (politik)", "text": "František Uhlíř (politik)\n\nFrantišek Uhlíř (11. srpna 1900 Lhota u Vyškova – 1980 Kanada) byl československý politik a meziválečný i poválečný poslanec Národního shromáždění za Československou stranu národně socialistickou. Po roce 1948 žil v exilu.\n\nPůsobil jako učitel. Od roku 1921 učil v Petřvaldu a byl školním inspektorem. Angažoval se v rozvoji českojazyčného školství v regionu Těšínska.\n\nV parlamentních volbách v roce 1935 získal poslanecké křeslo v Národním shromáždění. Mandát si oficiálně podržel do zrušení parlamentu roku 1939. Krátce předtím ještě v prosinci 1938 přestoupil do poslaneckého klubu nově utvořené Strany národní jednoty.\n\nProfesí je dle údajů k roku 1935 uváděn jako učitel. Bydlel v Moravské Ostravě-Mariánských Horách.\n\nPo osvobození byl v letech 1945-1946 poslancem Prozatímního Národního shromáždění a po parlamentních volbách v roce 1946 byl v letech 1946-1948 členem Ústavodárného Národního shromáždění.\n\nV roce 1939 uprchl přes Polsko do Francie. Angažoval se v československém exilu a zahraničním vojsku. Byl členem exilové Státní rady Československé. V letech 1944-1945 pak členem delegace exilové vlády na osvobozených územích státu. Zúčastnil se jednání v Moskvě, kde se koncem války dojednával politický program nové vlády. Po osvobození se pak znovu zapojil do politické činnosti. Byl místopředsedou národních socialistů. Po únorovém převratu roku 1948 byl při pokusu o odchod do emigrace zatčen a vězněn. Roku 1949 uprchl do Londýna. Později žil v Kanadě.\n\nJeho syn František Uhlíř mladší (Fanek) byl právníkem, sociologem, a publicistou. V letech 1946–1948 člen Zemského národního výboru v Brně za mladé národní socialisty. V letech 1954–1968 byl pracovníkem Výboru pro svobodnou Evropu v New Yorku. Od roku 1968 působil jako redaktor rozhlasové stanice Svobodná Evropa v Mnichově.\n\n"}
{"id": "732298", "url": "https://cs.wikipedia.org/wiki?curid=732298", "title": "František Uhlíř", "text": "František Uhlíř\n\nJméno a příjmení František Uhlíř má více nositelů:\n\n"}
{"id": "732301", "url": "https://cs.wikipedia.org/wiki?curid=732301", "title": "Rue de Romainville", "text": "Rue de Romainville\n\nRue de Romainville (\"Romainvillská ulice\") je ulice v Paříži. Nachází se v 19. obvodu. Její název je odvozen od města Romainville, do kterého vedla tehdejší cesta.\n\nUlice začíná na křižovatce s \"Rue de Belleville\" u domu č. 263 a protože má obloukový tvar, končí opět u \"Rue de Belleville\" u domu č. 337.\n\nUlice má svůj název od 23. května 1863.\n\n"}
{"id": "732303", "url": "https://cs.wikipedia.org/wiki?curid=732303", "title": "Armstrongovo letecké výzkumné středisko", "text": "Armstrongovo letecké výzkumné středisko\n\nArmstrongovo letecké výzkumné středisko ( , dříve \"Drydenovo letecké výzkumné středisko\") je výzkumné středisko NASA, které leží v Kalifornii v areálu Edwardsovy letecké základny. Roku 1976 bylo pojmenováno na počest Hugha Drydena, leteckého inženýra a zástupce ředitele NASA. Předešlými názvy, ještě když spadalo pod NACA – předchůdkyni NASA – byly , (1949) a (1954). Na začátku března 2014 bylo přejmenováno na počest Neila Armstronga.\n\nJe určeno pro zkoušky nových a experimentálních letounů, např. X-15, X-43. V programu Apollo zde astronauti v Lunar Landing Research Vehicles nacvičovali přistání na Měsíci.\n\nFunguje též jako základna pro výzkum atmosféry Země v rámci programu – teleskop instalovaný na Boeingu 747.\n"}
{"id": "732304", "url": "https://cs.wikipedia.org/wiki?curid=732304", "title": "Joshua Benoliel", "text": "Joshua Benoliel\n\nJoshua Benoliel (13. ledna 1873 Lisabon – 3. února 1932 Lisabon) byl britský fotožurnalista, ačkoli žil většinu svého života v Portugalsku. Působil také jako oficiální dvorní fotograf krále Karla I. Portugalského.\n\nNarodil se v Lisabonu otci Judahu Benolielovi, židovskému obchodníkovi z Gibraltaru a matce Esther Levyové.\n\nZačal pracovat jako fotoreportér pro sportovní časopis \"Tiro e Sport\", ale většinu své kariéry působil v portugalském tisku O Século a jeho příloze Ilustração Portuguesa. Pracoval též jako portugalský zpravodaj pro španělské noviny ABC a francouzský časopis L'Illustration.\n\nZachytil hlavní události v portugalské historii během prvních desetiletí 20. století, včetně pádu monarchie a portugalské účasti v první světové válce, byl však též známý dokumentací společnosti a snímky pouličních scén.\n\n\n"}
{"id": "732305", "url": "https://cs.wikipedia.org/wiki?curid=732305", "title": "Ostrý (hrad, okres Litoměřice)", "text": "Ostrý (hrad, okres Litoměřice)\n\nOstrý je zřícenina hradu jihovýchodně od Milešova na kopci Ostrý (553 m n. m.) v Českém středohoří (katastrální území Březno). Byl založen ve 30. letech 15. století, v polovině 16. století byl opuštěn. Z hradu se dochovaly jen malé zbytky, které jsou chráněny jako kulturní památka České republiky.\n\nVznik hradu spadá do husitského období. Založil ho kolem roku 1430 Václav Kaplíř ze Sulevic. Spolu s Košťálovem byl Ostrý opěrným bodem kaplířovského dominia na Lovosicku. Poprvé je v písemných pramenech hrad zmíněn roku 1436, kdy se uvádí Václav ze Sulevic seděním na Ostrém. Jeho potomci se nazývali Osterští ze Sulevic. Z majetku rodiny zakladatelů hradu se Ostrý dostal na počátku 16. století. V roce 1508 koupil hrad Albrecht z Kolovrat a z Libštejna, po jeho smrti zdědili hrad Valdštejnové. Ještě v roce 1535 byl hrad obýván. Když v roce 1565 prodával Jan mladší z Valdštejna část svého majetku Janu Černínovi z Chuděnic, uvádí se v kupní smlouvě \"zámek pustey Vostrey\". Na konci 18. století zde jakýsi zedník se souhlasem vrchnosti postavil zděné stavení a v něm zřídil pivní šenk a tančírnu. Po jejich zániku zůstal hrad opuštěn.\n\nHrad je zajímavým příspěvkem k vývoji hradního opevnění v jeho závěrečné fázi. Měl dvoudílnou dispozici. První, spodní část tvořil opevněný vstupní koridor s velkou polygonální baštou (bollwerkem). V tomto prostoru se dochoval 11,5 m dlouhý sklep s valenou klenbou. Druhou, obytnou část tvořil hradní palác, situovaný na vrcholu skály. Počet bran, které chránily přístup do hradního jádra, zatím není jasný. Z první brány, kterou se vcházelo do předhradí, se při původní přístupové cestě dochovaly malé zbytky zdiva. Lépe dochována je druhá brána sklenutá lomeným obloukem. Přichází se k ní po schodišti, které zřejmě pochází až z 19. století, nicméně respektuje původní přístup. Z paláce, který stál na nejvyšším místě skalního ostrohu, zůstaly nadzemní části zdiva. Dochovány jsou rovněž zbytky bašty chránící na západě přístupovou cestu. Bašta byla z hradu přístupná po můstku.\n\nPůvodní cesta na Ostrý vedla z Milešova přes osadu Mlýnce. Dnes se využívá modrá turistická značka, na kterou lze nastoupit buď ve Březně, nebo na turistickém značení „Kocourov rozcestí“ umístěném na silnici spojující Milešov a Kocourov. Modrá značka vede až ke hradu.\n\n\n\n"}
{"id": "732310", "url": "https://cs.wikipedia.org/wiki?curid=732310", "title": "Nemopilema nomurai", "text": "Nemopilema nomurai\n\nNemopilema nomurai nebo také Stomolophus nomurai (synonymum) je druh velké medúzy, vyskytující se v Pacifiku v oblasti mezi Čínou a Japonskem, především ve Žlutém a Východočínském moři.\n\nV japonštině zní její pojmenování ečizen kurage ( エチゼンクラゲ) podle bývalé provincie Ečizen v prefektuře Fukui.\n\nKlobouk těchto největších medúz světa může dosahovat průměru až dvou metrů, její hmotnost až 200 kilogramů. Její ramena mohou být až pět metrů dlouhá.\nŽivotní cyklus Stomolophus nomurai trvá přibližně rok. Na jaře dochází k strobilaci poté projde několika larválními stadii začátkem léta se vyvine do finálního stádia medúzy. Na podzim pohlavně dospívá a začína se rozmnožovat a v průběhu zimy hyne.\nV posledních 20 letech dochází k masivnímu přemnožení Stomolophus nomurai v oblasti Žlutého moře a Východočínského moře odkud jsou mořskými proudy transportovány přes Cušimský průliv do Japonského moře. Za možné přičiny přemnožení jsou považovány: klimatická změna, úbytek přirozených predátorů a silný rybolov, eutrofizace řek v Číně či asexuální produkce polypů.\n\nDruh \"Nemopilema nomurai\" se po celý život živí převážně planktonem, ale v pozdějších stádiích, kdy dosahuje velkých rozměrů se živí i rybami. \n\nPřirozenými predátory Stomolophus nomurai jsou: mečoun, kožatka, tuňák, měsíčník a člověk.\n"}
{"id": "732311", "url": "https://cs.wikipedia.org/wiki?curid=732311", "title": "Světový festival mládeže a studentstva", "text": "Světový festival mládeže a studentstva\n\nSvětový festival mládeže a studentstva je název pravidelného mezinárodního setkání mládeže, které organizuje Světová federace demokratické mládeže. Setkání jsou pořádána od roku 1947, kdy se konalo první setkání v Praze. Účastníci jsou převážně levicově orientovaní. Zatím poslední, devatenácté setkání probíhá 14-22.10.2017 v Moskvě a Soči.\n\n"}
{"id": "732312", "url": "https://cs.wikipedia.org/wiki?curid=732312", "title": "Thurmansbang", "text": "Thurmansbang\n\nThurmansbang je obec v německé spolkové zemi Bavorsko, v zemském okrese Freyung-Grafenau ve vládním obvodu Dolní Bavorsko. V roce 2011 zde žilo 2 391 obyvatel.\n"}
{"id": "732315", "url": "https://cs.wikipedia.org/wiki?curid=732315", "title": "University of Cincinnati", "text": "University of Cincinnati\n\nUniversity of Cincinnati, obecně známá jako UC nebo Cincy, je státní výzkumná univerzita v Cincinnati v Ohiu ve Spojených státech amerických. Založena byla roku 1819, s více než 40 000 zapsanými studenty je jednou z největších univerzit ve Spojených státech.\n\nUniverzita je známa pro výzkum a výuku v nejrůznějších oborech, včetně antropologie, architektury, designu, farmacie, hudby, lékařství, letectví, opery, paleontologie, práva, vyučování, životního prostředí.\n"}
{"id": "732316", "url": "https://cs.wikipedia.org/wiki?curid=732316", "title": "Romouš a Julizna", "text": "Romouš a Julizna\n\nRomouš a Julizna (anglicky \"Rome-old and Juli-eh\") je 15. díl 18. řady amerického animovaného seriálu \"Simpsonovi\". Premiéru v USA měl 11. března 2007. Scénář napsal Daniel Chun.\n\nHomer utratil všechny peníze za hernu ve sklepě. Soud mu přidělí finančního poradce, některé rodinné výdaje má totiž soud za neopodstatněné. Aby ušetřil, tak vezme dědu Simpsona z domova důchodců k sobě domů. Večer jdou Marge a Homer ven,\nmezitím Abe se Selmou hlídají děti a zamilují se. Když se Marge a Homer vrátí, přistihnou je, jak se líbají. Bart a Líza si mezitím podvodem objednají od pošty mnoho papírových krabic, ze kterých si postaví hrad.\n\nHomer se spolu s Patty snaží zničit vztah Aba a Selmy. Patty předstírá, že je Selma a líbá se s převlečeným Homerem v obchodě, kde je uvidí Abe. Pak se ale objeví i skutečná Selma a ta lest prokoukne. Abe poté požádá Selmu o ruku a dělají si srandu, že Selma bude Homerova matka. Po svatbě se Abe nastěhuje k Selmě. Mezitím se pošťáci vydali přemoci Barta a Líza, aby získali krabice zpět. Když už jde do tuhého, objeví se Nelson a zachrání Lízu. Pošťáci jsou poraženi a prchají pryč. Bart poté hrad skropí hadicí.\n\nVztah Aba a Selmy netrvá dlouho. Abe je totiž popleta a doma si splete všechny svatební dary. Pokusí se uvařit si čaj v mixéru, lívance dá do CD mechaniky a kazetu s filmem dá do mikrovlnné trouby. Všechno začne doutnat a pokusí se zavolat hasiče hadicí ve dřezu. Selma je navíc zničená z práce (byla povýšena) a tak se rozejdou. Na závěr si oba zatancují, zřejmě aby jim nebylo líto, že se rozcházejí. Na konci je Homer převlečen za chlapa, se kterým se Selma líbala. Musí prchnout, neboť každou chvíli přijde señor Homer ale pak se vrátí bez toho převleku a cítí svou kolínskou, ale každé malé dítě ví, že to byl on.\n"}
{"id": "732336", "url": "https://cs.wikipedia.org/wiki?curid=732336", "title": "V říši za zrcadlem", "text": "V říši za zrcadlem\n\n„V říši za zrcadlem“ (v originále „Through the Looking Glass“) je v pořadí devatenáctá epizoda třetí sezóny seriálu \"\".\n\nKomandéra Siska přesvědčí „Smiley“ O'Brien z paralelního vesmíru, aby převzal roli po zemřelém kapitánu Siskovi a získal na stranu Terranů Jennifer Siskovou.\n\nSisko se ve své kanceláři setká s Odem a Quarkem a poslouchá Odovo hlášení o posledních Ferengových přesupcích. Vypadá to, že Quark má ve svém skladu množství cardassijských hrabošů. Barman se pokouší vysvětlit, že zamoření hraboši není neobvyklá událost, Odo ale odvětí, že Quark s Mornem jim natírali na záda čísla. Když Sisko obviní Quarka z přípravy na hraboší zápasy, Fereng předstírá nevinnost a tvrdí, že neměl ani tušení, že Morn plánoval zvířata využít tímto způsobem. Komandér nařídí hraboše zabavit a odstranit ze stanice, Quark ale řekne, že to Morna hluboce raní, protože to jsou jeho oblíbení mazlíčci. Sisko odpoví, že by měl Mornovi sehnat nějakou zlatou rybku.\n\nKdyž se komandér vrací ze setkání bezpečnosti, je unesen dvojníkem Milese O'Briena, který jej vezme do tzv. zrcadlového vesmíru, který Kira Nerys a Julian Bashir navštívili minulý rok. Tento O'Brien vysvětlí, že Siskův protějšek, vůdce terranské rebelie proti klingonsko-cardassijské Alianci, byl zabit. „Smiley“ O'Brien chce po Siskovi, aby svého dvojníka nahradil a získal pro rebely terranskou vědkyni, která spolupracuje s Aliancí. Tou vědkyní je Jennifer Sisková, zrcadlový protějšek komandérovy zemřelé ženy. Jennifer pomáhá se stavbou senzorového zařízení, které pomůže odhalit tajné místo rebelů v Badlands. Sisko ji tedy musí přesvědčit, než dokončí svou práci, jinak by ji rebelové museli zabít. Protože nechce ji vidět umírat znovu, souhlasí s pomocí. Setká se s rebely, včetně protějšků Bashira, Roma, Tuvoka i Jadzie, která je v tomto vesmíru Siskovou milenkou.\n\nAlianční Terok Nor, zrcadlová stanice Deep Space Nine, je ovládána intendantem Kirou. Ta poví Jennifer, že krveprolití proti Terranům skončí, když dokončí zařízení, na kterém vědkyně pracuje. Nicméně později za pomoci Garaka, svého poradce, mučí Kira v centru zpracování rudy terranského otroka. Intendatka poté zjistí, že Sisko je stále živý.\n\nS komunikátory implantovanými pod kůží se Sisko s O'Brienem vypraví na rebelské lodi k Terok Noru. Jsou okamžitě zadržení a vzati ke Kiře, která pošle Smileyho k otrokům ke zpracování rudy, zatímco Siska odvede do své kajuty. Později se komandér setká s Jennifer, která jím však pohrdá. On se bez odhalení své pravé identity omlouvá za předchozí chyby a řekne, že ji přišel zachránit. Zkusí ji přesvědčit, že jejím skutečným nepřítelem je Aliance, která chce rebely vyhladit, až je najde. Protože se zdá, že by mohl získat její důvěru, zasignalizuje O'Brienovi, který ve středisku zpracování rudy zapříčiní poruchu, díky níž může on i další terranští vězni utéct. Mezitím Jennifer souhlasí se Siskovým plánem, oba se setkají s O'Brienem a zamíří k čekající lodi.\n\nNež však můžou ze stanice uprchnout, začnou je pronásledovat vojáci Aliance v čele s Kirou. Zatímco intendantka čeká, až se Sisko zahnaný do kouta vzdá, on se nenápadně vytratí a vezme svou skupinu do střediska na zpracování rudy, kde se zabarikádují. Když se Kira, Garak a její vojáci dostanou dovnitř, Sisko jí poví, že aktivoval autodestrukční systém stanice, který může zastavit pouze on sám. Kira neochotně souhlasí, že nechá Siska, Jennifer, O'Briena i ostatní Terrany jít výměnou za zastavení autodestrukční sekvence. Sisko se poté s ostatními vrátí na základnu rebelů, kde se Jennifer přizná, že si myslela, že on jejím skutečným manželem není. Na rozloučenou se políbí a Sisko se vrátí zpět do svého vesmíru.\n\n"}
{"id": "732342", "url": "https://cs.wikipedia.org/wiki?curid=732342", "title": "Through the Looking Glass", "text": "Through the Looking Glass\n\nThrough the Looking Glass může být:\n"}
{"id": "732345", "url": "https://cs.wikipedia.org/wiki?curid=732345", "title": "Jozef Vallo", "text": "Jozef Vallo\n\nJozef Vallo, též Jozef Valo (7. března 1898 Farkašín – 16. února 1978 Bratislava), byl československý politik a meziválečný i poválečný poslanec Národního shromáždění a dalších zákonodárných sborů za Komunistickou stranu Československa.\n\nProfesí byl kovodělníkem. Podle údajů z roku 1935 bydlel v Trnavě. Už ve 30. letech 20. století patřil mezi přední komunistické funkcionáře na Slovensku.\n\nV parlamentních volbách v roce 1929 se stal poslancem Národního shromáždění za komunisty. Mandát obhájil v parlamentních volbách v roce 1935. O poslanecké křeslo přišel koncem roku 1938 v souvislosti s rozpuštěním KSČ.\n\nZa druhé světové války působil v rámci komunistické exilové skupiny v Londýně a byl členem Státní rady Československé. Do Státní rady Československé usedl roku 1941. Byl členem redakční rady časopisu \"Nové Československo\". V srpnu 1944 odjel coby člen vládní exilové delegace do Moskvy a během Slovenského národní povstání se přesunul do Banské Bystrice. V říjnu 1944 přešel na území Podkarpatské Rusi. Roku 1945 se stal členem Slovenské národní rady.\n\nPo osvobození byl v letech 1945-1946 poslancem Prozatímního Národního shromáždění a v letech 1946-1948 Ústavodárného Národního shromáždění. V letech 1948-1968 zasedal v Národním shromáždění (po roce 1960 Národní shromáždění Československé socialistické republiky) a v letech 1969-1971 ještě sloužil jako poslanec ve Sněmovně lidu Federálního shromáždění.\n\nZastával vysoké stranické funkce. IX. sjezd KSČ ho zvolil za člena Ústředního výboru Komunistické strany Československa. Ve funkci ho potvrdil X. sjezd KSČ. XI. sjezd KSČ, XII. sjezd KSČ a XIII. sjezd KSČ ho zvolil kandidátem ÚV KSČ. Opětovně byl na post člena ÚV KSČ převeden k 31. srpnu 1968. V letech 1950-1968 byl rovněž členem Ústředního výboru Komunistické strany Slovenska. V roce 1955 a 1958 získal Řád republiky, roku 1968 Řád Klementa Gottwalda a roku 1971 Řád práce.\nK roku 1954 se profesně uvádí jako předseda Slovenského úřadu důchodového zabezpečení. Tuto funkci zastával v letech 1948-1960.\n\nV období od 9. července 1960 do 23. června 1964 a od 18. dubna 1968 do 29. ledna 1969 zastával funkci místopředsedy Národního shromáždění.\n\n"}
{"id": "732348", "url": "https://cs.wikipedia.org/wiki?curid=732348", "title": "Ján Vančo", "text": "Ján Vančo\n\nJán Vančo (13. září 1890 Plavnica – 5. prosince 1975) byl československý politik, meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nPočátkem 20. století dočasně žil a pracoval v USA. Během první světové války odešel do Francie, kde se stal členem Československých legií, v nichž získal četná vojenská vyznamenání. Roku 1919 po návratu do nově vzniklého československého státu se krátce účastnil bojů s Polskem o Těšínsko. Od roku 1927 se politicky angažoval, byl tajemníkem agrární strany v Prešově. Profesí byl dle údajů z roku 1935 francouzským legionářem a rolníkem v obci Plavnica.\n\nV parlamentních volbách v roce 1929 získal poslanecké křeslo za agrárníky v Národním shromáždění. Mandát obhájil v parlamentních volbách v roce 1935. Poslanecký post si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Hlinkova slovenská ľudová strana - Strana slovenskej národnej jednoty, do které se sloučily všechny slovenské nesocialistické strany.\n\nV prosinci 1938 byl zvolen ve volbách do Sněmu Slovenskej krajiny. Během té doby se jako představitel agrární strany podílel na dojednání Žilinské dohody, při níž se dosud soupeřící slovenské politické strany spojily v požadavku autonomie.\n\nPo obnově Československa byl ještě v květnu 1945 zatčen, ale propuštěn byl díky příznivým posudkům dokazujícím jeho odpor k nacismu v říjnu 1945. Další roky pak působil jako zemědělec v rodné Plavnici. Roku 1957 se musel jako „vesnický boháč“ vystěhovat do obce Lomnička.\n\n"}
{"id": "732350", "url": "https://cs.wikipedia.org/wiki?curid=732350", "title": "Charles O'Rear", "text": "Charles O'Rear\n\nCharles O'Rear (* 1941) je americký fotograf známý svou fotografií země vína s názvem \"Idyla\" (anglicky \"Bliss\"), který byl použit jako standardní tapeta na ploše Windows XP.\n\nBěhem 70. let se podílel na projektu DOCUMERICA americké agentury pro ochranu životního prostředí. Fotografoval pro National Geographic Magazine více než 25 let. Díky svému zájmu o vinařství začal v roce 1978 fotografovat Napa Valley. Poté se do Napa Valley přestěhoval a začal fotografovat výrobu vína po celém světě. Poskytl již fotografie do sedmi knih o víně.\n\nJeho snímek kopců krajiny Sonoma s názvem \"Idyla\" (\"Bliss\") byl použit jako standardní tapeta (wallpaper) na ploše Windows XP a také jako součást reklamní kampaně firmy Microsoft Corporation \"Yes you can.\" Fotografie je k dispozici také jako jedna z mnoha tapet na kreditních kartách Capital One a stala se předmětem mnoha parodií.\n\nByl součástí projektu DOCUMERICA americké agentury pro ochranu životního prostředí. V období 1971-77 vznikl program sponzorovaný americkou Agenturou pro ochranu životního prostředí (EPA), jehož úkolem bylo pořídit „fotografický dokument subjektů z hlediska životního prostředí“ na území Spojených států. EPA najala externí fotografy k fotografování objektů jako například zeměpisné oblasti s environmentálními problémy, EPA aktivity a každodenní život. Správa národních archivů a záznamů část tohoto katalogu zdigitalizovala a lze v něm najít odkaz na řadu fotografií autora.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n\n"}
{"id": "732352", "url": "https://cs.wikipedia.org/wiki?curid=732352", "title": "ProjeKcts", "text": "ProjeKcts\n\nProjeKcts je souhrnné označení pro vedlejší projekty rockové skupiny King Crimson fungující postupně od roku 1997. Obsazení jednotlivých ProjeKctů se měnilo, jediným stálým členem byl kytarista Robert Fripp. Právě jej napadla myšlenka „fraKtalizace“ skupiny během období druhé poloviny 90. let 20. století, kdy King Crimson měli potíže s tvorbou nového materiálu. Improvizované ProjeKcty sestávající z různých členů skupiny tvořily nové skladby, z některých z nich poté vznikl nový repertoár King Crimson.\n\nVětšina vystoupení byla nahrávána a je k dispozici ke stažení na DGMLive.com.\n\nPrvní ProjeKct existoval během čtyř vystoupení v londýnském klubu Jazz Café ve dnech 1. až 4. prosince 1997. Původní představa bubeníka Billa Bruforda o několika improvizovaných vystoupeních s Robertem Frippem se změnila v ProjeKct One, jehož členy byly dvě třetiny tehdejších King Crimson.\n\n\n\nAčkoliv ProjeKct One byl první co se týče plánování, jako první se dočkal realizace ProjeKct Two, pod jehož hlavičkou nahrála část členů King Crimson v listopadu 1997 studiové album \"Space Groove\". To vzniklo při několikadenní improvizované studiové session, kdy se Adrian Belew, jinak kytarista King Crimson, posadil za soupravu elektronických bicích. ProjeKct Two od února do července 1998 také koncertoval, celkem 35 vystoupení uspořádal v USA, Japonsku, Spojeném království a Kanadě.\n\n\n\nTřetí, chronologicky však poslední ProjeKct 90. let odehrál celkem pět koncertů mezi 21. a 25. březnem 1999 v Austinu a Dallasu. Pod hlavičkou ProjeKctu Three vystoupili King Crimson ještě 3. března 2003 v Alexandrii. Tímto improvizovaným vystoupením byl nahrazen koncert celé skupiny, neboť Adrian Belew byl nemocný.\n\n\n\nProjeKct Four fungoval v rámci sedmi koncertů v USA a Kanadě mezi 23. říjnem a 2. listopadem 1998. Vystoupení obsahovala jak nový materiál, tak skladby, které vznikly v rámci předchozích ProjeKctů.\n\n\n\nPod hlavičkou ProjeKctu X vydali King Crimson další materiál nahraný během tvorby alba \"The ConstruKction of Light\". Pro vydání byl různě zremixován a sestříhán, nad čímž dohlíželi především Mastelotto a Gunn (na rozdíl od tvorby King Crimson, jejíž směr určovali hlavně Fripp a Belew). Skupina jako taková nikdy živě nehrála.\n\n\n\nJako ProjeKct Six vystoupila dvojice Fripp – Belew na čtyřech amerických koncertech mezi 5. a 8. říjnem 2006 v roli předkapely Porcupine Tree.\n\n\n\nProjeKct Jakszyk, Fripp and Collins stejnojmenných hudebníků a doplněný o další členy King Crimson nahrál jedno studiové album. Sám Robert Fripp označuje toto seskupení jako ProjeKct Seven.\n\n\n\nThe Crimson ProjeKCt, jediný ProjeKct bez Roberta Frippa, vznikl koncertním spojením skupin Stick Men a Adrian Belew Power Trio, které společně hrály již na podzim 2011 pod označením „Two of a Perfect Trio“. V první části koncertu vystoupili samostatně Stick Men, poté samostatně Adrian Belew Power Trio a zbytek vystoupení odehráli všichni společně. V repertoáru měli skladby King Crimson hrané na koncertech v letech 1994–1996.\n\nNa jaře 2012, na Frippův návrh, přijali název The Crimson ProjeKCt a během léta téhož roku hráli jako předkapela na americkém turné Dream Theater. V březnu 2013 odehráli několik vystoupení v Japonsku a během roku 2014 koncertovali také v Austrálii, na Novém Zélandu a v Evropě. Poté aktivní činnost tohoto ProjeKCtu skončila.\n\n\n\n"}
{"id": "732354", "url": "https://cs.wikipedia.org/wiki?curid=732354", "title": "Miloš Vančo", "text": "Miloš Vančo\n\nMiloš Vančo (4. září 1884Turčiansky Svätý Martin – 22. ledna 1970 Bratislava) byl československý politik, poslanec Národního shromáždění republiky Československé za Autonomistický blok a ministr spravedlnosti autonomní slovenské vlády.\n\nPo parlamentních volbách v roce 1935 získal mandát v Národním shromáždění za Hlinkovu slovenskou ľudovou stranu. Mandát ale nabyl až dodatečně, v listopadu 1938, jako náhradník poté, co zemřel poslanec Andrej Hlinka. Byl zvolen na kandidátní listině Autonomistického bloku, který utvořilo několik politických stran, zejména Hlinkova slovenská ľudová strana. Vančo sám ale patřil v rámci Autonomistického bloku do Slovenské národní strany. V době, kdy vstupoval do parlamentu, ovšem již v důsledku vývoje po přijetí Mnichovské dohody téměř všechny slovenské strany splynuly do jedné vládnoucí strany Hlinkova slovenská ľudová strana - Strana slovenskej národnej jednoty. Poslanecké křeslo si oficiálně podržel do 21. března 1939. Povoláním byl advokát. Podle údajů z roku 1935 bydlel v Turčianském Svätém Martinovi.\n\nV prosinci 1938 byl zvolen ve volbách do Sněmu Slovenskej krajiny. Angažoval se rovněž v autonomní vládě Slovenska. V letech 1938–1939 zastával v druhé vládě Jozefa Tisa a třetí vládě Jozefa Tisa post ministra spravedlnosti. Politicky se angažoval i během Slovenského státu.\n\n"}
{"id": "732365", "url": "https://cs.wikipedia.org/wiki?curid=732365", "title": "Žluťucha", "text": "Žluťucha\n\nŽluťucha (\"Thalictrum\") je rod vytrvalých rostlin z čeledě pryskyřníkovitých kde je zařazena do podčeledě \"Thalictroideae\".\n\nVyskytuje se v severním mírném podnebném pásu, na Nové Guineji a v horách tropické Ameriky i jižní Afriky. Jsou to rostliny na půdu nenáročné, většinou jen žádají více vlhkosti avšak propustnou půdu. Jsou mrazuvzdorné.\n\nV České republice roste prokazatelně 6 druhů, z toho žluťucha jednoduchá ve dvou poddruzích:\n\nJe to rod vytrvalých bylin s dřevnatým nebo trsnatými oddenky nebo s hlízovitými kořeny. Většinou vzpřímené, přímé lodyhy dorůstající výšky až 200 cm se málo větví, mají střídavě vyrůstající, většinou řapíkovité listy hodně variabilní, Bývají 2 až 4krát zpeřené, jejich segmenty jsou klínovité, vějířovité, vejčité nebo okrouhlé a bývají lalokovité nebo zubaté, směrem vzhůru se zmenšují, svrchní strana bývá obvykle tmavší. Někdy bývají lodyhy i bezlisté, pak vyrůstají z přízemní listové růžice.\n\nDrobné květy, většinou na vztyčených stopkách, bývají seřazeny do hroznu nebo laty, vyrůstají na konci lodyhy nebo z úžlabí listu. Převážně voňavé květy mají někdy jen brzy opadávající nenápadný kalich tvořený 4 nebo 5 lístky, korunu mnohé nemají žádnou. Nejvýraznější části květu je 8 až mnoho dlouhých tyčinek s protáhlými a mnohdy barevnými nitkami a podélnými prašníky barvy žluté, hnědé, červené, lila nebo fialové. Pestíků s jednodílným semeníkem s jedním vajíčkem, bez čnělky a s přisedlou bliznou je v květu od 2 do 20. V květech se obvykle tvoří jen minimum nektaru. Na jedné rostlině mohou být květy jen oboupohlavné nebo oboupohlavné a samičí, nebo jedna rostlina má květy jen samčí a jiná jen samičí. Květy rostlin jednodomých jsou opylovány hmyzem, dvoudomých převážně větrem.\n\nPlodem bývají nažky, jsou jednodílné, bočně stlačené, žebrovaté. Rostliny se rozšiřují po blízkém okolí pomoci svých plazivých oddenků a do větších vzdálenosti nažkami které nejen rozfoukává vítr, ale mohou být odnášeny i vodou.\n\nNěkteré druhy rodu žluťucha obsahují alkaloidy, látky potenciálně ohrožující zdraví, např. berberin a isochinolin.\n\nTaxonomické roztřídění rodu žluťucha není ujednoceno, jednotliví autoři udávají různý počet druhů, od 190 až po 300.\n\nPodle \"Černého a červeného seznamu cévnatých rostlin České republiky\" je žluťucha jednoduchá kriticky ohrožený druh, žluťuchy smrdutá a žlutá silně ohrožené druhy a žluťuchy lesklá a menší ohrožené druhy. Dále se žluťucha Bauhinova (\"Thalictrum bauhinii\") řadí mezi nejasné případy, v současnosti se v ČR nevyskytuje a o dřívějším výskytu jsou pochyby.\n\n\n \n"}
{"id": "732367", "url": "https://cs.wikipedia.org/wiki?curid=732367", "title": "Vasilij Pivcov", "text": "Vasilij Pivcov\n\nVasilij Talgatovič Pivcov (* 16. srpna 1975) je kazašský horolezec. V roce 2011 se stal 29. člověkem, jemuž se podařilo vystoupit na všech 14 osmitisícovek. Stačilo mu k tomu pouhých 10 let. V roce 2001 vystoupil na svůj první osmitisícový vrchol Gašerbrum I a na poslední chybějící K2 vystoupil v srpnu 2011 ve věku 36 let. Jeho spolulezcem na osmitisícovkách je Maxut Žumajev. Vasilij Pivcov je ženatý a má jednoho syna. \n\n\n"}
{"id": "732369", "url": "https://cs.wikipedia.org/wiki?curid=732369", "title": "Jaroslava Hanušová", "text": "Jaroslava Hanušová\n\nJaroslava Hanušová (25. února 1949 Praha – 22. února 2016 Praha) byla česká divadelní a v menší míře televizní a filmová herečka, převážně komediálních rolí. Divadlu se sice věnovala od dětství (v rámci literárně dramatického kroužku), ale studium herectví po maturitě pouze zvažovala a po tříletém studiu právnické fakulty se věnovala práci učitelky v mateřské školce.\n\nPro veřejnost ji v osmdesátých letech 20. století „objevil“ Jiří Lábus, se kterým se znala ze školy. Angažoval ji vedle jiného jako svou partnerku – populární \"Jaruš\" – do televizní estrády \"Možná přijde i kouzelník\". V menších rolích ve filmech a televizních seriálech se Hanušová začala objevovat až během devadesátých let 20. století. Tou dobou také začala vystupovat na divadelním jevišti.\n\nManželem Hanušové byl televizní režisér Jaroslav Hanuš, s nímž měla tři děti. Mezi jinými i zdravotní sestru a herečku Kláru Hanušovou. Jejich syn Jaroslav pracuje u divadla. Manželství Hanušových se ale rozpadlo.\n\nV říjnu roku 2013 přišla kvůli těžké cukrovce o jednu nohu, na začátku prosince 2013 jí byla amputována i druhá noha.\n\nDne 20. února 2016 zkolabovala a byla hospitalizována ve Vinohradské nemocnici, kde 22. února dopoledne zemřela na selhání organismu.\n\n\n\n\n"}
{"id": "732370", "url": "https://cs.wikipedia.org/wiki?curid=732370", "title": "Imagine (album, Armin van Buuren)", "text": "Imagine (album, Armin van Buuren)\n\nImagine je třetí studiové album holandského trance DJe Armin van Buurena.\n\nPrvní singl \"Going Wrong\" debutoval v Arminově rádiové show A State of Trance. Singl vznikl při spolupráci Armina van Buurena s DJem Shahem a Chrisem Jonesem. Na iTunes byla skladba \"If You Should Go\" nabízena jako bonus společně s remixem od Inpetto vs. Duderstadt která byla k dispozici pouze při předobjednávce. Druhým singlem z alba Imagine se stala skladba \"In and Out of Love\", která vznikla ve spolupráci s Sharon den Adel ze skupiny Within Temptation. Z alba později vyšly ještě další tři singly, \"Unforgivable\" společně s Jaren, \"Fine Without You\" ve spolupráci se zpěvačkou Jennifer Rene, a singl \"Never Say Never\" společně s Jacqueline Govaert.\n"}
{"id": "732372", "url": "https://cs.wikipedia.org/wiki?curid=732372", "title": "Maxut Žumajev", "text": "Maxut Žumajev\n\nMaxut Sagintajevič Žumajev (* 1. ledna 1977) je kazašský horolezec. V roce 2011 se stal 30. člověkem, jemuž se podařilo vystoupit na všech 14 osmitisícovek. Stačilo mu k tomu pouhých 10 let. V roce 2001 vystoupil na svůj první osmitisícový vrchol Gašerbrum I a na poslední chybějící K2 vystoupil v srpnu 2011 ve věku 34 let. Je čtvrtým nejmladším člověkem, jemuž se podařil výstup na všechny osmitisícovky, zároveň je také třináctým, jemuž se to podařilo bez použití umělého kyslíku. Jeho spolulezcem na osmitisícovkách je Vasilij Pivcov.\n\n\n"}
{"id": "732376", "url": "https://cs.wikipedia.org/wiki?curid=732376", "title": "Braclav", "text": "Braclav\n\nBraclav (, , \"Broslew\") je sídlo městského typu na střední Ukrajině na řece Jižní Bug ve Vinnycké oblasti, v regionu Podolí. Žije zde obyvatel.\n\nPůsobil zde rabi Nachman (ben Simcha) z Braclavi (1772–1810). Narodil se v ukrajinské vesnici Medžybiž, stal se duchovním mistrem a založil dynastii Braclavských chasidů. Ve svém učení kladl důraz na soustředěnou soukromou modlitbu, kterou nazýval hitbodedut. Za jeho stěžejní literární dílo je považován dvousvazkový Likutej Moharan.\n"}
{"id": "732381", "url": "https://cs.wikipedia.org/wiki?curid=732381", "title": "Reggie Wayne", "text": "Reggie Wayne\n\nReginald „Reggie“ Wayne (* 17. listopadu 1978 v New Orleans, stát Louisiana) je bývalý hráč amerického fotbalu, který nastupoval na pozici Wide receivera v National Football League. Univerzitní fotbal hrál za University of Miami ve státě Florida, poté byl vybrán v prvním kole Draftu NFL 2001 týmem Indianapolis Colts.\n\nBěhem své kaiéry byl šestkrát vybrán do Pro Bowlu. V současnosti je šestým nejlepším hráčem v historii NFl v počtu zachycených přihrávek, devátý v počtu naběhaných yardů po zachycení (nejlepší z aktivních hráčů) a dělený dvaadvacátý ve skórovaných touchdownech. 14. prosince 2014 Wayne odehrál 209 utkání a připsal si 142 výhru v dresu Colts, čímž překonal předchozího držitele, Peytona Manninga.\n\nBěhem čtyř let na University of Miami se spoluhráči Edem Reedem, Santanou Mossem nebo Andre Johnsonem si jako startující Wide receiver připsal 173 zachycených přihrávek (včetně 36 za sebou jdoucích zápasů se zachycen přihrávkou) a stal se tak jedním ze čtyř hráčů v historii školy, kteří zaznamenali 20 nebo více touchdownů. Jeho 48 zachycených přihrávek v nováčkovské sezóně je rekordem školy. Wayne promoval v roce 2000 s titulem v humanitních oborech, jeho spolubydlícím ve školních letech byl slavný Free safety Baltimore Ravens Ed Reed.\n\nWayne byl uveden do Síně slávy University of Miami na výročním banketu 24. března 2011.\n\nReggie Wayne byl vybrán v prvním kole Draftu NFL 2001 na 30. místě týmem Indianapolis Colts, aby doplnil dalšího hvězdného Wide receivera týmu, Marvina Harrsiona.\n\nV prvním roce zachytil 27 přihrávek pro 345 yardů, ve druhém statistiky zdvojnásobil pro 49 zachycených přihrávek, 716 yardů a 4 touchdowny. Během sezóny 2003 se probojoval na pozici startujícího Wide receivera a tuto pozici od té doby drží. Stále lepší výkony a výsledky mu v roce 2006 vynesly šestiletou smlouvu za 39,5 milionu dolarů. Wayne se odvděčil 86 zachycenými přihrávkami, 1 310 yardy a 9 touchdowny, což mu poprvé přineslo nominaci do Pro Bowlu a hlavně zisk Super Bowlu, ve kterém pomohl porazit Chicago Bears 29:17 touchdownem v první čtvrtině. O rok později využil zranění spoluhráčů v ofenzívě Dallase Clarka a Marvina Harrisona k navýšení osobního rekordu v počtu zachycených přihrávek (104) i yardů (1 510) a díky nejlepším statistikám v lize si vysloužil druhou nominaci do Pro Bowlu a první do All-Pro týmu.\n\nPo pro něj průměrné sezóně 2008 (82 zachycených přihrávek pro 1 145 yardů, 6 touchdownů) Wayne znovu exceluje jak o rok později (100 zachycených přihrávek pro 1 264 yardů, 10 touchdownů), tak v sezóně 2010 (11 zachycených přihrávek pro 1 355 yardů, 6 touchdownů). Pokaždé v těchto sezonách byl zvolen do Pro Bowlu. V play-off se Colts zadařilo pouze v roce 2009, kdy se dostali až do Super Bowlu, nicméně Wayne podával výborné výkony ve všech zápasech. Po zranění Peytona Manninga v sezóně 2011 jeho počet nachytaných yardů klesl poprvé od roku 2003 po hranici 1 000, ale o rok později se vrací do formy a také díky jeho 106 zachyceným přihrávkám pro 1 355 yardů a 5 touchdownům se Colts znovu dostávají do play-off. Za své výkony je Wayne odměněn nový tříletým kontraktem s Colts a šestou nominací do Pro Bowlu.\n\nBěhem utkání s Chargers 14. září 2013 Wayne překonal metu 1000 zachycených přihávek jako teprve devátý hráč v historii NFl, nicméně už o týden později proti Broncos si přetrhl přední zkřížený vaz a sezóna pro něj skončila. Tím pro něj skončila i šňůra 189 odehraných zápasů v řadě za sebou, což byla v tu chvíli třetí nejdelší série Wide receivera v historii NFL. Na startu ročníku 2014 je ovšem Wayne opět připraven, odehraje patnáct zápasů (pokaždé jako startující hráč) a to i přesto, že proti Steelers utrpí zranění lokte a od šestého týdne do konce sezóny hraje s natrženým tricepsem. I tak zaznamená 64 zachycených přihrávek pro 779 yardů, 2 touchdowny a 19. října 2014 jako devátý Wide receiver v historii NFL překonává hranici 14 000 nachytaných yardů.\n\n6. března 2015 Colts oznamili, že neprodlouží smlouvu s Waynem, který se tak od 10. března stal volným hráčem. Následně 24. srpna podepsal jednoletý kontrakt s New England Patriots za tři miliony dolarů, jenže už 5. září požádal o zrušení kontraktu. Kariéru defeinitivně ukončil 15. ledna 2016.\n\n"}
{"id": "732382", "url": "https://cs.wikipedia.org/wiki?curid=732382", "title": "EZO", "text": "EZO\n\nEZO nebo Ezo má více významů:\n\n"}
{"id": "732386", "url": "https://cs.wikipedia.org/wiki?curid=732386", "title": "Věčný stín Simpsonovy mysli", "text": "Věčný stín Simpsonovy mysli\n\nVěčný stín Simpsonovy mysli (Eternal Moonshine of the Simpson Mind) je devátý díl 19. řady amerického animovaného seriálu \"Simpsonovi\". Premiéru ve Spojených státech měl 16. prosince 2007. Scénář napsal J. Stewert Burns.\n\nHomer se probouzí venku na chodníku pod sněhem. Zjišťuje, že doma nikdo není a že nejspíše uhodil Marge. Postupně zjišťuje pravdu a nakonec se dostane na oslavu, kterou mu uspořádala Marge za to, že vykonal veřejně prospěšné práce.\n"}
{"id": "732390", "url": "https://cs.wikipedia.org/wiki?curid=732390", "title": "Pavel Holomek", "text": "Pavel Holomek\n\nPavel Holomek (* 13. dubna 1972, Brno) je bývalý československý fotbalista, útočník.\n\nV mládežnických kategoriích hrál za TJ Sokol Brno-Bosonohy a Zbrojovku Brno. Ligu začal hrát ve Zbrojovce na jaře 1991, po vojně ve Znojmě (1991/92 a podzim 1992) působil opět v Brně (1992–1999), dále hrál za FK Teplice (1999–2003) a FK Drnovice (2003–2005). Na podzim 2005 působil v dresu Retzu v nižší soutěži v Rakousku.\n\nCelkem odehrál v nejvyšší soutěži 240 utkání a dal 42 gólů (Československo: 17 / 2, ČR: 224 / 40). V evropských pohárech odehrál 12 utkání a dal 4 góly.\n\nV sezónách 1994/95 a 1997/98 byl nejlepším ligovým střelcem Zbrojovky, v sezoně 1991/92 se stal prvním králem střelců v historii MSFL, svými 22 brankami vydatně pomohl Znojmu poprvé v historii klubu do Českomoravské ligy (2. nejvyšší soutěž). Za reprezentační B-tým nastoupil třikrát, neskóroval. Hrál také futsal za 3P Bosonohy Brno. V brněnském dresu si v sezonách 1996/97 a 1999/00 zahrál také s bratrem Patrikem Holomkem.\n\n"}
{"id": "732392", "url": "https://cs.wikipedia.org/wiki?curid=732392", "title": "Grete Stern", "text": "Grete Stern\n\nGrete Stern (9. května 1904, Elberfeld – 24. prosince 1999 Buenos Aires) byla německá fotografka a designérka, jejím manželem byl Horacio Coppola. Známou na mezinárodní úrovni se stala ve 30. letech díky spolupráci s umělkyní Ellen Auerbach (tehdy ještě Ellen Rosenberg). Společně založili fotostudio \"ringl + pit\". Její díla byla považována za významnou inovaci v portrétní a reklamní fotografii, ovlivnila celou řadu evropských a amerických umělců. Svým dílem se řadí mezi klasiky, jako jsou Horacio Coppola, Annemarie Heinrich, Anatole Saderman nebo Juan Di Sandro.\n\nOd roku 1923 do roku 1925 studovala na umělecké škole ve Württembergu (nyní Národní akademie výtvarných umění ve Stuttgartu), katedře obrazového umění u profesora F. Ernsta H. Schneidlera. Po krátkodobém působení v oboru byla inspirována fotografií Edwarda Westona a Paula Outerbridge a změnila své zaměření na fotografii. Pak se přestěhovala do Berlína, kde v letech 1925 až 1926 tam a ve Wuppertalu vznikly její první komerční grafické práce (knižní grafika, layout a reklama). Svou první výstavu měla ve Wuppertalu v roce 1926. Na doporučení Otty Umbehra pracovala v letech 1927-1928 na několika fotografických studiích v soukromém ateliéru Waltra Peterhanse v Berlíně. Díky Peterhansovi se setkala s Ellen Rosenbergovou. Dvojice si v bývalé Peterhansově výtvarné dílně vybudovala fotografický ateliér, kde pořizovaly portrétní a reklamní fotografie a pojmenovali ji po svých dvou přezdívkách \"Ringl\" (Stern) a \"Pit\" (Rosenberg). V roce 1930 následovala první reklamní práce ve spolupráci s obrazovou agenturou \"Mauritius\". Ve stejném roce a ještě v letech 1932-1933 navštěvovala fotografický kurz Waltra Peterhanse v Bauhausu v Dessau a v Berlíně.\n\nPo převzetí moci Národním socialismem v roce 1933 Stern emigrovala do Londýna. Do roku 1936 pracovala jako grafik na volné noze a reklamní fotografka. V těchto letech vznikly portréty, mimo jiné i takových osobností jako byli Bertolt Brecht, Helene Weigel a Karl Korsch.\n\nV roce 1935 se vdala za argentinského fotografa Horacio Coppola (1906–2012), který také studoval v Bauhausu. V roce 1936 se jim narodila dcera Silvia a v témže roce se odstěhovali do Argentiny. V Buenos Aires si v roce 1937 otevřeli s Coppolou reklamní fotografické studio. Jejich moderní dům s ateliérem v Ramos Meija nedaleko Buenos Aires, se stal místem setkávání pro umělce, pokrokové spisovatele a intelektuály, jako byli Jorge Luis Borges, Pablo Neruda, Renate Schottelius, Clément Moreau, María Elena Walsh a psychoanalytička Marie Langer.\n\nOd roku 1948 do roku 1950 pracovala na progresivním urbanickém plánu \"Plan de Buenos Aires\". Od roku 1956 do 1970 pracovala v argentinském Národním muzeu výtvarných umění v Buenos Aires, a také jako fotografka v oddělení v oddělení pro restaurování.\n\nOd roku 1959 do 1960 působila jako odborný asistent fotografie na Univerzitě Resistencia del Chaco.\n\nJako fotografka pracovala až do roku 1985.\n\nVýběr výstav:\n\n\n"}
{"id": "732395", "url": "https://cs.wikipedia.org/wiki?curid=732395", "title": "Zdeněk Valnoha", "text": "Zdeněk Valnoha\n\nZdeněk Valnoha (* 8. května 1973 Brno) je český fotbalový trenér a bývalý fotbalista (levý záložník).\n\nV mládežnických kategoriích hrál za TJ Sokol Opatovice a TJ KS Brno. Po vojně ve VTJ Tábor působil v letech 1993-1998 v Brně, v roce 1999 hrál za 1. FK Příbram a v letech 1999-2001 za FK Drnovice. Na podzim 2001 se vrátil do Brna. Na podzim roku 2003 hrál za MFK Ružomberok nejvyšší slovenskou soutěž. Profesionální kariéru zakončil na Kypru a potom působil v českých nižších soutěžích.\n\nCelkem v nejvyšší soutěži v Česku, na Slovensku a na Kypru odehrál 254 utkání a dal 29 gólů. V evropských pohárech odehrál 15 utkání a dal 4 góly. Za reprezentační do 21 let nastoupil pětkrát. V roce 2011 hrál regionální fotbal za Vojkovice.\n\nV sezoně 2016/17 převzal po Jiřím Hajském A-mužstvo AFK Tišnov v Přeboru Jihomoravského kraje. Poprvé stál na lavičce Tišnova v domácím zápase s Tatranem Bohunice (nerozhodně 2:2) v rámci 3. kola (2. hraného) v neděli 21. srpna 2016.\n\n"}
{"id": "732401", "url": "https://cs.wikipedia.org/wiki?curid=732401", "title": "Leopold Vaverka", "text": "Leopold Vaverka\n\nLeopold Vaverka (8. února 1894 Erzsébetfalva – 1973) byl československý sportovní funkcionář (starosta DTJ) a politik, meziválečný i poválečný poslanec Národního shromáždění za Československou sociálně demokratickou stranu dělnickou.\n\nVychodil čtyři třídy reálné školy, následně se v Brně vyučil typografem. Od svého mládí byl aktivní v dělnické tělovýchově, už před první světovou válkou rovněž přispíval články i kresbami do sociálně demokratického tisku. Za války sloužil v rakousko-uherské armádě. V roce 1918 nastoupil do funkce vedoucího redaktora ústředního listu Svazu Dělnických tělocvičných jednot \"Tělocvičný ruch\", později byl hlavním organizátorem osvětové činnosti DTJ. Založil časopisy \"Náš dorost\", \"Vychovatel\" a \"Předvoj\". V období let 1936–1939 a 1945–1948 působil na postu starosty Svazu Dělnických tělocvičných jednot v Československu a zastupoval DTJ ve výkonném výboru Socialistické tělovýchovné internacionály.\n\nPodle údajů z roku 1935 byl redaktorem. Bydlel v Praze. Jako starosta DTJ v roce 1936 protestoval proti konání letních olympijských her v Berlíně.\n\nV parlamentních volbách v roce 1935 se stal poslancem Národního shromáždění. Poslanecké křeslo si oficiálně podržel do zrušení parlamentu roku 1939. Krátce předtím ještě v prosinci 1938 přestoupil do poslaneckého klubu nově utvořené Národní strany práce.\n\nKrátce po německé okupaci v roce byl jmenován do výboru Národního souručenství. Už 1. září 1939 ho ale zatklo gestapo a až do konce druhé světové války byl vězněn v koncentračním táboře Sachsenhausen-Oranienburg.\n\nPo válce se vrátil do vlasti a opět se zapojil do politického života. Od června 1945 znovu vykonával funkci starosty DTJ. V období let 1945–1948 byl členem ústředního výkonného výboru ČSSD. Po osvobození byl také v letech 1945-1946 poslancem Prozatímního Národního shromáždění za sociální demokraty, respektive za Ústřední národní tělovýchovný výbor.\n\nV rámci ČSSD patřil mezi odpůrce prokomunistické politiky Zdeňka Fierlingera. Během únorové krize roku 1948 podporoval stanovisko Václava Majera, že by i sociálně demokratičtí ministři měli podat rezignaci. Poté, co komunisté ovládli moc v Československu se Vaverka stáhl z politiky.\n\n"}
{"id": "732403", "url": "https://cs.wikipedia.org/wiki?curid=732403", "title": "Václav Vávra", "text": "Václav Vávra\n\nVáclav Vávra (24. října 1878 Lomnice nad Popelkou – 6. prosince 1952 tamtéž) byl československý politik a meziválečný poslanec Národního shromáždění za Československou živnostensko-obchodnickou stranu středostavovskou.\n\nV parlamentních volbách v roce 1920 získal poslanecké křeslo v Národním shromáždění. Mandát obhájil v parlamentních volbách v roce 1925, parlamentních volbách v roce 1929 i parlamentních volbách v roce 1935. Poslanecké křeslo si oficiálně podržel do zrušení parlamentu v roce 1939, přičemž ještě v prosinci 1938 přestoupil do poslaneckého klubu nově utvořené Strany národní jednoty.\n\nK roku 1935 je uváděn jako obchodník a starosta města Lomnice nad Popelkou. Ve městě bývalého starostu dodnes připomíná zatopený Vávrův lom.\n\n"}
{"id": "732405", "url": "https://cs.wikipedia.org/wiki?curid=732405", "title": "Emanuel Vencl", "text": "Emanuel Vencl\n\nEmanuel Vencl (28. dubna 1874 Velký Radošín – 20. března 1939 Moravská Ostrava) byl československý politik, poslanec Národního shromáždění republiky Československé za Republikánskou stranu zemědělského a malorolnického lidu (agrárníky).\n\nEmanuel Vencl se narodil ve Velkém Radošíně na Podřipsku jako třetí ze čtyř dětí v rodině krejčího, zemědělce a velkého vlastence Josefa Vencla. Po ukončení obecné školy se chtěl stát učitelem. Jeho otec jej však poslal studovat hospodářskou školu v Roudnici nad Labem, protože plánoval, že Emanuel se poté ujme správy rodného hospodářství. \n\nOd 1. dubna 1894 byl však Emanuel přijat jako hospodářský adjunkt na velkostatek hraběte Günthera Stolberga v Paskově na Frýdeckomístecku. Stal se zde členem Sokola, podporoval místní školství. Seznámil se zde se svou ženou Jenovefou Raškovou. V říjnu 1897 odjeli do Rožnova pod Radhoštěm, kde měli 8. ledna 1900 svatbu.\n\nV parlamentních volbách v roce 1925 získal poslanecké křeslo za agrárníky v Národním shromáždění. Mandát obhájil v parlamentních volbách v roce 1929 a parlamentních volbách v roce 1935. Poslanecký post si oficiálně podržel do zrušení parlamentu v roce 1939. Krátce předtím ještě v prosinci 1938 přestoupil do nově vzniklé Strany národní jednoty.\n\nProfesí byl dle údajů z roku 1935 ředitelem hospodářské školy v Rožnově pod Radhoštěm. Na tento post nastoupil již roku 1897 a vytrval nepřetržitě do roku 1935. Angažoval se v rozvoji místního školství a muzejnictví, byl předsedou místního Sokola.\n\nPodle dobového tisku zemřel v noci z 19. na 20. března 1939 v Moravské Ostravě. Pohřben byl v Rožnově pod Radhoštěm. V některých současných zdrojích uváděn jako místo úmrtí Rožnov pod Radhoštěm.\n\n"}
{"id": "732406", "url": "https://cs.wikipedia.org/wiki?curid=732406", "title": "Marcel Cupák", "text": "Marcel Cupák\n\nMarcel Cupák (* 19. prosince 1973 Brno) je bývalý československý fotbalový útočník. Jeho strýcem je Miloslav Kukla, taktéž bývalý fotbalový útočník.\n\nOd mládežnických kategorií hrál za Zbrojovku Brno. V lize hrál za Zbrojovku Brno (1991-1993), v roce 1993 působil v FC Zlín a po návratu do Brna zde působil do roku 1997. Od roku 1997 do roku 1998 hrál za SK Sigma Olomouc a na jaře 1999 za SK České Budějovice. Od roku 1999 do roku 2001 hrál za FK Drnovice. V roce 2001 se vrátil do Brna. Po skončení aktivní kariéry pracuje jako trenér v nižších soutěžích, pracuje ve stavebnictví. V roce 2014 obnovil činnost a začal opět hrát za Sokol Křoví.\n\nCelkem v nejvyšší soutěži odehrál 201 utkání a dal 34 gólů. V evropských pohárech odehrál 7 utkání a dal 2 góly. Za reprezentační tým do 21 let nastoupil v roce 1994 ke 3 utkáním a dal 1 gól.\n\n"}
{"id": "732408", "url": "https://cs.wikipedia.org/wiki?curid=732408", "title": "Josef Vičánek", "text": "Josef Vičánek\n\nJosef Vičánek (5. dubna 1889 Halenkovice – 29. července 1970 Uherské Hradiště) byl český a československý politik, meziválečný i poválečný poslanec Národního shromáždění za Československou stranu lidovou.\n\nVystudoval učitelský ústav v Kroměříži. Jako učitel působil v Bílovicích u Uherského Hradiště, v Napajedlích, v Kunovicích a v Uherském Hradišti, kde trvaleji zakotvil jako vyučující a později ředitel \"Zemské vychovatelny\". Ve druhé polovině 30. let se stal členem správní rady brněnské Zbrojovky. Od mládí pracoval aktivně v Katolické omladině a v Orlu. Po roce 1918 vstoupil do ČSL. Byl členem zemského výkonného výboru v Brně, předsedou krajské lidové rady a župním starostou Orla v Uherském Hradišti. V roce 1924 získal po smrti Josefa M. Kadlčáka post předsedy \"Svazu katolického učitelstva\". Ve 20. letech 20. století předsedal Spolku katolických učitelů, který byl součástí odborového hnutí napojeného na lidovou stranu.\n\nV parlamentních volbách v roce 1925 získal poslanecké křeslo v Národním shromáždění. Mandát v parlamentních volbách v roce 1929 obhájil a do parlamentu se dostal i po parlamentních volbách v roce 1935. Poslanecký post si oficiálně podržel do zrušení parlamentu roku 1939. Krátce předtím ještě v prosinci 1938 přestoupil do poslaneckého klubu nově zřízené formace Strana národní jednoty.\n\nPodle údajů k roku 1935 byl profesí odborným učitelem v Uherském Hradišti. Angažoval se v tělovýchovné jednotě Orel.\n\nPodporoval vždy politiku předsedy strany Jana Šrámka. Za německé okupace byl 1. září 1939 zatčen a vězněn v Brně na Špilberku, v roce 1940 byl propuštěn, čímž se stal podezřelým z kolaborace s Němci. V roce 1945 ale byl Národním soudem očištěn a zapojil se znovu do práce v ČSL. Byl členem krajské rady ve Zlíně.\n\nPo osvobození byl v letech 1945-1946 za lidovce poslancem Prozatímního Národního shromáždění a v letech 1946-1948 Ústavodárného Národního shromáždění. V parlamentu setrval do parlamentních voleb v roce 1948.\n\nPo únoru 1948 nebyl ze strany vyloučen, ale nové vedení ČSL ho nepřevedlo do „obrozené“ (prokomunistické) Československé strany lidové. Nebyl zařazen na jednotkou kandidátku do voleb v roce 1948. Poté se veřejného života již neúčastnil.\n\n"}
{"id": "732410", "url": "https://cs.wikipedia.org/wiki?curid=732410", "title": "Franz Viereckl", "text": "Franz Viereckl\n\nFranz Viereckl (25. dubna 1892 Krásný Dvůr – ???) byl československý politik německé národnosti a meziválečný poslanec Národního shromáždění za Německý svaz zemědělců (Bund der Landwirte), později za Sudetoněmeckou stranu.\n\nProfesí byl rolníkem. Podle údajů z roku 1935 bydlel v Krásném Dvoře. Byl krajským funkcionářem BdL v severovýchodní části Chebska.\n\nV parlamentních volbách v roce 1929 se stal poslancem Národního shromáždění. Mandát obhájil v parlamentních volbách v roce 1935. Po sloučení Německého svazu zemědělců se Sudetoněmeckou stranou přešel v březnu 1938 do jejího poslaneckého klubu. Poslanecké křeslo ztratil na podzim 1938 v souvislosti se změnami hranic Československa.\n\n"}
{"id": "732411", "url": "https://cs.wikipedia.org/wiki?curid=732411", "title": "Jan Vodička (politik)", "text": "Jan Vodička (politik)\n\nJan Vodička (10. července 1893 Praha – 9. března 1961 Praha) byl československý politik a meziválečný i poválečný poslanec Národního shromáždění republiky za Komunistickou stranu Československa.\n\nNarodil se v Praze jako syn dělníka. Vyučil se řezníkem.\n\nZa první světové války přešel do Československých legií v Rusku, kde se zúčastnil bitvy u Zborova. Později přestoupil k Rudé armádě. V Československých legiích měl jako stoupenec bolševiků konflikty s velením, včetně Josefa Jiřího Švece. O něm pak pojednal Rudolf Medek v divadelní hře Plukovník Švec, přičemž postava komunistických agitátorů, kteří doženou plukovníka k sebevraždě byla ztvárněna po vzoru aktivit Jana Vodičky. Po návratu do nově vzniklého Československa se pak angažoval se spolcích rudých legionářů. Ve 30. letech 20. století patřil také mezi přední komunistické aktivisty v rámci Svazu proletářských bezvěrců.\n\nPo návratu do Československa byl nejprve členem levého křídla sociálně demokratické strany, pak se roku 1921 přidal k nově vzniklé KSČ. Byl funkcionářem strany na okresní, krajské i celostátní úrovni. V parlamentních volbách v roce 1935 se stal poslancem Národního shromáždění za komunisty. O poslanecké křeslo přišel v prosinci 1938 v souvislosti s rozpuštěním KSČ.\n\nProfesí byl redaktorem. Podle údajů z roku 1935 bydlel v Praze.\n\nZa nacistické okupace byl vězněn v koncentračním táboře Sachsenhausen. Po válce se proto angažoval ve Svazu protifašistických bojovníků. Od roku 1948, podle jiného zdroje od roku 1951, zastával funkci předsedy Svazu protifašistických bojovníků. Uvádí se v ní ještě roku 1954. Zastával i stranické funkce. 2. srpna 1945 byl kooptován za člena ÚV KSČ. Ve funkci ho potvrdil VIII. sjezd KSČ, IX. sjezd KSČ, X. sjezd KSČ a XI. sjezd KSČ.\n\nPo osvobození byl v letech 1945-1946 poslancem Prozatímního Národního shromáždění a v letech 1946-1948 Ústavodárného Národního shromáždění. V letech 1948-1961 zasedal v Národním shromáždění (po roce 1960 Národní shromáždění Československé socialistické republiky). V parlamentu setrval až do své smrti roku 1961. Místo něj pak do Národního shromáždění nastoupil Bohuslav Stainer.\n\nZemřel v březnu 1961.\n\n"}
{"id": "732412", "url": "https://cs.wikipedia.org/wiki?curid=732412", "title": "Jan Vodička", "text": "Jan Vodička\n\nJméno a příjmení Jan Vodička má více nositelů:\n\n"}
{"id": "732422", "url": "https://cs.wikipedia.org/wiki?curid=732422", "title": "Ludwig Wagner", "text": "Ludwig Wagner\n\nLudwig Wagner (18. nebo 28. ledna 1899 Kaunas – 4. července 1967 Západní Německo) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nByl zubním technikem. Od roku 1921 byl členem DNSAP. Po jejím zákazu se přidal roku 1933 k SdP, respektive k její předchůdkyni SHF. Roku 1935 se uvádí jako zubní technik. Bydlel tehdy ve Frymburku.\nV parlamentních volbách v roce 1935 se stal poslancem Národního shromáždění. V prosinci 1937 vystoupil z poslaneckého klubu SdP a v dubnu 1938 rezignoval na poslanecký mandát. V parlamentu jej nahradil Josef Kürbel. Z poslaneckého klubu odešel po neshodách s vedením strany.\n\n"}
{"id": "732432", "url": "https://cs.wikipedia.org/wiki?curid=732432", "title": "Dustin Brown", "text": "Dustin Brown\n\nJméno a příjmení Dustin Brown nosí více osob:\n\n"}
{"id": "732433", "url": "https://cs.wikipedia.org/wiki?curid=732433", "title": "Ján Grajzel", "text": "Ján Grajzel\n\nJán Grajzel (3. února 1920, Zvolen – 10. února 1994, Praha) byl československý voják a příslušník výsadku Embassy.\n\nNarodil se 3. února 1920 ve Zvolenu. Otec Ján byl dělník, matka Marie, rozená Hrášková byla v domácnosti. Měl jednu sestru.\n\nPo absolvování základního vzdělání se začal učit na pokrývače, ale učení nedokončil. Od února 1936 začal pracovat ve frýdeckých hutích. Po německé okupaci se zapojil do odboje. Z obavy před zatčením odešel za prací do Německa. Pracoval v Kielu a Hagenu. Po několika měsících požádal o slovenský pas a 15. ledna 1942 byl odveden do slovenské armády. Do nástupu vojenské služby pracoval ve Zvolenu na poště. \n\nNarukoval 1. října 1942 k 11. dělostřeleckému pluku v Žilině. Po vykonání kurzu byl zařazen jako telegrafista. 21. března 1944 byl odvelen ke slovenské technické brigádě v Itálii. 28. května 1944 přešel frontu do amerického zajetí. V zajateckém táboře přijal nabídku československých zpravodajských důstojníků k účasti na výsadkové operaci. V Bari prodělal výcvik v radiotegrafii, konspiraci a šifrování. Dále absolvoval parakurz, kurz přijímání letadel a horolezecký kurz. V srpnu 1944 již hodnosti desátníka byl zařazen do formující se skupiny Embassy.\n\nKolem 22. hodiny 21. prosine 1944 byl společně s ostatními vysazen u obce Prostějovičky. S ostatními členy výsadku se nesešel. Pěšky dorazil do Prostějova, kde oslovil strážníka a požádal ho o pomoc. Strážník naoko přislíbil pomoc, ale zanechal vzkaz, na jehož základě byl Grajzel zatčen a předán gestapu. Gestapem byl vyslýchán v Brně. Při výsleších vypovídal podrobně o úkolech a záchytných adresách. Po ukončení vyšetřování byl převezen do koncentračního tábora Flossenbürg a v dubnu 1945 do Dachau, kde byl osvobozen americkou armádou.\n\nPo přihlášení se na MNO sloužil v Praze a Stráži pod Ralskem do ledna 1947, kdy odešel z armády.\n\n\n"}
{"id": "732435", "url": "https://cs.wikipedia.org/wiki?curid=732435", "title": "Leon Wolf", "text": "Leon Wolf\n\nLeon Wolf (11. dubna 1883 Šunychl – 8. března 1968 Těšín) byl československý advokát a politik polské národnosti, a poslanec Národního shromáždění republiky Československé za Polský lidový a dělnický svaz a Autonomistický blok.\n\nV roce 1920 založil Svaz slezských katolíků v Československé republice, který reprezentoval nejsilnější nesocialistický politický proud polské menšiny. Wolf také založil na tuto organizaci napojené noviny \"Gazeta Kresowa\".\n\nV parlamentních volbách v roce 1925 získal mandát v Národním shromáždění za Polský lidový a dělnický svaz. V parlamentních volbách v roce 1929 poslanecké křeslo nezískal, do parlamentu se vrátil až po parlamentních volbách v roce 1935, kdy kandidoval za Autonomistický blok, jehož vznik iniciovala Hlinkova slovenská ľudová strana. Poslanecké křeslo ztratil na podzim 1938 v souvislosti se změnami hranic Československa.\n\nUž ve 20. letech 20. století patřil mezi hlavní politické představitele polské menšiny v Československu, za kterou roku 1925 pronikl do parlamentu, přičemž se jako hospitant zapojil do činnosti poslaneckého klubu československé agrární strany. V parlamentních volbách roku 1929 patřil Wolf mezi hlavní iniciátory aliance mezi polskými menšinovými stranami a Židovskou stranou sdružující československé sionistické Židy. Toto spojení již bylo předtím úspěšně vyzkoušeno při zemských volbách roku 1928. Díky spojení obou menšin se společné kandidátce podařilo roku 1929 získat dva parlamentní mandáty pro Židy a dva mandáty pro Poláky. Wolf sám ale v tomto volebním období zůstal mimo parlament. Koncem 30. let 20. století Wolf zradikalizoval svou rétoriku a po vzoru Sudetoněmecké strany požadoval politické sjednocení všech proudů polské menšiny v ČSR. To se zčásti podařilo, když vznikla formace Svaz Poláků v Československu. V září 1938 se v tomto ohledu konalo také koordinační setkání mezi polskou menšinou a představiteli slovenských autonomistů, kde Wolf zastupoval polský tábor. Výsledkem jednání byla rezoluce s polskými požadavky na autonomii, předložená Runcimanově misi.\n\nPovoláním byl advokát. Podle údajů z roku 1935 bydlel ve Fryštátu. Po druhé světové válce přesídlil do Polska.\n\n"}
{"id": "732436", "url": "https://cs.wikipedia.org/wiki?curid=732436", "title": "DNSBL", "text": "DNSBL\n\nDNSBL (domain name system blacklist), také známý jako DNS blacklist je seznam potenciálně nebezpečných IP adres, \nkteré mohou rozesílat nevyžádanou poštu, tzv. spam. Spíše než seznam IP adres, je DNSBL software, který podle určitých kritérií tyto IP adresy zařazuje na černou listinu. Zařazeny mohou být ISP adresy, nebo adresy od systémů honeypot.\n\nPrvní DNSBL seznam vznikl v roce 1997 s názvem RBL (Real-time BlackHole List). Jako BGP feed ho vytvořil Paul Vixie. Další byl DNSBL od Erica Ziegasta jako součást MAPS (Mail Abuse Prevention System). První oficiální verze RBL nebyla vydána jako DNSBL. Název Blackhole vznikl, díky termínu BlackHole v počítačových sítích. Jde o místo propojení v síti, kde je provoz pomalu snížen, aniž by byl informován odesílatel. \nPři zkoumáni topologie jsou BlackHole prakticky nezjistitelné, jelikož k nim dochází nahodile. Díky tomuto jevu v počítačových sítí byl vytvořen první RBL, který byl schopen odmítnout příjem emailů ze stránek podporujících spam.\n\nPozději byl vydán RBL v první DNSBL formě od Paula Vixieho. Emailové softwary začali podporovat implementaci s tímto RBL. Brzy poté se začaly rozvíjet různé druhy softwarové politiky pro tyto seznamy. První takový SW byl od Alana Browna ORBS. ORBS byl v dané době často odsuzován, protože spousta uživatelů se cítilo poškozených, když skenovali poštovní servery s jejich emaily.\n\nV roce 2003 se spoustu DNSBL serverů dostalo pod DDoS útok. Převážně firma Osirusoft, která musela své servery shodit, protože byla celý týden pod DDoS útoky. Jeho účel je stále věc spekulování, jelikož se k nim nikdo nepřihlásil, ani z nich nebyl nikdo obviněn. Dodnes se neví, kdo za útoky stojí, nicméně spousta teorií tvrdí, že za nimi stojí spammeři, kteří se snaží tyto servery shodit, aby měli pak přístup k více uživatelům. Pro emailové provozovatele je tento seznam cenným pomocníkem, naproti tomu někteří aktivisté vznesli námitky, aby se seznamy cenzurovaly. Bylo vzneseno i několik žalob, aby byly tyto seznamy vypnuty. Ale žádná neuspěla.\n\nZákladní 3 komponenty DNSBL jsou: IP adresa, server a seznam adres. Výskyt IP adresy v DNSBL se ověřuje pomocí DNS serveru, které tyto služby většinou nabízejí zdarma. Zjištění, zda je IP adresy v blacklistu, je provedeno odesláním speciálního dotazu na DNS. Vezme se IP adresa v opačném pořadí (např. 127.0.0.0), a za ní se připojí název DNSBL serveru (např. \"zen.spamhaus.org\"). Tento dotaz se odešle DNSBL serveru, tedy: \"0.0.0.127.zen.spamhaus.org\". Pokud je IP adresa uvedena v blacklistu, dostaneme odpověď s jedním, nebo více záznamy a je jen na nás, zda nám to bude stačit, nebo budeme zjišťovat, proč se IP adresa vyskytla v blacklistu.\n\nNení však stoprocentní, jestli se daná IP adresa v DNSBL objevila z důvodu spamu. IP adresa spammera se časem na jednom nebo více DNSBL serverech vyskytne. Nicméně je možný výskyt IP adresy, které nemá se spamem nic společného. Některé DNSBL servery pracují na principu oznámení, kdy je IP adresa oznámena anonymně. Jiná druh přidání je ručním přidáním.\n\nČasto jsou velké rozsahy IP adres preventivně evidovány, aniž by z nich byl odeslán spam. Jsou to především rozsahy pro dynamické přidělení IP klientům ADSL. U nich je předpokládáno, že nebudou odesílat emaily přímo, ale pomocí SMTP brány svého ISP. Z DNSBL seznamu může být adresa vymazána. Nelze to však automaticky a je nutné postupovat podle pokynů daného serveru. Na DNSBL je dobré použít speciální software, který se navenek chová jako obyčejný DNS, ale eviduje IP adresy spammerů. Poměrně dobrým způsobem jsou tzv. honeypot systémy. Což jsou počítačové nebo softwarové zombie zachytávající škodlivý malware, které se chovají jako reálné systémy. Jsou však minimálně chráněni, a tak je jejich zneužití velice jednoduché. Což přiláká spammery, to je také jejich účel. Příkladem je mailserver domény, které nemá nikde uvedenou emailovou adresu k této doméně. Honeypoty tvoří síť, a pokud zpráva dojde do více emailům, útočník je lapen, označen za spammera a přidán do DNSBL. Pokud email dojde pouze do jedné schránky, pravděpodobně se jedná o uživatele, který se překlepl.\n\n"}
{"id": "732437", "url": "https://cs.wikipedia.org/wiki?curid=732437", "title": "Miriam Neuretherová", "text": "Miriam Neuretherová\n\nMiriam Neureutherová (roz. Gössnerová), (* 21. června 1990, Garmisch-Partenkirchen) je německá biatlonistka a běžkyně na lyžích. Gössnerová vyniká především rychlým během, proto je členkou jak německé biatlonové tak i německé běžecké reprezentace. V posledních letech je však především biatlonistkou. Kromě níže uvedených úspěchů v seniorské kategorii se stala dvakrát juniorskou mistryní světa v biatlonu v letech 2008 a 2009.\n\nGössnerová je trojnásobnou účastnicí Mistrovství světa v biatlonu. Jejím nejlepším výsledkem v závodech jednotlivců jsou dvě 6. místa ze sprintu a ze závodu s hromadným startem z Nového Města na Moravě v roce 2013. V týmovém závodě dokázala s ženskou štafetou dvakrát získat zlaté medaile, když nejprve triumfovala na MS v ruském Chanty-Mansijsku 2011, a o rok později i na domácím šampionátu v Ruhpoldingu. Obě štafety dokázala vyhrát po boku Tiny Bachmannové, Magdaleny Neunerové a Andrey Henkelové.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\nZúčastnila se dvou juniorských šampionátů v biatlonu. Celkově na těchto šampionátech získala dvě zlaté medaile, z toho jednu vybojovala ve stíhacím závodě v kanadském Canmore a druhou s ženskou štafetou v Ruhpoldingu 2008. V Canmore ještě získala jednu stříbrnou medaili ve sprintu a jednu bronzovou ze štafet.\n\nCelkově se zúčastnila dvou Mistrovství světa v klasickém lyžování a rovněž jedněch zimních olympijských her. Jejím nejlepším výsledkem v závodech jednotlivců je 4. pozice ze závodu na 10 km volnou technikou z italského Val di Fiemme v roce 2013, kde jí od bronzové příčky Rusky Julije Čekaljovové dělilo pouze pět desetin sekundy. V týmovém závodě dokázala s ženskou štafetou dvakrát získat stříbrné medaile.\n\n\n"}
{"id": "732442", "url": "https://cs.wikipedia.org/wiki?curid=732442", "title": "Martin Klein", "text": "Martin Klein\n\nMartin Klein (* 2. července 1984, Brno) je český fotbalový obránce. V současnosti působí v ČFL v týmu SK Rakovník .Mimo ČR působil na klubové úrovni v Turecku, Maďarsku a Kazachstánu.\n\nNa svém kontě má jeden start za český národní tým.\n\nJe odchovancem Zbrojovky Brno, odkud v roce 2001 přestoupil do Sparty Praha (od podzimu 2000 zde byl na hostování). V sezoně 2000/01, v níž Sparta získala titul, nastoupil na minutu proti Synotu Staré Město (dnešní Slovácko), toto utkání se hrálo 9. dubna 2001. Jelikož poslední zápas sezony odehrála Sparta v Olomouci 25. května 2001, stal se Martin Klein nejmladším fotbalistou v historii nejvyšší soutěže (od 1925), který se podílel na mistrovském titulu, bylo mu 16 let a 327 dní. V prosinci 2001 odešel na hostování do Teplic. Na jaře 2002 ho Sparta stáhla z hostování a nastoupil v 17 letech a 241 dnech v Lize mistrů UEFA na hřišti Panathinaikosu, čímž se stal 5. nejmladším hráčem, který kdy startoval v této soutěži. V lednu 2004 zamířil do Teplic na přestup jako součást odstupného za Petra Voříška. Od roku 2010 hrál za turecký Konyaspor. V lednu 2011 přestoupil do maďarského Ferencvárosi TC, kde působil až do roku 2013. Poté přestoupil (v říjnu 2013) do FK Teplice.\n\nV lednu 2014 byl na testech v polském klubu Górnik Zabrze, nedopadly však úspěšně. Přestoupil do kazašského klubu FC Kaysar Kyzylorda.\n\nV mládežnických reprezentačních výběrech nastupoval v kategoriích od 15 let.\n\nS českou reprezentací do 21 let se zúčastnil Mistrovství Evropy v roce 2007 v Nizozemsku, kde ČR skončila po zápasech s Anglií (0:0), Srbskem (prohra 0:1) a Itálií (prohra 1:3) se ziskem 1 bodu na poslední čtvrté příčce základní skupiny B. Nastoupil pouze v utkání s Itálií.\n\nV české seniorské reprezentaci odehrál jediné utkání s Maltou 5. června 2009, které skončilo výhrou ČR 1:0.\n\n"}
{"id": "732448", "url": "https://cs.wikipedia.org/wiki?curid=732448", "title": "Farní sbor Slezské církve evangelické augsburského vyznání v Karviné 2", "text": "Farní sbor Slezské církve evangelické augsburského vyznání v Karviné 2\n\nFarní sbor Slezské církve evangelické augsburského vyznání v Karviné 2 byl farním sborem Slezské církve evangelické augsburského vyznání v Karviné-Dolech, který existoval v letech 1950–2009. Je doposud jediným zaniklým sborem SCEAV.\n\nSbor spadal pod Dolní seniorát a následně pod Ostravsko-karvinský seniorát.\n\nNáležela mu moderní modlitebna, vystavěná v letech 1970–1971, která byla v prvním desetiletí 21. století zdevastovaná. Zachovalé části varhan byly použity při výrobě varhan v kostele sv. Anežky České v Drnovicích.\n\nPrávním nástupcem je Farní sbor Slezské církve evangelické augsburského vyznání v Karviné 1. \n"}
{"id": "732454", "url": "https://cs.wikipedia.org/wiki?curid=732454", "title": "Josef Zadina", "text": "Josef Zadina\n\nJosef Zadina (16. června 1887 Vlkanov – 9. srpna 1957 Vlkanov), byl československý politik, ministr a poslanec Národního shromáždění za Republikánskou stranu zemědělského a malorolnického lidu.\n\nRoku 1910 vystudoval práva a působil v soudní službě v Praze a dalších městech v Čechách. Od roku 1918 pak pracoval v Státním ústavu obilném a na dalších postech ve státní správě. Od roku 1925 byl předsedou Lihovarnického spolku. Založil také Svaz družstevního průmyslu bramborářského. Angažoval se v Agrární společnosti, která sdružovala intelektuály a odborníky napojené na agrární stranu.\n\nV parlamentních volbách v roce 1925 získal poslanecké křeslo za agrárníky v Národním shromáždění. Mandát obhájil v parlamentních volbách v roce 1929 a parlamentních volbách v roce 1935. Poslanecký post si oficiálně podržel do zrušení parlamentu roku 1939, přičemž ještě v prosinci 1938 přestoupil do poslaneckého klubu nově utvořené Strany národní jednoty.\n\nProfesí byl dle údajů z roku 1935 vrchním radou zemské rady v Praze. Kromě poslaneckých postů byl i ministrem československých vlád. Působil jako ministr ministr zemědělství v první vládě Milana Hodži, druhé vládě Milana Hodži a třetí vládě Milana Hodži.\n\nPo začátku druhé světové války byl nacistickými úřady jako první československý ministr zatčen a vězněn v koncentračním táboře Buchenwald. Po únoru 1948 ho do vězení zavřel i komunistický režim.\n\n"}
{"id": "732455", "url": "https://cs.wikipedia.org/wiki?curid=732455", "title": "Katrin Zellerová", "text": "Katrin Zellerová\n\nKatrin Zellerová (Katrin Zeller* 1. března 1979, Oberstdorf) je bývalá německá běžkyně na lyžích a vicemistryně světa.\n\n\n\n"}
{"id": "732465", "url": "https://cs.wikipedia.org/wiki?curid=732465", "title": "Josef Zajíc (politik)", "text": "Josef Zajíc (politik)\n\nJosef Zajíc (28. května 1892 Nová Telib – 1984 Praha) byl československý politik, meziválečný poslanec Národního shromáždění za Republikánskou stranu zemědělského a malorolnického lidu (agrárníky) a organizátor agrární strany na Podkarpatské Rusi.\n\nS manželkou Miladou, rozenou Bartůňkovou měl dceru Miladu a syna Ivana. Od roku 1919 byl tajemníkem republikánské strany v Mladé Boleslavi. V roce 1924 se stal delegátem na Podkarpatské Rusi, v roce 1928 členem zemského výboru Podkarpatské Rusi. Jeho příchod na Podkarpatskou Rus souvisel s neuspokojivými výsledky agrární strany v doplňovacích voleb do Národního shromáždění na Podkarpatské Rusi roku 1924. Pod vlivem volebního neúspěchu vyslalo vedení agrární strany Zajíce v srpnu 1924 na post vedoucího tajemníka na Podkarpatsku, tehdy tajemníka okresního sekretariátu v Mladé Boleslavi. Nejprve se usídlil v Mukačevu. V roce 1925 se přestěhoval do Užhorodu. Díky svým organizačním schopnostem se mu brzy podařilo uvést do činnosti síť regionálních odboček agrární strany. Do řad agrární strany získal významné místní osobnosti jako Augustin Štefan, Vasil Ščerecký, Edmund Bačinský, Konstantin Hrabar nebo Pavel Kossey.\n\nByl také redaktorem časopisu \"Rodný kraj\". Profesí byl dle údajů z roku 1935 tajemníkem republikánské strany v Užhorodě.\n\nZajícova práce vyvrcholila v roce 1929, kdy agrárníci na Podkarpatské Rusi vyhráli volby. V parlamentních volbách v roce 1929 sám získal za agrárníky poslanecké křeslo v Národním shromáždění. Mandát obhájil v parlamentních volbách v roce 1935. Poslanecký post si oficiálně podržel do 20. ledna 1939, kdy zanikl v důsledku rozpuštění politických stran na Podkarpatské Rusi. Jako poslanec trávil většinu pracovního týdne v Praze. Každé pondělí ale úřadoval ve své kanceláři v Užhorodě, kde přijímal místní občany i deputace.\n\nV souvislosti s hospodářskou krizí se podílel i na národohospodářském plánování regionu. V prosinci 1934 byl díky jeho iniciativě ustaven Národohospodářský svaz Podkarpatské Rusi. Ten podporoval zavádění nových plemen skotu, šíření umělých hnojiv, modernizaci vinařství na Berehovsku a ovocných skladišť na Ťačevsku. V regionu Iršavy byla rozšířená těžba kaolinu, u Vyškova nad Tisou začala těžba hnědého uhlí. Národohospodářský svaz se angažoval i v rozvoji turistiky. V období 1936–1938 vyrostlo na Podkarpatské Rusi 12 turistických chat.\n\nJeho působení na Podkarpatské Rusi skončilo v roce 1938. V listopadu 1938 se vrátil i s rodinou z Užhorodu do Prahy. Zde do roku 1948 vedl obchod se zeleninou a ovocem. Po roce 1948 pracoval jako nájemce usedlosti v Roztokách u Prahy. Pak byl až do 70. 20. století zaměstnancem Vltavské vodohospodářské služby a Pražského stavebního podniku.\n\n"}
{"id": "732467", "url": "https://cs.wikipedia.org/wiki?curid=732467", "title": "Josef Zajíc", "text": "Josef Zajíc\n\nJméno a příjmení Josef Zajíc má více nositelů:\n\n"}
{"id": "732473", "url": "https://cs.wikipedia.org/wiki?curid=732473", "title": "Třída Protector (2007)", "text": "Třída Protector (2007)\n\nTřída Protector je třída pobřežních hlídkových lodí nozovélandského královského námořnictva. Určeny jsou především k hlídkování a ochraně výsadní ekonomické zóny Nového Zélandu ve spolupráci s civilními vládními agenturami (pásmo do 200 námořních mil od pobřeží). Dalším využitím lodí je výcvik. Loděnice Tenix Defence Systems postavila celkem čtyři jednotky této třídy, zařazené do služby v roce 2009. Dvě jednotky byly vyřazeny už roku 2019.\n\nPobřežní hlídkové lodě třídy \"Protector\" byly objednány jako součást novozélandského modernizačního projektu Protector z roku 2002, zahrnujícího ještě dvě oceánské hlídkové lodě třídy \"Protector\" a HMNZS \"Canterbury\" (L421). Hlavním kontraktorem projektu Protector se stala společnost Tenix Defence (nyní BAE Systems Australia), se kterou byl roku 2004 podepsán kontrakt. Pobřežní hlídkové lodě třídy \"Protector\" byly stavěny loděnicí ve Whangarei. Stavba první jednotky byla zahájena v roce 2005 a všechny čtyři kusy do služby vstoupily v roce 2009. Plavidla jsou pojmenována po novozélandských jezerech – HMNZS \"Rotoiti\" (P3569), HMNZS \"Hawea\" (P3571), HMNZS \"Pukaki\" (P3568) a HMNZS \"Taupo\" (P3570).\n\nJednotky třídy \"Protector\":\nKonstrukce této třídy je založena na záchranných plavidlech stavěných loděnicí Tenix pro Filipínskou pobřežní stráž. Pro snížení nákladů je konstrukce navržena dle civilních standardů. Posádku 20 osob může doplnit až 16 dalších (pracovníci vládních agentur, ministerstev, policisté či vojáci). Pro obranu slouží tři 12,7mm kulomety. Na palubě jsou neseny dva rychlé čluny RHIB. Pohonný systém tvoří dva diesely MAN B&W 12VP185. Nejvyšší rychlost dosahuje 25 uzlů.\n"}
{"id": "732481", "url": "https://cs.wikipedia.org/wiki?curid=732481", "title": "Honeypot", "text": "Honeypot\n\nHoneypot (anglicky „hrnec medu“) je informační systém, jehož účelem je přitahovat potenciální útočníky a zaznamenat jejich činnost.\n\nHoneypoty jsou užívány zejména pro včasné detekování malwaru a následnou analýzu jeho chování. Malwary stále mění svoji strategii útoku a různými způsoby se skrývají a vyhýbají nalezení. Z těchto důvodů je nutno malware nějak nalákat a poté analyzovat jeho chování – takto získané informace se mohou použít pro aktualizování antivirových systémů. Problém je, že nelze jednoduše zjistit aktivitu malwaru na reálném systému, který byl napaden. Nicméně honeypoty zneklidňují hackery, protože ti si nejsou nikdy jisti, jestli při průniku do systému nebudou chyceni.\n\nHoneypoty detekují činnost neoprávněných zdrojů přicházejících do systému. Tato detekce je po odhalení útočníka plně automatická. Automaticky se sbírají data o činnosti potenciálního útočníka. Detekce buď vyloučí, že se jednalo o útočníka, nebo to jen potvrdí. Je to rychlejší, než kdyby se sbírala data z funkčního napadeného systému. Honeypoty se někdy sdružují do sítě, tzv. honeynetu. V těchto sítích jsou sdílena data o malwarech a jejich trendech. Nejčastěji jsou to způsoby šíření, užité algoritmy v malwaru, atd.\n\nHoneypoty se člení do skupin, převážně dle míry interakce nebo směru interakce.\n\nHoneypoty s nízkou mírou interakce simulují pouze pár funkcí transportní vrstvy operačního systému. To ale neznamená, že v něm musí být nainstalován. Díky rychlému nasazení a velkému množství sítí se stal poměrně oblíbeným. V těchto systémech je jednoduché identifikovat zmapované hrozby, bohužel detekce nových druhů útoků je ve většině případů nemožná. \n\nHonepoty s vysokou mírou interakce zobrazují kompletní reálný systém, se všemi službami a funkcemi. Bohužel, tento způsob implementace umožňuje napadení celého systému, včetně honeypotu. Z toho plyne, že údržba tohoto systému je mnohem složitější, než u honeypotů s nízkou mírou interakce, nicméně umožňuje detekovat i nové druhy útoků. \n\nServerové honeypoty jsou nejrozšířenější honeypoty vůbec, ale plní spíše pasivní funkci. Vyčkávají, než je útočník sám napadne. Výhodou je zpracování velkého množství požadavků. Převážně detekce červů a exploitů síťových služeb. \n\nJelikož nejčastějším cílem útoků malwaru jsou klientské stanice, kde se shromažďuje velké množství cenných dat, vznikly klientské honeypoty. Tyto honeypoty simulují obyčejného uživatele systému formou procházení internetových stránek. Po navštívení zadané URL se detekuje změna integrity. Díky tomu je možno získat informace o malwaru, který není možný zachytit jiným způsobem. \nZákladní struktura honeypotu v několika fázích:\n\n\nMezi hrozby patří nejčastěji phishing, nebo chyby v prohlížečích. Automatická analýza malwaru je prováděna buď vlastními jednoduchými metodami honeypotu, nebo k tomu využívá analytické nástroje třetích stran. To mohou být antiviry nebo sandboxy určené pro tuto analýzu. Sandboxy významně pomáhají redukovat falešné detekce a zrychlují detekci malwaru.\n\n\n"}
{"id": "732502", "url": "https://cs.wikipedia.org/wiki?curid=732502", "title": "Stefanie Böhlerová", "text": "Stefanie Böhlerová\n\nStefanie Böhlerová (* 27. února 1981, Bad Säckingen) je německá běžkyně na lyžích. Žije v Ruhpoldingu.\n\n\n\n"}
{"id": "732512", "url": "https://cs.wikipedia.org/wiki?curid=732512", "title": "Jan Palinek", "text": "Jan Palinek\n\nJan Palinek (* 13. února 1969, Přerov) je bývalý československý fotbalista, obránce. Bratr Michal Palinek je beachvolejbalový reprezentant a účastník dvou olympijských her, bratranec Martin Palinek hrál hokejovou extraligu.\nV mládežnických kategoriích hrál za TJ Spartak PS Přerov a TJ Baník OKD Ostrava. Po vojně ve VTJ Tábor se vrátil do Ostravy. V letech 1993-1995 hrál za Petru Drnovice, v letech 1995-2001 hrál za FC Boby / Stavo Artikel Brno, v letech 2002-2007 za 1. FC Slovácko a poté nižší rakouskou soutěž za ASKÖ Hirm. Po skončení profesionální kariéry hrál za TJ Vlčnov a působí v 1. FC Slovácko jako asistent a trenér B-týmu.\n\nCelkem v nejvyšší soutěži odehrál 334 utkání a dal 13 gólů (Československo: 34 / 3, ČR: 300 / 10). V evropských pohárech odehrál 10 utkání a dal 1 gól. S Baníkem Ostrava vyhrál v roce 1991 československý pohár.\n\n"}
{"id": "732513", "url": "https://cs.wikipedia.org/wiki?curid=732513", "title": "Z neznámých důvodů", "text": "Z neznámých důvodů\n\n„Z neznámých důvodů“ (v originále „Improbable Cause“; v původním českém překladu „Nepravděpodobné důvody“) je v pořadí dvacátá epizoda třetí sezóny seriálu \"\". Jejím přímým pokračováním je následující epizoda „“.\n\nGarakův krejčovský obchod exploduje a Odo rozbíhá vyšetřování, které ho zavede do nečekaných událostí.\n\nKdyž Garakův obchod exploduje, Odo zjistí, že byl zničen bombou, která byla nastavena tak, aby to vypadalo jako nehoda. Najde také podezřelého jménem Retaya, ale ještě předtím, než jej může zadržet, je Retaya zabit výbuchem vlastní lodi.\n\nOdo pátrá v případu dále a zjišťuje, že za ním stáli Romulané. Pravděpodobně najali Retayu a potom jej také zabili, aby zakryli stopy. Po dalším zkoumání však najde informace, že se jedná o mnohem složitější věc, než jen o pouhý pokus zabít Garaka. Zdá se, že Romulané plánují invazi do Cardassie a několik členů Obsidiánského řádu, cardassijské tajné služby, bylo prakticky současně zabito při záhadných nehodách.\n\nOdo se snaží dostat z Garaka přiznání, že si sám vyhodil do povětří svůj obchod, aby tak konstábl začal s vyšetřováním. Všichni mrtví Cardassiané z Řádu totiž byli blízkými spolupracovníky Enabrana Taina, Garakova mentora. Když jsou nyní všichni mrtví, může být Tain v nebezpečí. Odo se s Garakem tedy vydá jej hledat.\n\nNa cestě jsou zadrženi romulanským válečným ptákem, na jehož palubě ale také najdou Taina. Ten jim poví, že nařídil vraždy svých bývalých spolupracovníků, ostatních členů Řádu včetně Garaka. Čistí si tak svou vlastní historii, aby mohl zahájit útok. Romulanská tajná služba Tal Shiar se spojila s Obsidiánským řádem a společně plánují zaútočit na Tvůrce v Gamma kvadrantu. Jakmile bude Dominion poražen a bude tak zažehnána hrozba, Tain převezme kontrolu nad Obsidiánským řádem. Protože jeho pokus zabít Garaka nebyl úspěšný (krejčí si vyhodil do vzduchu vlastní obchod, protože na stanici spatřil Retayu a spojil si ho s Tainem a hrozbou pro svoji vlastní osobu), nabídne mu spolupráci. Odo je zmatený, když krejčí okamžitě souhlasí.\n\n"}
{"id": "732519", "url": "https://cs.wikipedia.org/wiki?curid=732519", "title": "Jaroslav Zářecký", "text": "Jaroslav Zářecký\n\nJaroslav Zářecký (1. října 1888 – ???) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nPodílel se na budování agrární strany ve svém domovském regionu. 1908 založil rolník v Líšníci Jaroslav Zářecký Okresní sdružení agrárního dorostu. Profesí byl dle údajů z roku 1935 rolníkem v Líšnici u Žamberka.\n\nPo parlamentních volbách v roce 1929 získal poslanecké křeslo za agrárníky v Národním shromáždění. Mandát ovšem získal až dodatečně, v roce 1932, jako náhradník poté, co zemřel poslanec František Hnídek. Mandát obhájil v parlamentních volbách v roce 1935. Poslanecký post si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nV roce 1940 se uvádí jako statkář a místopředseda správní rady Akciové společnosti pro průmysl mléčný se sídlem v Praze.\n\n"}
{"id": "732522", "url": "https://cs.wikipedia.org/wiki?curid=732522", "title": "Beacon", "text": "Beacon\n\nBeacon (angl. ohňový signál, vatra, maják) může být:\n\n\n\n "}
{"id": "732523", "url": "https://cs.wikipedia.org/wiki?curid=732523", "title": "Wolfgang Zierhut", "text": "Wolfgang Zierhut\n\nWolfgang Zierhut (31. prosince 1886 Chudenín – 13. března 1946 Klatovy) byl československý politik německé národnosti a meziválečný poslanec Národního shromáždění za Německý svaz zemědělců (Bund der Landwirte), později za Sudetoněmeckou stranu.\n\nByl synem rolníka. Vystudoval národní školu v rodném Chudeníně, pak zemědělskou střední školu v Kadani. Prodělal studia na vysoké škole zemědělské v Halle. Byl ředitelem zemědělského hospodářství v Bystřici nad Úhlavou a působil jako samostatný zemědělec v obci \"Polletitz\".\n\nZa první světové války sloužil na frontě v řadách rakousko-uherské armády. Angažoval se v selských spolcích. Založil mimo jiné místní pobočku \"Deutscher Rindviehzüchterverband\" a byl jednatelem \"Verein der deutschen Land- und Forstwirte im Bezirke Neuern\" a byl zvolen oblastním důvěrníkem německých agrárníků pro oblast Šumavy.\n\nV parlamentních volbách v roce 1920 se stal poslancem Národního shromáždění. Mandát obhájil v parlamentních volbách v roce 1925, parlamentních volbách v roce 1929 a parlamentních volbách v roce 1935. V 30. letech 20. století již patřil mezi hlavní celostátní politiky německých agrárníků.\n\nPo sloučení Německého svazu zemědělců se Sudetoněmeckou stranou přešel v březnu 1938 do jejího poslaneckého klubu. Poslanecké křeslo ztratil na podzim 1938 v souvislosti se změnami hranic Československa.\n\nProfesí byl rolníkem. Podle údajů z roku 1935 bydlel v Hojsově Stráži.\n\nOd ledna 1939 byl (se zpětnou účinností od listopadu 1938) členem NSDAP. Zemřel po druhé světové válce v československé vazební věznici.\n\n"}
{"id": "732525", "url": "https://cs.wikipedia.org/wiki?curid=732525", "title": "Friedrich Zippelius", "text": "Friedrich Zippelius\n\nFriedrich Zippelius, křtěný Franz Friedrich (29. srpna 1901 Most – 28. května 1990 Ruhpolding) byl československý politik německé národnosti a meziválečný poslanec Národního shromáždění za Sudetoněmeckou stranu.\n\nZ otcovské strany pocházel ze starého úřednického rodu, matka byla z rolnické rodiny z Českého středohoří. Vychodil národní školu a státní vyšší reálnou školu v Mostu. Maturoval roku 1921. Byl aktivní v turnerském hnutí a podílel se na založení organizace Wandervogel v Mostu. Po roce 1918 okolo něj vznikla studentská německá organizace odmítající začlenění Sudet do Československa.\n\nVystudoval práva a státovědu na Německé univerzitě v Praze. Po pětileté praxi si pak v únoru 1934 otevřel vlastní advokátní kancelář v Teplicích. Profesí byl advokátem. Podle údajů z roku 1935 bydlel v Teplicích-Šanově.\nV parlamentních volbách v roce 1935 se stal poslancem Národního shromáždění. Poslanecké křeslo ztratil na podzim 1938 v souvislosti se změnami hranic Československa.\n\nAdvokacii se věnoval do roku 1938. Po anexi pohraničí byl v nacistickém režimu jmenován vládním prezidentem pro vládní obvod Opava v rámci Říšské župy Sudety. Od ledna 1939 byl členem SS (ozbrojené jednotky NSDAP). Měl hodnost Standartenführera, od června 1939 Oberführera.\n\nPo roce 1945 žil v Západním Německu. Působil opět jako advokát a státní úředník. Byl funkcionářem sudetoněmeckého spolku Witikobund. Od roku 1967 žil na penzi v bavorském Ruhpoldingu, kde zemřel roku 1990.\n\n"}
{"id": "732526", "url": "https://cs.wikipedia.org/wiki?curid=732526", "title": "Rudolf Zischka", "text": "Rudolf Zischka\n\nRudolf Zischka (22. července 1895 Most – 9. června 1980 Mnichov) byl československý politik a meziválečný poslanec Národního shromáždění republiky Československé za Německou sociálně demokratickou stranu dělnickou v ČSR.\n\nNarodil se roku 1895 v Mostě, od roku 1925 působil na Moravě, především ve Šternberku. Profesí byl redaktorem. Podle údajů z roku 1935 bydlel v Šternberku.\n\nV parlamentních volbách v roce 1935 získal poslanecký mandát. Poslanecké křeslo ztratil na podzim 1938 v souvislosti se změnami hranic Československa.Po Mnichovu odešel do neobsazené části Československa a v listopadu 1938 odešel do Velké Británie. Zklamán z evropské politiky odešel v květnu 1939 do Bolívie, kde se živil nejprve jako rolník a později byl vlastníkem pily. V roce 1962 se přestěhoval do západního Německa, kde se v roce 1964 stal členem , která v tradicích Zinnerovy skupiny zastávala kritickou pozici vůči Seliger-Gemeinde.\n\n\n"}
{"id": "732527", "url": "https://cs.wikipedia.org/wiki?curid=732527", "title": "Obora Holedná", "text": "Obora Holedná\n\nObora Holedná je účelové myslivecké zařízení na území statutárního města Brna. Slouží k chovu muflonů a daňků, součástí je několik jezírek, malá obora s divokými prasaty a několik odpočinkových altánů, dále jí vede značená naučná stezka. Obora je výjimečná svým umístěním uvnitř velkého města, nachází se mezi sídlišti Jundrov, Kohoutovice a Bystrc.\n\nObora zaujímá plochu 327 ha, rozkládá se okolo kopce Holedná (391 m n. m.) v Kohoutovických lesích. Při klidném pohybu skrze listnatý les zde mohou návštěvníci spatřit nejenom muflony, daňky a jeleny, ale i rozličné druhy ptáků. Žijí zde především datel, žluva a strakapoud. Ve vodních nádržích se usadili i kachny, ryby a obojživelníci. Oborou prochází tři turistické značky různých obtížností, a to modrá, žlutá a zelená, po kterých mohou výletníci vyrazit. Nejvyšším bodem obory je vrch Hobrtenky s nadmořskou výškou 405 m n. m.\n\nV roce 2017 byla otevřena interaktivní naučná stezka Holedná, která vede okolo výběhu prasat. Jde o deset stanovišť s informačními tabulemi a herními prvky.\n\n"}
{"id": "732528", "url": "https://cs.wikipedia.org/wiki?curid=732528", "title": "Jaroslav Pešán", "text": "Jaroslav Pešán\n\nJaroslav Pešán (28. ledna 1912 Klášter Hradiště nad Jizerou – 11. srpna 1972 Brno) byl československý voják a příslušník výsadku Platinum-Pewter.\n\nNarodil se 28. ledna 1912 v Klášteře Hradišti. Otec Emil byl obuvníkem a zemědělcem, matka Gabriela, rozená Macharovská byla v domácnosti. Měl sedm sourozenců.\n\nPo absolvování obecné školy a měšťanky se vyučil sládkem v pivovaře. Toto povolání vykonával do nástupu na základní vojenskou službu. Tu nastoupil v roce 1933 v Mladé Boleslavi, odkud byl převelen k pěšímu pluku v Praze. Po ukončení služby pracoval znovu jako sládek, po demobilizování v roce 1938 jako sklepník. \n\nV listopadu 1939 odešel přes Slovensko, Maďarsko ,Balkán, Turecko do Sýrie.. Lodí pak do Francie. Po prezentaci do československé zahraniční armády 4. ledna 1940 Agde byl zařazen k 1. pěšímu pluku, s nímž se zúčastnil bojů o Francii.\n\nPo pádu Francie byl evakuován do Anglie, kde byl zařazen k 1. pěšímu praporu. Absolvoval řidičský kurz a 1. prosince 1940 byl povýšen na svobodníka. Od 21. února do 27. března 1942 prošel sabotážním kurzem a parakurzem. Po kratší přestávce absolvoval od 26. října 1942 do 21. červene 1944 kurz průmyslové sabotáže, výcvik v civilním zaměstnání, konspirační kurz, opakovací parakurz a kurz pro příjem letounů. Během tohoto období byl povýšen na desátníka a stal se členem skupiny Pewter a posléze Platinum-Pewter. V srpnu 1944 se přesunul na vyčkávací stanici v Bari.\n\nVysazen byl společně s ostatními 17. února 1945 u Nasavrk. Na Českomoravské vrchovině plnil přidělené úkoly v oblasti zpravodajství, organizaci a příjmu leteckých zásilek.\n\nDne 8. května 1945 byl povýšen na podporučíka a zařazen k MNO. V listopadu 1945 se oženil, z manželství vzešli dcera a syn. Do 26. ledna 1946 byl postupně povýšen do hodnosti nadporučíka pěchoty. Postupně sloužil v řadě funkcí, mezi jiným jako velitel strážního praporu na velitelství Velké Prahy či jako velitel padákové školy u 71. výsadkového praporu. 23. října 1948 byl povýšen na kapitána pěchoty. Sloužil jako velitel posádky v Hradčanech u Mimoně. 30. října 1948 byl povýšen na štábního kapitána.\n\n31. srpna 1951 byl bez udání důvodu z armády propuštěn. Bylo mu nařízeno pracovat jen v těžkém průmyslu, dolech nebo zemědělství. Byl zbaven hodnosti. Musel se s celou rodinou (dvě malé děti) během 24 hodin vystěhovat z vlastního domu - bez náhrady. Pracoval jako pomocný dělník a později jako řidič. Od roku 1959 do odchodu do důchodu v roce 1969 pracoval ve Výzkumném ústavu veterinárním. Zemřel 11. srpna 1972.\n\nV roce 1992 byl rehabilitován a in memoriam povýšen do hodnosti podplukovníka pěchoty. Na budově pivovaru v Hradišti nad Jizerou mu byla v roce 1995 odhalena pamětní deska.\n\nJeho synem je veterinární lékař a politik Jaroslav Pešán, v letech 1996-2006 poslanec Poslanecké sněmovny za ODS.\n\n\n"}
{"id": "732532", "url": "https://cs.wikipedia.org/wiki?curid=732532", "title": "František Zupka", "text": "František Zupka\n\nFrantišek Zupka (30. června 1901 Marchegg – 2. června 1976 Mariánské Lázně) byl slovenský a československý politik, meziválečný i poválečný poslanec nejvyšších zákonodárných sborů za Komunistickou stranu Československa, odborový funkcionář, v 50. a 60. letech předseda Ústřední rady odborů.\n\nByl synem dělníka. Vyučil se soustružníkem. Byl zakládajícím členem KSČ, založené roku 1921. Už ve 30. letech 20. století patřil mezi přední komunistické funkcionáře na Slovensku.\n\nV parlamentních volbách v roce 1935 se stal poslancem Národního shromáždění za komunisty. O poslanecké křeslo přišel koncem roku 1938 v souvislosti s rozpuštěním KSČ. Profesí byl kovodělníkem. Podle údajů z roku 1935 bydlel v Seredi nad Váhem.\n\nPo druhé světové válce se opět zapojil do politických aktivit. IX. sjezd KSČ ho zvolil za člena Ústředního výboru Komunistické strany Československa. X. sjezd KSČ, XI. sjezd KSČ a XII. sjezd KSČ ho ve funkci potvrdil. Na XIII. sjezdu KSČ zvolen nebyl. V letech 1945 – 1957 a znovu 1968 – 71 byl členem ÚV KSS a Předsednictva ÚV KSS. Do Předsednictva ÚV KSS byl zvolen již v srpnu 1945 na Žilinské konferenci strany.\n\nVýznamnou roli hrál v odborovém hnutí. V roce 1946 se stal místopředsedou Ústřední rady odborů. V letech 1945-1949 a znovu 1953-1954 byl předsedou Slovenské odborové rady. V letech 1950-1952 a znovu od roku 1955 pak působil jako předseda celostátní Ústřední rady odborů. V této funkci byl opětovně potvrzen na odborovém sjezdu v roce 1959 a 1963. Roku 1965 jednalo vedení Ústřední rady odborů o ekonomických problémech státu. Schválila tehdy rezignaci Františka Zupky.\n\nV letech 1945-1946 byl poslancem Prozatímního Národního shromáždění a v letech 1946-1948 Ústavodárného Národního shromáždění. V letech 1948-1968 zasedal v Národním shromáždění (po roce 1960 Národní shromáždění Československé socialistické republiky) a v letech 1969-1976 ještě sloužil jako poslanec ve Federálním shromáždění.\n\nV letech 1948-1950 rovněž zastával funkci pověřence sociální péče v 9. Sboru pověřenců a 10. Sboru pověřenců.\n\nZa normalizace se opětovně vrátil do nejvyšších stranických funkcí. Za člena Ústředního výboru Komunistické strany Československa ho zvolil XIV. sjezd KSČ a XV. sjezd KSČ.\n\nV roce 1955 mu byl udělen Řád Klementa Gottwalda, v roce 1971 Řád republiky a roku 1973 Řád Vítězného února.\n\nZemřel náhle v červnu 1976 po krátké a těžké nemoci.\n\n"}
{"id": "732534", "url": "https://cs.wikipedia.org/wiki?curid=732534", "title": "František Zvoníček", "text": "František Zvoníček\n\nFrantišek Zvoníček (2. července 1891 – 1969) byl československý politik a meziválečný poslanec Národního shromáždění za Národní obec fašistickou.\n\nPodle údajů z roku 1935 bydlel v Nedomicích.\n\nV roce 1937 stanul v čele satelitní politické formace nazvané Národní zemědělská strana rolníků, malorolníků, domkářů, zaměstnanců půdy a mlynářů, kterou založila Národní obec fašistická za účelem posílení vlivu na českém venkově. 14. září 1938, v době vrcholící mezinárodní krize a hrozící války mezi Československem a Německem Zvoníček vedl delegaci Národní obce fašistické do kanceláře prezidenta republiky, kde požadoval oficiální zmocnění pro navázání kontaktů s italskou vládou a Benitem Mussolinim.\n\nZa fašisty se v parlamentních volbách v roce 1935 stal poslancem Národního shromáždění. Poslanecké křeslo si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\n"}
{"id": "732541", "url": "https://cs.wikipedia.org/wiki?curid=732541", "title": "Jaromíra Žáčková-Batková", "text": "Jaromíra Žáčková-Batková\n\nJaromíra Žáčková-Batková též Jaromíra Žáčková-Bátková nebo jen Jaromíra Batková (16. ledna 1902 [\"uváděno též 6. ledna 1902\"] Studénka – 23. října 1991 Francie), byla československá politička a meziválečná i poválečná poslankyně Národního shromáždění za Československou stranu národně socialistickou.\n\nAbsolvovala obchodní školu. Počátkem 20. let pracovala jako úřednice konzumního spolku v Studénce, později nastoupila na post úřednice v \"Jednotě zaměstnanců československých drah\" v Ostravě-Přívoze. Roku 1919 vstoupila do Československé socialistické strany, jak tehdy zněl název pozdější národně socialistické strany. Od roku 1922 zasedala v župním (krajském) stranickém výboru. Angažovala se v ženském hnutí a v letech 1927–1938 byla zemskou tajemnicí národněsocialistických žen. V roce 1926 se rovněž stala členkou ústředního výkonného výboru národně socialistické strany.\n\nV parlamentních volbách v roce 1935 získala poslanecké křeslo v Národním shromáždění. Mandát si oficiálně podržela do zrušení sněmovny roku 1939, přičemž krátce předtím ještě v prosinci 1938 přestoupila do nově vzniklé Strany národní jednoty. Profesí byla dle údajů k roku 1935 zemskou tajemnící žen v Brně.\n\nOd dubna 1939 nastoupila jako ženská tajemnice do aparátu Národního souručenství. Na základě udání, že provozuje politiku bývalého prezidenta Beneše, byla po několika měsících propuštěna. V říjnu 1939 byla zatčena nacistickými úřady a zůstala osmnáct dní ve vazbě. Po propuštění se zapojila do ilegálních aktivit bývalých členů národně socialistické strany. Od roku 1942 pracovala na úředních pozicích. Politicky se začala otevřeně angažovat opět po osvobození.\n\nV letech 1945–1946 byla poslankyní Prozatímního Národního shromáždění a v letech 1946–1948 Ústavodárného Národního shromáždění. S komunistickým převratem roku 1948 nesouhlasila. Odešla do exilu.\n\n"}
{"id": "732548", "url": "https://cs.wikipedia.org/wiki?curid=732548", "title": "Live at the Jazz Café", "text": "Live at the Jazz Café\n\nLive at the Jazz Café je koncertní album britské skupiny ProjeKct One, jednoho z vedlejších projektů kapely King Crimson. Vydáno bylo v roce 1998, o rok později vyšlo též v rámci box setu \"The ProjeKcts\". Deska je výběrem ze čtyř koncertů improvizací ProjeKctu One, které se konaly mezi 1. a 4. prosincem 1997 v klubu Jazz Café v londýnské části Camden Town. Obsahuje celkem devět skladeb, které jsou značeny tímto způsobem: „koncert, set, číslo improvizace“ – např. „4 ii 1“ znamená první improvizaci druhého setu na čtvrtém koncertě (4. prosince).\n\n"}
{"id": "732550", "url": "https://cs.wikipedia.org/wiki?curid=732550", "title": "Peter Židovský", "text": "Peter Židovský\n\nPeter Židovský (9. července 1890 Šarišské Jastrabie – 25. listopadu 1947) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky), za války příslušník odboje, po válce poslanec za Ukrajinskou národní radu Prjaševčiny.\n\nProfesí byl dle údajů z roku 1935 rolníkem v Jastrebu. Patřil mezi jazykově prorusky orientovanou část rusínských společenských elit.\n\nV parlamentních volbách v roce 1935 získal poslanecké křeslo za agrárníky v Národním shromáždění. Poslanecký post si oficiálně podržel do zrušení parlamentu 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nV roce 1938 agitoval za připojení části východního Slovenska obývanou etnickými Rusíny k Podkarpatské Rusi. Na přelomu let 1938 a 1939 ho zmiňují polské zdroje jako možnou oporu chystané propagandistické akce mezi obyvatelstvem východního Slovenska, jejímž cílem bylo šířit protivládní nálady a ovlivňoval populaci promaďarským a propolským směrem.\n\nNa konci roku 1938 ostře odmítl, podle vzpomínek své dcery, nabídky, aby přestoupil do Hlinkovy slovenské ľudové strany. Čelil pak zostřené pozornosti slovenské policie a zaměřila se na něj Hlinkova garda. Odmítal i vznik samostatného slovenského státu a udržoval si kontakty s lidmi z dob své poslanecké kariéry v Praze. Setkával se s nimi v Sabinově či Prešově. Po jedné z takových schůzek byl ve vlaku zadržen slovenskými bezpečnostními složkami a deportován do vězení Ilava. Zde strávil šest a půl měsíce. Domů se dostal díky hromadné amnestii prezidenta Tisa. Poté, co se zotavil, začal znovu vyvíjet činnost v protifašistickém odboji. Manželka a dcera ho doprovodily do obce Ruská Voľa, pak přešel hranice do Polska. Vrátil se po několika týdnech. V jeho domě se následně odehrávaly schůzky s partyzány. S bratry kopal zemljanky a ze svého velkého statku zásoboval partyzány. Od spřízněného velitele vojenské posádky v Sabinově získával zbraně. Partyzánská skupina postupně narůstala a on opakovaně čelil policejním raziím. Jeho dcera byla na podzim 1944 několik měsíců vězněná Němci. Sám Peter Židovský byl rovněž zadržen, ale podařilo se mu utéct a vrátil se k partyzánské skupině.\n\nV letech 1939–1940 se účastnil porad rusínských předáků z východního Slovenska, kteří plánovali založit jednotnou \"Ruskou stranu\", reprezentující tuto národnostní menšinu v politickém systému slovenského štátu. Byl přítomen na schůzi 23. dubna 1940 v Prešově. Slovenské úřady ale založení strany zablokovaly.\n\nPoliticky se pak angažoval i po válce. V letech 1945-1946 byl poslancem Prozatímního Národního shromáždění. V parlamentu zastupoval rusínskou (ukrajinskou) menšinu na Slovensku. Byl členem poslaneckého klubu Ukrajinská národní rada Prjaševčiny. Patřil mezi spoluzakladatele této střechové politické organizace slovenských Rusínů v poválečném Československu. Zároveň byl od roku 1945 členem Demokratické strany. Od roku 1947 byl členem Komunistické strany Slovenska.\n\n"}
{"id": "732551", "url": "https://cs.wikipedia.org/wiki?curid=732551", "title": "The Wurzels", "text": "The Wurzels\n\nThe Wurzels je britská hudební skupina, kterou založil v roce 1966 v Somersetu Adge Cutler (1931-1974). Její nahrávky spojují folklorní zvuk s parodiemi populárních hitů.\n\nNázev skupiny je odvozen od výrazu \"mangelwurzel\", označujícího krmnou řepu. Jejich písně pojednávají o životě zemědělců, vytvářejí vlastní styl zvaný \"Scrumpy and Western\", pro který je charakteristické využití akordeonu a výrazného západoanglického nářečí. Největšími hity byly \"The Combine Harvester\" (podle písně Melanie \"Brand New Key\"), \"I Am A Cider Drinker\" (na melodii \"Una Paloma Blanca\") a hymna fotbalového klubu Bristol City FC. The Wurzels často vystupují v televizních estrádách, svým postavením na hudební scéně připomínají soubory jako Banjo Band Ivana Mládka, Senzus nebo Velkopopovická kozlovka.\n\n"}
{"id": "732552", "url": "https://cs.wikipedia.org/wiki?curid=732552", "title": "Theodorichovo mausoleum", "text": "Theodorichovo mausoleum\n\nTheodorichovo mausoleum (italsky \"Mausoleo di Teodorico\" nebo \"Rotonda dei Goti\") je kamenný raně středověký náhrobek na okraji města Ravenny v Itálii, SV od nádraží. Bylo postaveno roku 520 jako budoucí hrobka Theodoricha Velikého.\n\nSoučasnou podobu mausolea tvoří dvě desetiúhelná patra nad sebou, obě z Istrijského kamene. Krycí kupole je vytesána z jediného třísettunového bloku kamene o průměru 10 metrů. \nVýklenek vede dolů do místnosti, která nejspíš sloužila jako kaple pro pohřební liturgie, schodiště vede do patra. Uprostřed je na podlaze umístěn oválný porfyrový sarkofág (ve tvaru vany), do něhož byl Theodorich po smrti uložen. Jeho pozůstatky byly odstraněny během byzantské vlády, kdy se mausoleum změnilo na křesťanskou modlitebnu.\n\nRoku 1996 byla stavba zapsána do Světového dědictví UNESCO. Dle hodnocení Mezinárodní rady pro památky a sídla stavba nijak nevychází z římského nebo byzantského umění, ačkoliv používá římskou stavební techniku zvanou \"opus quadratum\". Je to také jediná dochovaná královská hrobka z tohoto období.\n\nPřibližná replika byla postavena roku 1925 v USA. Severně od Fergus Falls v Minnesotě byla vybudována přehrada Taplin Gorge s vodní elektrárnou. Designér elektrárny, Vernon Wright, založil její vzhled na Theodorichovu mausoleu.\n"}
{"id": "732563", "url": "https://cs.wikipedia.org/wiki?curid=732563", "title": "Jindřich Žilka", "text": "Jindřich Žilka\n\nJindřich Žilka (1. září 1886 Bílé Poličany – 20. června 1942 Praha-Kobyliská střelnice) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nOd roku 1929 zasedal v užším vedení agrární strany. Jako tajemník strany se účastnil zásadních politických jednání a sestavování koalic. Profesí byl dle údajů z roku 1935 generálním tajemníkem strany a rolníkem v Starých Ždánicích.\n\nV parlamentních volbách v roce 1929 získal poslanecké křeslo za agrárníky v Národním shromáždění. Mandát obhájil v parlamentních volbách v roce 1935. Poslanecký post si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nZa nacistické okupace byl zastřelen na Kobyliské střelnici v Praze.\n\n"}
{"id": "732575", "url": "https://cs.wikipedia.org/wiki?curid=732575", "title": "René Twardzik", "text": "René Twardzik\n\nRené Twardzik (* 25. června 1970 Třinec) je československý fotbalista, brankář. Jeho synové Daniel, Filip a Patrik jsou také fotbalisty.\n\nV mládežnických kategoriích hrál za TŽ Třinec. V dorostu přestoupil do Slávie Praha, ale nikdy za ni v lize nenastoupil. Po vojně se vrátil do Třince. Od roku 1992 do roku 1994 hrál za Brno nejprve druhou a pak první ligu. Od roku 1994 do roku 1996 působil ve Vítkovicích. V roce 1996 přestoupil do FC Kaučuk Opava, kde si za 3 sezóny připsal 86 startů. Od roku 1999 působí v nižších německých soutěžích v Lipsku a Erfurtu. V naší nejvyšší soutěži odchytal 125 utkání, z toho 27 s nulou. V evropských pohárech nastoupil jedenáctkrát, z toho třikrát vychytal čisté konto. V reprezentaci do 21 let odehrál v roce 1989 4 utkání (2 s nulou), v reprezentacích do 17, 18 a 19 let celkem 6 zápasů (1987-1989).\n\nPo skončení aktivní činnosti působí jako trenér brankářů v německém klubu FC Rot-Weiß Erfurt.\n\n"}
{"id": "732582", "url": "https://cs.wikipedia.org/wiki?curid=732582", "title": "Kamil Janšta", "text": "Kamil Janšta\n\nKamil Janšta (6. března 1971 Křoví – 22. února 1999) byl český fotbalový obránce.\n\nPřed vojnou hrál za Zbrojovku Brno. Z B-týmu Brna přišel do Dukly Praha na jaře 1991 a odehrál zde další 3 sezóny. Z Dukly se vrátil na jaře 1994 do Brna, později působil v nižších soutěžích v Bohumíně a Poštorné. V sezóně 1997–1998 hrál za belgický SK Beveren. V roce 1991 nastoupil v jednom utkání za olympijský tým Československa proti Španělsku. Zemřel na nádor na mozku.\n\n"}
{"id": "732585", "url": "https://cs.wikipedia.org/wiki?curid=732585", "title": "Jan Jáchym Kopřiva", "text": "Jan Jáchym Kopřiva\n\nJan Jáchym Kopřiva, také \"Jan Joachim Kopržiwa\" (17. března 1754 Cítoliby – 17. srpna 1792 Cítoliby), byl český kantor, varhaník, hudební skladatel a pedagog.\n\nByl synem Václava Jana Kopřivy a starším bratrem Karla Blažeje Kopřivy. Otec mu při křtu dal jména podle Jana Jáchyma Pachty, který ho v roce 1730 instaloval do funkce citolibského kantora. V roce 1778 vystřídal Kopřiva v téže funkci svého otce, který odešel na odpočinek.\n\nKdyž do školy nastupoval, podepisoval s vrchností smlouvu, jejíž součástí byla i výživa jeho mladšího bratra Karla Blažeje. Ročně za tímto účelem Jan Jáchym obdržel 16 zlatých, 42 kilogramů másla, 281 litrů žita, 34 litrů soli a sud piva. To byl v podstatě plat Karla Blažeje za výkon funkce varhaníka v kostele. Když Karel Blažej zemřel, stal se citolibským varhaníkem a učitelem hudby v rodině hraběte Arnošta Pachty Jan Jáchym. V roce 1788 – stejně jako Jakub Lokaj – ovdověl. Zemřel v mladém věku 38 let na tuberkulózu. \n\nAlespoň podle dochovaných skladeb nebyl Jan Jáchym Kopřiva tak osobitým skladatelem jako jeho otec a bratr. Jeho chrámové skladby jsou uloženy v Českém muzeu hudby. V roce 1985 se, zásluhou Zdeňka Šestáka, dočkal realizace Benedictus ze Mše D-dur v albu \"Hudba citolibských mistrů 18. století\". Kopřiva dále složil:\n\n\n\n"}
{"id": "732628", "url": "https://cs.wikipedia.org/wiki?curid=732628", "title": "Kostel svatého Klementa (Lštění)", "text": "Kostel svatého Klementa (Lštění)\n\nKostel svatého Klementa (Klimenta) se nachází v areálu bývalého slovanského hradiště nad Lštěním, o němž se zmiňuje již Kosmova kronika. Původně románský kostel byl počátkem 14. století goticky přestavěn. V záznamech ze 14. století je doložen jako farní. Dnešní barokní podoba pochází z roku 1730, kdy jej nechal přestavět majitel konopišťského panství Jan Josef hrabě z Vrtby. Poté, co 28. dubna 1970 kulový blesk značně poškodil střechu a věž, prošla stavba v letech 1972–1973 generální opravou. Již 18. srpna 1974 kostel zasáhlo krupobití, které poničilo především vnější omítky; při jejich opravě byl odkryt gotický portál.\n\nJednolodní kostel s plochým stropem je na západní straně zakončen věží se čtvercovým půdorysem, která má cibulovitou střechu krytou šindelem. Kolem kostela se nachází hřbitov o rozloze 9 arů, na kterém je mimo jiných pohřben mladočeský politik Eduard Grégr. Kostel je společně s areálem hradiště chráněn jako kulturní památka České republiky.\n\nSeverně od kostela se nachází usedlost, která je číslem popisným 6 přiřazena k místní části Zlenice. V databázi nemovitých památek není budova zmíněna, avšak pod ní ležící stavební parcela č. 41 je do vymezení kulturní památky zahrnuta bez omezení. Ve vymezení kulturní památky naopak chybí st. parcela č. 42 pod kostelem (ačkoliv kostel je v popisu zmíněn jako součást památky) a poz. parcela č. 126 pod hřbitovem a 120/3 kolem hřbitova.\n\nV kostele jsou každou lichou sobotu slouženy bohoslužby.\n\n"}
{"id": "732634", "url": "https://cs.wikipedia.org/wiki?curid=732634", "title": "Zlatá devadesátá", "text": "Zlatá devadesátá\n\nZlatá devadesátá (v originále \"That '90s Show\") je jedenáctý díl devatenácté řady amerického animovaného seriálu \"Simpsonovi\". Díl měl premiéru ve Spojených státech 27. ledna 2008. Scénář napsal Matt Selman.\n\n\"Simpsonovi\" jsou v zimě u krbu a mrznou. Bart chce vyhodit do kamen krabice, ale Marge mu zabrání a vyjde najevo, že Marge šla na vysokou školu a celou dobu lhala rodině, a tak vypráví příběhy z té doby. Homer vydělával u svého otce, aby Marge mohla studovat. Ukáže se, že Marge byla Homerovi nějakou dobu nevěrná s učitelem historie. Homer měl vlastní skupinu spolu s Lennym, Carlem a Louem. Skupina měla název Sadgasm. Se skupinou nakonec skončil, když se k němu Marge vrátila. Sadgasm je odkazem na skupinu Nirvana.\n"}
{"id": "732636", "url": "https://cs.wikipedia.org/wiki?curid=732636", "title": "André Rieu", "text": "André Rieu\n\nAndré Rieu (* 1. října 1949, Maastricht, Nizozemsko) je nizozemský houslista, skladatel, kapelník a hudební producent, který se specializuje na lehkou klasiku. Hraje skladby krále valčíku – Johanna Strausse, ale i jeho otce. Díky tomu se stal jedním z nejúspěšnějších zástupců svého žánru.\nKoncerty André Rieuho se vyznačují jedinečnou atmosférou, která dokáže nadchnout a přitáhnout i laické posluchače.\nZa svou práci získal tyto ocenění: Knight of the Dutch Lion, Honorary Medal of the Province of Limburg, Chevalier de l'Ordre des Arts et des Lettres, Karlsmedaille für europäische Medien a Goldenes Ehrenzeichen für Verdienste um die Republik Österreich.\n\nJméno Rieu pochází od francouzských Hugenotů. Rieuho otec byl slavný dirigent u orchestru Maastricht Symphony Orchestra.\nAndré Rieu začal hrát na housle v pěti letech. Studiu houslí se věnoval na konzervatoří Conservatoire Royal en Liège a na konzervatoři v Maastrichtu (1968-1973). Jeho učiteli byli Jo Juda a Herman Krebbers.\nV letech 1974 až 1977 absolvoval Music Academy v Bruselu, kde studoval s André Gertlerem.\nPo studiích působil v orchestru Maastricht Salon Orchestra, který měl jen několik málo členů. V roce 1987 poté sestavil Johann Strauss Orchestra a založil tak svoji vlastní produkční společnost.\nAndré Rieu hraje na housle, které sestavil Stradivari. Nejprve na housle z roku 1667 a nyní hraje na poslední housle, které Stradivari vyrobil v roce 1732. \nJohann Strauss Orchestra -\nOrchestr začínal v roce 1987 s 12 členy (první koncert 1. ledna 1988). Později se rozrostl na 50 hudebníků z celého světa (více než 10 národností).\nKoncertoval nejprve v Evropě, ale zanedlouho i v dalších světadíle. André Rieu pravidelně se svou show navštěvuje Asii, Austrálii, Jižní i Severní Ameriku, Jižní Afriku a samozřejmě také Evropu.\n\nMluví plynule pěti jazyky: nizozemsky, italsky, německy, francouzsky a anglicky.\n\nPozice v žebříčku\n\n\n\n\n"}
{"id": "732637", "url": "https://cs.wikipedia.org/wiki?curid=732637", "title": "Rue Pajol", "text": "Rue Pajol\n\nRue Pajol (\"Pajolova ulice\") je ulice v Paříži. Nachází se v 18. obvodu. Je pojmenována podle Napoleonova generála Pierra Clauda Pajola (1772-1844).\n\nUlice je orientována z jihu na sever a spojuje náměstí \"Place de la Chapelle\" a \"Place Hébert\".\n\nDnešní ulice se skládá z bývalých ulic \"Rue Neuve-de-Strasbourg\" (část mezi \"Place de la Chapelle\" a \"Rue du Département\"), \"Rue de Strasbourg\" (mezi \"Rue du Département\" a \"Rue Riquet\") a \"Rue Neuve-du-Bon-Puits\" (mezi \"Rue Riquet\" a \"Place Hébert\").\n\nSvůj současný název nese ulice od 2. října 1865.\n\n\n"}
{"id": "732641", "url": "https://cs.wikipedia.org/wiki?curid=732641", "title": "Ořešák černý", "text": "Ořešák černý\n\nOřešák černý (\"Juglans nigra\" L.) je statný strom, který jako solitér dorůstá výšky 25 až 40 metrů a 15 až 25 metrů do šířky.\n\nMá tmavou rozbrázděnou borku, listy lichozpeřené s 5–10 jařmy, 30–60 cm dlouhé, lístky dlouze zašpičatělé a po okraji jemně pilovité. Strom je jednodomý, samčí květy (jehnědy) až 12 cm dlouhé, samičí květy po 2 až 5 na koncích mladých výhonků. Plody jsou zelené, kulovité, 4 až 6 cm v průměru a voňavé.\n\nJádra plodů ořešáku černého jsou jedlá.\n\nOřešák černý pochází z východní části USA, odkud byl v 17. století dovezen do Evropy a občas pěstován v zámeckých zahradách. Na Moravě byl poprvé vysazen v roku 1803 v Lednici, v Čechách v roku 1835 v pražské Královské oboře. V současnosti nejmohutnější exemplář tohoto druhu v Česku roste v zámeckém parku v Kvasicích (Ořešák v Kvasicích). V posledních letech se běžně vysazuje v parcích jako ozdobná dřevina. V našich podmínkách je odolný vůči mrazu.\n\n"}
{"id": "732644", "url": "https://cs.wikipedia.org/wiki?curid=732644", "title": "Harvester of Sorrow", "text": "Harvester of Sorrow\n\n\"Harvester of Sorrow\" je skladba americké heavymetalové skupiny Metallica. Vyšla jako první singl z jejich čtvrtého alba, \"...And Justice for All\".\n\nSkladba debutovala na živém vystoupení ještě před vydáním alba \"And Justice for All\"; vystoupení proběhlo na festivale \"Monsters of Rock Tour\" roku 1988 se skupinami Van Halen, Scorpions, Dokken a Kingdom Come.\n\nSkladba popisuje člověka, který propadl šílenství a zlost si vybíjí na své rodině; na konci skladby se jeho rozum zhroutí a dotyčný je zavraždí.\n\n"}
{"id": "732648", "url": "https://cs.wikipedia.org/wiki?curid=732648", "title": "Vratislav Štěpánek", "text": "Vratislav Štěpánek\n\nVratislav Štěpánek (18. června 1930 Vrútky – 21. července 2013 Šlapanice) byl český duchovní, biskup a v letech 1991–1994 pátý patriarcha Církve československé husitské.\n\nNarodil se železničářské rodině ve slovenských Vrútkách, odkud se v devíti letech s rodiči přestěhoval do Brna. Zde se jeho rodina živě začlenila do činnosti náboženské obce CČS v Brně-Řečkovicích, on sám již od studentských let nacházel svůj náboženský domov v tamější církevní \"Jednotě mládeže\". Po ukončení gymnaziálních studií začal v roce 1949 studovat na pražské Husově československé evangelické fakultě bohoslovecké, kterou po čtyřech letech velmi úspěšně dokončil na Husově československé bohoslovecké fakultě v Praze. Na kněze byl vysvěcen brněnským biskupem Václavem Janotou 16. srpna 1953.\n\nPřed nástupem vojenské základní služby (1953–1955) a po jejím skončení duchovensky působil v brněnském regionu, poté jako farář v Náměšti nad Oslavou (1956–1968) a dlouhá léta v centrální náboženské obci Brno-Botanická (1968–1989). S manželkou Ludmilou, roz. Weiserovou (duchovní CČSH) měl syna Václava a dceru Annu (duchovní CČSH).\n\nRoku 1989 byl zvolen na deset let za biskupa brněnské diecéze a 16. 3. 1991 pak navíc v průběhu 1. zasedání VII. řádného sněmu byl povolán na tříleté období do úřadu patriarchy CČSH; do roku 1994 tedy zastával oba úřady souběžně. Po skončení svého náročného a obětavě vykonávaného biskupského funkčního období (1999) zůstal i nadále věrný svému kněžskému poslání a vypomáhal duchovenskou službou v rámci brněnské diecéze CČSH; s rodinou žil ve Šlapanicích.\n\nObdobí jeho episkopátu a relativně krátkého patriarchátu probíhalo v politicky i společensky zjitřené době první fáze polistopadových změn, které zásadním způsobem ovlivnily život celé společnosti i jednotlivých občanů. Církev na ně reagovala usneseními tří zasedání VII. řádného sněmu, poslední z nich (27.–28. 8. 1994) probíhalo právě pod vedením pátého patriarchy. Schváleny byly:\nNa závěr jednání bylo přijato \"Poselství\", vydány \"Směrnice pro organizačně právní a hospodářské uspořádání CČSH\" a pokyn pro práci na obnovené \"Ústavě CČSH\". Přidružený volební sněm pak povolal do patriaršího úřadu na celé běžné období faráře Josefa Špaka, Štěpánkova vrstevníka.\n\nV květnových parlamentních volbách byl roku 1986 ve volebním obvodu Holešov zvolen poslancem České národní rady, kde zpočátku pracoval jako člen zdravotního a sociálního výboru. Od 18. 12. 1989 do 5. 6. 1990 na návrh skupiny poslanců bez stranické příslušnosti zastával funkce předsedy mandátového a imunitního výboru a člena předsednictva rekonstruované ČNR.\n\nPublicisticky přispíval především do periodických tiskovin Církve československé husitské \"Český zápas\", \"Náboženská revue CČS\" (později \"Theologická revue CČSH\") a kalendáře \"Blahoslav\". Řada jeho vlastních materiálů i rozhovory s ním vyšly v denících \"Lidová demokracie\", \"Rovnost\" a \"Svobodné slovo\".\n\n\n\n"}
{"id": "732671", "url": "https://cs.wikipedia.org/wiki?curid=732671", "title": "Rošťácký rap", "text": "Rošťácký rap\n\nRošťácký rap je devátý díl šestnácté řady amerického animovaného seriálu Simpsonovi.\n\nTento díl začíná tím že se Bart dívá na televizi a Spasitel spolkne ovladač a vždy když se nadechne, tak přepne program.\nPřepnul ho na reklamu na Rap koncert a Bart tam chce jít, zeptá se Homera a ten mu to povolí, jenže když se tam chce\nvydat tak mu to Marge zakáže. Bart tam stejně potají půjde, když se vrátí domů vidí v okně, vidí že si rodiče\nmyslí že ho unesli, tak toho využije. Nakonec to však vyjde najevo a vše končí na pořádný pařbě.\n"}
{"id": "732676", "url": "https://cs.wikipedia.org/wiki?curid=732676", "title": "Jiří Holík mladší", "text": "Jiří Holík mladší\n\nJiří Holík ml. (* 13. září 1976 v Jihlavě, Československo) je bývalý hokejový útočník, který nastupoval v české extralize za HC Dukla Jihlava. Je synem legendárního útočníka Jiřího Holíka.\n\nJihlavský odchovanec dostal příležitost v A-mužstvu poprvé v závěru ročníku 1994/95, kdy nastoupil do dvou utkání. V Jihlavě hrál do roku 1997. Poté působil v nižší lize za klub SK Horácká Slavia Třebíč, ve 2. finské lize za klub UJK, v nižší severoamerické WCHL za Phoenix Mustangs a ve třetí německé lize za 1. EV Weiden. V roce 2000 se vrátil do Jihlavy, za kterou odehrál jeden ročník v první lize. Později působil ještě v rámci hostování ve druhé lize v dresu HC Benátky nad Jizerou či HC Havlíčkův Brod. V sezoně 2003/04 odehrál pár zápasů v Jihomoravském krajském přeboru za tamní klub HHK Velké Meziříčí, hlavní trenér týmu byl jeho otec Jiří Holík.\n\n\n"}
{"id": "732683", "url": "https://cs.wikipedia.org/wiki?curid=732683", "title": "Obrazy na masonitu", "text": "Obrazy na masonitu\n\nObrazy na masonitu je série 27 abstraktních maleb Joana Miróa z roku 1936.\n\nMalby Miró vytvořil v Mont-roig del Camp a Barceloně. Práci začal těsně před vypuknutím Španělské občanské války 18. července 1936. Krátce po dokončení série Miró, na podzim 1936, odešel do Paříže, kde zůstal čtyři roky.\n\nObrazy, každý 78,3 centimetrů vysoký a 107,7 centimetrů široký, jsou namalovány olejovými barvami, dehtem, kaseinem a pískem na masonitu – dřevovláknité desce. Materiály nikdy nepokrývají celou plochu. Nejsou to objektivní obrazy a představují zlomek surrealistických prací z Miróových předchozích tvůrčích období. Sám je zařadil do období „divokého malířství“, kam patří díla z let 1934 až 1936 .\n\n"}
{"id": "732689", "url": "https://cs.wikipedia.org/wiki?curid=732689", "title": "Josef Adámek (politik)", "text": "Josef Adámek (politik)\n\nJosef Adámek (25. března 1881 Vojtěchov – 19. ledna 1964 Vojtěchov) byl československý politik a meziválečný poslanec Národního shromáždění za Československou stranu lidovou.\n\nNarodil se v selské rodině a od mládí se zabýval zemědělstvím. V roce 1905 vstoupil do křesťanskosociální strany. Spoluzaložil Sdružení katolických zemědělců v Čechách a časopis \"Selské listy\". Za 1. světové války narukoval do rakousko-uherské armády a bojoval na italské frontě. Po skončení války se zapojil do budování Československé strany lidové na Hlinecku. Zabýval se též družstevnictvím a byl i členem zastupitelstva obce Vojtěchov.\n\nV parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929.\n\nV letech 1945-1948 se stal poslancem za ČSL na Okresním národním výboru v Chrudimi. Toto místo však musel po roce 1948 opustit, stejně jako myslivecký spolek a místo v dozorčí radě kampeličky v Rané.\n\nPodle údajů k roku 1929 byl profesí rolníkem ve Vojtěchově u Hlinska.\n\n"}
{"id": "732698", "url": "https://cs.wikipedia.org/wiki?curid=732698", "title": "Kurt Babel", "text": "Kurt Babel\n\nKurt Babel (10. října 1897 Lehnice – 20. února 1968 Praha) byl československý politik a poslanec Národního shromáždění republiky Československé za Komunistickou stranu Československa.\n\nByl synem dělníka a služebné. Vyučil se tesařem. Narodil se v Lehnici v tehdejším Prusku. Za první světové války bojoval v armádě, ale přeběhl na ruskou stranu. Po roce 1918 přesídlil do severních Čech, kde pracoval u Československých státních drah. Byl aktivní v odborech. Od roku 1925 byl členem KSČ a od roku 1935 tajemníkem krajského výboru KSČ v Teplicích. V této funkci působil až do okupace pohraničí roku 1938.\n\nPodle údajů k roku 1929 byl profesí železničářem v Nových Drmalech.\n\nV parlamentních volbách v roce 1929 získal za KSČ poslanecké křeslo v Národním shromáždění.\n\nPocházel z Chomutova. V roce 1938 řídil poslední zasedání okresního výboru KSČ v Ústí nad Labem před obsazením pohraničí. Na zasedání se řešil přechod strany do ilegality a ochrana funkcionářů před nacistickými represemi. Za druhé světové války pobýval v exilu ve Velké Británii.\n\nPo roce 1945 se vrátil do Československa a působil v Praze jako pracovník Ústředního výboru Komunistické strany Československa. Byl novinářem a redaktorem listu \"Aufbau und Frieden\", který byl listem \"německých pracujících v Československu\".\n\nByl mu udělen Řád republiky.\n\n"}
{"id": "732703", "url": "https://cs.wikipedia.org/wiki?curid=732703", "title": "Franz Bacher", "text": "Franz Bacher\n\nFranz Bacher (16. června 1884 Praha – 16. března 1945 Osvětim) byl československý politik německé národnosti, meziválečný poslanec Národního shromáždění za Německé pracovní a volební společenství (DAWG).\n\nPůvodně byl členem Německé demokratické svobodomyslné strany (DDFP). Působil v redakci listu Bohemia. Stal se jednatelem organizace \"Syndikat der Prager Tagespresse\". Od roku 1919 vedl organizaci \"Reichsgewerkschaft der deutschen Presse\", která sdružovala německojazyčný tisk v Československu. Funkci zastával až do roku 1938, kdy byl vytlačen kvůli svému židovskému původu.\n\nPo parlamentních volbách v roce 1929 získal za Německé pracovní a volební společenství (DAWG) poslanecké křeslo v Národním shromáždění. Mandát ale získal až dodatečně, v prosinci 1931, jako náhradník poté, co zemřel poslanec Bruno Kafka. V parlamentu působil jako hospitant v poslaneckém klubu Německého svazu zemědělců. Od roku 1933 už patřil v rámci DAWG k hlavním postavám. Byl šéfredaktorem deníku Bohemia.\n\nPodle údajů k roku 1931 byl profesí redaktorem v Praze.\n\nUž 16. března 1939 u něj dva příslušníci gestapa provedli domovní prohlídku. Pokusil se následně o sebevraždu. Už v listopadu 1938 požádal o vystěhování do Velké Británie. A žádost podal opět v červenci 1939. Snaha o emigraci nebyla úspěšná. Později byl deportován do koncentračního tábora. Zemřel na konci druhé světové války 16. března 1945 v Osvětimi. Podle jiného zdroje zahynul v koncentračním táboře Terezín.\n\n"}
{"id": "732710", "url": "https://cs.wikipedia.org/wiki?curid=732710", "title": "Espoir FC (Niger)", "text": "Espoir FC (Niger)\n\nEspoir FC je nigerský fotbalový klub ze Zinderu. Své zápasy hraje na městském stadionu pro 10 000 diváků. V roce 1984 se stal mistrem země, v letech 1984 a 1985 získal nigerský pohár.\n\n"}
{"id": "732712", "url": "https://cs.wikipedia.org/wiki?curid=732712", "title": "Andrew Gordon", "text": "Andrew Gordon\n\nAndrew Gordon (* 13. prosince 1985 v Halifaxu, Nové Skotsko) je kanadský hokejový útočník.\n\nSvou juniorskou kariéru začal u týmu Notre Dame Hounds v lize Saskatchewan Junior Hockey League, kde strávil dva ročníky 2002/04. Poté byl v roce 2004 draftován týmem Washington Capitals v 7. kole celkově 197. Do klubu Capitals se hned nepřipojil, místo toho odehrál tři sezóny v juniorské lize NCAA za tým St. Cloud State Huskies. První profesionální zápas v seniorském hokeji odehrál na farmě Capitals v Hershey Bears v sezóně 2007/08. V sezóně odehrál celkem 20 zápasů ve druhé farmě Capitals v South Carolina Stingrays působící v lize ECHL. V následující sezóně 2008/09 hrával již pravidelně v kádru Hershey Bears, který pomohl vybojovat Calder Cup a debutoval v lize NHL. S Hershey Bears zopakovali úspěch s minulé sezóny 2008/09 a opět vyhráli Calder Cup, v ročníku nasbíral 71 bodů a v klubových statistikách skončil na třetím místě a v ligových statistikách na jedenáctém místě. V NHL odehrál další dva zápasy, v nichž nenasbíral žádný bod.\n\nPřed novým ročníkem NHL 2010/11 podstoupil v klubu Capitals výcvikový tábor, ale do základní soupisky se nevešel a se spoluhráči Jaynem Beaglem a Mathieuem Perreaultem byli převeleni do farmy v Hershey Bears. V Bears hrával až do 10. prosince 2010, poté byl povolán do hlavního týmu Capitals. Za tu dobu odehrál osm zápasů a v pátém zápasů se dočkal prvního vstřeleného gólu a rovněž i asistencí. Po vstřelení gólu přijel na střídačku, kde políbil na tvář spoluhráče Marcuse Johanssona. Po osmi odehraných zápasech se vrátil zpět na farmu v Hershey Bears, kde stihl odehrát šest zápasů, poté byl následně opět povolán do hlavního kádru Capitals za zraněného spoluhráče Erica Fehra. Za Capitals odehrál jenom jeden zápas proti Ottawa Senators, poté byl zpět přidělen do Hershey Bears, kde dohrál sezónu. Po sezóně se nedohodl s klubem o prodloužení smlouvy a 1. července se stal nechráněný hráč.\nDen poté se dohodl na dvouleté smlouvě s klubem Anaheim Ducks.\n\n\n\n"}
{"id": "732718", "url": "https://cs.wikipedia.org/wiki?curid=732718", "title": "Farní sbor Českobratrské církve evangelické v Odrách", "text": "Farní sbor Českobratrské církve evangelické v Odrách\n\nFarní sbor Českobratrské církve evangelické v Odrách je sborem Českobratrské církve evangelické v Odrách. Sbor spadá pod Moravskoslezský seniorát.\n\nSbor administruje f. Pavlína Lukášová, kurátorem sboru Jan Wendlig.\n\n\n"}
{"id": "732722", "url": "https://cs.wikipedia.org/wiki?curid=732722", "title": "Farní sbor Českobratrské církve evangelické v Suchdole nad Odrou", "text": "Farní sbor Českobratrské církve evangelické v Suchdole nad Odrou\n\nFarní sbor Českobratrské církve evangelické v Suchdole nad Odrou je sborem Českobratrské církve evangelické v Suchdole nad Odrou. Sbor spadá pod Moravskoslezský seniorát.\n\nSbor byl založen roku 1947.\n\nFarářem sboru je Vladimír Pír, kurátorem sboru Tomáš Kalíšek.\n\n\n"}
{"id": "732724", "url": "https://cs.wikipedia.org/wiki?curid=732724", "title": "Josef Barša", "text": "Josef Barša\n\nJosef Barša (17. ledna 1895 Hostěnice [\"uváděno též narození 27. ledna 1895\"] – ???) byl československý politik a meziválečný poslanec Národního shromáždění za Komunistickou stranu Československa.\n\nPodle údajů k roku 1930 byl profesí textilním dělníkem v Sivicích. Uvádí se též jako politik, vydavatel a nakladatel. Jako politik spolupracoval s Josefem Hybešem.\n\nV parlamentních volbách v roce 1929 získal za Komunistickou stranu Československa poslanecké křeslo v Národním shromáždění. I v době výkonu poslaneckého mandátu ho sledovala brněnská policie, protože patřil mezi organizátory komunistických akcí v kraji. V srpnu 1930 například vystupoval na komunistické demonstraci v Brně. V potyčce tehdy udeřil strážníka. Krajský soud v Brně ho v březnu 1932 odsoudil na půl roku těžkého žaláře za zločin veřejného násilí. V listopadu 1932 ho volební soud zbavil volitelnosti. Mandátu poslance byl zbaven rozhodnutím volebního soudu v listopadu 1932. Jeho křeslo zaujal Antonín Štourač.\n\nNa doporučení tehdejšího krajského výboru KSČ emigroval do SSSR. Zemřel někdy po roce 1935.\n\n\n"}
{"id": "732726", "url": "https://cs.wikipedia.org/wiki?curid=732726", "title": "Petr Musílek", "text": "Petr Musílek\n\nPetr Musílek (* 17. října 1945, Chotěboř) je český spisovatel.\n\nPetr Musílek absolvoval Základní školu v Chotěboři, poté Učiliště VCHZ Pardubice. V letech 1962–1963 získal za scénáře pro amatérské poetické divadlo \"Ironie\" II. cenu Šrámkovy Sobotky. Po absolvování vojenské služby odešel do Prahy.\n\nV letech 1967–1968 se účastnil na volných pořadech v PKOJF Praha Večer v poetické vinárně Viola kde spolupracoval s Československým rozhlasem. V roce 1969 odešel do Chotěboře. V časopisech a literárních přílohách deníků zveřejňoval reportáže, verše, povídky a různé články o kulturních událostech (Naše rodina, Mladá Fronta, Práce, Rudé právo, Večerní Praha, Vlasta, Květy, Pochodeň, Kmen, Cesta vysočiny, Region.)\n\nOd roku l989 je členem Obce spisovatelů.\nod roku 2003 byl pořadatelem festivalu \"Literární vysočina\".\n\n"}
{"id": "732728", "url": "https://cs.wikipedia.org/wiki?curid=732728", "title": "Farní sbor Českobratrské církve evangelické v Javorníku u Jeseníku", "text": "Farní sbor Českobratrské církve evangelické v Javorníku u Jeseníku\n\nFarní sbor Českobratrské církve evangelické v Javorníku u Jeseníku je sborem Českobratrské církve evangelické v Javorníku u Jeseníku. Sbor spadá pod Moravskoslezský seniorát.\n\nSbor administruje f. Vlastislav Stejskal.\n\n\n"}
{"id": "732733", "url": "https://cs.wikipedia.org/wiki?curid=732733", "title": "Johann Baumgartl", "text": "Johann Baumgartl\n\nJohann Baumgartl (15. června 1883 – ???) byl československý politik a poslanec Národního shromáždění za Německou sociálně demokratickou stranu dělnickou v ČSR.\n\nPodle údajů k roku 1933 bydlel v Rotavě.\n\nV parlamentních volbách v roce 1929 získal za Německou sociálně demokratickou stranu dělnickou v ČSR poslanecké křeslo v Národním shromáždění. Mandát ovšem získal až dodatečně, v listopadu 1933, jako náhradník poté, co zemřel dosavadní poslanec Adolf Pohl.\n\n"}
{"id": "732734", "url": "https://cs.wikipedia.org/wiki?curid=732734", "title": "Gmina Głubczyce", "text": "Gmina Głubczyce\n\nGmina Głubczyce je městsko-vesnická gmina (obec) v polském powiatu Głubczyckém v Opolském vojvodství. Sídlem gminy je stejnojmenné město Hlubčice.\n\nGmina má rozlohu 294,33 km² a v roce 2004 zde žilo 23 997 osob.\n\nGmina Głubczyce leží v Hlubčickém výběžku (polsky \"Worek Głubczycki\") Polska. Část gminy leží v Opavské pahorkatině (polsky \"Płaskowyż Głubczycki\") náležející ke Slezské nížině. Jihozápadní část gminy se nachází ve Zlatohorské vrchovině (polsky \"Góry Opawskie\"), která náleží k Jesenické oblasti (polsky \"Sudety Wschodnie\").\n\nÚzemí gminy Głubczyce náleží k povodí Odry. Na území gminy Głubczyce pramení řeky Pština/Cina, Troja (pravý přítok Pštiny/Ciny), Stradunia (levý přítok Odry), potok Złotnik (pravý přítok Pštiny/Ciny) a např. potok Grozowy/Cieklec (Hrozová, pravý přítok Osoblahy) spolu s potokem Troja/Wielki Potok/Trója. Část gminy hraničící s řekami Opavice (např. Potok Mokry/Radynka/Mohla) a Opava (Potok Ciermięcicki/Trmantický potok nebo Obecní potok) je odvodňována do těchto řek. Na řece Troja je pod vsí Zubrzyce retenční nádrž Włodzienin.\n\nNa území gminy Głubczyce se nachází tato chráněná území:\n\n\n\n\nGmina Głubczyce má rozlohu 294,33 km² a zaujímá 43,73 % povrchu powiatu Głubczyckého.\n\nDle dat z roku 2002 je využití půdy následující:\n\nData z 31. prosince 2007 (GUS):\nV roce 2002 se 96,5 % obyvatel přihlásilo k národnosti polské; 0,4 % obyvatel k národnosti německé; 0,3 % obyvatel k národnosti romské.\n\nDle dat z roku 2002 byl střední příjem na obyvatele 1277,9 zł.\n\n\nV administrativních hranicích gminy se nachází:\n\n\nGmina Głubczyce hraničí s polskými gminami Baborów, Branice, Kietrz, Głogówek (powiat Prudnicki), Pawłowiczki (powiat Kędzierzyńsko-kozielski) a s českými obcemi Krnov, Město Albrechtice, Slezské Rudoltice, Rusín, Bohušov, Osoblaha.\n\n\n"}
{"id": "732738", "url": "https://cs.wikipedia.org/wiki?curid=732738", "title": "Na Skalce", "text": "Na Skalce\n\nNa Skalce (v mnoha případech zaměnitelně s formou Skalka) je častý místní název, který nesou například tato místa:\n\n\nvrcholy:\n"}
{"id": "732739", "url": "https://cs.wikipedia.org/wiki?curid=732739", "title": "Štefan Bazala", "text": "Štefan Bazala\n\nŠtefan Bazala (26. prosince 1884 Praznov – 1943 Bratislava) byl československý politik a meziválečný poslanec Národního shromáždění za Komunistickou stranu Československa.\n\nNa župní (krajské) konferenci sociální demokracie v Trenčíně byl zvolen na sjezd sociálnědemokratické levice v Ľubochni. Za komunistickou politickou činnost a organizování stávek, byl ve 20. letech 20. století opakovaně trestán.\n\nV parlamentních volbách v roce 1929 získal za Komunistickou stranu Československa poslanecké křeslo v Národním shromáždění. Mandát ale nabyl až dodatečně, v březnu 1932, jako náhradník poté, co byl poslanec Štefan Major zbaven mandátu. Ač předtím členem KSČ, po nástupu do funkce poslance nastoupil jako hospitant do poslaneckého klubu Československé strany národně socialistické.\n\nPodle údajů k roku 1930 byl profesí rolníkem v Piešťanech. Zemřel za války při náletu na podnik Apollo v Bratislavě.\n\n"}
{"id": "732740", "url": "https://cs.wikipedia.org/wiki?curid=732740", "title": "Anne LaBastille", "text": "Anne LaBastille\n\nAnne LaBastille (20. listopadu 1935 Montclair New Jersey - 1. července 2011 Plattsburgh New York) byla americká spisovatelka, fotografka a ekoložka. Byla autorem více než deseti knih, například: \"Woodswoman\" (více dílů), \"Beyond Black Bear Lake\", \"Assignment:Wildlife\" a \"Women of the Wilderness\".\n\nNapsala více než 150 populárních článků a více než 25 vědeckých prací. V roce 1969 získala doktorát v oboru ekologie na Cornellově univerzitě a titul B.S. na Conservation of Natural Resources from Cornell (1955). Získala ocenění World Wildlife Fund a klubu Explorers Club za své průkopnické práce v ekologii divoké zvěře ve Spojených státech a v Guatemale. Byla dopisovatelkou pro Sierra Club a National Geographic, stejně jako přispívala do mnoha jiných časopisů. Získala licenci státu New York jako průvodce v roce 1970 a nabízela průvodcovské služby pro turisty jedoucí kánoí po Adirondacks. Po více než čtyřicet let uspořádala řadu workshopů a přednášek a procaovala pro mnoho organizací pro ochranu přírody. Cestovala po celém světě a spolupracovala s mnoha neziskovými organizacemi s cílem zmírnit ničivé účinky kyselých dešťů a znečištění jezer a proti likvidaci volně žijících zvířat. Byla také známou fotografkou divoké zvěře a její práce se objevily v mnoha publikacích přírodě. Během 70. let se podílela na projektu DOCUMERICA americké agentury pro ochranu životního prostředí.\n\nNarodila se v Montclair v New Jersey. Zemřela v Plattsburghu, New York.\n\nByla součástí projektu DOCUMERICA americké agentury pro ochranu životního prostředí. V období 1971-77 vznikl program sponzorovaný americkou Agenturou pro ochranu životního prostředí (EPA), jehož úkolem bylo pořídit „fotografický dokument subjektů z hlediska životního prostředí“ na území Spojených států. EPA najala externí fotografy k fotografování objektů jako například zeměpisné oblasti s environmentálními problémy, EPA aktivity a každodenní život. Správa národních archivů a záznamů část tohoto katalogu zdigitalizovala a lze v něm najít odkaz na 370 fotografií autorky. LaBastille své fotografie pořizovala ve státě New York. Zobrazovala různá témata včetně přírodních krás a volně žijících zvířat, problémy životního prostředí, růst měst a každodenní život v malých městech.\n\nStovky jejích snímků spadají do kategorie public domain a jsou k dispozici na úložišti obrázků Wikimedia Commons.\n\n"}
{"id": "732742", "url": "https://cs.wikipedia.org/wiki?curid=732742", "title": "Farní sbor Českobratrské církve evangelické v Jeseníku", "text": "Farní sbor Českobratrské církve evangelické v Jeseníku\n\nFarní sbor Českobratrské církve evangelické v Jeseníku je sborem Českobratrské církve evangelické v Jeseníku. Sbor spadá pod Moravskoslezský seniorát. K bohoslužbám využívá místní evangelický kostel.\n\nFarářkou sboru je Daniela Havirová, kurátorkou sboru Hana Pecinová.\n\n\n"}
{"id": "732744", "url": "https://cs.wikipedia.org/wiki?curid=732744", "title": "Jaroslav Bečák", "text": "Jaroslav Bečák\n\nJaroslav Bečák (9. května 1887 Velký Týnec – 4. února 1950 Velký Týnec) byl československý politik a meziválečný poslanec Národního shromáždění.\n\nAngažoval se v četných politických a veřejných spolcích (Ústředí moravskoslezských obcí, měst a okresů, Hypotéční a zemědělská banka moravská atd.).\n\nV parlamentních volbách v roce 1925 získal za Republikánskou stranu zemědělského a malorolnického lidu poslanecké křeslo v Národním shromáždění. Mandát v parlamentních volbách v roce 1929 obhájil.\n\nPodle údajů k roku 1929 byl profesí rolníkem a obchodníkem ve Velkém Týnci. Ve Velkém Týnci byl dlouholetým starostou. V roce 1942 byl nacistickými úřady zatčen a až do konce války vězněn v Brně, Osvětimi a Buchenwaldu.\n\n"}
{"id": "732745", "url": "https://cs.wikipedia.org/wiki?curid=732745", "title": "Na skalce", "text": "Na skalce\n\nNa skalce je s nadmořskou výškou 1029 m n. m. čtvrtou nejvyšší horou Šumavského podhůří. Leží v Prachatické hornatině, asi 1,5 km jižně od Libína a 5 km jižně od Prachatic. Vrcholová část náleží do katastrálního území Skříněřov obce Zbytiny.\n\nSeverní vrchol s uváděnou nadmořskou výškou 1025 metrů (trigonometrický bod 10) korunuje výrazná skála. Na svazích hory jsou četné skalky a balvany. Zalesněno smrkovým lesem, na jižním svahu smíšeným, vrchol bez výhledů.\n\nPřístup od rozcestí Sedélko v sedle s Libínem, kam vede silnička z osady Libínské Sedlo a je zde i malé parkoviště. Od rozcestí vede na jihozápad modře značená cesta směrem na Rohanovský vrch. Vrchol Na skalce se nachází asi 200 m vpravo od této cesty.\n\nAsi 600 m severozápadně od hlavního vrcholu se nachází vedlejší SZ vrchol (1005 m, souřadnice ). Jde o zalesněný plochý výběžek, bez výhledu, přístupný úzkým průsekem od hlavního vrcholu.\n\n"}
{"id": "732746", "url": "https://cs.wikipedia.org/wiki?curid=732746", "title": "Neverice", "text": "Neverice\n\nNeverice jsou obec na Slovensku ležící v okrese Zlaté Moravce v Nitranském kraji.\n\nObec leží v severní části Žitavské pahorkatiny v dolině potoka Drevenica. Vlastní obec se rozkládá v nadmořské výšce kolem 180 metrů. Katastr má charakter mírně zvlněné pahorkatiny. Podklad je tvořen písky, štěrky a třetihorními jíly, z půd převažují hnědozemě. Velká většina katastru je odlesněna a zemědělsky využívaná.\n\nNa území obce bylo potvrzeno osídlení z eneolitu. První písemná zmínka pochází z roku 1275 jako Neuir, později je uváděna pod názvy Neuer (1295), Newery (1372), Newericze (1773), Newerice (1786), maďarsky Nevér. Patřila ostřihomskému arcibiskupství, později měly majetkové podíly i místní šlechtické rody (Tolvayovi, Bačkádyovi, Maťašovští a Conlegnerovi). Obyvatelé se živili tradičně především zemědělstvím.\n\n\n"}
{"id": "732747", "url": "https://cs.wikipedia.org/wiki?curid=732747", "title": "Gmina Branice", "text": "Gmina Branice\n\nGmina Branice je vesnická gmina v polském powiatu głubczyckém v Opolském vojvodství. Sídlem gminy je stejnojmenná ves Branice.\n\nGmina má rozlohu 121,87 km² a v roce 2004 zde žilo 7791 obyvatel.\n\nVětší část gminy Branice leží v Opavské pahorkatině (polsky \"Góry Opawskie\") náležející ke Slezské nížině. Vsi Bliszczyce a Lewice) leží ve Zlatohorské vrchovině (polsky \"Płaskowyż Głubczycki\"), která náleží k Jesenické oblasti (polsky \"Sudety Wschodnie\").\n\nMezi vesnicemi Branice a Boboluszki je Plechowa Góra (328 m n. m.; německy \"Plechowa Berg\" nebo \"Blechberg\"), nejvyšší hora Opavské pahorkatiny (polsky \"Płaskowyż Głubczycki\"), na které dříve stávala triangulační věž.\n\nNa řece Troja (pravý přítok Pštiny/Ciny) je před vsí Włodzienin retenční nádrž Włodzienin. Část gminy hraničící s řekou Opava je odvodňována do této řeky.\n\nGmina Branice má rozlohu 121,87 km² a zaujímá 18,11 % plochy powiatu głubczyckého.\n\nDle dat z roku 2002 je využití půdy následující:\n\nData z 31. prosince 2007 (GUS):\nV roce 2002 se 94,3 % obyvatel přihlásilo k národnosti polské; 0,8 % obyvatel k národnosti německé.\n\nDle dat z roku 2002 byl střední příjem na obyvatele 1230,15 zł.\n\nV administrativních hranicích gminy se nachází:\nJakubowice, Jędrychowice, Lewice, Michałkowice, Niekazanice, Posucice, Turków, Uciechowice, Wiechowice, Włodzienin, Włodzienin-Kolonia, Wódka, Wysoka.\n\nGmina Branice hraničí s polskými gminami Głubczyce, Kietrz a s českými obcemi Krnov, Úvalno, Brumovice, Holasovice, Opava.\n\n\n\n\n"}
{"id": "732748", "url": "https://cs.wikipedia.org/wiki?curid=732748", "title": "Farní sbor Českobratrské církve evangelické v Novém Jičíně", "text": "Farní sbor Českobratrské církve evangelické v Novém Jičíně\n\nFarní sbor Českobratrské církve evangelické v Novém Jičíně je sborem Českobratrské církve evangelické v Novém Jičíně. Sbor spadá pod Moravskoslezský seniorát.\n\nFarářem sboru je Pavel Prejda a kurátorkou sboru je Marie Bužková.\n\n\n"}
{"id": "732749", "url": "https://cs.wikipedia.org/wiki?curid=732749", "title": "Harrachovská cesta", "text": "Harrachovská cesta\n\nHarrachovská cesta (německy \"Harrach Weg\") je nejstarší turistickou stezkou v Krkonoších, která vede od Bílého mostu ve Špindlerově Mlýně k Labské boudě, ale v zimě končí už u Pudlavy. V roce 1879 ji nechal zřídit hrabě Jan Harrach. Její celková délka činí 8,7 km a převýšení 520 m. V evidenci značených tras KČT tvoří Harrachovská cesta východní úsek trasy 1801.\n\nCesta začíná v centru Špindlerova Mlýna a modrou turistickou stezkou vede po asfaltce k Dívčím lávkám. Odtud pokračuje k Dvorskému potoku. Zde v minulosti končil ledovec, který vytvořil Labský důl. Následně stoupá podél Labe a po kilometru se z levé strany vlévá Medvědí potok. Nedaleko soutoku je viditelná moréna. Dále cesta přechází z pravé strany Labe na levou. Od soutoku s Dvorským potokem po soutok s Pudlavou a k Labským jámám vede pod Strmou strání, nejstarší krkonošskou rezervací založenou roku 1904. Kvůli častým výskytům lavin (je tu 11 lavinových drah - nejvíc v celých Krkonoších) dál cesta v zimě nevede. V létě pokračuje přes trojici Labských jam (Harrachovskou, Pančavskou a Navorskou) k Labské rokli. Tady je stoupání strmější, cesta vede přes loučky s prameništní vegetací. Za Harrachovskou jámou se cesta stáčí od meandrujícího toku Labe. V Pančavské jámě je k vidění 150 metrů vysoký Pančavský vodopád a Schustlerova zahrádka. Také se zde nachází hranice 1. zóny Krnapu a cesta vstupuje do nejpřísněji chráněné části Krkonoš. Následně prochází karem Navorské jámy do Labské rokle a po překročení Labe po příkré klikaté pěšině mezi Navorskou jámou a Labskou roklí k Labské boudě. Vpravo od boudy je Labský vodopád se soustavou stavidel z roku 1859, kterými byla regulována mohutnost vodopádu. Zde Harrachovská cesta končí.\n\nZpět do Špindlerova Mlýna vede kromě Harrachovské cesty také zeleně značená cesta přes Martinovu boudu a červená Bucharova cesta.\n\n"}
{"id": "732750", "url": "https://cs.wikipedia.org/wiki?curid=732750", "title": "Žluťucha lesklá", "text": "Žluťucha lesklá\n\nŽluťucha lesklá (\"Thalictrum lucidum\") je jedním z vzácnějších druhů žluťuchy, je to volně rostoucí rostlina s bledožlutými květy dosahující výšky i přes 1 metr.\n\nTento druh je rozšířen hlavně ve střední a východní Evropě. Jeho západní hranice probíhá Německem a Rakouskem, severní pobřežím Baltského moře, jižní Balkánským poloostrovem a Tureckem a na východě areál výskytu zasahuje do evropské části Ruské federace.\n\nV České republice je nejčastěji k nalezení na vlhkých i zamokřených údolních loukách, v lužních lesích a pobřežních křovinách okolo vodních toků, většinou však roste jen roztroušeně. Za několik posledních desetiletí značně ubylo míst výskytu i samotné početní stavy rostlin se snížily, je proto podle \"Černého a červeného seznamu cévnatých rostlin České republiky\" žluťucha lesklá řazena mezi ohrožené druhy (VU) naší flory.\n\nJe to vytrvalá rostlina vyrůstající z krátkého, trsnatého oddenku, obnovovací pupeny se nacházejí v úrovní povrchu země. Její přímá, podélně rýhovaná, čtyřhranná dutá lodyha, v horní části latnatě rozvětvená, vyrůstá z listové růžice a dorůstá běžně do výše asi 30 cm, za příznivých podmínek může být i s květem vysoká skoro 150 cm. Střídavě na ní vyrůstá 7 až 10 listů které jsou bez palistů, přízemní a spodní jsou s řapíkem, horní přisedlé. Listy jsou v obrysu trojúhelníkové a bývají 2krát nebo 3krát lichozpeřené. Lístky dolních listů jsou obvykle čárkovité, někdy podlouhle klínovité, na konci mají 2 až 3 zuby, lístky horních listů jsou úzce kopinaté nebo úzce čárkovité, po obvodu hladké. Jejich horní strana je leskle tmavě zelená, spodní strana je našedlá a mírně chlupatá.\n\nDrobné, radiálně symetrické, mírně vonné, vztyčené květy jsou sestaveny do svazečků a tyto v široké, volné chocholíky nebo laty. Oboupohlavné květy mají většinou 4 zelenožluté, brzy opadávající kališní lístky vejčitého tvaru o délce 4 až 5 mm, korunní lístky v květech chybí. Dále květ obsahuje 10 až 15 tyčinek delších než okvětí s dlouhými vzpřímenými nitkami a prašníky světle žlutě zbarvenými a 5 až 10 pestíků se spodními semeníky vejčitého tvaru. Květy, mající vzhled chlupatých kuliček, kvetou v červnu a červenci. Květy nemají nektar, ale nabízejí hmyzu dostatek pylu, mohou se však opylovat i větrem. Vejčité žebrovaté nažky jsou v pukajícím plodu s hvězdicovitým průřezem s přepážkami podle počtu semeníků.\n\n"}
{"id": "732752", "url": "https://cs.wikipedia.org/wiki?curid=732752", "title": "Farní sbor Českobratrské církve evangelické v Olomouci", "text": "Farní sbor Českobratrské církve evangelické v Olomouci\n\nFarní sbor Českobratrské církve evangelické v Olomouci je sborem Českobratrské církve evangelické v Olomouci. Sbor spadá pod Moravskoslezský seniorát.\n\nFarářem sboru je Jan Lukáš, kurátorem sboru Jan Matějka.\n\n\n"}
{"id": "732753", "url": "https://cs.wikipedia.org/wiki?curid=732753", "title": "Ignác Řivnáč", "text": "Ignác Řivnáč\n\nIgnác Řivnáč (16. října 1804 Praha – 23. srpna 1874 tamtéž) byl český římskokatolický kněz, farář u sv. Štěpána v Praze. Podporoval vlastenecké podniky, shromáždil sbírku obrazů. Zasloužil se o opravu kostela sv. Štěpána.\n\nNarodil se 16. října 1804 v Praze, na kněze byl vysvěcen 15. srpna 1828. Tři měsíce působil jako kaplan v Maršovicích u Benešova.\nZakrátko ale zakotvil jako kněz v kostele sv. Štěpána v Praze. Roku 1854 byl jmenován farářem.\n\nKrátce po svém jmenování zahájil roku 1855 opravu svatoštěpánského kostela. Nejprve nechal vymalovat interiér podle návrhů historika B. Gruebra. Přitom bylo zničeno dvanáct obrazů z Písma sv., které umělecká komise (Jan Erazim Vocel, Eduard von Engerth a již zmíněný prof. Grueber) pokládala za bezcenné olejomalby.\nV letech 1865–67 se dočkaly obnovy vnějšek chrámu a věž (ta musela být znovu opravena v roce 1870 poté, co vichřice poškodila krov). Restaurátorské práce byly završeny v letech 1870–73 opravou kazatelny a oltářů; obrazy čistil a opravoval Josef Václav Myslbek. Konzervátor František Xaver Josef Beneš při té příležitosti prohlédl a popsal vzácný tabulový obraz Madony.\n\nÚpravy kostela, organizované Řivnáčem, nebyly vždy šťastné; byla při nich zničena část barokní výzdoby. Není to ale jeho vina — vždy jednal v dobré víře podle doporučení odborníků, kteří se řídili převládajícím názorem doby. Řivnáč se naopak zasloužil o záchranu románské kaple sv. Longina, která měla původně ustoupit plánované výstavbě ulice Na rybníčku. Řivnáč poukazem na starobylost a vzácnost stavby dosáhl toho, že byla zbořena jen její barokní přístavba z r. 1765, zatímco historická románská budova zůstala zachována pro další generace.\n\nŘivnáč byl milovníkem výtvarného umění. Shromáždil sbírku 130–140 obrazů, jednu z nejrozsáhlejších ve své době. Podle soupisu byli zastoupeni např. Petr Brandl, Karel Škréta, Peter Paul Rubens, August Bedřich Piepenhagen, Norbert Grund, Maximilian Pfeiler, Lucas van Leyden a další. I když bylo autorství některých ze zmiňovaných malířů později vyvráceno, jednalo se o velký soubor kvalitních domácích i zahraničních výtvarných děl. Obsahoval holandské, vlámské, italské, německé i české umělce. Významné místo zaujal Petr Brandl s třemi obrazy — vlastní podobiznou, svatou Magdalenou a svatou rodinou. Z dalších českých autorů byli zastoupeni Karel Škréta, Franz Anton Maulbertsch, Josef Bergler, Ludvík Kohl, August Bedřich Piepenhagen a Karel Robert Croll.\n\nSbírka obrazů po Řivnáčově smrti zanikla. Několik obrazů (např. Brandlův autoportrét) získalo darem pozdější Národní muzeum, většinu pak zdědil bratr Václav Řivnáč, majitel kožešnického závodu. Několik obrazů se dostalo do majetku vzdálenějších příbuzných, kteří je uchovávali jako vzácnou rodinnou památku.\n\nJe pohřben na Olšanských hřbitovech v Praze, ve stejném hrobě se svým bratrem Františkem a ostatními členy rodiny. Plastika anděla byla z náhrobku ukradena.\n\nŘivnáč byl rovněž členem vlasteneckých spolků, například společnosti Českého muzea a jednoty pro dostavění svatovítského chrámu. Řadu let zastával úřad arcibiskupského vikáře a školdozorce. Současníci jej uznávali pro lidumilnost a vlasteneckou činnost.\n\nBratr František Řivnáč (1807–1888) byl známý pražský knihkupec a nakladatel.\n"}
{"id": "732754", "url": "https://cs.wikipedia.org/wiki?curid=732754", "title": "Farní sbor Českobratrské církve evangelické v Opavě", "text": "Farní sbor Českobratrské církve evangelické v Opavě\n\nFarní sbor Českobratrské církve evangelické v Opavě je sborem Českobratrské církve evangelické v Opavě. Sbor spadá pod Moravskoslezský seniorát.\n\nČeskobratrské bohoslužby se začaly konat v Opavě v roce 1921; samostatný sbor se konstituoval 1. února 1948. V prosinci roku 1949 byl slavnostně otevřen sborový dům na Lidické ulici, kde se sbor schází až do současnosti.\n\nFarářem sboru je Pavel Janošík, kurátorem sboru Antonín Plachý.\n\n\n\n"}
{"id": "732757", "url": "https://cs.wikipedia.org/wiki?curid=732757", "title": "Farní sbor Českobratrské církve evangelické v Orlové", "text": "Farní sbor Českobratrské církve evangelické v Orlové\n\nFarní sbor Českobratrské církve evangelické v Orlové je sborem Českobratrské církve evangelické v Orlové. Sbor spadá pod Moravskoslezský seniorát.\n\nSbor byl založen roku 1924. K bohoslužebným účelům mu od roku 1925 slouží tzv. \"Husův dům\".\n\nSbor není obsazen, kurátorem sboru Jan Dospiva.\n\n\n"}
{"id": "732759", "url": "https://cs.wikipedia.org/wiki?curid=732759", "title": "Farní sbor Českobratrské církve evangelické v Ostravici", "text": "Farní sbor Českobratrské církve evangelické v Ostravici\n\nFarní sbor Českobratrské církve evangelické v Ostravici je sborem Českobratrské církve evangelické v Ostravici. Sbor spadá pod Moravskoslezský seniorát.\n\nSbor vznikl roku 1885 jako luterský oddělením od mateřského sboru v Komorní Lhotce. Nakonec jako jediný z těšínských evangelických sborů jako celek vstoupil do ČCE.\n\nFarářem sboru je Pavel Janás, kurátorem sboru Jan Kaňák.\n\n\n\n"}
{"id": "732760", "url": "https://cs.wikipedia.org/wiki?curid=732760", "title": "Bílý most", "text": "Bílý most\n\nBílý most má více významů:\n\nPodobné výrazy:\n"}
{"id": "732761", "url": "https://cs.wikipedia.org/wiki?curid=732761", "title": "Farní sbor Českobratrské církve evangelické v Prostějově", "text": "Farní sbor Českobratrské církve evangelické v Prostějově\n\nFarní sbor Českobratrské církve evangelické v Prostějově je sborem Českobratrské církve evangelické v Prostějově. Sbor spadá pod Moravskoslezský seniorát.\n\nSbor není obsazen, kurátorem sboru Radek Bedřich.\n\n\n"}
{"id": "732762", "url": "https://cs.wikipedia.org/wiki?curid=732762", "title": "1. hokejová liga SR 2008/2009", "text": "1. hokejová liga SR 2008/2009\n\n1. hokejová liga SR 2008/2009 byla šestnáctou sezónou 1. hokejové ligy na Slovensku, které se zúčastnilo 16 týmů. První čtyři mužstva postoupila přímo do čtvrtfinále playoff. Mužstva z 5. až 12. místa hrála předkolo playoff. Finalisté playoff postoupili do baráže proti dvěma nejhorším klubům Slovnaft extraligy. Vítězem finálové série se stalo mužstvo HK Spišská Nová Ves. Spolu s ním postoupilo do baráže mužstvo ŠHK 37 Piešťany. Z 1. hokejové ligy sestoupilo mužstvo HKM Lučenec, kterému na konci soutěže odebrali 60 bodů za porušení pravidel s hráčskými smlouvami.\n\nPůvodně získal tým HKM Lučenec 39 bodů, ale SZĽH odebral klubu 60 bodů.\n\nMHK Dolný Kubín- HK Dukla Michalovce 3:1 (5:0k, 4:2, 3:6, 2:1)\n\nHK Trebišov - HC 46 Bardejov 0:3 (1:2p, 2:4, 2:3p)\n\nHC 07 Detva - HC Dukla Senica 1:3 (4:1, 1:2sn, 3:4p, 0:9)\n\nHK Ružinov 99 Bratislava - MšHK Prievidza 1:3 (5:4sn, 1:2sn, 2:4, 1:4)\n\nHK Spišská Nová Ves - HC 46 Bardejov 3:0 (10:3, 6:1, 2:1p)\n\nŠHK 37 Piešťany - HC Dukla Senica 3:0 (2:1, 9:1, 5:0)\n\nHK Trnava - MšHK Prievidza 3:0 (2:1, 4:2, 6:2)\n\nHC 07 Prešov - MHK Dolný Kubín 3:0 (5:3, 1:0, 7:1)\n\nHK Spišská Nová Ves - HC 07 Prešov 3:1 (4:0, 3:1, 2:3p, 5:3)\n\nŠHK 37 Piešťany - HK Trnava 3:0 (4:0, 4:2, 5:1)\n\nHK Spišská Nová Ves - ŠHK 37 Piešťany 3:1 (1:3, 5:2, 2:1, 3:0)\n\nHK Spišská Nová Ves - MHK SkiPark Kežmarok 4:1 (3:2,1:0,4:2,2:5,3:1)\n\nHK Aquacity ŠKP Poprad - ŠHK 37 Piešťany 4:0 (9:2,6:2,4:3,2:1p)\n\nHK Aquacity ŠKP Poprad se udržel v extralize. MHK SkiPark Kežmarok sestoupil z extraligy a nahradil ho tým HK Spišská Nová Ves.\n"}
{"id": "732763", "url": "https://cs.wikipedia.org/wiki?curid=732763", "title": "Farní sbor Českobratrské církve evangelické v Přerově", "text": "Farní sbor Českobratrské církve evangelické v Přerově\n\nFarní sbor Českobratrské církve evangelické v Přerově je sborem Českobratrské církve evangelické v Přerově. Sbor spadá pod Moravskoslezský seniorát.\n\nFarářem sboru je Marek Zikmund, kurátorem sboru Martin Skalický.\n\nSbor vydává (zhruba měsíčně) svůj bezplatný občasník zvaný \"Sborový hlasatel Českobratrské církve evangelické v Přerově\".\n\n\nV Přerově je doložen sbor Jednoty bratrské.\n\nV 19. století se ve městě začali usazovat němečtí evangelíci\n\n13. 11. 1887 jsou doloženy první reformované bohoslužby (sloužil farář Václav Pokorný z Brna)\n\n1887–1906 Přerov misijní stanicí\n\n1906 samostatnost sboru olomoucko-přerovského\n\n1906–1920 Přerov kazatelskou stanicí olomouckého sboru\n\n9.5.1907 položení základního kamene kostela (realizace stavby dle projektu architekta Otto Cuhlmanna z Charlotenburgu)\n\n25.3.1908 slavnostní otevření a posvěcení kostela\n\nod 23.4.1920 filiálním sborem\n\n1920 Kazatelská stanice v Hranicích přeřazena od sboru olomouckého k přerovskému. Samostatný sbor v Hranicích vznikl v roce 1946.\n\n1920 Kazatelská stanice v Kroměříži přeřazena od sboru olomouckého k přerovskému. Samostatný sbor vznikl v roce 1953\n\nod 10.1.1922 samostatným sborem\n\n14.8.1931 stavba sborového domu zadána firmě Josef Jandásek z Přerova (architektem Otto Cuhlmann)\n\n18.10.1931 položen základní kámen fary\n\n25. září 1932 byl slavnostně otevřen sborový dům\n\n1957  likvidace německého evangelického kostela s přilehlým hřbitovem za nádražím (v letech 1887 - 1899 se tam konaly reformované bohoslužby; v letech 1900 - 1908 se konala shromáždění v modlitebně Na Loučkách)\n\n1991–1992 provedena generální oprava střechy a fasády\n\nPo povodni v červenci 1997 byl zničen veškerý interiér. Následovala obnova kostela podle projektu Ing. arch. Josefa Bartáka\n\n31.10.1999 slavnostní otevření kostela po povodni, hostem synodní senior Pavel Smetana\n\nZákladní kámen byl položen 9. 5. 1907, 25. 3. 1908 byl kostel slavnostně otevřen. Roku 1932 byl dostavěn a slavnostně otevřen sborový dům. Po povodni roku 1997 byl kostel zrekonstruován a nově vymalován.\n\nKostel je pro veřejnost přístupný z příjezdové cesty z jihovýchodu v ulici Velké Novosady, která kostel obklopuje ze tří stran. Z předsálí se dostaneme vlevo do sborové místnosti, rovně vedou jedny z dvoukřídlých dveří do hlavní lodi kostela, vpravo pak na schodiště do věže a k toaletám.\n\nHlavní loď, velký sál, je vybaven příjemnými dřevěnými lavicemi s textilním polstrováním. Vepředu je stůl Páně a kazatelna. Na přední stěně je namalován kříž s textem: \"Ježíš řekl: Já jsem ta cesta, pravda i život\".\n\nZ hlavní lodi je přes kuchyňku přístupný malý sál, který se nachází v prostorách vlastního sborového domu. Má vchod z ulice na jihozápadní straně. Jeho přední stranu zdobí nápis\" Žijte v lásce tak, jako Kristus miloval vás\". V sále jsou instalovány židle, které je možno přemístit a vytvořit multifunkční prostor. V sále je dále velký stůl Páně, klavír a elektronické klávesy s ozvučením. K sálu rovněž přísluší toalety, kolem nichž je celý areál průchozí přes dvorek ke sborové místnosti, toaletám a vchodu do hlavního sálu.\n\nHlavní loď i sál jsou jednotlivě bezbariérově přístupné, nejsou však bezbariérově průchozí. Bezbariérové toalety se nacházejí u sborového sálu (k toaletám u hlavní lodi vedou tři schody bez nájezdu).\n\nV prvním patře se nachází byt kazatele.\n\nVe věži se nachází pracovna kazatele a (v současnosti nevyužívané) půdní prostory, kde kdysi býval byt kostelníka.\npondělí 14:15 vyučování náboženství pro děti\n\núterý 15:00 kroužek sester, 17:00 biblická hodina\n\npátek 14:30 mládež (1x za 14 dní)\n\nneděle 10:00 bohoslužba, během bohoslužeb je zajištěna tzv. nedělní škola pro děti.\n\n1x za měsíc se konají rodinné bohoslužby, které se účastní i děti.\n\n"}
{"id": "732765", "url": "https://cs.wikipedia.org/wiki?curid=732765", "title": "Farní sbor Českobratrské církve evangelické v Šenově u Ostravy", "text": "Farní sbor Českobratrské církve evangelické v Šenově u Ostravy\n\nFarní sbor Českobratrské církve evangelické v Šenově u Ostravy je sborem Českobratrské církve evangelické v Šenově u Ostravy. Sbor spadá pod Moravskoslezský seniorát.\n\nSbor byl založen roku 1946.\n\nKazatelem sboru je jáhen Štěpán Marosz, kurátorem sboru Jan Přeček.\n\n\n"}
{"id": "732768", "url": "https://cs.wikipedia.org/wiki?curid=732768", "title": "Farní sbor Českobratrské církve evangelické ve Šternberku", "text": "Farní sbor Českobratrské církve evangelické ve Šternberku\n\nFarní sbor Českobratrské církve evangelické v Šternberku je sborem Českobratrské církve evangelické v Šternberku. Sbor spadá pod Moravskoslezský seniorát.\n\nSbor byl založen roku 1949.\n\nFarářkou sboru je Jana Rumlová, kurátorkou sboru je Eva Tomášková.\n\n\n"}
{"id": "732770", "url": "https://cs.wikipedia.org/wiki?curid=732770", "title": "Kostky jsou vrženy (Star Trek: Stanice Deep Space Nine)", "text": "Kostky jsou vrženy (Star Trek: Stanice Deep Space Nine)\n\n„Kostky jsou vrženy“ (v originále „The Die Is Cast“) je v pořadí dvacátá první epizoda třetí sezóny seriálu \"\". Je přímým pokračováním předchozí epizody „Z neznámých důvodů“.\n\nGarak musí vyslechnout Oda, aby dokázal svoji loajalitu ke svému bývalému mentorovi, zatímco v plném proudu probíhá útok Tal Shiaru a Obsidiánského řádu na Tvůrce.\n\nKolem Deep Space Nine prolétává cardassijsko-romulanská flotila, na volání ze stanice nereaguje a celá mizí v červí díře do Gamma kvadrantu. Tajné služby obou národů, Obsidiánský řád a Tal Shiar, se totiž spojily, aby podnikly zničující útok na Tvůrce a Dominion.\n\nNa vedoucí lodi flotily, která dohromady čítá 20 plavidel, se nachází Elim Garak s Odem, kteří se vydali hledat Enabrana Taina, Garakova mentora a bývalou hlavu Obsidiánského řádu. Tain poručí svému chráněnci vyslechnout konstábla, aby jim sdělil všechny dostupné informace o Tvůrcích. I když se krejčí zdráhá, začne Oda vyslýchat. Ten mu však nemá co víc říct, sám o svých lidech, Tvůrcích, prakticky nic neví. Garak jako zkušený vyšetřovatel se snaží ignorovat své přátelské pocity a díky speciálnímu zařízení, které Odovi znemožňuje změnit se do tekutého stavu, jej mučí. Nakonec se mu však Oda zželí a zařízení vypne.\n\nFlotila bez problému dorazí do mlhoviny Omarion k domnělé planetě Tvůrců, zde je však překvapí 150 jem'hadarských lodí, které na alianční plavidla tvrdě zaútočí. Garak s Odem při útěku k runaboutu zjistí, že romulanský plukovník Lovok, který s Tainem flotilu vedl, byl ve skutečnosti měňavec a celé to byla pouze past. S plánem zaútočit na Dominion přišel sám Tain a Tvůrci pouze využili možnosti. Touto akcí, kdy zničili operační síly tajných služeb dvou mocností, zbývá Tvůrcům v Alfa kvadrantu jako hrozba pouze Klingoni a Spojená federace planet. Garak chce vyzvednout ze zničeného můstku Taina, ten však odmítá jít. Odo s Garakem tedy prchají na palubě malého runaboutu, který ale nemá proti jem'hadarským lodím šanci.\n\nMezitím na Deep Space Nine dostane komandér Sisko nařízeno, aby s \"Defiantem\" hlídal ústí červí díry a Bajor. I přes tyto rozkazy však s lodí vstoupí do Gamma kvadrantu, aby našel svého bezpečnostního důstojníka. Zde však nadporučík Eddigton, podléhající přímo viceadmirálu Toddmanovi, sabotuje maskovací zařízení \"Defiantu\", aby komandéra přiměl k návratu zpět ke stanici. Náčelník O'Brien však systém opraví a s několikahodinovým zdržením se loď vydá k mlhovině Omarion. Tam přiletí do bitvy právě včas, aby z runaboutu transportoval Oda a Garaka. Poté se \"Defiant\" vrátí zpět k červí díře a na stanici, kde se dozví, že tentokrát je viceadmirál Toddman nedá v vojenskému soudu.\n\n"}
{"id": "732772", "url": "https://cs.wikipedia.org/wiki?curid=732772", "title": "Farní sbor Českobratrské církve evangelické ve Štramberku", "text": "Farní sbor Českobratrské církve evangelické ve Štramberku\n\nFarní sbor Českobratrské církve evangelické ve Štramberku je sborem Českobratrské církve evangelické ve Štramberku. Sbor spadá pod Moravskoslezský seniorát.\n\nSbor administruje f. Pavel Prejda, kurátorem sboru Josef Vašek.\n\n\n"}
{"id": "732773", "url": "https://cs.wikipedia.org/wiki?curid=732773", "title": "Farní sbor Českobratrské církve evangelické ve Vítkově", "text": "Farní sbor Českobratrské církve evangelické ve Vítkově\n\nFarní sbor Českobratrské církve evangelické ve Vítkově je sborem Českobratrské církve evangelické ve Vítkově. Sbor spadá pod Moravskoslezský seniorát.\n\nSbor administruje f. Pavel Janošík.\n\n\n"}
{"id": "732774", "url": "https://cs.wikipedia.org/wiki?curid=732774", "title": "Emma Hewitt", "text": "Emma Hewitt\n\nEmma Louise Hewitt (* 28. dubna 1988 v Geelong, Austrálie) je zpěvačka-skladatelka a trancová vokalistka žijící v Amsterdamu.\n\nPřestože má své hudební kořeny v rockové hudbě, vydala svůj debutový singl v roce 2007 na poli progressive house. Skladba \"Carry Me Away\" vznikla ve spolupráci s britským DJem Chrisem Lakem. Singl dosáhl na 11. místo ve Španělské hitparádě singlů a také na 12. místo ve Finsku. Singl se držel celkem 50 týdnů v žebříčku Billboard Hot Dance Airplay ve Spojených státech a dosáhl prvního místa v prosinci 2007.\n\nPo úspěchu jejího prvního singlu spolupracovala s různými trancovými producenty jako jsou Cosmic Gate, Gareth Emery, Dash Berlin a Ronski Speed. Singl \"Waiting\", který vydala společně s Dash Berlinem v roce 2009, skončil na 25. místě v Belgickém žebříčku singlů. V rádiové show Armina van Buurena A State of Trance byl singl zvolen posluchači celkovým počtem 2109 hlasů za druhou nejlepší skladbu roku 2009. Na International Dance Music Awards 2010 byla skladba \"Waiting\" oceněna jako nejlepší \"HiNRG/Euro Track\". Emma byla také dvakrát nominována v kategorii \"Best Trance Track\" se skladbami \"Waiting\" a \"Not Enough Time\".\n\nMimo jiné se stala hlavní zpěvačkou v australské rockové skupině Missing Hours, se kterou vydala stejnojmenné debutové album v říjnu 2008. Skupina kterou založila se svým bratrem Anthonym není v současnosti aktivní, jelikož oba dva nyní žijí v Evropě a oba pracují jako skladatelé elektronické taneční hudby.\n\nV nynější době Emma chystá nové EP i CD, také se můžeme těšit na nové spolupráce.\n\nS Missing Hours\n\nJako Emma Hewitt\n\nSingly\n\nSpolupráce\n"}
{"id": "732776", "url": "https://cs.wikipedia.org/wiki?curid=732776", "title": "PPL", "text": "PPL\n\nPPL CZ s.r.o. (zkráceně \"PPL\", též \"PPL\" \"Professional Parcel Logistic\") je původně česká firma zabývající se expresní balíkovou a kurýrní přepravou, dále přepravou palet firem a jednotlivců. Vznikla v roce 1995 jako svazek sedmi regionálních dopravců. V roce 2004 došlo k restrukturalizaci, tím vznikla jedna velká firma s odštěpnými závody. O dva roky později jeden ze zakladatelů koupil podíly spoluvlastníků a prodal firmu německé společnosti DHL, divizi Deutsche Post.\n\nFirma průběžně roste. Zatímco v roce 2004 společnost dopravila 7,5 milionů zásilek, v roce 2015 to již bylo 23 milionů a tržby činily 2,37 miliardy korun. Firma zaměstnává necelých 800 zaměstnanců a s 1200 dopravci spolupracuje externě. Centrální překladiště se nachází v Jažlovicích u Prahy, dále má balíková a paletová depa ve všech částech republiky. V září 2016 spolupracovala s více než 1200 partnery, kteří ve svých provozovnách vydávají a přijímají její balíky (tzv. PPL ParcelShopy).\n\nVedle již zmíněné balíkové přepravy v segmentech B2B (firmy) a B2C (od firem k lidem), nabízí služby přepravy větších zásilek nazvaných \"Soukromá\" a \"Firemní paleta\". K těm nabízí doplňkové služby odnosu do patra, odběru starého elektrozařízení, a pro firmy zpětného navrácení dokumentů. Zásilky jsou dodávány od pondělí do soboty přes den a večer na adresu odběratele. Je možné je vyzvednout i u smluvních partnerů v ParcelShopech.\n\nPPL je v segmentu B2C v různých průzkumech zařazována na druhé místo po České poště, jak co se týče objemu přepravovaných zásilek, tak popularity mezi zákazníky. Většina jejích zásilek je doručena v den následující po odeslání a má i vysoké procento doručení. Dobírku umožňuje zaplatit platební kartou.\n\nV souvislosti s postupnou liberalizací trhu, která v ČR probíhá postupně již od přelomu tisíciletí, podala PPL na stát žalobu po té, co jí Český telekomunikační úřad nutil k registraci k platbám do kompenzačního fondu. Ten má pokrývat ztráty České pošty. Řízení stále probíhá. Mezitím česká vláda ustoupila a hledá jiné řešení.\n\nSpolečnost PPL vznikla v roce 1995, jako svazek sedmi krajských dopravců pod názvem PPL-Professional Parcel Logistic s.r.o. Členové tohoto svazku byli PPL NATIONALE Ostrava s.r.o. (vlastněná UNISPED INTERNATIONALE Ostrava), PPL BRNO s.r.o. (TRADO), PPL Most s.r.o. (L A M E D), PPL České Budějovice s.r.o. (ČSAD České Budějovice), PPL Hradec Králové s.r.o. (Radiálka Hradec Králové), PPL Tachov s.r.o. (CM TRANSPORT Tachov) a PPL Praha s.r.o. (Rakušané Alfred a Wolfgang Schneckenreither) Padesátiprocentní podíl v každé z firem pak drželi Alfred a Wolfgang Schneckenreither, respektive jejich společnost Schneckenreither International GmbH, kteří byli držitelé ochranné známky \"PPL Professional Parcel Logistic\". Od svého počátku se firma věnovala přepravě balíků v segmentu B2B, tedy od firem k firmám či subjektům se stálou pracovní dobou.\n\nV roce 1999 byla zapsána do obchodního rejstříku u Krajského soudu v Českých Budějovicích nová firma pod názvem PPL Jižní Čechy s.r.o. V roce 2004, kdy společnost dopravila 7,5 milionu zásilek, začala její tranformace a v následném roce se změnil obchodní název na PPL CZ s.r.o. Fúzovaly do ní jednotlivé zakládající společnosti s tím, že v jednotlivých regionech vznikly odštěpné závody.\n\nPodíly společníků skoupil Ing. Pavel Horák, jednatel UNISPEDu, a v roce 2006 prodal PPL německé firmě DHL, divizi německé pošty Deutsche Post. Pavel Horák zůstal ve firmě jako její generální ředitel. Zájemců o koupi bylo původně více, o PPL se ucházela například i rakouská pošta Österreichische Post. S fúzí PPL a DHL začala DHL utlumovat svoji činnost na území České republiky. V roce 2007 začala PPL jako první soukromá firma doručovat balíky i na soukromé adresy. Tato služba se uplatnila především v oblasti elektronického obchodování, tedy v doručování balíků z e-shopů k zákazníkům.\n\nV dubnu roku 2016 byl pak po dlouhých letech vyměněn ředitel společnosti. Pavla Horáka nahradil Ing. Petr Chvátal. Od 1. března 2019 se stal generálním ředitelem Petr Horák.\n\nV roce 2015 měla společnost necelých 800 zaměstnanců, dalších asi 1200 spolupracuje externě, nejčastěji na pozici řidič. Tržby téhož roku činily 2,37 miliardy korun, zisk před zdaněním byl 178 milionů, po zdanění 146 milionů korun. Společnost přepravila 23 milionů zásilek.\n\nPPL byla v roce 2016 druhým nejvyužívanějším přepravcem balíků z e-shopů k zákaznikovi po České poště a zároveň též druhou nejoblíbenější firmou na trhu balíkové přepravy.\n\nPůvodně měla každá ze sedmi společností svoje regionální depo. Po zvýšení počtu zásilek z desítek tisíc na miliony ročně se infrastruktura měnila, v roce 2015 PPL uváděla 24 regionálních dep s centrálním překladištěm balíků v Jažlovicích, a k září 2016 udávala 1200 výdejních míst PPL ParcelShop. Centrální překladiště je vybaveno moderní automatickou třídicí linkou. Balíková a paletová depa se nacházejí v Brně, Českých Budějovicích, Hradci Králové, Liberci, Olomouci, Ostravě, Plzni, Praze, Teplicích a Zlíně; v Humpolci je pouze balíkové depo.\n\nV současnosti PPL nabízí balíkovou a paletovou přepravu od firem k firmám a lidem. Nejstarší je služba přepravy balíků od firem k firmám či subjektům s pravidelnou pracovní dobou. Ta je zajišťována od samého počátku. K té v roce 2007 přibyla služba přepravy balíků k lidem. Následně v druhé dekádě druhého tisíciletí firma začala převážet i palety nad 50 kilogramů. V roce 2011 nejprve jen mezi firmami, od roku 2013 pak také od firem k lidem. Obě tyto služby, tedy \"Firemní paleta\" a \"Soukromá paleta\" se souhrnně nazývají \"PPL Sprint\". Od 1. května 2019 dojde k převodu vnitrostátního paletového systému z PPL CZ do divize mateřskéˇDHL \"DHL Freight\".\n\nDoplňkovými službami k výše uvedeným jsou \"Dokumenty zpět\" (dokumenty, jsou po potvrzení příjemcem zaslány zpět zasílateli), \"Výnos do patra\" a \"Zpětný odběr elektrozařízení\".\n\nDalší službou je služba správy balíků nazvaná Connect. Pro vnitrostátní přepravu a přepravu ve vybraných zemích zahrnuje sledování balíků, automatické vyzvedávání a pojištění proti ztrátě či poškození.\n\nOd roku 2013 je též nabízen příjem balíků do 30 kg na tzv. PPL ParcelShopech (služba \"PPL Partner\"). Jedná se o výdejní a podací místo PPL specifických parametrů, tedy prodejna či provozovna partnera. Těch bylo v roce 2019 přes 1500.\n\nV segmentu balíkové a paletové přepravy působí na trhu více firem, včetně státní České pošty, které svými službami konkurují PPL.\n\nV roce 2015 využívalo pro nákupy v e-shopech služeb České pošty 42 % zákazníků, PPL 16 %, DPD 10 %; osobní převzetí (u prodejce nebo na odběrném místě) pak preferovalo 8 % zákazníků. PPL si druhé místo v segmentu B2C udržuje již několik let. V letech 2013–2014 ji doháněly především společnosti DPD, Geis a GLS, mírně však rostla i Česká pošta. Roste též počet objednávek v e-shopech. Zároveň z průzkumu provedeného cenovým srovnávačem heureka.cz v roce 2014 vyplynulo, že PPL byla nejznámějším přepravcem zásilek z e-shopů. Spontáně si tuto společnost vybavilo 55 % respondentů. Na druhém místě skončila České pošta (30 %), dále DPD (5 %), DHL (3 %) či Geis (1 %).\n\nPPL (od roku 2010) a DHL umožňují zaplatit dobírku platební kartou.\n\nZ porovnání provedeného v roce 2014 vyplynulo, že PPL měla, na rozdíl od České pošty či GLS, pouze orientační dodací dobu. Jiné srovnání prováděl v roce 2014 balíkobot.cz. Jeho výzkum ukázal, že PPL nedoručila zákazníkovi při prvním pokusu o doručení jen 2 % balíků. Podobně na tom byli další balíkoví přepravci. U České pošty to naopak bylo 25 % balíků. Z výzkumu dále vyplynulo, že většina, tedy 54 % zásilek, byla doručena následující den po odeslání. Zatímco PPL doručila následující den po odeslání 80 % zásilek, u České pošty to bylo jen 57 %; u společností s odběrným místem (vyjma pošty a PPL) byl odběr rovnoměrně rozložen do 5 dnů po odeslání. V roce 2016 nabízela společnost PPL doručení v Praze v den podání. Zásilky doručuje přes den, večer a v sobotu.\n\nV roce 2013 začala platit novela Poštovního zákona, která zcela liberalizovala trh listovních služeb. Novelou byli postiženi i balíkoví přepravci včetně PPL, kteří by měli podle Českého telekomunikačního úřadu (ČTÚ) přispívat do kompenzačního fondu, který hradí ztráty České pošty. PPL, stejně jako další balíkoví přepravci, podala na ČTÚ žaloby a jejich spojenci lobovali u Evropské komise. Vláda na podzim 2016 ustoupila a hledá se řešení; již dříve, na podzim 2015, byl pozměněn poštovní zákon, který stanovil pro roky 2015–2017 maximální výši ztrát, které České poště uhradí stát. Ke konci roku 2016 tak zbývalo dořešit úhrady za roky 2013 a 2014.\n\n"}
{"id": "732778", "url": "https://cs.wikipedia.org/wiki?curid=732778", "title": "Gisulf I.", "text": "Gisulf I.\n\nGisulf I. byl pravděpodobně prvním vévodou furlánským a také synovcem Alboina, prvního langobardského krále v Itálii. Na pozici vévody byl jmenován okolo roku 569, krátce poté, co Langobardi dobyli zdejší území. Nicméně někteří učenci věří, že prvním vévodou furlánským byl Gisulfův otec a Alboinův bratr, Grasulf.\n\nPřed jmenováním plnil Gisulf roli \"marpahise\", což byl langobardský titul pro podkoního, někdy taky označovaného jako štítonoše. Paulus Diaconus ho označoval jako muže vhodného pro každou práci. Gisulf požádal Alboina o povolení vybrat si \"faras\" (klany), se kterými bude vládnout ve Furálsku; jeho žádost bylo vyhověno. Také si mohl vybrat, které rodiny budou ve Furálsku permanentně usazeny. Alboin mu taktéž přislíbil velké stádo klisen, nejspíše jako připomínku jeho bývalých služeb coby \"marpahis\".\n\nVládl přibližně v letech 569 až 590, poté nastoupil vládu jeho syn Gisulf II.\n"}
{"id": "732779", "url": "https://cs.wikipedia.org/wiki?curid=732779", "title": "Volby do Státního shromáždění Republiky Slovinsko 2011", "text": "Volby do Státního shromáždění Republiky Slovinsko 2011\n\nVolby do Státního shromáždění Republiky Slovinsko vyhlásil prezident Republiky Slovinsko Danilo Türk v pátek 21. října 2011 minutu po půlnoci a termín jejich konání určil na 4. prosinec 2011. Voleno bylo 88 poslanců z 90, doplněných o dva delegáty národnostních menšin.\n\nVolby přinesly vítězství nově vzniklé strany lublaňského župana Zorana Jankoviće, na druhém místě skončila pravicová Slovinská demokratická strana Janeze Janši, třetí Sociální demokraté. Na čtvrtém místě skončil politický subjekt někdejšího člena SDS a bratrance manželky Zorana Jankoviće – Gregora Viranta. Následuje Demokratická strana důchodců Slovinska, Slovinská lidová strana a Nové Slovinsko. Z bývalé koalice se do Státního shromáždění nedostal Zares (7 016 hlasů; 0,65 %) a Liberální demokracie Slovinska (15 898 hlasů; 1,46 %), do Státního shromáždění se nedostala ani doposud opoziční Slovinská národní strana (19 558 hlasů; 1,80 %).\n\nJako zástupce italské národnostní menšiny kandidoval jen Roberto Battelli. Na mandát zástupce maďarské menšiny kandidovali László Göncz a Dušan Orban, zvítězil se ziskem 68,54% hlasů László Göncz.\n\n\n"}
{"id": "732780", "url": "https://cs.wikipedia.org/wiki?curid=732780", "title": "Hnutí O co jim jde?!", "text": "Hnutí O co jim jde?!\n\nPolitické Hnutí O co jim jde?! vzniklo v roce 2010 jako politická odnož stejnojmenného občanského sdružení. Je regionálně spjato s městem Karlovy Vary a Karlovarským krajem.\n\nObčanské sdružení O co jim jde?! vzniklo v Karlových Varech v roce 2007 jako „reakce na nehospodárné a účelové jednání místního politického vedení radnice při správě městského majetku“, zejména pak při stavbě multifunkčního stadionu KV Arena. Stavbu provázely od začátku kontroverze, které vyvrcholily tzv. Karlovarskou losovačkou. Zakládající členové hnutí, většinou stavební inženýři, prováděli kontrolu stavby z vlastní iniciativy a mj. upozornili na nesrovnalosti s proplácením nedostatečných pilotů. Po upozornění ohledně výstavby haly se občanské sdružení zaměřilo celkově na kontrolu činnosti vedení magistrátu, na kterém v letech 2006–2010 vládla koalice ODS a ČSSD. \nOpoziční činnost mimo volené struktury se vedení občanského sdružení rozhodlo proměnit v politickou činnost a před komunálními volbami v říjnu 2010 založilo politické Hnutí O co jim jde?!\n\nZe 17 stran a hnutí, které v Karlových Varech kandidovaly, skončilo OCJJ na 7. místě a jako poslední překonalo 5% hranici nutnou pro vstup do zastupitelstva města.\n\nV rámci povolebních vyjednávání se utvořila tzv. K20 (podle celkového počtu mandátů), koalice čtyř subjektů (vítězné KOA, ALTERNATIVA, TOP 09 a OCJJ). Všechny subjekty spojovala opozice vůči dosavadnímu vedení radnice. OCJJ získalo posty dvou radních.\n\nPo koaliční krizi v K20, která nastala vypovězením koaliční smlouvy ze strany hnutí KOA v červnu 2011 a dlouhých jednáních, vznikla nová koalice za účasti ODS, které se hnutí odmítlo zúčastnit. OCJJ je od března 2012 v opozici, ve které nadále má dva zastupitele - Jaroslava Fujdiara a Otmara Homolku.\n\nNa začátku roku 2012 se OCJJ spojilo s krajskými organizacemi KDU-ČSL a Strany zelených s cílem společné kandidatury v podzimních krajských volbách. Strany kandidovaly pod značkou Koalice pro Karlovarský kraj, což byla volební strana KDU-ČSL a dalších partnerů již v krajských volbách 2004 i 2008. Lídrem kandidátky se stal krajský předseda lidovců Marek Poledníček, OCJJ mělo čtyři kandidáty v první desítce (Otmar Homolka, Jaroslav Fujdiar, Josef Janů, Jindřich Čermák).\n\nKoalice pro Karlovarský kraj získala ve volbách 4,66 % a do zastupitelstva těsně nepronikla; více než třetinu hlasů získala koalice v Karlových Varech.\n\nDo komunálních voleb 2014 se OCJJ spojilo s menšími středovými subjekty - KDU-ČSL, Strana zelených a Pirátská strana. Uskupení vyjádřil podporu karlovarský rodák, herec a trumpetista Ladislav Gerendáš, který se také objevil v názvu volební strany - Hnutí O co jim jde?! s podporou KDU-ČSL, Pirátů, Strany zelených a Ládi Gerendáše.\n\n"}
{"id": "732782", "url": "https://cs.wikipedia.org/wiki?curid=732782", "title": "Zemědělská usedlost čp. 3 (Krnín)", "text": "Zemědělská usedlost čp. 3 (Krnín)\n\nZemědělská usedlost čp. 3 v Krníně je národní kulturní památka v okrese Český Krumlov. Jedná se o výjimečně zachovalý starobylý rozlehlý dvorec, někdy též chybně považovaný za tvrz. Usedlost náleží ke skupině velkých dvorců předbělohorského stáří roztroušených v drobných vesnicích v oblasti Kouty na Českokrumlovsku (např. usedlosti Krnín čp. 1 a 3, Radostice čp. 1, Čertyně čp. 2 a 10, Opalice čp. 10, Záluží čp. 1, „tvrz“ čp. 1 ve Štěkři a další).\n\nZemědělská usedlost čp.  v Krníně, místní části Chlumce, pochází z konce 15. století. V roce 1958 byla usedlost vyhlášena kulturní památkou.\n\nTuto usedlost měla od počátku 20. století v majetku rodina Fráňova, která zde hospodařila přibližně od roku 1900 do roku 2001. Po roce 1950 došlo ke znárodnění, rodině Fráňů byla ponechána pouze obytná část stavení, ostatní prostory připadly zemědělskému družstvu které se podepsalo na rozsáhlé devastaci objektu, po roce 1989 po navrácení majetku v posledních letech stavení obývala Růžena Fráňová s dcerou Růženou Dudovou.\n\nOd roku 2001 jej vlastní spolu se svou manželkou Miroslav Sýkora z Českých Budějovic, který provedl kompletní opravu – od krovů přes tašky, omítky, okna až po fasádu. Nařízením vlády se usedlost s účinností od 1. července 2010 stala národní kulturní památkou.\n\nObjekt je 26 metrů dlouhý a zhruba 11,5 metru široký. Usedlost je z doby svého vzniku naprosto kompaktně zachovalá včetně stavební dispozice. Výjimečné jsou některé architektonické prvky − jde především o ostění portálů a okenní ostění používané například na středověkých hradech a větších kostelech, jedinečné jsou také profilované lomené portály.\n"}
{"id": "732787", "url": "https://cs.wikipedia.org/wiki?curid=732787", "title": "Lot (ryzost)", "text": "Lot (ryzost)\n\nLot je stará jednotka míry a ryzosti používaná v mincovnictví, stříbrnictví a klenotnictví pro označení jakosti stříbra. Podle ní se nazývá měrná soustava lotová. Zkoušení ryzosti se nazývalo \"lotová průba\". Zkušební mistr byl \"probéř\". Všeobecně platily loty v Evropě do 19. století. Nahradila je soustava SI.\n\nTato jednotka byla historicky zavedena ve středověku. \n\nZákladem je celek, tj. 1 hřivna (marka) ryzího stříbra = 16 lotů = 64 kventlíků. 16 lotů je vyjádřeno současnou mírou jako 1000/1000, 1 lot = 62,5/1000.\nLoty do soustavy SI nepatří.\n\n\n\n"}
{"id": "732809", "url": "https://cs.wikipedia.org/wiki?curid=732809", "title": "Bílý most (Špindlerův Mlýn)", "text": "Bílý most (Špindlerův Mlýn)\n\nBílý most je více než sto let starý pěší most ve Špindlerově Mlýně vedoucí přes řeku Labe. Svým tvarem se stal symbolem města. Začíná zde Harrachovská cesta.\n\nOd roku 1829 stál na místě současného dřevěný most, posílený roubeným pilířem uprostřed řečiště. Vydržel až do 29. července 1897, kdy jej strhla povodeň. Spolu s ním byl stržen také most do Bedřichova, kovárna, hraběcí pila, papírna na Tabulových boudách a výrazně poškozena silnice na Vrchlabí. Důsledkem toho došlo v letech 1899 až 1913 k výrazné úpravě koryta Labe v centru Špindlerova Mlýna a k vystavění provizorní lávky přes řeku. Roku 1911 zde byl vystaven železobetonový segmentový obloukový most. Dnes představuje součást pěší zóny vedoucí od budovy České pošty až k hotelu Savoy Royal.\n\nJedná se o 27,6 metrů dlouhý a 4,84 metrů široký most z železobetonu. Nad vozovku se zvedá dvojice oblouků, dnes charakteristický znak centra města. Na okrajích mostu vedou chodníky, které od vozovky oddělují zídky. Doplňuje jej dřevěné zábradlí se 17 sloupky s motivem hrázdění. V nejvyšším bodě dosahuje most výšky 3,65 metru.\n\n"}
{"id": "732818", "url": "https://cs.wikipedia.org/wiki?curid=732818", "title": "Garnýž", "text": "Garnýž\n\nGarnýž ( něm. \"Karniese\", z franc. \"corniche\", česky římsa, lišta, případně z franc. \"garnir\", česky opatřit, ozdobit), také záclonová konzola, je nadokenní závěs na záclony. \n\nGarnýž je dřevěná tyč, kovová trubka nebo kolejnička s konzolemi na zavěšení. Tyč může být na koncích ozdobena koncovkami nebo může být zakryta bedněním z umělé hmoty nebo dřeva, které zároveň nese kování pro zavěšení.\n\nZáclony a závěsy se zavěšují na kroužky, které se posunují po tyči ručně, anebo mohou být zavěšeny na háčky, které se posouvají po kolejničkách lankovým mechanismem. K uchycení záclony se též užívají skřipce (hovorově „žabky“ nebo „krokodýlky“).\n\nDřevěnou garnýž je možné pro lepší vzhled lakovat nebo mořit. Nejčastější úpravou kovové garnýže je práškové lakování-stříkání nebo dražší galvanické pokovení.\n\n\n"}
{"id": "732819", "url": "https://cs.wikipedia.org/wiki?curid=732819", "title": "Vojta Beneš", "text": "Vojta Beneš\n\nVojta Beneš (vlastním jménem Vojtěch Beneš; 11. května 1878 Kožlany – 20. listopadu 1951 South Bend), byl československý politik a meziválečný i poválečný poslanec Národního shromáždění za Československou sociálně demokratickou stranu dělnickou. Byl bratrem prezidenta Edvarda Beneše a Václava Beneše.\n\nVojta Beneš (pokřtěn jako Vojtěch) se narodil v Kožlanech na severním Plzeňsku jako syn (8. dítě) rolníka Matěje Beneše (1843–1910) a jeho manželky Anny Petronily, roz. Benešové (1840–1909). Maturoval na učitelském ústavu v Praze. V období let 1897–1908 byl pedagogem na obecné škole v Čakovicích, od roku 1908 učil na měšťanské škole v Brandýse nad Labem. V letech 1911–1914 pracoval na českých krajanských školách v USA. Krátce před začátkem první světové války se vrátil do vlasti. V létě roku 1915 ale opět odjel do USA. Zapojil se do československého odboje a agitoval ve prospěch zahraničního exilu mezi krajany. Do Československa se vrátil roku 1919. V roce 1920 vystoupil z římskokatolické církve a zůstal bez vyznání. V letech 1919–1920 zastával funkci ředitele měšťanské školy v Brandýse nad Labem, v období let 1920–1922 byl okresním školním inspektorem v Praze a od roku 1922 do roku 1925 zemským školním inspektorem v Čechách. Působil jako místopředseda Československé obce legionářské. Byl též předsedou Zemského ústředí péče o mládež v Čechách a funkcionářem Svazu československého učitelstva, přičemž v letech 1928–1932 byl jeho předsedou. Angažoval se v přípravě reformy československého školství. Vydal četné odborné studie na téma organizace učitelské práce.\n\nČlenem sociální demokracie byl od roku 1897, v rámci sociální demokracie vydával měsíčník \"Červánky\". Plně se zapojil do politiky po vzniku Československa. V parlamentních volbách v roce 1925 získal poslanecké křeslo v Národním shromáždění. Mandát v parlamentních volbách v roce 1929 obhájil. V parlamentních volbách v roce 1935 získal senátorské křeslo v Národním shromáždění. V senátu setrval do října 1936, kdy se vzdal mandátu a nastoupil místo něj František Müller.\n\nBěhem druhé světové války opět odešel do USA. Po válce ještě zasedal v letech 1946–1948 v Ústavodárném Národním shromáždění. Během únorového převratu roku 1948 vyzýval svého bratra Edvarda k razantnějšímu postoji ke komunistickému tlaku. V březnu 1948 rezignoval na poslanecký post a odešel opět do exilu. Po smrti byly jeho ostatky převezeny do Prahy a uloženy do hrobky na Střešovickém hřbitově (v jihovýchodním koutě u zdi) v Praze 6.\n\nByl ženatý a měl čtyři děti. Syn Václav Ladislav Beneš (1910–1972) byl profesorem politických věd na Indiana University Bloomington. Starší dcera Hana Klenková (rozená Jana Benešová) byla spisovatelkou. Synovec Bohuš (1901–1977) byl diplomatem a novinářem, jeho dcerou je sochařka Emilie Benes Brzezinski, manželka Zbigniewa Brzezinského.\n\nPamětní deska se symbolickým reliéfem na budově vinořské fary připomíná protikomunistický odboj. Je věnována JUDr. Miladě Horákové, Vojtovi Benešovi, Vojtěchu Jandečkovi, Josefu Nestávalovi, Zdeňku Peškovi a řádovým kněžím. Deska byla odhalena 24. října 2002 a nachází se vpravo od vchodu do farního úřadu ve Vinoři na adrese: Vinořské náměstí 16, 190 17 Praha 9. (GPS souřadnice: ) Výše jmenovaní bývalí funkcionáři českých nekomunistických stran (Horáková a Nestával za národní socialisty a zároveň byli i členy národněsocialistické „politické šestky“; Beneš a Peška za sociální demokraty; Jandečka za stranu lidovou) se zde sešli dne 25. září 1948 aby projednali otázku možné koordinace politických aktivit jednotlivých stran. Jediný závěr, ke kterému dospěli bylo konstatování, že každá strana bude i nadále vyvíjet politickou činnost samostatně a vzájemné informování bude probíhat v individuální rovině. Tato vinořská schůzka byla jedním z ústředních bodů konstrukce a posléze i obžaloby v procesu, v němž byli komunistickým režimem odsouzeni: Milada Horáková, Josef Nestával a Zdeněk Peška (Vojtěch Jandečka byl zatčen a souzen se skupinou funkcionářů spolku Orel, Vojta Beneš odešel na jaře 1949 do exilu). Řádový dům salesiánů Dona Bosca ve Vinoři byl zlikvidován komunistickým režimem (v noci ze 13. na 14. dubna 1950) v rámci tzv. Akce K spolu s dalšími kláštery a mužskými řeholními řády.\n\n\n"}
{"id": "732822", "url": "https://cs.wikipedia.org/wiki?curid=732822", "title": "Radek Rabušic", "text": "Radek Rabušic\n\nRadek Rabušic (* 21. listopadu 1963, Břeclav) je bývalý český fotbalový brankář.\n\nJe odchovancem Sokola Kostice, od 15 let chytal za kostické muže v krajském přeboru, než se přesunul do dorostu Zbrojovky Brno. Byl účastníkem Mistrovství Evropy U19 v roce 1982, kde Československo získalo stříbrné medaile. Po vojně ve VTJ Karlovy Vary chytal 9 let za Zbrojovku Brno. Další čtyři sezóny působil v prvoligovém řeckém klubu Edessaikos Edessa. Po návratu z Řecka chytal za Tatran Poštorná. V naší nejvyšší soutěži odchytal 38 utkání (5 s nulou) a v řecké lize odchytal 122 utkání (29 s nulou).\n\nPo skončení aktivní kariéry působí jako trenér a funkcionář, v roce 2003 vedl jako hlavní trenér 1. FC Synot Staré Město.\n\n"}
{"id": "732834", "url": "https://cs.wikipedia.org/wiki?curid=732834", "title": "František Bílek (politik)", "text": "František Bílek (politik)\n\nFrantišek Bílek (25. března 1891 Palkovice – 27. července 1973 Praha) byl československý politik a poslanec Národního shromáždění za Komunistickou stranu Československa.\n\nPocházel z dělnické rodiny. Od mládí pracoval v továrně, nejprve po tři roky v textilce do svých šestnácti let.\n\nPoliticky se angažoval v komunistickém hnutí na Ostravsku. Patřil mezi zakládající členy KSČ. Byl členem odborů a od roku 1920 byl předsedou závodního výboru v podniku Karlova huť (dnes ArcelorMittal Frýdek-Místek). Karlova huť tehdy byla hlavní baštou podpory komunistů v regionu. V roce 1927 docílil desetiprocentní zvýšení mezd. Zemský úřad v Brně ho ve svém hlášení z 5. března 1931 nazval \"fanatickým komunistickým přívržencem\". Okolo roku 1931 byl na Bílka vydán zatykač. Emigroval proto do SSSR a studoval na mezinárodní odborářské škole v Moskvě. Do vlasti se vrátil po třech letech. Opět na něj byl vydán zatykač, nyní ho ale chránila poslanecká imunita.\n\nPo parlamentních volbách v roce 1929 získal za Komunistickou stranu Československa poslanecké křeslo v Národním shromáždění. Mandát ale nabyl až dodatečně, v květnu 1934, jako náhradník poté, co rezignoval poslanec František Pecháček.\n\nV roce 1933 se stal členem Ústředního výboru Komunistické strany Československa. Na VII. sjezdu KSČ v roce 1936 byl zvolen do politického byra strany.\n\nV roce 1938 velel polovojenské Dělnické stráži. V dubnu 1939 byl zatčen. Za války byl vězněn v koncentračním táboře Sachsenhausen. Politicky se angažoval i po válce. V roce 1946 byl uváděn jako člen okresního výboru KSČ ve Frýdku. I v poválečném období byl aktivní v odborech. V roce 1958 mu byl udělen Řád republiky.\n\nPočátkem 60. let 20. století žil v Praze.\n\n"}
{"id": "732840", "url": "https://cs.wikipedia.org/wiki?curid=732840", "title": "František Biňovec", "text": "František Biňovec\n\nFrantišek Biňovec (5. listopadu 1875 Mikovice – 14. nebo 19. února 1965 tamtéž) byl československý politik a meziválečný poslanec Národního shromáždění za Československou sociálně demokratickou stranu dělnickou.\n\nVyučil se soustružníkem. Působil jako úředník nemocenské pokladny. Byl majitelem cihelny v Růžovém údolí v obci Mikovice (dnes součást Kralup nad Vltavou). Politicky aktivní byl již za Rakouska-Uherska, počátkem 20. století. Od 90. let 19. století patřil mezi organizátory sociálně demokratického hnutí v regionu Podřipska.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 036. Usedl do poslanecké frakce Klub českých sociálních demokratů. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie. Osobní intervencí u císaře Františka Josefa I. se zasadil o získání pozemku pro výstavbu školy v Mikovicích. Koncem první světové války byl v rámci sociální demokracie stoupencem vyhlášení samostatnosti Československa.\n\nV letech 1918–1920 zasedal v československém Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929.\n\nPodle údajů k roku 1929 byl profesí rolník. Bydlel v Kralupech nad Vltavou. Jako poslanec se i za první republiky angažoval ve prospěch Kralup nad Vltavou. Inicioval výstavbu zdejšího mostu i nové střední školy. Jeho syn v Kralupech založil podnik na výrobu keramiky \"Keramo\". V období let 1919–1935 byl členem správního výboru Státního pozemkového úřadu. V Kralupech zastával funkci předsedy obecní finanční komise. Byl předsedou okresního výboru okresu kralupsko-velvarského.\n\n28. srpna 1944 byl zatčen gestapem a do konce války vězněn v Terezíně a Dachau.\n\n"}
{"id": "732852", "url": "https://cs.wikipedia.org/wiki?curid=732852", "title": "Róbert Kafka", "text": "Róbert Kafka\n\nRóbert Kafka (* 2. dubna 1962, Bratislava) je československý fotbalista, útočník a ofenzivní záložník.\n\nV mládežnických kategoriích hrál za TJ Družstevník Láb a Slovan Bratislava. Přes TJ Spoje Bratislava se dostal v roce 1983 do tehdy druholigové Zbrojovky Brno. Na vojně hrál za RH Cheb. Po vojně se vrátil do Zbrojovky Brno, v letech 1990-1992 působil ve druholigovém francouzském týmu FC Bourges a po návratu se vrátil do Brno. Ligu hrál i za Petru Drnovice a FC Karviná. Kariéru končil v nižších soutěžích v Rakousku, na Slovensku a v Brně-Líšni. V lize má bilanci 236 utkání a 49 gólů. Jednou nastoupil reprezentační B-tým. V sezóně 1989-1990 byl druhý nejlepší střelec ligy. Po skončení aktivní kariéry působí jako trenér.\n\n"}
{"id": "732853", "url": "https://cs.wikipedia.org/wiki?curid=732853", "title": "Chlorpromazin", "text": "Chlorpromazin\n\nChlorpromazin (INN) je typické antipsychotikum. Patří do třídy fenothiazinů, podtřídy fenothiazinů s alifatickým postranním řetězcem. Byl poprvé syntetizován 11. prosince 1950. Byla to první látka, vyvinutá a používaná od roku 1954 jako antipsychotikum a stala se prototypem pro celou třídu fenothiazinových neuroleptik, později byly vyvinuty další fenothiaziny také s antihistaminovým, antiemetickým, ještě později i antiarytmickým účinkem. Zavedení chlorpromazinu do léčby psychiatrických onemocnění znamenalo průlom v terapii, vytvořil předpoklady k deinstitucionalizaci psychoterapie.\n\nChlorpromazin působí na řadu receptorů v centrálním nervovém systému. Jeho antidopaminergický účinek může, zejména po delším podávání, vyvolat extrapyramidální symptomy (pseudoparkinsonismus) jako akathisie (neposednost), (typicky jako bezúčelná nutkavá neustálá chůze drobnými šouravými krůčky), dystonie, tardivní dyskinesie (neustálý pomalý třes s velkým rozkyvem), který může být i jako trvalý následek léčby. V poslední době je chlorpromazin nahrazován jinými neuroleptiky, obvykle lépe tolerovanými, a jeho užití je omezováno na menší okruh indikací. Intravenózní injekce je velmi dráždivá a proto se používá jen ve výjimečných případech (premedikace před chirurgickým zákrokem, tetanus, těžká škytavka a podobně).\n"}
{"id": "732854", "url": "https://cs.wikipedia.org/wiki?curid=732854", "title": "Čejchanov", "text": "Čejchanov\n\nHrad Čejchanov (též \"Hrádek\" či \"Čejchanův hrádek\") stával na ostrožně nad levým břehem Sázavy u Chocerad v okrese Benešov. Od roku 1965 je chráněn jako kulturní památka. Dochovaly se z něj terénní relikty a drobné zbytky zdiva.\n\nPrvní písemná zmínka pochází z roku 1318, kdy je zmiňován Ondřej z Hrádku. Jméno Čejchanov či Čejchanův hrádek mu dal od roku 1356 další z majitelů Čejchan z Hrádku. V držení pánů z Hrádku byl do začátku 15. století, kdy se majitelem stal loupeživý rytíř Jan Zoul z Ostředka. V roce 1404 byl hrad obležen a dobyt zemskou hotovostí, kterou vedl Zbyněk Zajíc z Hazmburka. Následně došlo k poboření hradu a ten nebyl obnoven.\n\nHrad byl vystavěn na ostrožně nad řekou Sázavou a jejím bezejmenným levostranným přítokem u Chocerad. Od nedalekého Komorního Hrádku ostrožna klesá do údolí, čímž se poloha hradu ukázala být značně nevhodnou. Jižní část hradu byla chráněna valem a příkopem. Hrad se skládal ze dvou částí. Vstup do pětibokého předhradí vedl přes šíjový příkop skrz hranolovou branskou věž. Ta byla částečně vysunuta před obvodovou hradbou na jižní straně. V předhradí stály na východní straně hospodářské budovy a naproti nim se nacházela rozměrná cisterna.\n\nPřibližně trojúhelníkové jádro odděloval od předhradí další příkop, chránila ho hradba a níže ve svahu snad také parkán. Uvnitř stála čtverhranná obytná věž, za kterou se nacházelo malé nádvoří.\n\nPřímo u lokality hradu nevede žádné turistická značená stezka, nicméně nedaleko hradu stojí zámek Komorní Hrádek, který je dostupný po silnici II/109 od osady Naháč, kde se napojuje na sjezdy z dálnice D1.\n\n\n"}
{"id": "732856", "url": "https://cs.wikipedia.org/wiki?curid=732856", "title": "Fanni Blatny", "text": "Fanni Blatny\n\nFanni Blatny, též Franziska Blatny, rozená Klein (22. března 1873 Údrč – 22. prosince 1949 Londýn), byla československá politička německé národnosti, meziválečná poslankyně Národního shromáždění za Německou sociálně demokratickou stranu dělnickou v ČSR (DSAP).\n\nPocházela z židovské rodiny. Otec byl vesnickým kupcem. Od roku 1884 žila v Karlových Varech, po sňatku se přestěhovala do Vídně. Roku 1916 se jako vdova vrátila do Karlových Varů. Od roku 1901 byla členkou rakouské sociální demokracie, od roku 1916 stranickou ženskou funkcionářkou v Karlových Varech. Po vzniku Československa se angažovala v Německé sociálně demokratické straně dělnické v ČSR. Byla členkou jejího předsednictva a stálého výboru. Na stranické funkce rezignovala na jaře 1938 poté, co jejího favorita Ludwiga Czecha nahradil ve funkci předsedy strany Wenzel Jaksch. V letech 1920–1938 zasedala obecním zastupitelstvu v Karlových Varech.\n\nPodle údajů k roku 1929 byla profesí soukromnice, bytem v Karlových Varech.\n\nV parlamentních volbách v roce 1920 získala poslanecké křeslo v Národním shromáždění. Mandát obhájila v parlamentních volbách v roce 1925 a parlamentních volbách v roce 1929. V letech 1920–1938 předsedala Říšskému ženskému výboru při DSAP.\n\nOd roku 1939 pobývala v exilu ve Velké Británii. Byla aktivní v emigrantských sociálně demokratických organizacích. V Británii setrvala i po roce 1945, ačkoliv ji Edvard Beneš vyzýval opakovaně k návratu do vlasti.\n\n"}
{"id": "732859", "url": "https://cs.wikipedia.org/wiki?curid=732859", "title": "Štefan Blažek", "text": "Štefan Blažek\n\nŠtefan Blažek (15. prosince 1895 Moravský Svätý Ján – 1996) byl československý politik a poslanec Národního shromáždění za Republikánskou stranu zemědělského a malorolnického lidu.\n\nV parlamentních volbách v roce 1929 získal Republikánskou stranu zemědělského a malorolnického lidu poslanecké křeslo v Národním shromáždění.\n\nPodle údajů k roku 1929 byl profesí rolníkem v Moravském Svätém Jánu.\n\n"}
{"id": "732860", "url": "https://cs.wikipedia.org/wiki?curid=732860", "title": "Emil Bobek", "text": "Emil Bobek\n\nEmil Bobek (6. ledna 1883 Víska u Liberce – 3. prosince 1945 Liberec) byl československý politik a meziválečný poslanec Národního shromáždění za Německou křesťansko sociální stranu lidovou.\n\nPocházel z okolí Liberce. Vyučil se knihkupcem a od roku 1904 učil na soukromé obchodní škole v Liberci. Od roku 1902 člen vedení rakouské křesťanskosociální strany v českých zemích. Roku 1907 založil list \"Deutsche Rundschau\" (Německý obzor), který sloužil jako stranický tisk pro oblast severních Čech. Na podzim roku 1918 se aktivně podílel na vzniku separatistické provincie Deutschböhmen. Po vzniku ČSR se zapojil do katolického spolkového života. Od roku 1920 byl také městským radním v Liberci. Klonil se k nacionálnímu křídlu Německé křesťansko sociální strany lidové v ČSR.\n\nV parlamentních volbách v roce 1920 získal za Německou křesťansko sociální stranu lidovou poslanecké křeslo v Národním shromáždění. Mandát obhájil v parlamentních volbách v roce 1925 i parlamentních volbách v roce 1929.\n\nPodle údajů k roku 1929 byl profesí majitelem obchodní školy ve výslužbě a členem městského zastupitelstva v Liberci.\n\nPo obsazení pohraničí nacisty vstoupil do NSDAP. Za druhé světové války byl bankovním úředníkem v Liberci, kde také v roce 1945 zemřel.\n\n"}
{"id": "732861", "url": "https://cs.wikipedia.org/wiki?curid=732861", "title": "Bohuslav Korejs", "text": "Bohuslav Korejs\n\nBohuslav Korejs (* 25. prosince 1925 Březové Hory, (dnes součást Příbrami)) je český varhaník, zpěvák, sbormistr, a pedagog specializující se na chrámovou a duchovní hudbu, skladatel a všestranný organizátor v oboru liturgické hudby. Po mnoho let je ředitelem kůru v pražském kostele Matky Boží před Týnem, kde vede smíšený sbor „Schola Týnského chrámu“, pravidelně také doprovází na varhany nedělní bohoslužby v kostele Neposkvrněného početí Panny Marie v Praze-Strašnicích.\n\nJeho otec Emil Korejs byl varhaníkem v kostele sv. Vojtěcha v Březových Horách. Nejstarší bratr Zdeněk studoval na kněze a později byl vysvěcen, druhý bratr Jaromír studoval gymnázium a později se také vydal na kněžskou dráhu, sestra Blažena vystudovala učitelský ústav. V roce 1933 přesídlila rodina do Prahy, kde otec působil v kostele sv. Štěpána na Novém městě a Bohuslav Korejs pravidelně ministroval. Již v devíti letech jej natolik uchvacovala hra varhaníka Josefa Hojného, že se doma u klavíru pokoušel jeho hru napodobit. \n\nBohuslav Korejs vystudoval Benešovo gymnázium v Londýnské ulici v Praze 2. Tam také získal hudební základy u prof. Otto Rödla. Základy varhanní hry se naučil od svého otce. Ve čtrnácti letech Korejs poprvé veřejně vystoupil jako varhaník, doprovázel písně při májové pobožnosti v pražském kostele sv. Kříže. \n\nZa druhé světové války se rodina uchýlila do Chval u Prahy (dnes součást pražské čtvrti Dolní Počernice). Seznámil se tam s vrstevníkem Vladimírem Doležalem, pozdějším významným sbormistrem, a společně tam založili „Chvalský dětský sbor“. Za války Korejs studoval dirigování na hudební škole „Unie českých hudebníků z povolání“ u prof. Bohumila Špidry. V roce 1943 se stal členem rozhlasového Českého pěveckého sboru, který vedl legendární sbormistr Jan Khün. V tomto sboru se Korejs setkal s takovými osobnostmi, jako byli dirigenti Václav Talich, Václav Smetáček, Alois Klíma, František Dyk, Zdeněk Folprecht, Jaroslav Krombholc, Karel Ančerl, K. B. Jirák, Otakar Jeremiáš, František Stupka, Václav Kašlík. \n\nPo skončení války založil „Svatojakubský dětský sbor“. Po roce 1945 bylo zaměstnání chrámového varhaníka nejisté a tak se stal úředníkem Státního úřadu statistického. Vojenskou službu absolvoval jako sbormistr zájezdové skupiny Armádního uměleckého souboru. V roce 1947 se oženil s bývalou zpěvačkou z chvalského sboru, Veronikou. Roku 1948 se jim narodila dcera Stanislava a v roce 1952 dcera Zdislava. \n\nV roce 1951 však Korejs musel z politických důvodů ukončit úřednické zaměstnání a byl nuceně nasazen do národního podniku Praga jako pomocný dělník. Po nějakém čase pak postoupil na technickou kontrolu, a na tomto místě setrval až do roku 1977. Jak vzpomíná, bylo to 26 roků velice krušných. Provoz byl převážně třísměnný, zodpovědnost značná a velké nebezpečí úrazů. V té době byl jeho bratr Jaromír z politických důvodů vězněn, až v roce 1968 byl propuštěn a rehabilitován. \n\nV roce 1953 Korejs založil a řídil „Sbor pražských literátů“, tehdy spolupracoval s varhaníkem Jaroslavem Vodrážkou. Vedle zaměstnání studoval soukromě gregoriánský chorál u prof. Miroslava Venhody a řídil „Dětský pěvecký sbor Bendl“ v Praze-Holešovicích. \n\nOd roku 1953 také hraje pravidelně na varhany v kostele Neposkvrněného početí Panny Marie v Praze-Strašnicích. Od roku 1964 pak působí jako ředitel kůru chrámu Matky Boží před Týnem. V roce 1964 byl přepaden a zraněn. \n\nLiturgická reforma druhého vatikánského koncilu počítala s užíváním národních jazyků i se zavedením nových liturgických zpěvů. Ty ovšem dosud nebyly vytvořeny. Proto Bohuslav Korejs po roce 1969 postupně zhudebnil řadu žalmů v českém jazyce a utvořil jednotnou soustavu pro všechny tři roční cykly bohoslužby. Prof. ThDr. Jan Matějka později doporučil tyto žalmy ke knižnímu vydání. Publikace vyšla v roce 1984 pod titulem „Zpěvy s odpovědí lidu“ a je v českých zemích dosud nejužívanější hudební příručkou chrámových varhaníků. \n\nPo roce 1989 se stal Korejs pedagogem na „Týnské vyšší odborné škole“. Od roku 1992 působil rovněž na Teologické fakultě Univerzity Karlovy v Praze. Rád také vyučoval mladé varhaníky a zpěváky na letních hudebních kurzech v Domažlicích, Moravském Berouně a v Tachově. V roce 2003 se zúčastnil festivalu Forfest v Kroměříži a přednesl tam svůj příspěvek „Může chorál po tisíci letech ještě ovlivnit současné umění?“ Pravidelně také přispívá svými články do odborného časopisu Varhaník (časopis pro varhanickou praxi). \n\nV roce 2006 bylo jeho celoživotní dílo oceněno čestným uznáním České biskupské konference.\n\nV roce 2015 byla Bohuslavu Korejsovi za celoživotní sbormistrovskou, pedagogickou a dirigentskou činnost v oblasti sborového zpěvu a duchovní hudby udělena Cena Ministerstva kultury za neprofesionální hudební aktivity v oboru zájmových uměleckých aktivit.\n\n\nNa hudebních nosičích vyšlo:\n\n\n"}
{"id": "732862", "url": "https://cs.wikipedia.org/wiki?curid=732862", "title": "Ørjan Nilsen", "text": "Ørjan Nilsen\n\nØrjan Nilsen, narozen 14. června 1982, je norský producent, skladatel a DJ trance a progresivní elektronické hudby.\n\nSvé první klávesy dostal Nilsen v 7 letech a začal na nich pravidelně a často trénovat po několik dalších let, až nakonec v 16 letech dostal svůj první vlastní syntezátor.\n\nNa konci roku 2004 vytvořil Nilsen několik neoficiálních remixů a skladeb vlastní produkce, které získaly pozornost v trance komunitě. Jeho skladby se začaly hrát v rádiu a klubech po celém světě, i když ani jedna z nich nebyla vydána pod žádným hudebním vydavatelstvím.\n\nV roce 2006 Nilsen vydal svůj první vinyl, \"Arctic Globe / Prison Break\", pod Intuition Recordings. V tomto roce dosáhla skladba \"Arctic Globe\" 1. místa v Dutch Dance Charts. Od té doby vydal Nilsen a mnoho velmi kvalitních skladeb, mimo jiné \"La Guitarra\", \"Lovers Lane\", \"GO FAST!\" a další.\nNilsen v současnosti koncertuje po celém světě a jeho hudební kariéra se rychle rozvíjí.\n\n\n"}
{"id": "732867", "url": "https://cs.wikipedia.org/wiki?curid=732867", "title": "Georg Böllmann", "text": "Georg Böllmann\n\nGeorg Böllmann (13. prosince 1866 Cheb – 17. května 1933 Praha) byl československý politik německé národnosti a meziválečný poslanec Národního shromáždění za Německý svaz zemědělců (Bund der Landwirte).\n\nVyrůstal v Plzni. Absolvoval gymnázium v Plzni. Od roku 1885 pracoval na státní železnici, pak se stal úředníkem v Chebu. Věnoval se agronomii. Podle údajů k roku 1929 byl profesí rolníkem ve Vysočanech (v okrese Žatec).\n\nV parlamentních volbách v roce 1920 získal poslanecké křeslo v Národním shromáždění. Mandát obhájil v parlamentních volbách v roce 1925 i parlamentních volbách v roce 1929. Po jeho smrti ho v poslanecké funkci vystřídal Anton Köhler.\n\nZemřel v květnu 1933 v Praze, právě když hledal pomoc v lékařské ordinaci.\n\n"}
{"id": "732868", "url": "https://cs.wikipedia.org/wiki?curid=732868", "title": "Okrotice bílá", "text": "Okrotice bílá\n\nOkrotice bílá (\"Cephalanthera damasonium\") je vytrvalá bylina, která je jedním ze tří zástupců rodu okrotice (\"Cephalanthera\") v České republice. Pro okrotici bílou jsou někdy používány názvy: \"Serapias damasonium\" Mill., \"Serapias grandiflora\" L., \"Epipactis alba\" Crantz, \"Cephalanthera pallens\" Rich., \"Cephalanthera alba\" (Cranz), \"Cymbidium pallens\" Sw.; česky je někdy nazývána i kulatička zažloutlá (Presl 1819), okrotice zažlutlá (Presl 1846), kulatička zažloutlá (Opiz 1852, Sloboda 1852), okrotice bělavá (Čelakovský 1879).\n\nMezidruhoví kříženci v rámci rodu nebyli v ČR nalezeni, ačkoliv se mimo ČR druhy tohoto rodu kříží. Byl nalezen kříženec druhu okrotice bílá a druhu kruštík širolistý nazvaný kruštíkovec zkřížený.\n\n\nTento druh okrotice preferuje listnaté lesy (doubravy, květnaté bučiny, dubohabřiny), křovinaté stráně a světlé lemy. Roste na humózních i kamenitých půdách. Je fakultativní alkalofyt – příležitostně preferuje zásadité substráty, druh někdy s oblibou roste například na vápenci. Jen zřídka roste v nezastíněných biotopech. Okrotice bílá roste v Evropě (s výjimkou severní Evropy), od jižní Anglie po Kavkaz a v severní Africe.\n\nOkrotice bílá je 10–60 cm vysoká rostlina s přímou lodyhou a 3–6 listy. Jedna rostlina mívá často více květonosných lodyh. Květy jsou barvy slonové kosti, mléčně bílé, nažloutlé (velmi vzácně mohou být i nazelenalé), skládají se do chudých květenství obvykle se 3–8 jednotlivými květy. Květy vyrůstají z paždí nápadných velkých lupenitých listenů, z nichž alespoň nespodnější je delší než květy. Okvětní listy květu jsou k sobě navzájem těsně skloněné. Květ bývá jen zřídka otevřený, naprostou většinou dochází k samoopylení uvnitř květu, semena se tvoří téměř ze všech, tedy i neopylených květů. Tento druh okrotice kvete od května do června. Plodem okrotice bílé jsou zelené tobolky, které jsou bohaté na lehká semena, jež se snadno šíří větrem.\n\nPlocha kopinatých nebo vejčitě kopinatých listů se od nižších částí lodyhy ke středu zvětšuje a od středu výše zmenšuje. I přímo mezi květy vyrůstají nápadné zelené listeny. I v ČR byly pozorovány zcela nezelené rostliny.\nDruh je možné zaměnit na území ČR za rostliny okrotice dlouholisté. Od okrotice bílé se okrotice dlouholistá podle jednoho zdroje liší listy několikrát delšími než širokými. U okrotice dlouholisté se vyvíjí 7–10 listů a jsou alespoň pětkrát delší než široké, zatímco u okrotice bílé je jich jen 3–6 a jsou asi jen třikrát až čtyřikrát delší než široké. Také lze jako výrazný určující znak označit velmi krátké nebo zcela nezřetelné listeny v horní části květenství okrotice dlouholisté a výrazné poměrně velké zelené listeny, z jejichž úžlabí vyrůstají květy u okrotice bílé. Rozlišovacím znakem může být i celkový vzhled – okrotice dlouholistá je výrazná statná pravidelně rostlá rostlina s výrazným olistěním, s dlouhými listy, zatímco okrotice bílá bývá spíše slabšího růstu s méně pravidelným a spíše slabým olistěním kulatými krátkými listy. Květ okrotice bílé je obvykle nažloutlý, květ okrotice dlouholisté obvykle zářivě bílý. Květy okrotice dlouholisté jsou obvykle v době květu pootevřené. Květy okrotice bílé jsou často v době květu uzavřené a jen zřídka pootevřené. Jako znak je někdy uváděn i růst: okrotice dlouholistá má u všech dobře rostlých nepoškozených jedinců rovnou vzpřímenou lodyhu a květenství, ale okrotice bílá má vřeteno obvykle zprohýbané.\n\n"}
{"id": "732871", "url": "https://cs.wikipedia.org/wiki?curid=732871", "title": "Jaroslav Bouška", "text": "Jaroslav Bouška\n\nJaroslav Bouška (13. listopadu 1879 Kutná Hora – ???) byl československý politik a meziválečný poslanec Národního shromáždění za Československou sociálně demokratickou stranu dělnickou.\n\nPodle údajů k roku 1935 byl profesí starostou Kutné Hory. Funkci starosty zastával v období let 1929–1938. Od roku 1946 působil jako náměstek předsedy ONV Kutná Hora. Byl aktivní v Sdružení kutnohorského studentstva.\n\nPo parlamentních volbách v roce 1929 získal za Československou sociálně demokratickou stranu dělnickou poslanecké křeslo v Národním shromáždění. Mandát ale získal až dodatečně, v březnu 1935, jako náhradník poté, co rezignoval poslanec Jan Koudelka.\n\n"}
{"id": "732887", "url": "https://cs.wikipedia.org/wiki?curid=732887", "title": "Zenting", "text": "Zenting\n\nZenting je obec v německé spolkové zemi Bavorsko, v zemském okrese Freyung-Grafenau ve vládním obvodu Dolní Bavorsko.\n\nMístní části:\nOkolní obce:\nPrvní zmínka o sídle pochází z roku 1151 - jako majetku hrabat z Frombachu. Bylo darováno Ekbertem III. klášteru v Osterhofenu a bylo jím spravováno až do roku 1786, kdy byl klášter uzavřen. Poté připadl mnichovskému Damenstifts St. Anna a v roce 1833 se stal samostatnou obcí.\n\nV levé půlce ve stříbrném poli je zelený drak - připomínající sv. Markétu a premonstráty z Osterhofenu. V pravé půlce v červeném poli je hůl a mušle - atributy sv. Jakuba.\n\n\nObec má jednu mateřskou školku.\n\nObec je obsluhována busy.\n"}
{"id": "732888", "url": "https://cs.wikipedia.org/wiki?curid=732888", "title": "Super8 &amp; Tab", "text": "Super8 &amp; Tab\n\nSuper8 & Tab je trancové DJské a producentské duo pocházející z Finska, jehož členy jsou Miika Eloranta (Super8) a Janne Mansnerus (DJ Tab). Oba působili a nahrávali samostatně, dokud se nespojili v roce 2005.\n\n\n\n"}
{"id": "732897", "url": "https://cs.wikipedia.org/wiki?curid=732897", "title": "Michal Meduna", "text": "Michal Meduna\n\nMichal Meduna (* 31. srpna 1981) je český fotbalový útočník.\n\nS fotbalem začínal v Pardubicích, v letech 1999-2001 hrál v AFK Lázně Bohdaneč a FK AS Pardubice. V letech 2001-2004 hrál za FC Synot. V roce 2004 přestoupil do AC Sparta Praha. V létě 2005 přestoupil do tureckého Manisasporu. V srpnu 2006 zkolaboval na hřišti kvůli vrozené srdeční vadě a musel ukončit profesionální kariéru. Po operaci se vrátil na hřiště v Živanicích. V lize odehrál 107 utkání a dal 16 gólů. V sezóně 2004/05 získal se Spartou ligový titul.\n\n"}
{"id": "732900", "url": "https://cs.wikipedia.org/wiki?curid=732900", "title": "Theodelinda", "text": "Theodelinda\n\nTheodelinda (okolo 570–628) byla langobardská královna a dcera Garibalda I.\n\nRoku 588 byla nejprve vdaná za Authariho, krále Langobardů, syna krále Clepha. Authari zemřel roku 590. Theodelindě nezbylo vzít si následujícího roku za muže Agilulfa, který se tak stal novým langobardským králem. Vyvíjela poté tlak na obnovení nicejského vyznání a následně jeho protlačení na hlavní pozici v Itálii na úkor ariánství.\n\nPo Agilulfově konverzi ke křesťanství začala Theodelinda stavět v Lombardii a Toskánsku kostely, mezi nimi katedrálu v Monze nebo Baptisterium San Giovanni ve Florencii, všechny zasvěcené Janu Křtiteli.\n\nSlavný poklad z Monzy obsahoval železnou korunu langobardských králů a \"theca persica\", přiložené Evangelium podle Jana, které zaslal papež Řehoř I. Theodelindinu synovi Adaloaldovi. Dalším darem od tohoto papeže pro královnu, byl enkolpion (náprsní křížek), který obsahoval část svatého kříže.\n"}
{"id": "732902", "url": "https://cs.wikipedia.org/wiki?curid=732902", "title": "CI/SfB", "text": "CI/SfB\n\nSystém CI/SfB je široce užívaný třídník pro stavebnictví ze 70. let 20. století, používaný pro přehled v materiálech a pracích při projektování, schvalování, sjednávání a realizaci staveb.\nTřídění položek systému CI/SfB umožňuje logické uspořádání a vyhledávání položek stavebního rozpočtu především podle jejich funkční charakteristiky, konstrukce, tvaru a rozhodujícího materiálu.\n\nTento mezinárodně uznávaný a používaný systém (např. Velká Británie, Francie, Německo, skandinávské země, u nás např. Nadace pro rozvoj architektury a stavitelství ABF) poskytuje dokonalé prostředky pro koordinaci a komunikaci ve stavebnictví a vyčerpávajícím způsobem zatřiďuje stavby, stavební objekty, provozní soubory, konstrukční díly, stavební práce i materiály. Pro tyto účely byla doposud u nás používána soustava bývalých jednotných klasifikací (JKSO, TSKP, JKPOV, JKV atd.), které jsou z mnoha důvodů již nevyhovující.\n\nPro potřeby zatřídění položek je ze systému SfB využita trojice nezávislých třídicích tabulek. Pomocí nich je každá stavební práce, materiál nebo i agregovaná položka snadno zařazena podle:\nČtvrtou část třídicího kódu tvoří individuální kód, představující vzestupné číselné rozlišení výrobků či prací, které mají všechna tři systematická třídicí kritéria shodná.\n\n443 N f2 - 0101 Taška alpská Bramac základní 1/1, spotřeba 10 ks/m2\n\n\n\n"}
{"id": "732915", "url": "https://cs.wikipedia.org/wiki?curid=732915", "title": "Miss Universe", "text": "Miss Universe\n\nMiss Universe (česky doslovně \"Slečna vesmíru\") je mezinárodní soutěž krásy konaná každoročně od roku 1952. S konkurenční Miss World soutěží o postavení nejdůležitějšího podniku svého druhu na světě.\n\nPořádá ji Miss Universe Organization, která sídlí v New Yorku a jejími spoluvlastníky jsou televizní stanice NBC a Donald Trump.\n\nÚčastnice soutěže nesmějí být vdané či rozvedené a nesmějí mít děti. Minimální věk je 18 let a maximální 27 let.\n\n\n"}
{"id": "732916", "url": "https://cs.wikipedia.org/wiki?curid=732916", "title": "Hlavatice (rozhledna)", "text": "Hlavatice (rozhledna)\n\nHlavatice je vyhlídkové místo na okraji skalního města u Hrubé Skály. Jedná se o pískovcový skalní blok, na který vede točité železné schodiště s 36 stupni, které je nahoře doplněno 2 schody z pískovce. Rozhledna se nachází v katastrálním území Mašov u Turnova poblíž červené turistické značky 2 km jižně od centra města Turnov, přičemž leží na území CHKO Český ráj.\n"}
{"id": "732918", "url": "https://cs.wikipedia.org/wiki?curid=732918", "title": "Ádi-buddha", "text": "Ádi-buddha\n\nÁdi-Buddha (pra-buddha či prvotní-buddha) je personifikovaná podoba transcendentní absolutní skutečnosti či univerzální podstaty bytí, jehož imanentní přítomností v realitě je čiré duchovní světlo bez začátku a konce, vnímatelné v meditačním pohroužení. Ve foremném světě smyslově vnímatelné reality se jeví jako \"prázdnota\" (šúnjata). Ádi-Buddha je personifikací \"takovosti\" (tatháta) a \"úplného probuzení\" (samjaksambódhi). V doktríně mahájánového a vadžrajánového buddhismu Ádi-Buddha představuje Dharmakáju ve smyslu absolutní skutečnosti či podstaty existence.\n\nÁdi-Buddha je v mahájánovém a vadžrajánovém buddhismu znám také pod jmény Samantabhadra a Vadžradhara a má nejblíže k Bohu známého z monoteistických náboženství jako je například křesťanství.\nNa základě komparace lze dospět k poznání, že monoteistický Bůh a Ádi-Buddha jsou dvěma různými koncepty téhož. Ádi-Buddha však není Stvořitelem ve smyslu Tvůrce, který utvořil svět z prvotního chaosu, nýbrž v nejvyšším smyslu transcendentního Původce, z jehož věčného a neměnného meditačního prodlévání v transcendenntí říši \"nevzniklého, nezrozeného, nestvořeného a nezformovaného\" se už vše utváří samo ve věčném procesu neustálého vznikání a zanikání.\nTraduje se, že Ádi-Buddha na počátku současného vesmíru pěti akty meditačního \"pohroužení\" (dhjána) emanoval pět buddhovských duchů, tzv. dhjánibuddhů.\n\nÁdi-Buddha má tmavě modré nahé tělo a je často zobrazován ve spojení jab-jum se svou družkou, která má bílé tělo.\nToto spojení mužského a ženského elementu symbolizuje prvotní svazek soucitu a moudrosti.\nMužský aktivní element představuje soucit, ženský pasivní element představuje moudrost.\n\n"}
{"id": "732921", "url": "https://cs.wikipedia.org/wiki?curid=732921", "title": "Schustlerova zahrádka", "text": "Schustlerova zahrádka\n\nSchustlerova zahrádka je botanická lokalita v Pančavské jámě v Krkonoších, asi 9 km od Špindlerova Mlýna.\n\nV roce 1923 se objevil první návrh na vytvoření \"Národního parku Krkonošského\". Autorem návrhu byl botanik prof. František Schustler, na jehož počest bylo území, které navrhoval za prvopočátek dnešního Krnapu, pojmenováno Schustlerova zahrádka. Roste zde 165 druhů cévnatých rostlin (kapraďorosty, byliny a dřeviny), přičemž k nejvýznamnějším se řadí jeřáb sudetský (roste pouze v Krkonoších), meruzalka skalní, lýkovec ledovatý, lípa širokolistá či prvosenka nejmenší. Z bezcévných rostlin jsou nejvýznamnější sněžné řasy, které na jaře barví sníh do červena. Tento jev byl v Čechách poprvé zaznamenán právě v této lokalitě roku 1976.\n\n\n"}
{"id": "732924", "url": "https://cs.wikipedia.org/wiki?curid=732924", "title": "Sinornithomimus", "text": "Sinornithomimus\n\nSinornithomimus („čínský napodobitel ptáka“) byl rod menšího teropodního dinosaura z infrařádu Ornithomimosauria. Žil v období rané svrchní křídy, asi před 92 miliony let, na území dnešní Číny (autonomní oblast Vnitřní Mongolsko).\n\nZkameněliny tohoto dvounohého běhavého dinosaura byly objeveny paleontologickou expedicí v roce 1997, typový druh \"S. dongi\" byl pak popsán roku 2003 paleontologem Y. Kobajašim a jeho kolegy. V roce 2001 bylo při další expedici objeveno celé stádo asi 14 mladých nedospělých jedinců, kteří zřejmě žili i zahynuli společně. Kostry byly velmi dobře zachovalé a \"Sinornithomimus\" se tak stal jedním z nejlépe prozkoumaných ornitomimidů.\n\nNa délku tento malý ornitomimosaur měřil asi 2,5 metru a vážil kolem 45 kilogramů. Zřejmě byl všežravý. Dokázal pravděpodobně rychle běhat a zaživa mohl být opeřený.\n\n\n"}
{"id": "732930", "url": "https://cs.wikipedia.org/wiki?curid=732930", "title": "Vilém Brodecký", "text": "Vilém Brodecký\n\nVilém Brodecký (1. srpna 1874 Praha-Karlín – 21. ledna 1950 Praha), byl československý politik a meziválečný poslanec Národního shromáždění za Československou sociálně demokratickou stranu dělnickou, později za Neodvislou radikální sociálně demokratickou stranu, Socialistické sjednocení a opět poslanec (později senátor) za Československou sociálně demokratickou stranu dělnickou.\n\nPůvodním povoláním byl úředníkem na železnici. V 90. letech 19. století se zapojil do odborového hnutí železničářů a stal se členem české sociální demokracie. Počátkem 20. století zastával v rámci sociálně demokratického hnutí v Rakousku-Uhersku centralistické postoje (podpora zachování silné celorakouské strany, nikoliv její rozvolňování na separátní strany jednotlivých národností). V letech 1911–1918 byl členem politického subjektu Česká sociálně demokratická strana v Rakousku, který prosazoval tyto centralistické představy. Následně se zapojil do sociálně demokratického hnutí v ČSR. V letech 1918–1933 byl ústředním tajemníkem Unie železničních zaměstnanců.\n\nPodle údajů k roku 1929 byl profesí tajemníkem železniční unie. Bydlel v Břevnově.\n\nV letech 1918–1920 zasedal v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění za sociální demokraty. Během rozkolu ve straně, kdy se od sociální demokracie odtrhlo bolševické křídlo (Komunistická strana Československa), patřil k malé skupině, která stála na pomezí obou frakcí a která se pak ustavila jako Neodvislá radikální sociálně demokratická strana. V roce 1923 spolu s ní vplynul do nové formace nazvané Socialistické sjednocení, aby se v říjnu 1924 vrátil do poslaneckého klubu sociální demokracie. Za ni mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929.\n\nV parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Národní strany práce.\n\nZa německé okupace spolupracoval s domácím odbojem a v letech 1941–45 byl vězněn.\n\n"}
{"id": "732931", "url": "https://cs.wikipedia.org/wiki?curid=732931", "title": "Petr Samec", "text": "Petr Samec\n\nPetr Samec (* 14. února 1964, Frýdek-Místek) je bývalý český fotbalový útočník a reprezentant. Byl to produktivní útočník s dobrým citem na góly.\n\nPo skončení aktivní kariéry se stal trenérem.\n\nS profesionálním fotbalem začínal v TJ Vítkovice. Dále působil v Sigmě Olomouc (1989–1990), SK České Budějovice (1991), FK Drnovice (1992), FC Union Cheb (1993–1995), SK Hradec Králové (1995–1996) a v Baníku Ostrava. V české nejvyšší soutěži odehrál 189 utkání a dal 49 gólů.\n\nV sezóně 1995/1996 byl v dresu Hradce Králové s 9 góly nejlepším střelcem v Poháru vítězů pohárů, ve dvou zápasech kvalifikačního kola vstřelil celkem 7 gólů lichtenštejnskému klubu FC Vaduz (hattrick v Lichtenštejnsku 10. srpna 1995 a 4 góly na domácí půdě 24. srpna 1995) a 2 góly přidal 14. září 1995 v úvodním zápase 1. kola proti dánskému týmu FC Kodaň. Přes dánský klub přešel Hradec se dvěma výhrami a s celkovým skóre 7:2, ve druhém kole narazil na ruské FK Dynamo Moskva, s nímž sehrál dva vyrovnané zápasy, oba kluby doma vyhrály 1:0. V Hradci musely rozhodnout pokutové kopy a na ty zvítězilo Dynamo 3:1.\n\nPetr Samec nikdy nehrál v zahraničí ani na Slovensku, působil výlučně v České republice.\n\nPetr Samec debutoval v A-mužstvu České republiky 23. února 1994 v přátelském utkání proti domácímu Turecku, v 83. minutě střídal na hřišti Horsta Siegla. Utkání skončilo vítězstvím ČR 4:1 , byl to zároveň první mezinárodní zápas samostatné České republiky od rozdělení Československa.\n\nOba své góly v reprezentačním A-mužstvu vstřelil 8. března 1995 v domácím přátelském utkání proti Finsku, v 56. minutě zvyšoval na průběžných 2:0 a v 88. minutě stanovil konečné skóre 4:1.\nBilance Petra Samce za Českou republiku: 9 zápasů, 4 výhry, 1 remíza, 4 prohry, 2 vstřelené góly.\n\nPo skončení aktivní hráčské kariéry se stal trenérem. Vedl jako hlavní kouč FC Hlučín a FC Vítkovice. V lednu 2015 pronikl do 1. české ligy, stal se asistentem Petra Frňky v Baníku Ostrava.\n\n"}
{"id": "732933", "url": "https://cs.wikipedia.org/wiki?curid=732933", "title": "Honda NX-650", "text": "Honda NX-650\n\nHonda NX-650 Dominator je celosvětově rozšířený motocyklem, vyráběným v letech 1988 až 2003. V prvních letech produkce se prodával hojně nejen v Evropě, ale například i v USA a Austrálii. Postupem času se vyvážel především do Evropy, proto se nakonec i jeho výroba přesunula z Japonska do Itálie, kde se vyráběl až do ukončení produkce.\n\nPohonnou jednotkou je čtyřdobý, vzduchem chlazený jednoválec o objemu 644 cm³ se čtyřmi ventily a rozvodem SOHC. O plnění motoru se stará jeden podtlakový karburátor Keihin. Převodovka disponuje 5 rychlostmi. O nerovnosti vozovky se na zadním kole stará centrální tlumící a pružící jednotka kyvné vidlice se systémem přepákování Pro-Link vedoucí 17palcové kolo, na předním pak dvojice standardních teleskopiských tlumičů s integrovanými pružinami svírajících 21palcové kolo. Zpomalení motocyklu zajišťuje přední jednokotoučouvá hydraulická brzda s dvoupístkovým třmenem a na zadním kole obvykle jednokotoučová hydraulická brzda s jednopístkovým třmenem nebo výjimečně brzda bubnová (podle roku výroby a země určení).\nV prvních letech výroby se motocykl chlubil příznivou suchou hmotností 152 kg, postupem času během mírných úprav modelu na váze nepatrně přibral. Nádrž pojme podle roku výroby 13 nebo 16 litrů paliva. V prvních dvou letech výroby motocykl disponoval jak elektrickým, tak nožním spouštěčem, poté už pouze elektrickým.\n\nDominator spolu s typy Honda XL-600V Transalp a Honda XRV-750 Africa Twin vznikl v 80. letech 20. století v důsledku vysoké popularity dálkových rallye soutěží (především Rallye Paříž - Dakar) a tím i zvýšené poptávky po \"civilních\" enduro motocyklech.\n\nVšechny tři typy měly mírně odlišné určení a dohromady tvořily kompaktní celek pro uspokojení širokého segmentu spotřebitelské poptávky. Dominator byl určen zájemcům, kteří preferovali lehčí kompaktnější motocykl, vyšší míru průchodnosti terénem, jednodušší údržbu a ekonomičtější provoz. Představoval křížence mezi klasickým a dakarským endurem. Vedle toho XRV-750 Africa Twin měla nejblíž k dakarským speciálům a směřovala více k dobrodružnému dálkovému cestování. Transalp byl určen především k cestování po silnicích a i neasfaltových cestách, přičemž měl své posádce zachovat výhody enduro motocyklů, tedy vzpřímený vysoký posaz a komfortní, dostatečně dimenzovaný podvozek se schopností zpracovat případné terénní nástrahy a tím vším beze zbytku naplňoval kategorii cestovního (silničního) endura.\n"}
{"id": "732943", "url": "https://cs.wikipedia.org/wiki?curid=732943", "title": "Jan Buzek", "text": "Jan Buzek\n\nJan Buzek (27. března 1874 Těšín – 24. listopadu 1940 Dachau) byl československý politik a meziválečný poslanec Národního shromáždění za Polskou lidovou stranu.\n\nV období let 1902–1939 působil jako lékař v Doubravě. Patřil mezi nejaktivnějších polské aktivisty v tehdejším Rakouském Slezsku. Zasadil se o založení polského gymnázia v Orlové a inicioval vznik organizace na podporu chudých studentů. Podle údajů k roku 1930 byl profesí lékařem. Bydlel v Doubravě.\n\nV parlamentních volbách v roce 1929 získal poslanecké křeslo v Národním shromáždění. Mandát získal za předvolební alianci, kterou utvořily strany polské a židovské menšiny v Československu. Jan Buzek v rámci tohoto svazku zastupoval formaci Polská lidová strana, kterou spoluzakládal. V parlamentu pak působil jako hospitant v poslaneckém klubu Československé sociálně demokratické strany dělnické. Tímto hospitantem ale přestal být v listopadu 1934 a byl pak nezařazeným poslancem. Šlo o výsledek tlaku, který na něj vyvíjel další člen polské politické aliance, Svaz slezských katolíků v Československé republice, a odraz prohlubujícího se zahraničněpolitického odcizování mezi Československem a Polskem.\n\nZa druhé světové války zahynul v koncentračním táboře.\n\n"}
{"id": "732947", "url": "https://cs.wikipedia.org/wiki?curid=732947", "title": "Koubský", "text": "Koubský\n\nPříjmení Koubský nosí více různých osobností:\n\n"}
{"id": "732949", "url": "https://cs.wikipedia.org/wiki?curid=732949", "title": "Golfová společnost", "text": "Golfová společnost\n\nGolfová společnost (anglicky Dead Putting Society) je šestý díl druhé řady amerického animovaného seriálu Simpsonovi.\n\nHomer závidí Nedovi. Ned Flanders má v přízemí domu kulečník a pivo. Dokonce i trávník má zelenější. Homer se snaží Neda trumfnout. Nakonec si dají sázku, která se týče minigolfu. Sázka zní: Otec hocha, který nevyhraje musí posekat sousedův trávník v šatech jeho ženy. Barta trénuje Liza a naučí ho mnoho. Bart se dostane spolu s Toddem do finále. Když hrají poslední jamku oba to vzdají a nevyhraje ani jeden. Homer i Ned nakonec sekají trávníky.\n"}
{"id": "732953", "url": "https://cs.wikipedia.org/wiki?curid=732953", "title": "Sajf al-Islám Kaddáfí", "text": "Sajf al-Islám Kaddáfí\n\nSajf al-Islám Muammar al-Kaddáfí (* 25. června 1972 Tripolis, ) je synem bývalého libyjského vůdce Muammara Kaddáfího. V období režimu svého otce byl považován za \"de facto\" premiéra Libye.\n\nV letech 2003 až 2008 studoval London School of Economics, kde získal titul magistra i doktorát. Při psaní své dizertační práce, v níž se zabýval úlohou občanské společnosti v demokratizaci institucí globální vlády, se dopustil plagiátorství.\n\nS otcem byl v názorovém souznění a poté, co se rozhořela občanská válka, odmítl opustit zemi. V červnu 2011 na něj byl vydán mezinárodní zatykač. V srpnu 2011 pak libyjští povstalci oznámili, že Sajfa zadrželi, což se nakonec nepotvrdilo. V říjnu 2011 se nejprve spekulovalo o jeho smrti, později se dokonce hovořilo o jeho zadržení ve městě Zlitán 160 kilometrů východně od Tripolisu. Kaddáfí se má zdržovat pod ochranou kmene Tuaregů u hranic s Nigerem. Ačkoliv jsou připuštěna jeho neoficiální jednání s Mezinárodním trestním soudem (ICC) o možnosti vydání se soudu, existují i informace o nabídce žoldáků zajistit Kaddáfímu převoz do africké země, která není signatářem dohody o ICC, čímž by bylo Kaddáfího vydání do Haagu znemožněno.\n\nKdyž povstalci získali od osoby, která zajišťovala Kaddáfího bezpečnosti, informaci, že se Kaddáfí chystá vydat do Nigeru, vyslali povstalci dvě brigády, které v sobotu 19. listopadu 2011 v 1:30 místního času Kaddáfího zajaly. Operace se odehrála v regionu Obari na jihu Libye, následně byl Kaddáfí převezen do Zintánu, jenž se nachází 170 kilometrů od Tripolisu. Na zveřejněných záběrech, pořízených nedlouho po zadržení, měl Kaddáfí na tváří vous, seděl na posteli a na třech prstech pravé ruky měl obvazy.\n\nZástupce ICC v neděli 20. listopadu 2011 sdělil, že Libye má povinnost Kaddáfího vydat ICC, jenž na něj vydal zatykač. Žalobce ICC Luis Moreno-Ocampo již v říjnu 2011 před Kaddáfího zadržením popsal důkazy, podle kterých Sajf Islám Kaddáfí najímal žoldáky, kteří útočili na libyjské civilisty.\n\nNávštěva Kaddáfího advokátů pro ICC se proměnila v diplomatickou roztržku, když byli v červnu 2012 téměř na měsíc zadrženi. Advokátka Melinda Taylorová se podle libyjské prokuratury pokusila Kaddáfímu předat materiály, které nesouvisely s jeho případem a mohly ohrozit bezpečnost země. Libye označila Taylorovou za špionku. Taylorová se dostala na svobodu až na začátku července, nadcházející proces s Kaddáfím pak označila za „neodvolatelně předpojatý“ a kritizovala i další činy libyjských orgánů.\n\nSám Kaddáfí podle svých právníků požadoval, aby byl souzen v Haagu, jelikož od libyjského soudu neočekává spravedlivý proces. Na to, že se Sajfovi Islámovi nedostane v Libyi spravedlivého procesu, upozorňovali i zahraniční právní experti. Libyjská vláda však chce Kaddáfího potrestat sama.\n\nSoud byl několikrát odložen, v listopadu 2012 kupříkladu z toho důvodu, že prokuratura chtěla vyslechnout tehdy čerstvě zadrženého Abdalláha Sanúsího, bývalého šéfa libyjské výzvědné služby. Z jednání libyjského soudu se Sajfem Islámem Kaddáfím pronikly první obrázky na veřejnost až v únoru 2013. Je viněn z ohrožení národní bezpečnosti.\n\nV červenci 2016 byla zveřejněna neověřená zpráva, že byl propuštěn z vazby poté, co byl jeho trest smrti zrušen.\n\n\n"}
{"id": "732955", "url": "https://cs.wikipedia.org/wiki?curid=732955", "title": "Aregunda", "text": "Aregunda\n\nAregunda (* 515/520 - † 565/570) byla franská královna, žena Chlothara I. a matka Chilpericha I. Její sestrou byla Ingunda, první manželka Chlothara I.\n\nJejí hrobka, spolu s jinými, byla objevena roku 1959 v bazilice Saint-Denis archeologem Michelem Fleurym. Obsahovala dobře zachovalé oblečení a šperky, které byly použity k její identifikaci.\n"}
{"id": "732957", "url": "https://cs.wikipedia.org/wiki?curid=732957", "title": "Bootleg Series Volume 1: The Quine Tapes", "text": "Bootleg Series Volume 1: The Quine Tapes\n\nBootleg Series Volume 1: The Quine Tapes je koncertní trojalbum skupiny The Velvet Underground. Album vyšlo 16. října 2001. Nahrávky pocházejí z května, listopadu a prosince 1969, kdy byli nahrány na různých místech USA.\n\n"}
{"id": "732958", "url": "https://cs.wikipedia.org/wiki?curid=732958", "title": "Grays Harbor National Wildlife Refuge", "text": "Grays Harbor National Wildlife Refuge\n\nGrays Harbor National Wildlife Refuge je rezervace v Grayově zátoce, při ústí řeky Chehalis, která má druhé nejrozlehlejší povodí ve státě Washington. Jedná se o jednu ze čtyř hlavních zastávek bahňáků migrujících po Pacifické letové dráze. Až milion jedinců se zde každé jaro a podzim zastavuje k nakrmení a odpočinku.\n\nZátoka patří do sítě rezervací pro bahňáky na západní polokouli, takže se jedná o mezinárodně významné prostředí. Přestože rezervace zahrnuje pouze dvě procenta wattového pobřeží, jako zastávku ji využívá hned 50 procent ptáků migrujících přes zátoku.\n\nPřes 24 druhů bahňáků využívá zátoku k zastávce při migraci, nejpočetněji jespák aljašský a jespák obecný. Často se zde zastavují také kulík kanadský, jespák drobný, jespák rezavý a kulík bledý. Rezervaci dále využívají také sokol stěhovavý, orel bělohlavý, moták pilich, rybák velkozobý, volavka velká, zpěvní a vodní ptáci.\n\nDíky dřevěnému chodníku se nabízí odborné výklady a vzdělávací programy pro více než milion lidí cestujících každý rok na Olympijský poloostrov.\n"}
{"id": "732960", "url": "https://cs.wikipedia.org/wiki?curid=732960", "title": "Komická fantasy", "text": "Komická fantasy\n\nKomická či humoristická fantasy je subžánr žánru fantasy. Objevuje se zde hlavní ingredience žánru, tedy nadpřirozené fantaskní prvky, ale hlavní roli zde hraje humor a odlehčený tón vyprávění. Příběhy se odehrávají ve fiktivních světech, ale často parodují jiná díla žánru fantasy. Někdy se v kontrastu k hrdinské fantasy označuje jako nízká fantasy, ovšem tímto názvem se někdy označují i fantasy díla v podstatě vážná, napŕ. knihy od Jiřího Kulhánka.\n\nTento podžánr vznikl v druhé polovině 20. století. Jeho zástupci jsou např. Stopařův průvodce Galaxií od Douglase Adamse, díla Roberta Asprina nebo Zeměplocha Terryho Pratchetta. Ve filmu je zástupcem žánru například film z roku 1974 \"Monty Python a Svatý Grál\".\n"}
{"id": "732962", "url": "https://cs.wikipedia.org/wiki?curid=732962", "title": "Svatby podle Homera", "text": "Svatby podle Homera\n\nSvatby podle Homera je desátý díl šestnácté řady amerického seriálu Simpsonovi.\n\nBart a Milhouse, kteří hledají nový terč pro svoje vtípky, Barney a nikdo ze města už jim nenaletí. Do města přijede Howell Huser, který jim naletí na každý vtípek. Úplně zničený z města odjede. Po třech dnech jde v televizi jeho show, kde hodnotí města. Springfield dostane historicky nejnižší hodnocení 6 bodů z 10, což zničí cestovní ruch města.\nZ důvodu nové klientely ve městě zlegalizují homosexuální sňatky. Reverend Lovejoy odmítne homosexuály oddávat. Homer si vystuduje internetovou školu pro kněze(stačí zadat jméno a jste vysvěcený kněz), protože za každý oddaný pár bude mít 200 dolarů. V garáži zřídí kapli.\nPatty přizná, že je lesba a chce si vzít Veroniku, kterou potkala na golfu celebrit. Patty chce, aby je oddal Homer. Marge se nechce smířit s tím, že Veronika je lesba a nechce jít na obřad. Před obřadem jde Marge do koupelny, kde zjistí, že Veronika je muž. Marge to řekne na obřadu a odhalí ohryzek Veroniky. On vše Patty vysvětlí a žádá ji o ruku jako muž. Patty odmítne, protože je lesba a odpustí Marge.\n"}
{"id": "732971", "url": "https://cs.wikipedia.org/wiki?curid=732971", "title": "Synchronizované bruslení", "text": "Synchronizované bruslení\n\nSynchronizované bruslení, dříve také skupinové bruslení či přesné bruslení, je kolektivní krasobruslařská sportovní disciplína určená pro 16 bruslařů, kteří vystupují vždy společně (dříve závodilo minimálně 24 bruslařů, později 20, dnes minimálně 16).\n\nTato jediná krasobruslařská kolektivní disciplína postupně vznikala od druhé poloviny 50. let 20. století. V té době ve Spojených státech amerických v Michiganu Richard Porter založil první bruslařskou skupinu „Hockettes“.\n\nJeho skupina nejprve vystupovala pouze exhibičně a zpočátku také nikdo nijak nezávodil, bruslaři vyplňovali, mimo jiné přestávky v hokejových utkáních na Michiganské univerzitě. Nápad se ujal i zalíbil a další univerzitní týmy začaly vznikat jak v USA tak posléze i v Kanadě.\n\nPrvní americké závody se uskutečnily již v roce 1960 v Michiganu, Ohiu a Indianě. První mezinárodní závod se uskutečnil v roce 1976 v Kanadě, již tehdy zde soutěžilo několik desítek týmů. První soutěžní závazná pravidla pak začala vznikat o rok později v roce 1977.\n\nV 80. letech 20. století tato sportovní disciplína začala pronikat z amerického kontinentu do Japonska a Austrálie, v Evropě zakotvila nejprve ve Skandinávii, na přelomu 80. a 90. let postupně pronikla i do dalších evropských zemí.\n\nOd roku 1994 byla oficiálně ISU uznána jakožto oficiální krasobruslařská disciplína\n\nOd roku 1998 pak tato sportovní disciplína nese svůj nynější název.\n\nPrvní mezinárodní mistrovství pod patronací Mezinárodní bruslařské unie se uskutečnilo v roce 1996 v Bostonu. První oficiální mistrovství světa se pak konalo pod její patronaci v roce 2000 v americké Mineapolisu, od té doby se mistrovství koná každý rok, v roce 2006 se konalo v Praze.\n\nK základním způsobům držení mezi bruslaři patří držení za ramena, držení ruka v ruce, držení za zápěstí, předloktí nebo nadloktí. Ke způsobům držení lze zařadit i nedržení, které je velmi často využíváno v krasobruslení.\n\nŘada je základní skupinovou formací, ve které jsou bruslaři seřazeni v přímé linii a k jejímu udržení se využívají některé z variant držení. Během pohybu řady mohou bruslaři měnit způsob držení, využívat nejrůznějších krokových variací a směrů jízdy. Vytvoření a udržení jedné dlouhé řady patří k nejobtížnějším variantám řadových formací. Do jízd jsou často zařazovány i formace o dvou a více rovnoběžných i nerovnoběžných řadách.\n\nV kruhových formacích jsou bruslaři vyrovnáni do tvaru jednoho či více kruhů. Tento prvek je možné vytvořit s držením i bez držení mezi jednotlivci. Při kombinaci kruh v kruhu lze využít opačného směru jízdy každého kruhu. K nejobtížnějším variantám patří rotování jednoho velkého kruhu s maximálním povoleným počtem bruslařů.\n\nVětrník se skládá z přímých řad rotujících okolo společného středu. Kolem středu mohou rotovat dvě, tři, dokonce i čtyři řady. Větrník může skupina provést v jakémkoli držení s využitím jízdy vpřed nebo vzad. Směr, způsob držení, rychlost pohybu a sunutí kruhu zvyšují obtížnost této formace.\n\nTato formace vytváří tvar trojúhelníku ze tří řad, tvar čtverce ze čtyř řad a bič ze dvou řad. Po prolnutí všech bruslařů musí být i nadále rozeznatelný tvar formace.\n\nBlok je tvořen ze čtyř současně se pohybujících řad. Pohyb bloku je možný ve všech základních směrech a jejich obměnách. Držení v jednotlivých řadách bloku může být provedeno nejrůznějšími způsoby a jejich kombinacemi.\n\nObdobně jako u jiných krasobruslařských disciplín se i zde jede nejprve krátký program a poté volná jízda.\n\nTato sportovní disciplína není na programu zimních olympijských her, v roce 2006 na zimních olympijských hrách v Turíně bylo synchronizované bruslení prezentováno jako ukázkový sport.\n\nZávody organizuje Český krasobruslařský svaz.\n\nV České republice jde o poměrně mladou sportovní disciplínu, která u nás začala vznikat až na konci 90. let 20. století.\nV roce 2006 se v Praze konalo mistrovství světa této krasobruslařské discipliny, pravidelně se zde koná Mistrovství\nČeské republiky a mezinárodní závody s názvem Prague Cup.\n\nV současné době se v ČR závodí ve třech věkových kategoriích, žáci, junioři a senioři.\n\n"}
{"id": "732972", "url": "https://cs.wikipedia.org/wiki?curid=732972", "title": "Čertova zahrádka", "text": "Čertova zahrádka\n\nČertova zahrádka (německy \"Teufelsgarten\", \"Teufelsgärtchen\") je botanická lokalita v Krkonoších.\n\nJedná se o skalnatou rokli na východním svahu Studniční hory a představuje jednu z nejcennějších krkonošských botanických lokalit. Dolní část končí na dně Obřího dolu. Skály jsou zde složeny především z porfyritu. Je to jediné místo v Krkonoších, kde roste koniklec jarní a kopyšník tmavý. Dále zde roste např. lilie zlatohlávek, náprstník velkokvětý či jinořadec kadeřavý (kriticky ohrožená kapradina). \n\n"}
{"id": "732975", "url": "https://cs.wikipedia.org/wiki?curid=732975", "title": "Kobzova lípa", "text": "Kobzova lípa\n\nKobzova lípa, také známá jako Lípa ve Francově Lhotě, je největší památný strom okresu Vsetín. Roste ve Francově Lhotě pod svahy Javorníku, pojmenován byl podle jednoho z bývalých majitelů gruntu.\nLípa roste v severní části obce zvané Pošle (či \"Poschla\") v lokalitě \"U Kobzů\" (či \"Na Kobzi\")\n\nDutina otevřeného kmene byla roku 1973 napuštěna lněnou fermeží, strom ošetřen. Od té doby se otvor do dutiny zavaluje. Kmen má mohutné kořenové náběhy, uvnitř adventivní kořeny, vyvázaná koruna se skládá ze 6 kosteních větví.\n\nPodle kroniky nechal lípu mezi čtyřmi dalšími roku 1530 vysadit nový majitel vsi, pan Tristan Franz z Háje. Zároveň došlo k přejmenování državy ze Zbelovy Lhoty na Francovu Lhotu. V roce 1663 vpadly na Vsetínské turecko-tatarské hordy a hrstka obyvatel se před nimi skryla do koruny lípy, odkud se je pronásledovatelé pokusili vyhnat ohněm. Tehdy 130 let starý strom ale přežil. Ještě roku 1890 stály v místě všechny 4 lípy, dodnes se zachovala poslední.\nLípě byl věnován prostor v pořadu České televize Paměť stromů, konkrétně v dílu číslo 5, \"Stromy a boje\". Ve svém díle ji zachytil i akademický malíř Jaroslav Turek. V rámci projektu \"Záchrana genofondu památných stromů\" došlo 10. března 2003 k odběru roubů.\n\n"}
{"id": "732976", "url": "https://cs.wikipedia.org/wiki?curid=732976", "title": "AZ Tower", "text": "AZ Tower\n\nAZ Tower je výšková budova v Brně a nejvyšší budova Česka, postavená v letech 2011 až 2013. Nachází se v ulici Pražákova, v katastrálním území Štýřice, v městské části Brno-střed, poblíž M-Paláce a objektu Spielberk Tower.\n\nStavba mrakodrapu byla oficiálně zahájena 20. dubna 2011, dodavatelem byla společnost PSJ, investorem společnost Properity, celkové náklady měly dosáhnout částky 800 milionů korun. Budovu navrhla Architektonická kancelář Burian – Křivinka. Podle plánů dosáhla po dokončení 30 podlaží a výšky 111 m, čímž se stala nejvyšší výškovou budovou v Česku.\n\nBudova AZ Tower je komplexem třípodlažní víceúčelové podnože (obchodní galerie, fitness, autoservis) s dvoupodlažním podzemním parkováním a výškové budovy (pouze nad částí půdorysu stavby). Železobetonová konstrukce věže s charakteristicky prolomenou fasádou, obsahující kancelářské prostory a apartmány, měla původně dosahovat výšky 85 m. Po změně projektu byla realizována do výšky 109,5 m, díky ocelové konstrukci dosáhla výšky 111 m. Anténa na vrcholu dosahuje do výšky 116 m.\n\nObjekt byl projektován se zřetelem na ohleduplnost k životnímu prostředí (využití geotermálního tepla a akumulace hlubokými pilotami apod.). V železobetonové věži se nachází kanceláře a v posledních sedmi podlažích apartmány. Včetně třípodlažní podnože je zde celkově 17 000 metrů čtverečních obchodních, kancelářských a rezidenčních ploch.\n\nPodle záměru stavba budovy měla být dokončena 25 měsíců od zahájení, tedy v květnu 2013. Již 27. března 2013 bylo oznámeno dokončení samotné stavby, s předpokladem pokračování dokončovacích prací v interiéru, v dubnu a květnu následovala kolaudace, po ní, 21. května, den otevřených dveří. AZ Tower byl slavnostně otevřen 26. června 2013. Svou výškou překonal do té doby nejvyšší budovu Brna, Spilberk Tower B.\n\nV dubnu 2014 byl mrakodrap jmenován jednou ze Staveb roku 2013 Jihomoravského kraje v kategorii nejlepší stavba občanské vybavenosti.\n\nV červnu 2014 se umístil na 9. místě v mezinárodní soutěži Emporis Skyscraper Award pro rok 2013. Soutěž vyhlašovaná od roku 2000 hamburskou společností Emporis hodnotí funkčnost a vzhled objektů vyšších než sto metrů.\n\n\n"}
{"id": "732979", "url": "https://cs.wikipedia.org/wiki?curid=732979", "title": "Palác Heršpická", "text": "Palác Heršpická\n\nPalác Heršpická je plánovaný mrakodrap o výšce 117 metrů a 35 podlažími. Podle záměrů ohlášených v lednu 2011 měl vyrůst v Česku v Brně v ulici Heršpická, nedaleko AZ Toweru. Jeho datum výstavby však zatím nebylo známo. Ale protože stejně jako plánované mrakodrapy v H-Parku je Palác Heršpická závislý na dopravních stavbách Nové nádraží a Velký městský okruh v úseku Brno - Jih, proto se se stavbou nezačne asi do roku 2025. Drtivá většina prostor o celkové ploše 80 tisíc metrů čtverečních by měla připadnout kancelářským prostorům, asi 80 %. Zbylých 20 % je zamýšleno pro byty, obchody nebo odpočinkové prostory. V roce 2011 byl odhadovaný rozpočet 3,5 miliardy korun. Investorem je firma HS-Investment, za níž stojí rakouský podnikatel a vlastník řady brněnských nemovitostí Gerhard Hudecek.\n\nNávrh Paláce Heršpická vyprojektovala architektka Eva Jiřičná a její studio AI Design. Dvojice věží má mít půdorys ve tvaru trojlístku. Menší osmipatrová věž by měla kopírovat tvar vyšší, 35patrové, která by se měla asi v polovině výšky zužovat a k vrcholu pak opět rozšiřovat. Záměr byl předběžně představen veřejnosti v polovině ledna 2011, v té době zatím ve fázi projektu, investor ještě neměl zajištěna žádná povolení.\n\nV dubnu 2015 však server \"iDNES.cz\" psal, že ze záměru kvůli ekonomické krizi sešlo, ale s mrakodrapem se počítá i nadále do budoucna.\n\n\n"}
{"id": "732984", "url": "https://cs.wikipedia.org/wiki?curid=732984", "title": "Zelená kniha", "text": "Zelená kniha\n\nZelená kniha je souhrn názorů a postřehů bývalého libyjského plukovníka a vůdce Muammara Kaddáfího. Reflektuje systémové problémy kapitalismu, socialismu, a zejména parlamentní demokracie, kterou označuje za principiálně nedostatečnou, avšak zabývá se i detailními otázkami jako organizovaný sport, nebo souvislosti vztahu člověka s přirozeným vztahem k přírodnímu prostředí. Nabízí jako alternativní řešení tzv. teorii mas (podobný model alternativního socialismu uvedl v praxi Josip Broz Tito v Jugoslávii).\n\nKniha vyšla ve třech pokračováních (částech). První z nich bylo vydáno v roce 1976. Český čtenář si musel na Zelenou knihu počkat až do roku 1991, jelikož obsahovala mimo jiné i kritiku sovětského modelu socialismu (např. hned v úvodní úvaze první části se píše: \"„Všechny politické systémy v dnešním světě jsou výsledkem boje nástrojů vlády o moc (...) a výsledkem je vždy vítězství nějakého nástroje vlády (...) a porážka lidu, tj. porážka skutečné demokracie“\").\n\nKniha obsahuje tři části dělené do menších samostatných úvah.\n\nPrvní část knihy nazvaná Řešení problému demokracie s podtitulem „Moc lidu“ sestává z osmi krátkých úvah na témata:\n\nDruhá část knihy nazvaná Řešení ekonomického problému s podtitulem „Socialismus“ obsahuje jedinou úvahu:\n\nTřetí, závěrečná část knihy nazvaná Sociální základna Třetí světové teorie obsahuje úvahy:\n\nI přes široký tematický záběr je kniha poměrně útlá (české vydání má 139 číslovaných stran formátu A6).\n\n"}
{"id": "732986", "url": "https://cs.wikipedia.org/wiki?curid=732986", "title": "Augustin Čižek", "text": "Augustin Čižek\n\nAugustin Čižek, též Augustin Čížek (17. srpna 1877 Příbram – 9. srpna 1946 Příbram), byl československý politik a meziválečný poslanec Národního shromáždění za Československou stranu lidovou.\n\nPodle údajů k roku 1929 byl profesí voskařem a starostou Příbrami. Starostenský post zastával v letech 1928-1941.\n\nPo parlamentních volbách v roce 1929 získal za Československou stranu lidovou poslanecké křeslo v Národním shromáždění. Mandát ale nabyl až dodatečně, v prosinci 1934, jako náhradník poté, co zemřel poslanec Václav Myslivec.\n\n"}
{"id": "732988", "url": "https://cs.wikipedia.org/wiki?curid=732988", "title": "Superpohár UEFA 2011", "text": "Superpohár UEFA 2011\n\nSuperpohár UEFA 2011 byl 36. ročník jednozápasové soutěže zvané Superpohár UEFA, pořádané Evropskou fotbalovou asociací UEFA. Zápas se odehrál 26. srpna 2011 na stadionu Stade Louis II. v knížectví Monako. V zápase se každoročně utkává vítěz Ligy mistrů s vítězem Evropské ligy. Účastníky byli vítěz Ligy mistrů UEFA 2010/11 - španělská FC Barcelona a vítěz Evropské ligy UEFA 2010/11 - portugalské FC Porto.\n\nSamotný zápas vyhrál držitel titulu z Ligy mistrů - FC Barcelona, která zvítězila 2–0. O vítězství svými góly rozhodli Lionel Messi a Francesc Fàbregas. FC Barcelona získala již své 4. prvenství v této soutěži, čímž se osamostatnila na druhém místě historického žebříčku za AC Milán.\n\nSuperpohár UEFA 2011 se hrál na stadionu Stade Louis II. v Monaku. Stadion má kapacitu 18 523 diváků a byl otevřen v roce 1939 aby v roce 1985 prošel rekonstrukcí. Superpohár se na tomto stadionu hrál nepřetržitě od roku 1998 a hrál se až do ročníku 2012.\n\n\n"}
{"id": "732989", "url": "https://cs.wikipedia.org/wiki?curid=732989", "title": "Marie Čižinská", "text": "Marie Čižinská\n\nMarie Čižinská (7. srpna 1891 Vraňany – 22. června 1982) byla československá politička a poslankyně Národního shromáždění za Komunistickou stranu Československa.\n\nByla dcerou mlynáře. Provdala se a přestěhovala do Vamberku. Tam se vyučila tkadlenou. Pracovala v Hořicích a Chocni. Patřila mezi zakládající členky KSČ. Podle údajů k roku 1930 byla profesí dělnicí v Praze-Bubenči.\n\nV parlamentních volbách v roce 1929 získala poslanecké křeslo v Národním shromáždění. Byla častou a radikální parlamentní řečnicí. V roce 1932 byla dokonce dvakrát vyloučena z jednání sněmovny pro své chování.\n\nZa druhé světové války byla vězněna v koncentračních táborech. Po válce působila jako politická a odborářská funkcionářka. VIII. sjezd KSČ ji zvolil za členku Ústředního výboru Komunistické strany Československa. V letech 1949–1954 pracovala v podniku Moravolen Jeseník.\n\nZa komunistické vlády jí byl udělen Řád republiky, Řád práce, Řád 25. února a Vyznamenání Za zásluhy o výstavbu. Zemřela po delší nemoci v červnu 1982. Poslední rozloučení se konalo 1. července 1982 v smuteční síni v Šumperku.\n\n"}
{"id": "732990", "url": "https://cs.wikipedia.org/wiki?curid=732990", "title": "Ladislav Daněk", "text": "Ladislav Daněk\n\nLadislav Daněk (22. dubna 1889 Jiříkovice – 10. března 1961 Brno) byl československý právník, politik a meziválečný poslanec Národního shromáždění.\n\nNarodil se v rolnické rodině. Studoval práva v Praze, ale v průběhu studií byl odvelen na frontu během 1. světové války. Po válce se vrátil do Brna a pracoval jako koncipient v různých právnických kancelářích. V roce 1927 si otevřel samostatnou právnickou kancelář. V průběhu studií na univerzitě stanul v čele katolického studentského hnutí. Po vzniku ČSR byl pověřen funkcí přednosty Ústřední zemské politické kanceláře ČSL na Moravě a získal úřad moravského zemského generálního tajemníka. Angažoval se i v tělocvičné jednotě Orel. Roku 1920 se stal prvním zemským starostou Orla na Moravě.\n\nV parlamentních volbách v roce 1925 získal za Československou stranu lidovou poslanecké křeslo v Národním shromáždění. Mandát v parlamentních volbách v roce 1929 obhájil. Do roku 1933 řídil zemskou kancelář lidové strany na Moravě (\"Ústřední politická kancelář ČSL\"). Z titulu své funkce měl výrazný vliv na katolický list \"Den\".\n\nPodle údajů k roku 1929 byl profesí advokátem v Brně. Po Mnichovu se stáhl do ústraní. Ve straně byl znám jako zastánce konzervativních a národních pozic.\n"}
{"id": "732992", "url": "https://cs.wikipedia.org/wiki?curid=732992", "title": "Anton Dietl", "text": "Anton Dietl\n\nAnton Dietl (13. nebo 15. října 1868 Mödling – konec roku 1944 Praha) byl československý politik německé národnosti a poslanec Národního shromáždění za Německou sociálně demokratickou stranu dělnickou v ČSR.\n\nByl synem dělníka. Od 1. dubna 1900 byl funkcionářem rakouské sociální demokracie. Roku 1900 se stal okresním tajemníkem strany pro 10. vídeňský obvod. Od roku 1903 působil jako redaktor listu \"Nordwestböhmischen Volksstimme\" v Žatci. Roku 1907 se stal předsedou nově založeného konzumního spolku v Žatci. Od roku 1910 zastával funkci zemského tajemníka pobočky Ústředního svazu rakouských družstev v Praze. V období let 1918–1919 působil na postu ředitele hospodářského ústavu zemské vlády provincie Deutschböhmen v Liberci. Od roku 1919 až do roku 1936 vykonával funkci tajemníka Svazu německých hospodářských družstev v Československu.\n\nPodle údajů k roku 1929 byl profesí tajemníkem v Praze.\n\nV parlamentních volbách v roce 1920 získal za Německou sociálně demokratickou stranu dělnickou v ČSR poslanecké křeslo v Národním shromáždění. Mandát obhájil v parlamentních volbách v roce 1925 i parlamentních volbách v roce 1929. Na poslanecký post rezignoval v listopadu 1934. Na jeho místo pak usedl Johann Patzak.\n\n"}
{"id": "732995", "url": "https://cs.wikipedia.org/wiki?curid=732995", "title": "Judrėnai", "text": "Judrėnai\n\nJudrėnai je městečko v západní části Litvy, v Žemaitsku, v Klajpedském kraji, ve východním cípu okresu (litevsky savivaldybė) Klajpeda. Judrėnai leží 8 km na jihozápad od dálnice A1, na silnici Rietavas - Žadvainiai - Judrėnai - Veiviržėnai, 13 km na západ od Kvėdarny, 13 km na východ od Veiviržėnů, 14 km na severovýchod od Švėkšny. Městečkem protéká pravý přítok Graumeny Judrė, podle kterého dostalo městečko své jméno. Z Judrėnů vedou silnice do Kvėdarny, do rodiště pilota Lituaniky Stepona Dariuse Dariusu, Rietava, Endriejava, Veiviržėnů, Šalpėnů, Švėkšny a Sauslaukisu. Městečko je obklopeno lesním masívem Judrėnų – Lėgų. Je zde posvátný kámen s prohlubní (chráněná archeologická památka). Původně ves radiálního typu (12 ulic). V městečku je dřevěný katolický kostel Sv. Antonína Padovského (postaven roku 1780, předtím zde bývala kaple), škola Stepona Dariuse, Judrėnský dvůr, od roku 1958 kulturní dům, od roku 1957 veřejná knihovna Jona Lankutise, pošta (PSČ LT-96032), opravárenský servis, několik prodejen, veřejná jídelna, úřadovna polesí, dřevozpracující podnik „Gersena“. Na místním hřbitově je pochována matka slavného litevského letce (pilota) Stepona Dariuse Augustina Vaišvilaitė.\n\nJudrėnský dvůr byl zmiňován v roce 1561, městečko koncem 16. století. V roce 1732 byla pro judrėnskou kapli vyhlášena pouť Sv. Antonína Padovského. V roce 1752 byl judrėnské farnosti přidělen farář a polnosti, stala se filií. Ve v roce 1780 postaveném kostele Sv. Antonína Padovského je 10 památek umění. V roce 1908 byla založena základní škola. Po II. světové válce v okolí působily partyzánské oddíly Lydžiuse, Aukuru, Butageidžiovy z Kęstutisova úderného okruhu. V letech 1950 – 1992 středisko sovchozu. 9. června 2011 prezidentka Litevské republiky dekretem č. 1K-722 potvrdila Judrėnský městský znak.\n\n\n"}
{"id": "732996", "url": "https://cs.wikipedia.org/wiki?curid=732996", "title": "Ján Dobránsky", "text": "Ján Dobránsky\n\nJán Dobránsky, též Ján Dobránský nebo Ján Dobránszky (9. května 1869 Veľký Šariš – 20. února 1950 Solivar), byl československý politik, poslanec Národního shromáždění za Zemskou křesťansko-socialistickou stranu (maďarská menšinová strana) a katolický kněz.\n\nV roce 1894 byl vysvěcen na kněze. Působil pak jako farář a později děkan v Solivaru. Politicky se angažoval za maďarskou menšinovou stranu, ačkoliv projevy v parlamentu přednášel ve slovenštině. Byl ovšem stoupencem samostatného východoslovenského národa (takzvaní Slovjaci) a jako oficiální jazyk prosazoval šarišské nářečí.\n\nV parlamentních volbách v roce 1929 získal za Zemskou křesťansko-socialistickou stranu poslanecké křeslo v Národním shromáždění. Podle údajů k roku 1930 byl profesí děkanem a farářem v Solivaru.\n\n"}
{"id": "733001", "url": "https://cs.wikipedia.org/wiki?curid=733001", "title": "Průzkumníci (Star Trek: Stanice Deep Space Nine)", "text": "Průzkumníci (Star Trek: Stanice Deep Space Nine)\n\n„Průzkumníci“ (v originále „Explorers“; v původním českém překladu „Badatelé“) je v pořadí dvacátá druhá epizoda třetí sezóny seriálu \"\".\n\nKomandér Sisko postaví repliku prastarého bajorského vesmírného plavidla a společně s Jakem se pokouší dokázat, že Bajorané dokázali absolvovat mezihvězdné lety ještě před Cardassiany.\n\nBenjamin Sisko studuje prastarou bajorskou kulturu a zjišťuje, že na starých legendách by mohlo být také zrnko pravdy: staří Bajorané mohli cestovat ven ze své planetární soustavy za použití slunečního větru, který by poháněl malé podsvětelné plavidlo. Komandér získá konstrukční schémata této lodě a jeho syn Jake souhlasí s tím, že jej na palubě postavené repliky doprovodí na plavbě po stopách starých Bajoranů. Doufají, že se jim podaří potvrdit teorii, že sluneční plachetnice mohla být použita i mimo bajorskou soustavu a že se Bajorané mohli dostat až někam ke Cardassii.\n\nMezitím Jake zjistí, že byl přijat na Penningtonův institut, prominentní literární školu na Novém Zélandu. Pohrává si s myšlenkou odchodu ze stanice, opustit svého otce a přátele, ale jeho přemítání je na plavbě zastaveno, když loď vletí do tachyonového víru, který ji zrychlí na warp rychlost. Plavidlo je při tom poškozeno, škody však nejsou život ohrožující.\n\nPoté, co se loď dostane mimo vír, zkusí Sisko zjistit současnou pozici a s překvapením zjišťuje, že fenomén vzal toto malé podsvětelné plavidlo daleko mimo kurz a že netuší, kde přesně jsou. Když se společně s Jakem snaží najít způsob, jak zavolat o pomoc na Deep Space Nine, objeví se se svou lodí gul Dukat, který jim sdělí, že se dostali až do cardassijského prostoru. Jejich přílet navíc proběhl v době, kdy bylo nalezeno druhé solární plavidlo, které před staletími ztroskotalo na jednom z cardassijských měsíců. Cardassiané poté na počest cestovatelů a Siskovy odvahy vypálí jako ohňostroj barevná fotonová torpéda.\n\n"}
{"id": "733004", "url": "https://cs.wikipedia.org/wiki?curid=733004", "title": "Otavská cyklostezka", "text": "Otavská cyklostezka\n\nOtavská cyklostezka je jednou z páteřních cyklostezek v Jihočeském a Plzeňském kraji. Začíná na Modravě na Šumavě a vede podél řeky Vydry a Otavy přes Sušici, Horažďovice, Katovice, Strakonice, Písek až na Zvíkovské Podhradí. Celá trasa měří 152 km.\n\nOtavská cyklistická cesta byla vyznačena v roce 2007. Na jaře 2011 přeznačila strakonická radnice na návrh Nadace jihočeské cyklostezky úsek z Katovic přes Střelu do Strakonic vedoucí po frekventované státní silnici a nahradila jej trasou přes Pracejovice.\n\nTrasa Modrava – Strakonice a Trasa Strakonice – Zvíkovské podhradí\n"}
{"id": "733006", "url": "https://cs.wikipedia.org/wiki?curid=733006", "title": "Michal Dorič", "text": "Michal Dorič\n\nMichal Dorič (1. nebo 15. května 1887 Malé Zalužice – 21. května 1969 Malé Zalužice) byl slovenský a československý politik, meziválečný poslanec Národního shromáždění za Republikánskou stranu zemědělského a malorolnického lidu.\n\nV parlamentních volbách v roce 1929 získal za Republikánskou stranu zemědělského a malorolnického lidu poslanecké křeslo v Národním shromáždění. Podle údajů k roku 1929 byl profesí rolníkem v Malých Zalužicích.\n\n"}
{"id": "733009", "url": "https://cs.wikipedia.org/wiki?curid=733009", "title": "Skinnerova zkouška sněhem", "text": "Skinnerova zkouška sněhem\n\nSkinnerova zkouška sněhem (Anglicky Skinner's Sense of Snow) je osmý díl dvanácté řady amerického animovaného seriálu Simpsonovi. Tento díl měl premiéru 17. prosince 2000, odehrává se v zimě.\n\nDen před Štědrým dnem pokryje celý Springfield sníh, který způsobí ve městě kalamitu. Všude je zavřeno. Jen Springfieldská základní v ten den vyučuje. Jelikož učitelé svolají \"krizovou schůzi\", je Skinner nucen vyučovat sám.Během vyučování škola zapadne sněhem a děti jsou nuceny zůstat ve škole i v noci. Skinnerovi se situace vymkne z kontroly a je nucen kapitulovat. Bart se stane novým vůdcem žáků a ve škole zavládne naprostý chaos. Mezitím se Homer s Flandersem vydají na záchrannou misi. Na konci se dozvíme, proč je výhodné mít solné silo u školy – právě pro takový případ, že by škola zapadla sněhem.\n"}
{"id": "733012", "url": "https://cs.wikipedia.org/wiki?curid=733012", "title": "Ernst Eckert", "text": "Ernst Eckert\n\nErnst Eckert (14. července 1885 Schönthal u Mariánských Lázní – 23. září 1952 Bad Kissingen) byl československý politik německé národnosti a meziválečný poslanec Národního shromáždění.\n\nPůvodní profesí byl fotografem. V letech 1920–1928 byl členem městské rady v Mariánských Lázních. Angažoval se v místních podnikatelských spolcích a v Německé živnostenské straně, jejímž zemským předsedou pro Čechy byl. Zároveň předsedal sdružení \"Deutscher Landesgewerbeverband für Böhmen\". Působil také v pěveckých spolcích. Psal veselohry a povídky v chebském německém dialektu. Po druhé světové válce založil v Německu list \"Marienbader-Tepler Heimatbrief\", který vychází dosud. Ve vysídleneckých organizacích se angažoval i jeho syn Ernst Eckert (1910–1990).\n\nPodle údajů k roku 1930 byl profesí fotografem a vicepresidentem Obchodní komory Cheb, Mariánské Lázně.\n\nV parlamentních volbách v roce 1925 získal za Německou živnostenskou stranu poslanecké křeslo v Národním shromáždění. Mandát obhájil v parlamentních volbách v roce 1929. Byl členem Německé živnostenské strany. Ta ve volbách v roce 1925 kandidovala společně s Německým svazem zemědělců, ve volbách roku 1929 utvořila alianci s Německou křesťansko sociální stranou lidovou.\n\n"}
{"id": "733014", "url": "https://cs.wikipedia.org/wiki?curid=733014", "title": "Kingston (New York)", "text": "Kingston (New York)\n\nKingston je město v americkém státě New York v okrese Ulster County. Nachází se asi 130 km severně od města New York a asi 80 km jižně od města Albany na řece Hudson River. V roce 2000 zde žilo asi 23,5 tisíce obyvatel. Leží na východní hranici okresu a je i sídlem okresu.\n"}
{"id": "733017", "url": "https://cs.wikipedia.org/wiki?curid=733017", "title": "Theodor Eisenhamr", "text": "Theodor Eisenhamr\n\nTheodor Eisenhamr, též Teodor Eisenhamr (2. července 1884 Hřivčice – 9. listopadu 1937) byl československý politik a meziválečný poslanec Národního shromáždění za Československou národní demokracii.\n\nNa Slovensko přišel roku 1919. Stal se známou osobností politického a veřejného života v Košicích. Byl aktivní v Československé národní demokracii. Podle údajů k roku 1934 byl profesí úředníkem ředitelství Československých státních dráh v Košicích.\n\nPo parlamentních volbách v roce 1929 získal za Československou národní demokracii poslanecké křeslo v Národním shromáždění. Mandát ale nabyl až dodatečně, v roce 1934, jako náhradník poté, co rezignoval poslanec Milan Ivanka.\n\nZemřel v listopadu 1937. Pohřeb se konal 11. listopadu 1937 v Košicích.\n\n"}
{"id": "733018", "url": "https://cs.wikipedia.org/wiki?curid=733018", "title": "GOOD Music", "text": "GOOD Music\n\nGOOD Music je americká hudební nahrávací společnost a management, kterou v roce 2004 založil rapper a hudební producent Kanye West. \"GOOD\" je akronym pro \"Getting Out Our Dreams\".\n\nSpolečnost byla založena roku 2004 rapperem a hudebním producentem z Chicaga Kanye Westem pro nové talenty z oblasti amerického středozápadu. Sám Kanye West se však k labelu neupsal, jelikož má platnou smlouvu se společnostmi Roc-A-Fella / Def Jam, přesto umělcům na svém labelu vydatně vypomáhá. Distributorem pro label je Def Jam Recordings.\n\nJeště roku 2004 byli k albu upsáni zpěvák John Legend a rappeři Common a GLC. Prvním albem vydaným u labelu bylo album \"Get Lifted\" Johna Legenda. Roku 2005 do sestavy přibyli umělci Consequence a Really Doe. O rok později se přidala i zpěvačka Sa-Ra. \n\nV roce 2007 byl k labelu upsán rapper Big Sean. Následujícího roku přibyli Kid Cudi, Malik Yusef a britský zpěvák Mr Hudson.\n\nPoslední rozšiřování labelu proběhlo v letech 2010 a 2011, kdy nahrávací smlouvy získali Cyhi Da Prynce, Mos Def, Pusha T, D'banj a Teyana Taylor.\n\nRoku 2012 přiyli rapper Q-Tip a producent a zároveň i rapper Hit-Boy. Téhož roku vydali společné album s názvem \"Cruel Summer\", které debutovalo na 2. příčce US žebříčku Billboard 200.\n"}
{"id": "733026", "url": "https://cs.wikipedia.org/wiki?curid=733026", "title": "Rondal Partridge", "text": "Rondal Partridge\n\nRondal Partridge (4. září 1917 v San Franciscu - 19. června 2015 v Oaklandu) byl americký fotograf a syn fotografky Imogen Cunninghamové.\n\nByl úzce spojen s velkými fotografy Kalifornie své doby. Své matce začal pomáhat v temné komoře ve svých pěti letech. V sedmnácti se učil u Dorothey Langeové, v letech 1937 a 1938 pracoval s Anselem Adamsem v Yosemitském národním parku. Absorboval všechny možné techniky, které mu jeho učitelé mohli dát, ale stále si zachoval svůj vlastní pohled a přístup.\n\nZa téměř 70 aktivních let působil jako profesionální fotograf portrétů, životního prostředí, architektury a dokumenty zachycující historické momenty Kalifornie.\n\nŽil v Berkeley v Kalifornii.\n\nDesítky jeho snímků spadají do kategorie public domain a jsou k dispozici na úložišti obrázků Wikimedia Commons.\n\n"}
{"id": "733029", "url": "https://cs.wikipedia.org/wiki?curid=733029", "title": "Bezzákluzové dělo", "text": "Bezzákluzové dělo\n\nBezzákluzové dělo (obvykle kanón) je dělostřelecká zbraň, u níž je eliminován prudký zpětný pohyb hlavně při výstřelu (tzv. zákluz). \n\nPrincip bezzákluzového děla se hojně využíval především při konstrukci protitankových zbraní. Při konstrukci ručních protitankových zbraní se využívá dodnes. Hybnost střely vystřelené z hlavně bezzákluzového děla je plně vykompenzována pohybem (hybností) jiné hmoty opačným směrem. Existují dva základní způsoby, jak eliminovat zákluz.\n\nHistoricky starší způsob se nazývá \"Davisův kanón\". V hlavni (1), která je na obou koncích otevřená, je uprostřed umístěna výmetná prachová náplň (3), z jedné strany střela (2), z druhé strany protiváha (protizávaží) (4), které má stejnou hmotnost jako střela.\nPři výstřelu se střela i protizávaží pohybují stejně rychle a mají stejnou hybnost – hlaveň se tedy nepohybuje. Takové řešení má však velmi omezenou použitelnost, protože za zbraní vzniká velký ohrožený prostor – protizávaží může doletět do stejné vzdálenosti jako střela. Kromě toho je náboj pro Davisův kanón těžký – kromě prachové náplně obsahuje střelu a stejně těžkou protiváhu. Zdokonalení se zaměřilo na zkrácení ohroženého prostoru a snížení hmotnosti protiváhy. \n\nZkrácení ohroženého prostoru se dosáhlo tak, že protiváha je vyrobena z materiálu, který se ihned po opuštění hlavně rozpadne na drobné a lehké kousky, které mají velký aerodynamický odpor a velmi rychle ztratí rychlost. Takovým materiálem mohou být například kovové piliny v tenkém plastovém obalu nebo svazek polyethylenových pásků. Poněvadž pro vyrovnání hybnosti střely je důležitá hybnost protiváhy, snížení hmotnosti protiváhy lze dosáhnout také úměrným zvýšením rychlosti jejího pohybu v hlavni. V takovém případě musí být hlaveň na straně protiváhy delší než na straně střely a výmetná náplň potom již nebude uprostřed délky hlavně. Takové uspořádání používá mnoho starších ručních protitankových zbraní, například i známá pancéřová pěst – Panzerfaust – z období II. světové války.\n\nDalší možností je kompenzace hybnosti střely hybností a dynamickým účinkem proudu spalin vznikajících při hoření výmetné náplně. Zbraň sestává z hlavně (1), v níž je umístěna střela (2), spalovací komory (3) a závěru s tryskou (5). Výmetná náplň je umístěna v dírkované nábojnici (4). Existují dva principy konstrukce – bezzákluzová zbraň stejnotlaká (A), která má v hlavni i ve spalovací komoře stejný tlak, a bezzákluzová zbraň různotlaká (B), která má mezi hlavní a spalovací komorou přepážku s otvorem (6), a proto má v hlavni nižší tlak než ve spalovací komoře.\n\nČást plynů, vznikajících při hoření prachové náplně, působí na dno střely a urychluje ji v hlavni. Větší část plynů ale uniká ze spalovací komory směrem dozadu a expanzí v trysce je ještě více urychlena, čímž se zvyšuje reakční účinek. Rychlost a průběh hoření výmetné náplně musí být vyřešen tak, aby během celého výstřelu byla změna hybnosti hlavně zbraně nulová.\n\nKonstrukční řešení stejnotlaké bezzákluzové zbraně je jednodušší. Bylo uplatněno v konstrukci bezzákluzových protitankových kanónů různých typů.\n\nKonstrukce různotlaké bezzákluzové zbraně umožňuje výrazně snížit tlak v hlavni oproti tlaku ve spalovací komoře. Proto nemusí být hlaveň tak pevná a může být vyrobena i z lehkých nekovových materiálů. Problémem je ale provedení přepážky s malým otvorem mezi spalovací komorou a hlavní, což značně ztěžuje konstrukci vhodného náboje. Princip různotlaké bezzákluzové zbraně se však úspěšně uplatňuje při konstrukci ručních protitankových zbraní na jedno použití, které jsou plněny pouze ve výrobním závodě. Proto u nich odpadá problém s konstrukcí náboje.\n\nVšechny principy bezzákluzových děl mají oproti klasickým dělům výraznou výhodu ve velmi nízké hmotnosti – odpadá celý brzdovratný systém. Konstrukce lafety nemusí přenášet mohutné zákluzové síly, a proto může být bezzákluzové dělo mnohem lehčí. Nevýhodou je menší balistický výkon – bezzákluzové dělo má relativně nízkou počáteční rychlost střely a velmi výrazné demaskující příznaky střelby (prachový oblak).\n\nTřetím principem bezzákluzové zbraně je použití raketové střely. Do hlavně, přesněji řečeno do vodící trubky, je vložena střela s vlastním raketovým motorem. I tento princip se při konstrukci ručních protitankových zbraní používá dodnes. K nejstarším příkladům použití patří americká ruční raketová protitanková zbraň Bazooka, k novějším například americká protitanková zbraň M72 LAW, popř. ruská protitanková zbraň RPG-27.\n\n"}
{"id": "733030", "url": "https://cs.wikipedia.org/wiki?curid=733030", "title": "Klabava (hrad)", "text": "Klabava (hrad)\n\nKlabava (též \"Hrádek nad Klabavou\" nebo \"Hrádek u Ejpovic\") je zřícenina hradu, který stával nad řekou Klabavou u Ejpovic v okrese Rokycany. Nachází se na pravé straně údolí řeky Klabavy v nadmořské výšce 360 metrů.\n\nHrad vznikl před rokem 1331, kdy jej koupil plzeňský měšťan \"Konrád z Dobřan.\" Po něm jsou až v roce 1375 zmiňováni ejpovičtí vladykové Štěpán a Zifrid. O čtyři roky později hrad vlastnil \"Ctibor ze Švamberka,\" po kterém ho zdědili jeho synové, z nichž poslední Jindřich na hradě sídlil ještě v roce 1414. V průběhu 15. století se na hradě střídali potomci Bozděcha ze Šťáhlav. V roce 1537 je místo hradu zmiňován jen dvůr a později v roce 1591 je hrad označován jako zpustlý zámeček.\n\nMalý hrad stával na ostrohu nad řekou Klabavou. Jeho hlavní stavbou byla obytná věž (donjon), jejíž zdivo se částečně dochovalo. František Alexandr Heber na rytině z roku 1844 zachytil rozsáhlé zbytky zdiva s kapsami po trámech. Roku 1861 byla část hradiště zničena výstavbou železniční trati Praha–Plzeň. Svými rozměry a jednoduchostí se hrad blížil soudobým tvrzím.\n\n\n"}
{"id": "733031", "url": "https://cs.wikipedia.org/wiki?curid=733031", "title": "Dewey Bozella", "text": "Dewey Bozella\n\nDewey Bozella (* 1959) je bývalý americký boxer, který strávil 26 let ve vězení za vraždu, kterou nespáchal.\n\nKdyž mu bylo devět, jeho otec ztloukl jeho těhotnou matku natolik, že zranění podlehla. Jeho otec utekl a nikdy se nevrátil. Jeden z Deweyových bratrů byl ubodán k smrti, druhý byl zastřelen a třetí zemřel na AIDS. Ve svých dvaceti letech byl Bozella uvězněn na téměř tři roky za pokus o loupež. V roce 1977 byla ve svém bytě v Poughkeepsie (stát New York) zavražděna 92letá Emma Crapser. Z vraždy byl obviněn Bozella, který si stál za svou nevinností. Roku 1983 byl odsouzen na dvacet let ve vězení. Při novém řízení byl znovu odsouzen v roce 1990. Během svého pobytu ve Věznici Sing Sing se Bozella stal šampiónem v těžké váze ve vězeňském boxu.\n\nBozella následně, v roce 2007, kontaktoval agenturu Innocence Project, která na oběti nenašla jeho DNA. Dne 28. října 2009 byl Bozella po 26 letech z vězení propuštěn. V roce 2011 se poprvé účastnil profesionálních zápasů v boxu. Roku 2012 o něm byl natočen dokumentární film \"26 Years: The Dewey Bozella Story\". V prosinci 2016 vydal autobiografickou knihu s názvem \"\".\n"}
{"id": "733035", "url": "https://cs.wikipedia.org/wiki?curid=733035", "title": "Space Groove", "text": "Space Groove\n\nSpace Groove je studiové album britské skupiny ProjeKct Two, jednoho z vedlejších projektů skupiny King Crimson; vydáno bylo v dubnu 1998. Obsahuje dva disky, které byly nahrány během tří listopadových dnů 1997 při studiových improvizačních session. Skladby na druhém disku jsou rozčleněny do dvou částí s názvy „The Planet Zarg Quartet“ (1–7) a „Lost in Space“ (8–14).\n\n"}
{"id": "733040", "url": "https://cs.wikipedia.org/wiki?curid=733040", "title": "The Amboy Dukes", "text": "The Amboy Dukes\n\nThe Amboy Dukes byla americká rocková skupina, založená v Detroitu v roce 1964. Frontmanem skupiny byl Ted Nugent. Po rozpadu Amboy Dukes v roce 1975 zahájil Nugent svou úspěšnou sólovou kariéru eponymním albem \"Ted Nugent\".\n\n\n"}
{"id": "733043", "url": "https://cs.wikipedia.org/wiki?curid=733043", "title": "Bohumír Kobylka", "text": "Bohumír Kobylka\n\nBohumír Kobylka (23. září 1921, Česká Třebová – 15. března 1943, Mnichov) byl československý voják a příslušník výsadku Iridium.\n\nNarodil se 23. září 1921 v České Třebové. Otec Libor byl vlakvedoucí, matka Marie, za svobodna Lipoldová byla v domácnosti. Měl jednoho bratra. Obecnou školu a měšťanku absolvoval v Nových Zámcích, kam se rodina v roce 1922 přestěhovala. V Nitře zahájil studium obchodní školy. Maturitu složil na Obchodní akademii v Uherském Hradišti, kam se rodina přestěhovala, když v roce 1939 opustila Slovensko.\n\nProtektorát Čechy a Morava opustil 20. února 1940. Přes Slovensko a Maďarsko se dostal do Francie. Po zařazení k 1. pěšímu pluku se zúčastnil bojů o Francii. Po pádu Francie byl evakuován 12. července 1940 do Anglie. Zařazen byl k 1. pěšímu praporu. Od 24. června 1942 do 19. prosince 1943 absolvoval v rámci výcviku pro plnění zvláštních úkolů radiotelegrafický kurz a kurzy střelby a konspirace. Již v hodnosti svobodníka absolvoval další kurzy, mezi jinými i konspirační kurz pořádaný SIS.\n\nLetadlo s výsadkem Iridium odstartovalo 14. března 1943 spolu s letadlem přepravující výsadek Bronse. Nedaleko Mnichova bylo zasaženo německou protileteckou obranou. Kobylka následně zahynul v troskách letounu. Pohřben byl v Perlacherském lese u Mnichova.\n\nDne 1. prosince 1945 byl in memoriam povýšen na poručíka pěchoty.\n\n\n"}
{"id": "733044", "url": "https://cs.wikipedia.org/wiki?curid=733044", "title": "Farní sbor Českobratrské církve evangelické v Broumově", "text": "Farní sbor Českobratrské církve evangelické v Broumově\n\nFarní sbor Českobratrské církve evangelické v Broumově byl sborem Českobratrské církve evangelické v Broumově. Sbor spadal pod Královéhradecký seniorát. Od 1.1.2017 je kazatelskou stanici sboru v Hronově.\n\nSbor administruje f. Michal Kitta.\n\n"}
{"id": "733047", "url": "https://cs.wikipedia.org/wiki?curid=733047", "title": "Farní sbor Českobratrské církve evangelické v Hořicích v Podkrkonoší", "text": "Farní sbor Českobratrské církve evangelické v Hořicích v Podkrkonoší\n\nFarní sbor Českobratrské církve evangelické v Hořicích v Podkrkonoší je sborem Českobratrské církve evangelické v Hořicích v Podkrkonoší. Sbor spadá pod Královéhradecký seniorát.\n\nSbor administruje f. Radim Žárský.\n\n"}
{"id": "733048", "url": "https://cs.wikipedia.org/wiki?curid=733048", "title": "Farní sbor Českobratrské církve evangelické v Hronově", "text": "Farní sbor Českobratrské církve evangelické v Hronově\n\nFarní sbor Českobratrské církve evangelické v Hronově je sborem Českobratrské církve evangelické v Hronově. Sbor spadá pod Královéhradecký seniorát.\n\nFarářem sboru je Michal Kitta a kurátorem sboru je Manfred Koláčný.\n\n\n"}
{"id": "733057", "url": "https://cs.wikipedia.org/wiki?curid=733057", "title": "Farní sbor Českobratrské církve evangelické v Náchodě – Šonově", "text": "Farní sbor Českobratrské církve evangelické v Náchodě – Šonově\n\nFarní sbor Českobratrské církve evangelické v Náchodě – Šonově je sborem Českobratrské církve evangelické v Náchodě - Šonově. Sbor spadá pod Královéhradecký seniorát.\n\nFarářem sboru je Marek Bárta a kurátorem sboru je Zdeněk Ryšavý.\n\n\n"}
{"id": "733059", "url": "https://cs.wikipedia.org/wiki?curid=733059", "title": "Farní sbor Českobratrské církve evangelické v Semonicích", "text": "Farní sbor Českobratrské církve evangelické v Semonicích\n\nFarní sbor Českobratrské církve evangelické v Semonicích je sborem Českobratrské církve evangelické v Semonicích. Sbor spadá pod Královéhradecký seniorát.\n\nFarářem sboru je Radim Žárský a kurátorem sboru je Jaroslav Andrejs.\n\n\n"}
{"id": "733060", "url": "https://cs.wikipedia.org/wiki?curid=733060", "title": "Farní sbor Českobratrské církve evangelické v Trutnově", "text": "Farní sbor Českobratrské církve evangelické v Trutnově\n\nFarní sbor Českobratrské církve evangelické v Trutnově je sborem Českobratrské církve evangelické v Trutnově. Sbor spadá pod Královéhradecký seniorát.\n\nFarářem sboru je Tomáš Molnár a kurátorkou sboru je Věra Konečná.\n\n\n"}
{"id": "733061", "url": "https://cs.wikipedia.org/wiki?curid=733061", "title": "Suhl", "text": "Suhl\n\nSuhl je německé město v Durynsku na řece Lauter, žije v něm necelých čtyřicet tisíc lidí (historické maximum bylo 56 345 v roce 1988, od té doby se počet neustále snižuje v důsledku vystěhovalectví na západ). Město proslulo výrobou loveckých zbraní, proto užívá název \"Waffenstadt Suhl\" (\"Město zbraní Suhl\").\n\nPrvní písemná zmínka pochází z roku 1232. V Suhlu se nachází filharmonie, zoologická zahrada i řada památkově chráněných hrázděných domů. Je zde také velká střelnice, kde se konalo v roce 1986 mistrovství světa sportovních střelců. Sídlí zde také populární značka motocyklů Simson. Město se nachází v srdci pohoří Durynský les, takže je důležitým centrem turistiky a zimních sportů. Partnerským městem Suhlu jsou České Budějovice.\n\nSousední obce: Zella-Mehlis, Benshausen, Dillstädt, Gehlberg, Schmiedefeld am Rennsteig, St. Kilian, Schmeheim a Oberstadt\n\n\n\n"}
{"id": "733063", "url": "https://cs.wikipedia.org/wiki?curid=733063", "title": "Farní sbor Českobratrské církve evangelické ve Vrchlabí", "text": "Farní sbor Českobratrské církve evangelické ve Vrchlabí\n\nFarní sbor Českobratrské církve evangelické ve Vrchlabí spadá pod Královéhradecký seniorát ČCE.\n\nFarářem sboru je Michael Pfann a kurátorkou sboru je Eva Sedralová, místokurátorem Jakub Kašpar, který je rovněž výpomocným kazatelem sboru.\n\n\n\n"}
{"id": "733067", "url": "https://cs.wikipedia.org/wiki?curid=733067", "title": "Irving Rusinow", "text": "Irving Rusinow\n\nIrving Rusinow (1915, Detroit – 2. srpna 1990) byl americký fotograf, filmař a režisér. Natáčel filmy pro společnost Encyclopaedia Britannica Films (EBF), ve kterých se zaměřoval na vzdělávání a školství.\n\nVystudoval University of Chicago. Před tím, než pracoval pro EBF působil jako fotograf a kolega Dorothey Langeové, přičemž pořizoval dokumentární fotografie pro úřad Bureau of Agricultural Economics. Později natáčel filmy pro kancelář Office of Inter-American Affairs a byl působil jako režisér pro ministerstvo zemědělství. Svou vlastní společnost Irving Rusinow Film Productions založil v roce 1959.\n\nDokumentoval dobu Velké hospodářské krize a New Deal. Stovky jeho snímků spadají do kategorie public domain a jsou k dispozici na úložišti obrázků Wikimedia Commons.\n\n"}
{"id": "733068", "url": "https://cs.wikipedia.org/wiki?curid=733068", "title": "Rodinná záležitost", "text": "Rodinná záležitost\n\n„Rodinná záležitost“ (v originále „Family Business“; v původním českém překladu „Rodinný podnik“) je v pořadí dvacátá třetí epizoda třetí sezóny seriálu \"\".\n\nQuark se vrátí na Ferenginar, aby dohlédl na svoji matku poté, co byla obviněna Ferengijskou obchodní inspekcí, že porušila zákon o zisku.\n\nKontrolor Brunt z Ferengijské obchodní inspekce provádí v baru u Quarka kontrolu norem kvůli nesprávnému dohledu nad členem rodiny. Quarkova a Romova matka Ishka je totiž obviněna z generování zisku, což je pro ferengské ženy nelegální aktivita. Jakožto nejstarší muž v rodině je Quark za ni zodpovědný. Společně s Romem se proto vydá na svoji domovskou planetu Ferenginar, kde musí Ishku přesvědčit, aby se podle ferengských zákonů přiznala. Bratři přijedou do svého domu společně s kontrolorem Bruntem, Quark ale matku nepříliš rád znovu nevidí. Všichni jsou ale překvapeni, neboť najdou Ishku oblečenou, což je pro ferengské ženy rovněž nelegální. Brunt poví Quarkovi, že má tři dny na to, aby matka podepsala přiznání, a poté odejde. Později při večeři Ishka potvrdí, že porušila zákony investováním části svých měsíčních příjmů, které od Quarka dostávala. Vydělala však pouhé tři pruty do zlata raženého latinia. Přesto se odmítá oficiálně přiznat, čímž svého nejstaršího syna ještě více naštve.\n\nVe svém pokoji sdělí Ishka Romovi, že si nemyslí, že dělala špatné věci – je to pro ni otázka cti a důkaz, že je schopná generovat zisk stejně jako muži. Quark však zjistí, že matka je ve skutečnosti zapletená do řady obchodních transakcí pod desítkami falešných jmen, čímž vydělala mnohem víc než tři pruty latinia. Dokonce i kdyby Quark prodal všechno, co vlastní, nebyl by schopen vrátit zpátky vše, co jeho matka vydělala. Zkrátka by skončil na mizině.\n\nQuark s tímto obeznámí Ishku, která jej obviní, že žárlí na její finanční prozíravost, stejně jako jeho zemřelý otec. Po této hádce se rozhodne rozzuřený Quark předhodit matku FOI. Rom se ho pokusí zastavit, ale rozhovor přeroste ve rvačku, po které Ishka prohlásí, že pokud Quark trvá na oznámení jejích tajných transakcí, pak mu nebude stát v cestě. Ve Věži obchodu čeká Quark před Bruntovou kanceláří, když se najednou objeví Rom se zprávou, že se Ishka chce s Quarkem v zisku napůl rozdělit. Barman tak uvidí celou záležitost v jiném světle a rychle spěchá domů, aby přijal matčinu nabídku. Když však přijde za Ishkou, zjistí, že Rom oběma lhal, aby spolu vůbec začali mluvit. Po rozhovoru nakonec Ishka řekne Quarkovi, že podepíše přiznání a vrátí peníze zpět. Matka nakonec skutečně Bruntovi podepíše doznání viny a vydělanou částku vrátí a také se rozloučí s Quarkem, který míří zpět na Deep Spance Nine. Zůstane chvíli sama s Romem, kterému odhalí, že přelstila Quarka i FOI, neboť se přiznala pouze ke třetině celkového zisku.\n\nNa stanici se mezitím komandér Sisko seznamuje s Kasidy Yatesovou, kapitánem nákladní lodi, se kterou si začne brzy rozumět, mimo jiné také díky baseballu.\n\n"}
{"id": "733070", "url": "https://cs.wikipedia.org/wiki?curid=733070", "title": "Family Business", "text": "Family Business\n\nFamily Business může znamenat:\n\n\n"}
{"id": "733073", "url": "https://cs.wikipedia.org/wiki?curid=733073", "title": "Zemská křesťansko-socialistická strana", "text": "Zemská křesťansko-socialistická strana\n\nZemská křesťansko-socialistická strana (maďarsky Országos Keresztényiszocialista Párt) byla politická strana na území prvorepublikového Československa, respektive Slovenska a Podkarpatské Rusi, která reprezentovala maďarskou národnostní menšinu.\n\nŠlo o nejsilnější politickou formaci maďarské národnostní menšiny v ČSR. Navazovala na křesťanskosociální stranu, která v Uhersku působila již počátkem 20. století. Byla založena na sjezdu v Košicích 23. listopadu 1919. Prvním předsedou se stal Jenö Lelley. Do parlamentních voleb v roce 1920 šla pod jménem Maďarsko-německá křesťansko-sociální strana, přičemž uzavřela alianci s menší Zemskou stranou zemědělců a malorolníků. V letech 1925–1932 Zemské křesťansko-socialistické straně předsedal Géza Szüllő, v letech 1932–1936 pak János Esterházy. Tiskovým orgánem strany byl deník \"Népakarat\", později \"Magyar Hírlap\".\n\nStrana se definovala jako křesťanská a v opozici proti socialistickým ideologiím. Požadovala autonomii Slovenska a národnostní rovnoprávnost Maďarů. První předseda Jenö Lelley zastával smířlivější postoj k československému státu, ale následující vedení od roku 1925 již stranu orientovalo výrazněji výše kriticky k ČSR. Frakce okolo Lelleye pak založila novou stranu nazvanou Západoslovenská křesťansko-sociální strana, která ale v parlamentních volbách v roce 1925 neuspěla, zatímco volební zisk Zemské křesťansko-socialistické strany sice poklesl, ale dále si zachovala výraznou parlamentní reprezentaci. Před parlamentními volbami v roce 1929 strana vytvořila alianci s dalšími dvěma menšinovými politickými formacemi (Maďarská národní strana a Spišská německá strana). Tato koalice pak opětovně úspěšně kandidovala i v parlamentních volbách v roce 1935. Po nich docházelo k dalšímu sbližování Zemské křesťansko-socialistické strany a Maďarské národní strany, které vyústilo v červnu 1936 ve vznik Sjednocené maďarské strany.\n\nMezi jejími voliči nebyli jen etničtí Maďaři, ale i někteří etničtí Slováci naklonění uherské státní myšlence a maďarské kultuře (maďaróni). Například poslanec Ján Dobránsky projevy v parlamentu přednášel ve slovenštině. Byl ovšem stoupencem samostatného východoslovenského národa (takzvaní Slovjaci) a jako oficiální jazyk prosazoval šarišské nářečí. V komunálních volbách strana pravidelně získávala v některých obcích (Košice) vyšší podíl hlasů, než by odpovídalo národnostnímu podílu maďarského etnika.\n"}
{"id": "733075", "url": "https://cs.wikipedia.org/wiki?curid=733075", "title": "PCI DSS", "text": "PCI DSS\n\nPCI DSS (Payment Card Industry Data Security Standard) je soubor mezinárodních bezpečnostních standardů (norem), jejichž cílem je zamezit únikům citlivých dat o držitelích platebních karet. V podstatě se jedná o 12 požadavků, které jsou přenášeny na organizace, které zpracovávají, přenášejí nebo uchovávají data o držitelích platebních karet a transakcích (zejména banky, autorizační centrály, obchodníci akceptující platební karty).\n"}
{"id": "733079", "url": "https://cs.wikipedia.org/wiki?curid=733079", "title": "Kabir Bedi", "text": "Kabir Bedi\n\nKabir Bedi, , (narozen 16. ledna 1946 v Lahore, Britská Indie) je indický televizní a filmový herec. Působil v Indii, Spojených státech i mnoha evropských zemích, a to ve filmu, v seriálech i v divadle. Je známý svou rolí císaře Šáhdžahána ve filmu \"\". V Evropě je nejznámější jako pirát \"Sandokan\" ze stejnojmenných televizních minisérií a pro svou roli podlého Gobindy v bondovce \"Chobotnička\" z roku 1983.\n\nHovoří plynule italsky, hindsky a anglicky. Žije v Bombaji, Londýně a Římě.\n\n"}
{"id": "733082", "url": "https://cs.wikipedia.org/wiki?curid=733082", "title": "Tis u Pasečanů", "text": "Tis u Pasečanů\n\nTis u Pasečanů, také známý jako Tis v Podťatém, je památný strom, nejmohutnější tis na Karlovsku, ke kterému se váže několik místních pověstí.\n\nStrom stojí v lesním porostu několik set metrů od Podťatého potoku.\n\nTis byl odborně popsán přírodopiscem Adolfem Gustavem Říčanem roku 1931. Říčan již tehdy doporučil (i pro další staré tisy v okolí) nějakým způsobem zajistit jejich \"veřejnou ochranu\". Jako památný byl tis (i okolní) vyhlášený roku 2003, v databázi památných stromů AOPK ČR však dosud tyto tisy uvedeny nejsou.\n\nPodle pověsti, kterou zachytila Helena Mičkalová, zakopal hospodář z blízkého gruntu u tisu hrnec s penězi. Se svojí ženou vychovávali nevlastního syna, který je ale nakonec vyhnal ze statku. Když se totiž hospodářově manželce narodilo vlastní dítě, obával se, že by se s ním musel dělit o majetek. Majetek, který získal, zakopal z druhé strany tisu, ale po letech ho stihl stejný osud, který připravil nevlastním rodičům, vyhnal ho jeho vlastní syn. Nakonec odešel k tisu, kde vypustil duši. Od té doby se o půlnoci v okolí tisu a gruntu zjevovala ohnivá koule.\n\nStromu měl být věnován prostor v pořadu České televize Paměť stromů (díl číslo 13, Nejen duby, buky a lípy), ale z důvodu omezené stopáže musel být vynechán a dostal se pouze do stejnojmenné knihy.\n\n\n\n"}
{"id": "733084", "url": "https://cs.wikipedia.org/wiki?curid=733084", "title": "Salome (Tizian)", "text": "Salome (Tizian)\n\nSalome () je obraz, přisuzovaný Tizianovi, datovaný do roku 1516.\n\nDříve byli za jeho autory považováni Giorgione, Pordenone a Lotto. Existuje v několika kopiích, tato je považována za nejlepší. Zobrazuje Salome nesoucí hlavu Jana Křtitele na míse. Doprovází ji služka. Dle některých malířových současníků je hlava Jana Tizianovým autoportrétem. Obraz měl několik majitelů a od roku 1794 patří do sbírek Galleria Doria Pamphilj.\n\n"}
{"id": "733085", "url": "https://cs.wikipedia.org/wiki?curid=733085", "title": "Maďarská národní strana", "text": "Maďarská národní strana\n\nMaďarská národní strana (maďarsky Magyar Nemzeti Párt) byla politická strana na území prvorepublikového Československa, respektive Slovenska a Podkarpatské Rusi, která reprezentovala maďarskou národnostní menšinu.\n\nŠlo o jednu z nejsilnějších politických formací maďarské národnostní menšiny v ČSR. Pod pozdějším názvem vznikla formálně až v roce 1925, ale již počátkem 20. let jí předcházely podobné a provázané politické formace, konkrétně Zemská osmačtyřicátnická nezávislá rolnická strana, roku 1920 ustavená pod jménem Zemská strana zemědělců a malorolníků. Ta šla do parlamentních voleb v roce 1920 v alianci se Zemskou křesťansko-socialistickou stranou pod názvem Maďarsko-německá křesťansko-sociální strana. V roce 1922 získala název Maďarská zemská strana zemědělců, malorolníků a živnostníků. Roku 1925 se ustálil název Maďarská národní strana. Strana se vymezovala proti socialistickým ideologiím. Požadovala autonomii Slovenska a národnostní rovnoprávnost Maďarů. Kritizovala průběh pozemkové reformy. Předsedou strany byl od roku 1920 József Törköly. \n\nParlamentních voleb v roce 1925 se zúčastnila v koalici s dalšími menšinovými politickými stranami: Spišská německá strana, Německý svaz zemědělců a Německá živnostenská strana. V parlamentních volbách v roce 1929 uzavřela koalici s Zemskou křesťansko-socialistickou stranou. Józsefa Törkölyho v čele strany roku 1933 vystřídal Andor Jaross. Faktickým vůdcem strany byl ovšem József Szentiványi. Strana se během 30. let 20. století dále odkláněla od spolupráce s ČSR. V parlamentních volbách v roce 1935 uzavřela koalici s Zemskou křesťansko-socialistickou stranou a pak se obě strany sloučily, čímž roku 1936 vznikla Sjednocená maďarská strana.\n"}
{"id": "733086", "url": "https://cs.wikipedia.org/wiki?curid=733086", "title": "Žluťucha smrdutá", "text": "Žluťucha smrdutá\n\nŽluťucha smrdutá (\"Thalictrum foetidum\") je středně vysoká luční bylina ze širokého rodu žluťucha, jejíž listy po rozemnutí nepříjemně páchnou.\n\nRostlina poměrně teplomilná, vyskytuje se v teplejších oblastech Evropy od Francie a Španělska až po Balkánský poloostrov a Turecko, Českou republikou prochází severní hranice evropského rozšíření. Roste dále na Kavkaze, v Malé Asii a na jižní hranici mírného pásma přes Čínu, Mongolsko až po východní Sibiř a Japonsko. Vyskytuje se také v mírném pásu pod Himálajem na severu indického subkontinentu.\n\nV České republice se vyskytuje ve větším počtu jen v Českém krasu a roztroušeně v oblasti Středních Čech. Dále, jen poměrně zřídka, roste okolo Mostu a na Moravě poblíž Znojma a na Pavlovských vrších. Roste na výslunných loukách a křovinatých stráních v kamenitých půdách s vápencovitým nebo čedičovitým podložím. Rostlinám nevadí mírný stín, nesnášejí však dlouhodobé vlhko.\n\nJe to rostlina vytrvalá, vyrůstající do výšky 20 až 50 cm, na lodyze i listech je žláznatě chlupatá. Přímá lodyha vyrůstající z oddenku s nitkovými kořeny je převážně nerozvětvená, podélně mělce rýhovaná, její spodní část bývá narůžovělá. Dolní listy, usychající v době kvetení, mají řapíky s pochvou objímající lodyhu, horní jsou přisedlé. Bývají 3krát až 4krát zpeřené, jejich lístečky na rubu olověně šedé jsou dlouhé 3 až 10 mm, kosočtverečné, okrouhlé nebo vejčité, mají laločné okraje a plastický žilkový povrch.\n\nČetné oboupohlavné drobné převislé květy na stopkách dlouhých 5 až 15 mm vytvářejí chocholičnatě latnatá květenství dlouhá 5 až 10 cm mající u báze listeny. Okvětí je utvořeno ze 4 až 5 vejčitých, žlutých až nazelenalých, brzy opadávajících kališních lístků 4 mm dlouhých. Četné tyčinky jsou delší než okvětí, mají dlouhé visící nitky s podélnými, úzkými, na konci hrotitými žlutými prašníky. Volných pestíků s přisedlým jednodílným semeníkem s jedním vajíčkem je v květu od 4 do 8, jsou zakončeny přisedlou zubatou bliznou. Chromozómové číslo: 2n = 14.\n\nKvěty nevytvářejí nektar, jsou opylovány hmyzem sbírající pyl nebo větrem, u některých dochází i k samoopylení. Kvete od června do srpna. Plodem je podélně stlačená jednosemenná nažka o délce okolo 3,5 mm.\n\nŽluťucha smrdutá v České republice roste jen na několika málo lokalitách a její počty se nezvyšují, spíše naopak. Je proto v \"Černém a červeném seznamu cévnatých rostlin České republiky\" vyhlášena za silně ohrožený druh (EN).\n\n\n \n"}
{"id": "733093", "url": "https://cs.wikipedia.org/wiki?curid=733093", "title": "Lev z Comarre", "text": "Lev z Comarre\n\nLev z Comarre nebo též Omamný květ z Comarre (anglicky „The Lion of Comarre“) je sci-fi novela britského spisovatele Arthura C. Clarka vydaná v roce 1949.\n\nV angličtině vyšla mj. ve sbírce \"Tales from Planet Earth\".\n\nKrátké dílo klade otázku, zda může být dokonalá iluze generovaná dle nejtajnějších představ lidského mozku (telepaticky získaných) přijatelnější než skutečnost. Mimoto předkládá spekulaci o budoucnosti, kde roboti dosáhnou samostatného vědomí a inteligencí překonají člověka.\n\nArthur C. Clarke v novele předpojal dnešní mobilní telefony vybavené hudebním přehrávačem, hlavní postava příběhu Richard Peyton III. přehrávač využije během pochodu do Comarre, kde jej poté na dálku kontaktuje přítel Alan Henson II.\n\nTuto novelu napsal A. C. Clarke v červnu 1945 a jeho první britský redaktor Walter Gillings ji hned přijal a zaplatil za ni. Neměl možnost ji použít a tak novela vyšla až v srpnu 1949 v \"Thrilling Wonder Stories\".\n\nPoté se objevila až v roce 1968 ve společném vydání s novelou / románem \"Proti pádu noci\". Obě díla mají mnoho společného - v obou případech je protagonistou nespokojený mladý muž, jenž se cítí svazován ve svém okolí a vydává se na dobrodružnou cestu za odhalením vyšších met.\n\nNovela byla napsána před rozbřeskem počítačového věku, autor umístil první myslící stroje do dvacátého pátého století.\n\nPovídka je rozčleněna do 7 kapitol:\n\n\n1. Vzpoura\n\nVe dvacátém šestém století věda stagnuje. Mnoho věcí a technologií bylo objeveno a převažuje pocit, že vše podstatné již slouží stabilizované společnosti. Tento názor podporuje zejména Světová rada, která dohlíží nad politickým děním světa a zajišťuje mír. Po vědcích a inženýrech přebírají žezlo umělci, filozofové a zákonodárci.\n\nTento názor však rozhodně nesdílí Richard Peyton III. („Dick“), jemuž jeho otec architekt vyčítá zájem o techniku. Snaží se jej přimět ke změně oboru, ale syn tvrdohlavě trvá na svém. Otec si pozval spojence - Richarda Peytona, prvního toho jména a významného člena Světové rady, aby synovi domluvil. Jakmile se to mladý Dick dozví, rozhodne se k útěku.\n\n2. Legenda o Comarre\n\nV pořadí třetí nositel jména Peyton cestuje do města Scientia, kde se schází se svým přítelem Alanem Hensonem II. Ten mu ukáže plastovou kartu s charakterovou analýzou Richardovy osobnosti. Je nápadně podobná geniálnímu vědci a přímému předkovi Peytonů - Rolfu Thordarsenovi, zakladateli robotického inženýrství a tajemného města Comarre.\nHenson vypráví mladému Dickovi historii, kterou zná jen Světová rada a lidé ze Scientie.\n\nThordarsen věřil, že roboti jsou jen začátkem lepší civilizace. Domníval se, že se lidstvo dostane do slepé uličky. Přednesl Radě řadu návrhů, ale byl odmítnut. Thordarsen dokázal vidět dále do budoucna, zatímco Světová rada pod vlivem zajištění stability a míru lpí na statutu quo. Uchýlil se k Dekadentům a založil město Comarre. Jeho poloha je známa jen nemnoha lidem. Henson žádá Richarda, aby se vydal do Comarre a pokusil se o něm něco zjistit. Je to jedna z mála nadějí pro vytrhnutí civilizace z letargie.\n\nMezitím státník Richard Peyton sepisuje pro Světovou radu prohlášení o situaci ohledně svého vnuka. Je informován o jeho cílech a nabádá k opatrnosti. Ví, že Dick má hodně společného se svým slavným předkem Rolfem Thordarsenem a je schopen pokračovat v jeho díle.\n\n3. Divoký lev\n\nComarre se nachází ve velké rezervaci v Africe. Dick přistane 30 km od sídla a zbývající cestu musí urazit pěšky. Je v dobré kondici a túra mu nečiní problémy, navíc je vybaven přenosným přehrávačem hudby, který mu chůzi zpříjemňuje. Během pochodu se k němu připojí přátelský inteligentně vypadající lev. Dick si jej pojmenuje Leo. Leo jej doprovází do chvíle, kdy se na obzoru něco zablýskne, v ten moment se lekne a uteče.\nZáblesk způsobil projektor, jenž promítá do vzduchu velká ohnivá písmena:\n\nDick na chvíli vyřadí projektor z provozu, aby jej lev znovu neaktivoval, když půjde kolem. Pískne na něj a pokračují společně v cestě, během níž spustí ještě dvě elektronická varování. Poslední je velmi strohé:\n\nZáhadné město leží před nesourodou dvojicí. Na velké mýtině se rozkládá černá kovová stavba. Dick otevře lvu konzervu a sám se vydá dovnitř. Teleport jej přenese do velké kruhové místnosti. Tento zážitek nebyl pro mladého muže nejpříjemnější.\n\n4. Znamení máku\n\nMísto v něm nevzbuzuje velkou důvěru, mezi ním a staviteli města leží 5 století výzkumu. Je si však vědom svých schopností a myslí si, že se nesetká s ničím, co by nedokázal pochopit. Rozhodne se pro průzkum. Záhy jej dostihne jednoduchý robot, který má na starost uvítání nových návštěvníků. Peyton mu přikáže, aby jej doprovodil do obytné části. Chodby a haly jsou přepychově zařízeny. Dekadenti mistrně využili umění k psychologické impresi. Jejich díla Dicka fascinují, ale zároveň zneklidňují. Hlavními charakteristikami jsou únava a deziluze.\n\nDobrodruh se najednou cítí unaveně, přemáhá jej spánek. Podlehne a na jedné z čalouněných pohovek usíná. Zdá se mu živoucí sen, kdy si připadá jako v ráji.\nJeho přítel Henson čeká ve Scientii na vzkaz, který má zpoždění. Pojme podezření a rozhodne se Dickovi zavolat, i když jej od tohoto záměru odrazují jeho vědečtí kolegové, obávají se prozrazení hovoru. Akce má úspěch, mladý Peyton III. se probere a uvědomí si, že na tomto místě již nikdy nesmí usnout - příště by se nemusel probudit.\nStroje tohoto města dokáží pracovat s lidskými vzpomínkami a touhami, aby člověku vytvořili dokonalý snový svět, z něhož není úniku.\n\n5. Inženýr\n\nDick nyní přikáže robotovi, aby jej odvedl k myšlenkovým projektorům, čemuž robot nerozumí. Peyton III. tedy využije své technické znalosti a robota paralyzuje. Očekává, že se dostaví robot údržbář a nemýlí se. Zavěsí se na něj a dostane se tak do místnosti s myšlenkovými analyzátory. Vyzkouší na sobě experiment s aplikací cizích představ a okamžitě získá dojem, že se dívá do jiného světa oknem mimozemšťana. Nyní už ví, proč se z Comarre nikdo nikdy nevrátil. Lidé zde leží pod myšlenkovými projektory s otupělými smysly a přijímají nekonečný tok zážitků a vjemů.\n\nRozhodne se vyřadit přístroje z provozu, aby mohl probudit spáče. Pomocí robota se mu podaří přilákat svého věrného společníka Lea dovnitř města. Když se natahuje po centrálním panelu, uchopí jej znenadání čtyři kovová ramena a znemožní mu dokončit pohyb. Ramena patří Inženýrovi - robotovi s vlastním vědomím a vůlí.\n\n6. Noční můra\n\nInženýr dokáže číst myšlenky a má za úkol chránit město. Mladý Peyton III. představuje hrozbu pro Comarre. Nehodlá jej zabít, chce jej pouze donutit k odchodu, případně i použitím síly. Nic mu nebrání, aby sdělil Dickovi některé informace o historii Comarre, pro které si Peyton přišel. Dick si uvědomí, jak mimořádně vyspělou bytost má před sebou a co by znamenala asimilace jí podobných do lidské civilizace. Chce se dozvědět více o konstrukci robota, ale ten jej drží v šachu.\n\nZ patové situace jej zachrání lev, když skočí na Inženýra a převrhne jej. Dick využije momentu a vyřadí z provozu robotovy lokomoční schopnosti. Ví, že zanedlouho se objeví na scéně druhý Inženýr (systém je pojištěn) a domluví s ochromeným robotem dohodu. Bude moci vzbudit spící lidi a potom odejde, aniž by způsobil další škody. Inženýr souhlasí a když se objeví jeho dvojče Inženýr II., odvede Peytona III. do chodby se stovkami dveří označených mákem. Peyton III. zažije trpké zklamání, poté co nechá probudit jednoho dlouho snícího muže, ten se brání a chce se vrátit zpět.\n\n7. Třetí renesance\n\nStejně dopadne i pokus o aktivizaci muže, jenž je v umělém spánku pouze několik týdnů. Nemá zájem se vrátit do reality. Richard Peyton III. pochopí, že i v sebelepším světě se najdou lidé, kterým nebude takové prostředí vyhovovat a budou pociťovat deziluzi a smutek. Comarre těmto lidem poskytuje únik.\n\nZanechá tedy svých pokusů a Inženýr jej doprovodí do pracovny Rolfa Thordarsena, jenž usilovně pracoval až do své smrti. Potomek si nyní přišel pro plody výzkumu svého předka, aby dokončil jeho dílo. Robot otevře jednu ze zásuvek a vytáhne knihu, na níž stojí napsáno:\n\nThordarsen v knize apeluje na čtenáře, aby obsažené znalosti předal vědcům, kteří je rozumně využijí. Pro nadaného muže, jenž se ve své době nesetkal s pochopením, byla toto jediná možnost, jak předat vzkaz do budoucnosti, aby nezemřela naděje k dalšímu rozvoji.\n\nRichard Peyton III. odchází v doprovodu Lea s pocitem uspokojení a prozpěvuje si starou písničku. Zanedlouho se svět změní, když jej zasáhne Třetí renesance.\n\nČesky vyšla novela v následujících časopisech, sbírkách nebo antologiích:\n\nPod názvem Lev z Comarre:\n\nPod názvem Omamný květ z Comarre:\n\n\n\n"}
{"id": "733096", "url": "https://cs.wikipedia.org/wiki?curid=733096", "title": "Tea cup ballet", "text": "Tea cup ballet\n\nTea cup ballet (Balet čajových šálků) je fotografie, kterou pořídila v roce 1935 australská secesní fotografka Olive Cotton. Snímek je považován za její nejzdařilejší dílo a zobrazuje šest čajových šálků s podšálky vrhající stíny v protisvětle, které představují baletní tanec.\n\nFotografie byla v roce 1935 vystavena na londýnském fotografickém salónu London Salon of Photography, což bylo poprvé, kdy se práce autorky poprvé představila mimo Austrálii.\n\nAutorka při snímání ve studiu využila protisvětlo, aby hluboké stíny směrem k divákovi lépe vyjádřily „tanec“ mezi tvary čajových šálků, podšálků a jejich stíny. Snímek se zúčastnil několika výstav, ale hlavně byl vystaven na Londýnském fotografickém salonu v roce 1935. Snímek byl přetištěn na poštovní známce v roce 1991 připomínající 150 let fotografie v Austrálii. Stejná fotografie zdobí titulní stranu knihy \"Olive Cotton: Photographer\", kterou vydala Národní knihovna Austrálie v roce 1995.\n\nFotografie je klasická černobílá na bromostříbrném papíru o velikosti 38,0 × 30,2 cm. Umístěna je ve sbírce muzea Art Gallery of New South Wales v Sydney.\n\n"}
{"id": "733098", "url": "https://cs.wikipedia.org/wiki?curid=733098", "title": "Radomír Kolář", "text": "Radomír Kolář\n\nRadomír Kolář (19. srpna 1924 Rakovník – 5. října 1993 Praha) byl český malíř, ilustrátor a výtvarný pedagog.\n\nNejprve začal malovat jako malířský autodidakt se základy kreslení od Rudolfa Pucholda na rakovnické reálce, po válce do roku 1950 studoval na AVU v Praze, nejprve u Vratislava Nechleby, ale záhy přešel k Miloslavu Holému. Poté na akademii zůstal až do roku 1964, kdy odešel do Armádního výtvarného studia. Mezitím také pracoval na ilustracích pro Mladou frontu. Později se pro období 1983–1989 vrátil na akademii (od roku 1985 učil jako profesor). Tvořil zejména obrazy koní a jiných zvířat, významnou roli také tvořila monumentální tvorba s tematikou bojů československé armády, husitství apod., mezi velké projekty patřil zejména gobelín pro Federální shromáždění, případně mozaika pro Národní památník na Vítkově.\n\nV roce 1978 se stal zasloužilým a v roce 1985 národním umělcem.\n\n\n"}
{"id": "733100", "url": "https://cs.wikipedia.org/wiki?curid=733100", "title": "DWT (jednotka)", "text": "DWT (jednotka)\n\nDWT, D.W.T., d.w.t. nebo dwt je zkratka veličiny (z anglického deadweight tonnage resp. deadweight), která vyjadřuje celkovou nosnost lodi v tunách. Celková nosnost lodi je taková nosnost, kterou je možné dosáhnout nákladem při ještě bezpečné plavbě. Hodnota DWT je stanovena součtem váhy nákladu, paliva, pitné vody, balastu, zásob, cestujících a posádky. Často se termín používá pro určení maximálně dovolené celkové nosnosti lodi, která je definována jako naložení lodě v okamžiku, kdy je čára ponoru právě dosažena. To ale nemusí znamenat že je dosažena i celková kapacita lodi.\n\nDWT se historicky uváděla v imperiálních tunách, ale nyní je obyčejně udávána v metrických tunách.\nDWT není měřítkem lodního výtlaku a neměla by být zaměňována s tonáží nebo s historickou brutto registrovanou tunou.\n\n"}
{"id": "733105", "url": "https://cs.wikipedia.org/wiki?curid=733105", "title": "Ču-ma-tien", "text": "Ču-ma-tien\n\nČu-ma-tien ( , pchin-jinem \"Zhùmǎdiàn\") je městská prefektura v Čínské lidové republice. Patří k provincii Che-nan, má celkovou rozlohu 14 974 km² a v roce 2010 v ní žilo přes sedm milionů obyvatel.\n\nNa území prefekturu je celkem 62 přehrad, mimo jiné Pan-čchiao. V rámci zemědělství se pěstuje zejména pšenice, kukuřice, podzemnice olejná a sezam.\n\nČu-ma-tien hraničí na jihu se Sin-jangem, na západě s Nan-jangem, na severozápadě s Pching-ting-šanem, na severu s Luo-che, na severovýchodě s Čou-kchou a na východě s Fu-jangem v provincii An-chuej.\n"}
{"id": "733108", "url": "https://cs.wikipedia.org/wiki?curid=733108", "title": "If Stockholm Open 2011", "text": "If Stockholm Open 2011\n\nTenisový turnaj ATP If Stockholm Open 2011 se konal ve dnech 17. – 23. října ve Stockholmu, v hlavním městě Švédska v hale na kurtech s tvrdým povrchem jako součást kategorie ATP World Tour 250 series. Odměny činily 600 000 EUR.\n\n\nHráči, kteří do hlavní soutěže obdrželi divokou kartu:\n\nHráči, kteří postoupili z kvalifikace:\n\n\n"}
{"id": "733109", "url": "https://cs.wikipedia.org/wiki?curid=733109", "title": "Bánovce nad Ondavou", "text": "Bánovce nad Ondavou\n\nBánovce nad Ondavou jsou obec na východním Slovensku v okrese Michalovce, v Košickém kraji. První písemná zmínka o obci pochází z roku 1326.\n\nBánovce jsou rodištěm superintendenta Františka Kováče.\n\nObec leží uprostřed Východoslovenské nížiny, u soutoku Toply a Ondavy, v jihozápadní části Pozdišovskej pahorkatiny mezi městy Trebišov a Michalovce. Bánovce nad Ondavou jsou na vyvýšenině, nížinná část je pokryta sprašovými uloženiny, na pahorkatině má černozemní, místy slané půdy.\n\nV katastrálním území se nachází v nižších vrstvách zemní plyn a od 20 do 100 m n. m. se nacházejí zvodnělé horizonty artéské vody výborné kvality.\n"}
{"id": "733120", "url": "https://cs.wikipedia.org/wiki?curid=733120", "title": "Jill Greenberg", "text": "Jill Greenberg\n\nJill Greenberg (* červenec 1967 Montreal, Québec, Kanada) je americká fotografka a umělkyně. Je známá svými portréty a výtvarnými díly.\n\nNarodila se v Montrealu, Québec, a vyrostla na předměstí Detroitu. Absolvovala s vyznamenáním v roce 1989 školu designu v Rhode Island, fotografii na vysoké škole a přestěhovala se do New York City, aby se mohla věnovat kariéře fotografky. V roce 2000 se odstěhovala do Los Angeles, kde se seznámila se svým manželem Robertem.\n\nV roce 2007 byla vybrána francouzským magazínem French Photo Magazine u příležitosti jeho 40. výročí, který ji představil jako jednu ze 40 nejvýznamnějších fotografů. Dělala komerční práce pro společnosti, jako je Philip Morris, Microsoft, Polaroid, Dreamworks, Sony Pictures, Paramount Pictures, MGM, Disney, Fox, Coca Cola, Pepsi, Smirnoff, MTV, Warner Bros., Sony Music a Atlantic Records. Její snímky se objevily na obálkách magazínů jako jsou \"Time\", \"Newsweek\", \"Wired\", \"Fast Company\", \"Entertainment Weekly\" a v řadě dalších publikací. Mezi významnými osobnostmi, které portrétovala nechyběli například Clint Eastwood, Glenn Close, Steven Spielberg, James Cameron, Jeff Bezos nebo Richard Jenkins.\n\nJejí díla byla otištěna v časopisech \"Harper's\", \"The New Yorker\", \"The New Republic\" a v několika dalších publikacích. Její portréty opic koupili sběratelé na celém světě. Vystavovala na CLAMPART v New Yorku a Fahey/Klein v Los Angeles. Dále vystavovala v takových městech jako například Amsterdam, Holandsko; Paříž, Francie; Adelaide, Austrálie; San Francisco; Chicago; a v řadě dalších měst.\n\nAutorka má svůj vlastní styl, ale inspirovala se takovými fotografy jako LaChapelle nebo Richard Avedon.\n\nAutorka sama uznala, že se jí zejména díky využití digitální postprodukce přezdívá \"manipulátor\". Ve své kariéře brzy přijala grafický editor Photoshop, který používá od jeho vydání v roce 1990. Nicméně, řekla v rozhovoru v roce 2011, že některé efekty, o kterých si její fanoušci myslí, že je postprodukce, jsou výsledkem osvětlení. Na svícení klade velký důraz a později v editoru provádí pouze menší úpravy.\n\nCyklus \"End Times\" představuje sérii hyperrealistických portrétních fotografií batolat, které měly tváře pokřivené různou emocionální úzkostí. Snímky odrážely frustraci autorky s vládou George W. Bushe a křesťanským fundamentalismem ve Spojených státech. Děti rozplakala v některých případech tak, že jim nabízela sladkosti, které jim pak zase brala. Toto kontroverzní jednání bylo předmětem diskuse v roce 2006, byla obviněna z neetického jednání a vyvolala předložení velkého počtu stížností na uměleckou galerii, která veřejnou výstavu jejích prací hostila.\n\n\n\n"}
{"id": "733121", "url": "https://cs.wikipedia.org/wiki?curid=733121", "title": "V jiném stavu", "text": "V jiném stavu\n\nV jiném stavu (v anglickém originále Preggers) je čtvrtá epizoda amerického seriálu \"Glee\". Epizoda se poprvé vysílala na americkém televizním kanálu \"Fox\" 23. září 2009. Epizodu napsal a režíroval Brad Falchuk. V této epizodě se člen sboru, Kurt (Chris Colfer) přidává do fotbalového družstva a přiznává svou homosexualitu svému otci Burtovi (Mike O'Malley). Roztleskávačka Quinn Fabray (Dianna Agron) zjišťuje, že je těhotná a sděluje svému příteli Finnovi (Cory Monteith), že je dítě jeho, i když ve skutečnosti je otcem jeho nejlepší kamarád Puck (Mark Salling). Učitelé ve škole Sue Sylvester (Jane Lynch) a Sandy Ryerson (Stephen Tobolowsky) spolupracují ve snaze zničit sbor a lákají zpět rozčarovanou Rachel (Lea Michele), která ze sboru odchází, jakmile ji vedoucí sboru, Will (Matthew Morrison) odmítne zpívat sólové písně.\n\nV epizodě zazní dvě cover verze písní a několik tanečních výstupů na písničku od Beyoncé Knowles s názvem „Single Ladies (Put a Ring on It)“. Studiová nahrávka coveru od Michele „Taking Chances“ byla vydána jako singl, je dostupná ke stažení a objevila se na albu \"Glee: The Music, Volume 1\". Scéna, ve které se Kurt přiznává otci je založena na osobní zkušenosti tvůrce seriálu, Ryana Murphyho. Záměr Murphyho byl, aby na rozdíl od jeho předchozích seriálu, kdy homosexuální postavy neměly šťastné konce, byl Kurt úspěšný a přijat společností.\n\nEpizodu sledovalo 6,624 milionů amerických diváků a získala smíšené recenze od kritiků. Shawna Malcom z \"Los Angeles Times\" vyzvihla rychlé tempo seriálu, ale redaktor Mike Hale z New York Times cítil, že postavám nebyl na obrazovce dán dostatečný čas. Scény, kdy fotbalisté tancují na „Single Ladies“ a Kurt se přiznává otci jsou velmi dobře hodnocené, ale Rachelino chování sbíralo jen málo sympatií a v některých recenzích bylo negativně hodnoceno těhotenství Quinn a Eric Goldman z IGN poznamenal, že v této epizodě byla „zápletka telenovely“.\n\nKurt Hummel je vlastním otcem chycen, když tančí na písničku od Beyoncé Knowles „Single Ladies“ a lže mu o tom, že je to fotbalové cvičení a že se přidal do školního fotbalového družstva. Jeho kolega ze sboru a fotbalový quaterback Finn Hudson pomůže Kurtovi s přípravou na to, aby se mohl stát skutečným hráčem. Finn přesvědčí trenéra Kena Tanaku (Patrick Gallagher), aby dovolil Kurtovi zkusit být součástí týmu. Ken je nadšen, že získali nového člena do fotbalového klubu a bere Kurta jako hráče. Když Finnovi jeho přítelkyně Quinn sdělí, že je těhotná, tak se Finn začne bát, že jeho veškerá budoucnost se zničí otcovstvím. Požádá vedoucího sboru, Willa Schuestera, aby naučil fotbalové družstvo tančit, protože věří, že jim to pomůže ke zlepšení a že to zvýší jeho šance k získání stipendia na fotbalovou školu. Finn se o Quinnině těhotenství svěří svému nejlepšímu příteli, Puckovi, který později konfrontuje Quinn a prohlašuje se za otce jejího dítěte, protože mu řekla, že je panna, když spolu měli pohlavní styk. Quinn Pucka odmítá a nazve ho „Lima loserem“, který by ji a její dítě nemohl nikdy podpořit jako Finn. Willova manželka Terri (Jessalyn Gilsig) svěří své sestře Kendře (Jennifer Aspen), že prožívá pouze hysterické těhotenství a že ve skutečnosti Willovo dítě nenosí. Kendra naznačuje, že musí sehnat dítě, a když se Terri dozví od Willa o Quinnině těhotenství, snaží se jí přesvědčit, aby ji po narození její dítě dala. Trenérka roztleskávaček Sue Sylvester zavolá bývalého vedoucího sboru, Sandyho Ryersona a přidává ho do svého plánu, jak zničit sbor. Vydírá ředitele Figginse (Iqbal Theba), aby zvolil Sandyho jako nového školního vedoucího umění a společně vymyslí konkurz na školní produkci muzikálu \"Kabaret\" a doufají, že se jim podaří odlákat hlavní zpěvačku sboru, Rachel Berry. Rachel se cítí podvedená, když Will svěří Tině (Jenna Ushkowitz) sólovou píseň, tak se na konkurz přihlásí a získá hlavní roli. Když ji Will odmítne přiřadit sólovou píseň, tak Rachel opouští sbor.\nFotbalový tým během hry tancuje na písničku „Single Ladies“, tím zmate a rozruší soupeře a s pomocí Kurta se jim podaří vyhrát zápas. Povzbuzen svým úspěchem se Kurt nakonec otci přizná, že je homosexuál a otec mu odpoví, že to věděl stejně celou dobu a že ho i přesto miluje stále stejně.\n\nEpizodu napsal a režíroval spoluautor \"Glee\" a výkonný producent, Brad Falchuk. V této epizodě hostuje herec Kurt Fuller jako pan McClung, majitel místních televizních zpráv. V epizodě zazní covery písní „Taking Chances“ od Céline Dion a „Tonight“ z muzikálu West Side Story. Na několik tanečních vystoupení rovněž zazní píseň od Beyoncé Knowles s názvem „Single Ladies (Put a Ring on It)“. Doprovodnými tanečnicemi Kurta pro tuto skladbu jsou Tina (Jenna Ushkowitz) a Brittany (Heather Morris). Tanečnice Morris byla ve skutečnosti jednou z doprovodných tanečnic Beyoncé a objevila se s ní v několika televizních pořadech. Studiová nahrávka písně „Taking Chances\" byla vydána jako singl, je dostupná ke stažení a objevila se na albu \"Glee: The Music, Volume 1\". Tato píseň se v Austrálii umístila v hitparádách na 79. místě, na 73. místě v Kanadě a na 71. místě ve Spojených státech.\n\nScéna, když se Kurt přiznává svému otci, byla převzata z osobních zkušeností Ryana Murphyho (autora Glee). Murphy cítil, že tato scéna byla „dobrá věc, která se dát do televize“, protože zatímco diváci často vidí homosexuální postavy napadané a izolované od ostatních, zřídkakdy je vidí nakonec vyhrát. Poznamenal, že „tento seriál vám má dát to, abyste se na konci dobře cítili. Je to o šťastných koncích, optimismu, o síle vaši osobní cesty a to vám umožní cítit, že to divné na mě, je to vlastně výborná věc na mě. Dělal jsem další pořady, kde se objevovaly homosexuální postavy, a můžu říct, že v hodně případech postavy neměly šťastný konec. A co jsem si pomyslel? Dost.“ Chris Colfer, představitel Kurta, poznamenal, že jeho největší výzvou bylo, aby se ve vypjaté scéně cítil upřímně a ne komicky nebo „používán jako pointa“. Vysvětlil: „myslím si, že je to poprvé, co byla sexualita postavy respektována a téměř důstojným způsobem. Myslím si, že je to velmi důležité a mělo by toho být více v televizi.“\n"}
{"id": "733122", "url": "https://cs.wikipedia.org/wiki?curid=733122", "title": "Sjednocená maďarská strana", "text": "Sjednocená maďarská strana\n\nSjednocená maďarská strana (maďarsky Egyesült Magyar Párt, plným názvem Sjednocená zemská křesťansko-socialistická a maďarská národní strana, Egyesült Országos Keresztényiszocialista és Magyar Nemzeti Párt) byla politická strana na území prvorepublikového Československa, respektive Slovenska a Podkarpatské Rusi, která reprezentovala maďarskou národnostní menšinu.\n\nVznikla 6. června 1936 na sjezdu v Nových Zámcích. Její vznik byl výsledkem sloučení dvou největších politických formací maďarské menšiny v ČSR, Maďarské národní strany a Zemské křesťansko-socialistické strany. Obě strany již předtím v parlamentních volbách v roce 1929 i parlamentních volbách v roce 1935 kandidovaly na společné kandidátní listině. Nyní se tato technická předvolební koalice proměnila v trvalou.\n\nNa jaře 1938 strana zesílila svou opozici vůči Československu a posilovala své kontakty na jiné etnické politické strany. Sudetoněmecká strana a Sjednocená maďarská strana uzavřely v Budapešti dohodu, která se proti stávající podobě a rozsahu ČSR vyslovovala již na mezinárodní úrovni.\n\nNová strana byla vydávána za výlučného reprezentanta menšinových maďarských zájmů. Požadovala autonomii Slovenska a Podkarpatské Rusi. Měla dva předsedy, reprezentující dvě původní formace, z nichž vznikla (Andor Jaross za národní stranu a János Esterházy za křesťanské socialisty). Po zániku První republiky a provedení první vídeňské arbitráže, v jejímž důsledku přišlo Československo o podstatnou část etnicky maďarských oblastí, byla strana slovenskými autonomními úřady rozpuštěna a pokračovala dál v existenci jako umenšená Maďarská strana na Slovensku i během Slovenského státu.\n"}
{"id": "733131", "url": "https://cs.wikipedia.org/wiki?curid=733131", "title": "Maďarsko-německá sociálně demokratická strana", "text": "Maďarsko-německá sociálně demokratická strana\n\nMaďarsko-německá sociálně demokratická strana (maďarsky Magyar és Német Szocialdemokrata Párt, německy Ungarisch-Deutsche Partei der Sozialdemokraten) byla politická strana na území prvorepublikového Československa, respektive Slovenska a Podkarpatské Rusi, která reprezentovala maďarskou národnostní menšinu (a část Karpatských Němců).\n\nNavazovala na sociálnědemokratickou stranu, která v Uhersku působila již počátkem 20. století. Odmítala koncept autonomie Slovenska a oceňovala sociální zákonodárství československého státu. Podporovala kulturní samosprávu maďarské menšiny. Samostatně kandidovala v parlamentních volbách v roce 1920, kdy uspěla a několik jejích politiků zaujalo křesla v Národním shromáždění. Po rozkolu v sociálnědemokratickém hnutí a vzniku Komunistické strany Československa se ale demografická základna strany rozpadla. V parlamentních volbách v roce 1925 již z hlediska nastavení volebního systému strana nemohla kandidovat samostatně a očekávat vstup do parlamentu. Na sjezdu v Nových Zámcích v listopadu 1926 přešli zbylí maďarští sociální demokraté do Československé sociálně demokratické strany dělnické, kde pak tvořili maďarskou sekci. \n\nZa příklonem k československým sociálním demokratům stál Ignác Schulcz, který v rámci strany pak předsedal maďarské sekci. Udržoval dobré vztahy s Ivanem Dérerem.\n"}
{"id": "733138", "url": "https://cs.wikipedia.org/wiki?curid=733138", "title": "Německá nacionální strana", "text": "Německá nacionální strana\n\nNěmecká nacionální strana nebo Německá národní strana ( \"DNP\") byla politická strana na území prvorepublikového Československa, která reprezentovala část sudetoněmecké národnostní menšiny.\n\nNavazovala na národovecké německé strany, které v Rakousku-Uhersku působily již od 19. století. Po vzniku Československa se postupně místní skupiny nácionálně orientovaných aktivistů slučovaly. V dubnu 1919 vznikla (brzy nato ovšem československými úřady zakázaná pro podporu separace provincie Deutschböhmen). V dubnu 1919 pak proto jako její nástupkyně vznikla \"Německá nacionální strana,\" jejímž předsedou se na krátkou dobu stal chomutovský starosta Ernst Ferdinand Storch. Jako její zástupce vedl neúspěšné jednání premiérem Vlastimilem Tusarem o vypsání nových parlamentních voleb. V září 1919 se sloučila s podobnou formací působící na severní Moravě a ve Slezsku ( – Německosociální národní strana pro Slezsko a severní Moravu) a také s menší politickou stranu národoveckých Němců z jižní Moravy (Německá národní strana ze střední a jižní Moravy). Na podzim 1919 se do této celostátní strany ještě začlenila (Českoněmecká strana jednoty). Pak se uskutečnil první sjezd této strany v Liberci. S novou stranou splynula také malá formace (Německosociální strana), kterou založil Heinrich Brunar.\n\nStrana odmítala začlenění etnických Němců do Československa a požadovala pro německou menšinu právo na sebeurčení. Hlavním tiskovým orgánem byl Nordböhmisches Tagblatt z Děčína. Hlavním představitelem byl Rudolf Lodgman von Auen. V parlamentních volbách v roce 1920 strana relativně uspěla v rámci koalice Německá volební pospolitost (), v níž se sdružila s Německou národně socialistickou stranou dělnickou. Ovšem s postupem stabilizace ČSR její podpora klesala, což se projevilo v parlamentních volbách v roce 1925. Roku 1928 se kvůli negativismu a strnulosti jejího programu od strany odtrhla skupina okolo Alfreda Roscheho (z ní se zformovalo Německé pracovní a volební společenství). V parlamentních volbách v roce 1929 kandidovala Německá národní strana společně s malou formací Sudetoněmecký svaz venkova (Sudetendeutscher Landbund), jež se odtrhla od Německého svazu zemědělců.\n\nS nástupem nacismu a NSDAP v sousedním Německu začala strana slábnout. Podobně jako Československá národní demokracie reprezentovala DNP konzervativnější variantu nacionalismu, zacílenou na střední a vyšší vrstvy a intelektuály. Nyní ale její voliči přebíhali k nacistům (v ČSR operujícím jako Německá národně socialistická strana dělnická). V září 1930 odstoupil předseda DNP Heinrich Brunar, který zastával podobnou konzervativní linii jako Lodgman. Novým předsedou se stal Karl Schöppe, starosta Ústí nad Labem. Ani on ale nezastavil postupný úpadek strany a odliv směrem k nacistům.\n\nV roce 1933 byla Německá národní strana stejně jako Německá národně socialistická strana dělnická československými úřady zakázána. V roce 1935 byla sice znovu povolena (coby snaha československých úřadů oslabit Sudetoněmeckou stranu), ale v parlamentních volbách v roce 1935 již nekandidovala a její předáci přešli hromadně do SdP. Vstřícně se o politice SdP vyjadřoval i bývalý hlavní předák DNP Lodgman.\n"}
{"id": "733153", "url": "https://cs.wikipedia.org/wiki?curid=733153", "title": "Julia Butler Hansen Refuge for the Columbian White-Tailed Deer", "text": "Julia Butler Hansen Refuge for the Columbian White-Tailed Deer\n\nJulia Butler Hansen Refuge for the Columbian White-Tailed Deer je rezervace v jihozápadním Washingtonu a severozápadním Oregonu, která byla založena roku 1972 k ochraně ohroženého druhu jelena \"Odocoileus virginianus leucurus\". Rezervace pokrývá více než 23 km² pastvin, zalesněných bažin, lesíků a močálů při břehu řeky Columbie na hranici obou států.\n\nŽivotní prostředí, které rezervace ochraňuje pro jeleny, je užitečné také pro různá přezimující ptactva, malé stádo wapitiů západních, vydry severoamerické, různé plazy a obojživelníky, včetně želvy ozdobné a skokana červenonohého, a pro několik hnízdících párů orla bělohlavého a orlovce říčního. Nyní v rezervaci žije okolo tří set jedinců jelena \"Odocoileus virginianus leucurus\".\n\nDalších tři až čtyři sta jedinců žije na soukromých pozemcích při břehu řeky. Oblasti proti proudu od Pugetova ostrovu a na oregonské straně řeky jsou velice důležité pro opětovné založení druhu v oblasti. Rezervace spolupracuje s vlastníky soukromých pozemků na udržování populace i na soukromých pozemcích.\n\nRezervace nese své jméno po Julii Butler Hansen, která zastupovala stát Washington ve Sněmovně reprezentantů.\n"}
{"id": "733154", "url": "https://cs.wikipedia.org/wiki?curid=733154", "title": "Marigold", "text": "Marigold\n\nMarigold může být:\n\n\n\n\n\n"}
{"id": "733169", "url": "https://cs.wikipedia.org/wiki?curid=733169", "title": "The Sims 3: Domácí mazlíčci", "text": "The Sims 3: Domácí mazlíčci\n\nThe Sims 3: Domácí mazlíčci (anglicky: The Sims 3: Pets) je pátý datadisk k hře The Sims 3, který vyšel dne 21. října 2011 (v USA 18. října 2011). The Sims 3: Domácí mazlíčci jsou pokračovatelem dodatků \"The Sims 2 Mazlíčci\" (Pets) a \"The Sims Unleashed\". Hlavním obsahem datadisku je přidání mazlíčků. Nové hudební žánry ve hře: country, R&B a songwriter. Ve městě můžete vidět jezdit zmrzlinářský vůz, který prodává zmrzlinu. Simík může mít nově také tyto vlastnosti:\n\nDo hry jsou přidáni po vzoru The Sims 2 a The Sims Psi a kočky, nově také koně.\nMazlíčci mají 3 stádia života: mládě, dospělec a stařec, můžete je naučit novým dovednostem, při vytváření mazlíčka může hráč vybrat jakýkoliv detail jakékoliv části těla, mazlíčci mají, jako simíci, své přání a životní odměny, mohou milovat, být milování, reprodukovat se a vytvářet tedy rodinné stromy, takže zde fungují zákony dědičnosti a simíci mohou zdokonalovat své kuchařské dovednosti tím, že budou vařit mazlíčkům delikátní jídla. Mohou mít různé vlastnosti (pořádní, bojácní apod.).\n\n\n\n\nMalí mazlíčci jsou NPC mazlíčci a simíci mají možnost interakce s nimi. Důležité je mazlíčky krmit, jinak zemřou. Dále si s nimi můžete i hrát.\nZ The Sims 2 Pets známe pouze papouška ve voliéře a křečka v teráriu.\nV The Sims 3 Pets máme možnost přidání mnoha druhů zvířat do terárií a voliér. Zvířata můžete přidávat do těchto terárií a voliér:\n\n\nV českém překladu \"Appaloonské pláně\" je nové sousedství, které je přizpůsobené k mazlíčkům. Jsou tu jízdárny a parky pro psy a kočky. Sousedství je ve farmářském stylu. Můžete zde potkat pobíhat stádo divokých koní.\n"}
{"id": "733172", "url": "https://cs.wikipedia.org/wiki?curid=733172", "title": "Německá živnostenská strana", "text": "Německá živnostenská strana\n\nNěmecká živnostenská strana (německy Deutsche Gewerbepartei) byla politická strana na území prvorepublikového Československa, která reprezentovala část sudetoněmecké národnostní menšiny.\n\nNa rozdíl od jiných sudetoněmeckých politických formací nenavazovala na dřívější politické strany z dob Rakouska-Uherska. Byla založena na sjezdu v Teplicích v listopadu 1919, zpočátku jen pro Českou zemi. V srpnu 1920 se do strany zapojily i německé živnostenské skupiny z Moravy a Slezska. Vzhledem k nízkému demografickému potenciálu strana nikdy nekandidovala v celostátních volbách samostatně ale vždy v rámci aliance s jinou německou menšinovou formací. V parlamentních volbách v roce 1920 kandidovala v rámci koalice Deutsche Wahlgemeinschaft (Německé volební společenství), v parlamentních volbách v roce 1925 společně s Německým svazem zemědělců a v parlamentních volbách v roce 1929 jí na svou kandidátní listinu přibrala Německá křesťansko sociální strana lidová. Počátkem 30. let začal její vliv klesat. Ztráty zaznamenala už během komunálních voleb roku 1931. V parlamentních volbách v roce 1935 část strany spolupracovala se Sudetoněmeckou stranou, do níž se formálně začlenila v březnu 1938. \n\nPředsedou strany byl ve 20. letech Alois Stenzl. Dalším významným předákem byl Hans Tichl. Zemským předsedou pro Čechy byl dlouhou dobu Ernst Eckert z Mariánských Lázní.\n"}
{"id": "733175", "url": "https://cs.wikipedia.org/wiki?curid=733175", "title": "Filosofie nábytku", "text": "Filosofie nábytku\n\nFilosofie nábytku () je esej napsaná americkým spisovatelem a literárním teoretikem Edgarem Allanem Poem a vydaná v roce 1840. Týká se dekorací interiéru.\n\nLiterární dílo poukazuje na špatný vkus a nevhodně zařízený interiér mnoha amerických domů způsobený snahou upozornit v prvé řadě na bohatství majitele.\n\nČesky vyšla esej v knize \"Krajina stínů\" z roku 1998.\n\nEsej „The Philosophy of Furniture“ byla poprvé otištěna v časopise \"Burton's Gentleman's Magazine\" v květnu 1840. Znovu vyšla v periodiku \"Broadway Journal\" v květnu 1845 pod názvem „House of Furniture“.\n\nEsej začíná charakteristikou jednotlivých národností v otázce vnitřní výzdoby. O Angličanech tvrdí, že drží (na rozdíl od architektury exteriéru) absolutní primát, Italové mají cit pro mramor a barvy, Francouzi sice mají smysl pro estetiku, ale nedokáží jej plně využít. Číňané společně s dalšími východními národy mají v této oblasti jistou fantazii, zatímco Skotové nikoliv. Holanďané tuší, že záclona není správným symbolem majetku kdežto Španělé – národ katů, který své oběti věší mají záclony všude. Rusové nábytek nemají, Hotentoti a Kikapuové se činí v rámci možností, pouze Yankeeové jsou k smíchu.\n\nPříčina je jednoduchá – Američané nemají dlouhou historii a aristokratické rody, tudíž si aristokracii vytvářejí pomocí peněz. Vystavování bohatství na odiv tedy nahrazuje okázalost starobylých monarchií.\n\nNapříklad v Anglii není běžné, aby dojem krásy vytvářelo výlučně drahé příslušenství, v této zemi není bohatství nejvyšší možnou ambicí a neslouží vznešenosti. Šlechta je omezena v striktních hranicích obecně uznávaného vkusu a nenachází zalíbení v přehnané velkoleposti.\n\nUmělec či esteticky založený člověk se zhrozí, spatří-li interiér domu, jemuž se v USA říká dobře zařízený byt. Největším nedostatkem bývá absence péče. Lze vidět špatný vkus při volbě barev a výběru nábytku, jehož uspořádání často uráží zrak. Obdobně nevhodná kritéria převládají při volbě záclon, koberců, tapiserií a zrcadel.\n\nSamostatnou kapitolou je sklo. Snaha dosáhnout lesku, zanícená touha po blyštivosti se zcela míjí účinkem, dokáže zaujmout jen děti a idioty. Nepřípustné je dokonce stabilní silné světlo.\n\nTo, že člověk s velkým bohatstvím v kapse obvykle mívá přízemního ducha je neblahým důsledkem honby za dolary. Ruku v ruce s tímto jevem jde špatný vkus.\n\nV závěru eseje autor popisuje svou představu ideální místnosti.\n\nMístnost by měla být obdélníková, 30 krát 25 stop. Tento tvar skýtá výhodné možnosti pro vybavení nábytkem. Jsou zde jediné dveře (v žádném případě příliš široké) a dvě rozměrná okna ve výklencích sahající až k podlaze. Jejich tabulky jsou zhotoveny z karmínově zbarveného skla. Výklenky zdobí těžké závěsy lemované stříbrným brokátem. Barvy závěsů a jejich lemování se objevují v celém pokoji v hojném množství – určují jeho ráz. Na podlaze leží vlněný koberec, jehož karmínové pozadí doplňuje zlatá nit. Stěny jsou vytapetovány ve stříbrošedém tónu a oživují je mnohé obrazy, například portréty ve stylu Sullyho. Žádný obraz není malý. Nenacházejí se zde žádné „blyštivé efekty“. Pokoj působí klidným dojmem. Místnost doplňuje téměř kruhové zrcadlo. Mimo dvou lehkých růžových židlí jsou zde dvě rozměrné pohovky rovněž z růžového dřeva. Místnost zdobí i otevřené koncertní křídlo a osmihranný stůl z vzácného mramoru – obé bez přehozu. V rozích pokoje stojí 4 velké vázy s čerstvými květinami. Na policích spočívají dvě tři stovky vázaných knih. Ze stropu visí na jediném tenkém zlatém řetězu argandská lampa s jednobarevným karmínovým stínítkem a osvětluje místnost tajemným svitem.\n\nMuzeum Edgara Allana Poea ve Filadelfii v Pensylvánii (Edgar Allan Poe National Historic Site) rekonstruovalo místnost podle autorovy eseje „The Philosophy of Furniture“. Je to jediná zařízená místnost v muzeu představovaná jako studovna. Jsou zde i některá autorova vybraná díla (i v jiných jazycích než v angličtině). Pokoj také obsahuje reprodukce maleb Sullyho (což Poe zmiňuje v eseji) a osmihranný stůl.\n\n"}
{"id": "733190", "url": "https://cs.wikipedia.org/wiki?curid=733190", "title": "Německé pracovní a volební společenství", "text": "Německé pracovní a volební společenství\n\nNěmecké pracovní a volební společenství (německy Deutsche Arbeits- und Wahlgemeinschaft, zkratka DAWG) byla politická strana na území prvorepublikového Československa, která reprezentovala část sudetoněmecké národnostní menšiny.\n\nVznikla jako nová formace roku 1928, když Německou nacionální stranu opustila kvůli negativismu a strnulosti jejího programu skupina okolo Alfreda Roscheho a navíc ji posílilo křídlo z Německé demokratické svobodomyslné strany okolo Bruno Kafky. Strana chtěla překonat stavovské rozdělení sudetoněmecké komunity, kladla důraz na ekonomické otázky a navazovala na tradice německého liberalismu. V zemských volbách roku 1928 zaznamenala první úspěchy. V parlamentních volbách v roce 1929 kandidovala v rámci předvolební koalice nazvané Německé volební společenství, do níž vstoupil Německý svaz zemědělců a menší Karpatoněmecká strana. Počátkem 30. let se začala sbližovat s nacistickou stranou, později se Sudetoněmeckou stranou, což ovšem vedlo k odchodu skupiny liberálů z Německé demokratické svobodomyslné strany. Do parlamentních voleb v roce 1935 pak Alfred Rosche stranu již začlenil do Sudetoněmecké strany. Rosche pak po zbytek 30. let působil jako významný funkcionář Sudetoněmecké strany (zpočátku s pověstí umírněného vyjednavače).\n\n"}
{"id": "733211", "url": "https://cs.wikipedia.org/wiki?curid=733211", "title": "Plano", "text": "Plano\n\nPlano je město ležící ve středu státu Texas ve Spojených státech amerických. V roce 2010 mělo 259 841 obyvatel, což jej zařadilo na 9. místo v Texasu a na 71. místo v celých Spojených státech. Je součástí aglomerace Dallas-Fort Worth.\n\nSvé centrály má zde spousta společností zvučných firem, kupříkladu Alliance Data, Cinemark Theatres, Dell Services, Dr Pepper, Snapple Group, Ericsson, Frito-Lay, HP Enterprise Services, J. C. Penney, Pizza Hut, Rent-A-Center, a Siemens PLM Software. Zakladatel společnosti EDS Ross Perot byl kandidátem na prezidenta Spojených států.\n\nV roce 2005 bylo město vyhlášené CNN za nejlepší město pro život na západě Spojených států. V roce 2006 se v rámci celých Spojených států umístilo na 11. místě. V roce 2008 Forbes zařadil Plano spolu s Highland Parkem a University Parkem mezi tři nejlepší předměstí Dallasu. V roce 2008 dokonce United States Census Bureau zařadil Plano jako nejbohatší město Spojených států v kategorii města nad 250 000 obyvatel.\n\n"}
{"id": "733214", "url": "https://cs.wikipedia.org/wiki?curid=733214", "title": "Shenzhousaurus", "text": "Shenzhousaurus\n\nShenzhousaurus („ještěr z Shenzhou“) byl rod menšího teropodního dinosaura z infrařádu Ornithomimosauria. Žil v období spodní křídy, asi před 125 miliony let, na území dnešní Číny (provincie Liao-ning).\n\nZkameněliny tohoto dvounohého běhavého dinosaura byly objeveny v souvrství Yixian, typový druh \"S. orientalis\" byl popsán roku 2003 čínským paleontologem Jim a jeho kolegy. Holotyp s označením NGMC 97-4-002 byl objeven na pískovcové desce v tzv. posmrtné pozici, s krkem staženým a prohnutým dozadu (vlivem vysychání krčních vazů krátce po smrti zvířete). V současnosti je tento rod monotypický a je vývojově vyspělejší než \"Pelecanimimus polyodon\", ale primitivnější než \"Harpymimus okladnikovi\".\n\nLebka holotypu měřila na délku 185 mm, z čehož se dá odvodit celková délka těla zhruba na 2 metry. Podle jiných odhadů byl tento dinosaurus dlouhý jen 1,6 metru a vážil kolem 10 kilogramů. Kameny, objevené v břišní dutině tohoto dinosaura, jsou některými paleontology interpretovány jako gastrolity.\n\n"}
{"id": "733219", "url": "https://cs.wikipedia.org/wiki?curid=733219", "title": "Katyčiai", "text": "Katyčiai\n\nKatyčiai jsou městys v západní části Litvy, na jihozápad od jihozápadního okraje Žemaitska, v Klajpedském kraji, ve východní části okresu Šilutė, leží při silnici Žemaičių Naumiestis – Rukai, 12 km na jihovýchod od městečka Žemaičių Naumiestis, 9 km na jihojihozápad od městečka Vainutas, 23 km na východ od okresního města Šilutė, městečkem protéká řeka Šyša. Z městečka vedou cesty a silnice ve směrech na Sartininkai, Trumpininkai, Mediškiemiai, Akmeniškiai, Degučiai – Žemaičių Naumiestis, Pašyšiai – Šilutė, Antšyšiai, Rukai – Pagėgiai, Ulozai.\n\nV Katyčiajích jsou tyto architektonické památky:\n\nDlouhou dobu se mělo za to, že na západ od Katyčiů je vojenský pevnostní val asi ze 17. století, ale novější výzkumy prokázaly, že jde o poledový relikt – esker.\n\nV Katyčiajích je evangelický luterský kostel, katolická kaple, tržnice, pošta (PSČ:LT-99011), základní škola, mateřská škola, knihovna, lékárna, ordinace rodinného lékaře, poliklinika.\n\nPodle Melnské mírové dohody území Katyčiů náleželo Litevskému velkoknížectví (LDK). V letech 1451–1485 žemaitský staršina Jonas Kęsgaila založil dvůr. V roce 1533 Pruské vévodství zabralo pozemky vsi Katyčiai, protože velkokníže litevský Zikmund I. Starý složil lenní hold pruskému knížeti Albrechtu Braniborskému, kterému také převedl část Žemaitska (ke které náležely i Katyčiai). I když Prusko bylo polským lénem a polský král Zikmund I. Starý zároveň také velkoknížetem litevským, Jižní část Žemaitska (a Katyčiai) nebyla navrácena Litvě, ale od roku 1555 připadla Prusku. V německých dokumentech a mapách z let 1555 – 1939 Katyčiai figurují pod názvy \"Kotyca\", \"Koadjuthen\", \"Koadjuten\", \"Coadjuthen\", \"Katytiai\", \"Kottiten\" atd.\n\nV roce 1568 zde pyl postaven hrad, kolem roku 1574 evangelický luterský kostel. V 18. století zde žilo nemálo obchodníků, pořádaly se velké trhy. Na přelomu 18. a 19. století při epidemiích moru a cholery vymřela naprostá většina obyvatel Katyčiů a na jejich místo byli přestěhováni němečtí kolonisté, kteří ještě v roce 1861 tvořili 80 % obyvatel. V roce 1734 byl postaven nový evangelický luterský kostel. V roce 1817 městečko vyhořelo. Od roku 1891 zde kvetl nelegální obchod pašovanými knihami. V roce 1905 zde bylo 30 % litevců. V roce 1911 byla založena Kulturní společnost litevské mládeže \"Vainikas\" (věnec nebo též výkvět), která měla 145 členů a knihovnu. V letech 1915 – 1919 zde působil jako farář Vilius Gaigalaitis. Koncem roku 1922 bylo v Katyčiajích založeno oddělení hlavního výboru spásy Malé Litvy. V roce 1923 po Klajpedském povstání byla část Malé Litvy (Klajpedského kraje) včetně městečka připojena k Litvě. V meziválečném období působil spolek Santara, spolek Katyčiajských pěvců, roku 1926 byl postaven vodní mlýn, který jistou dobu v poválečných letech dodával elektrický proud, byly zde dvě základní školy, policejní stanice, pošta, lékárna, banka, spořitelna, pojišťovna, několik dílen různých řemesel, cihelna, několik prodejen. V letech 1950 – 1992 zde bylo středisko drůbežnického sovchozu. Po II. světové válce zde došlo k značné výměně obyvatelstva: mnoho lidí uteklo na Západ a na jejich místo přišli dosídlenci z nejrůznějších oblastí Litvy.\n\nKostel byl v roce 1955 sovětskou vládou znárodněn a přeměněn na kulturní dům, v roce 1991 byl věřícím navrácen. \n\n10. října 2011 prezidentka Litevské republiky dekretem č. 1K-835 potvrdila Katyčiajský městský znak. \n\nZde se narodili:\n\nNa zdejším hřbitově je pochován:\n\n"}
{"id": "733220", "url": "https://cs.wikipedia.org/wiki?curid=733220", "title": "Německá demokratická svobodomyslná strana", "text": "Německá demokratická svobodomyslná strana\n\nNěmecká demokratická svobodomyslná strana (německy Deutsche Demokratische Freiheitspartei, zkratka DDFP) byla politická strana na území prvorepublikového Československa, která reprezentovala část sudetoněmecké národnostní menšiny.\n\nVznikla v září 1919 coby formace navazující na tradice německého liberalismu z dob Rakouska-Uherska a byla nástupcem Německé pokrokové strany (\"Deutsche Fortschrittspartei\"). Zastávala liberální postoje, požadovala autonomii Sudetských Němců, ale nebyla radikálně naladěná proti československému státu. Disponovala podporou mezi středními vrstvami a intelektuály, jakož i mezi německy mluvícími židy. Hlavním tiskovým orgánem byl vlivný deník \"Bohemia\". Předákem strany byl Bruno Kafka, významným funkcionářem byl i profesor Ludwig Spiegel. Od roku 1933 se do popředí dostává Franz Bacher. \n\nParlamentních voleb v roce 1920 se zúčastnila samostatně a získala zastoupení v Národním shromáždění. Parlamentních voleb v roce 1925 se neúčastnila. Roku 1928 se k ní přidala skupina okolo Alfreda Roscheho, která kvůli negativismu a strnulosti programu opustila Německou nacionální stranu. Německá demokratická svobodomyslná strana se po této fúzi proměnila na Německé pracovní a volební společenství (DAWG), které pak kandidovalo v parlamentních volbách v roce 1929 v rámci předvolební koalice nazvané Německé volební společenství, do které se zapojil i Německý svaz zemědělců a menší formace Karpatendeutsche Partei. \n\nNěmecká demokratická svobodomyslná strana měla blízko k prezidentu T. G. Masarykovi, který o ní uvažoval koncem 20. let jako o potenciální posile pro vládní koalici. Po volbách roku 1929 strana DAWG sice do vlády nevstoupila, ale prohlásila se za provládní. Uvnitř strany ovšem rostla kritika českého nacionalismu a porušování jazykových práv Němců. Situaci navíc vyostřily protiněmecké a antisemitské výtržnosti českých nacionalistů v Praze v září 1930 proti promítání německojazyčného filmu.\n\nPočátkem 30. let se DAWG rozpadlo, když skupina okolo Roscheho fúzovala se Sudetoněmeckou stranou, což pro liberály z bývalé Německé demokratické svobodomyslné strany bylo nepřijatelné a jejich strana se tak opětovně osamostatnila. V parlamentních volbách v roce 1935 DDFP kandidovala v alianci Sudetendeutscher Wahlblock (Sudetoněmecký volební blok), ve které se sešlo několik menších stran jako Sudetoněmecký svaz venkova (\"Sudetendeutscher Landbund\") nebo Německá dělnická strana (Deutsche Arbeiterpartei) a dosáhla skromného zisku (senátorské křeslo pro předsedu stranu Carla Kostku). Do posledních měsíců První republiky vzdorovala nacismu a odmítala se sloučit s SdP (na rozdíl od ostatních německých nesocialistických stran).\n"}
{"id": "733227", "url": "https://cs.wikipedia.org/wiki?curid=733227", "title": "Spišská německá strana", "text": "Spišská německá strana\n\nSpišská německá strana (německy Zipser deutsche Partei) byla politická strana na území prvorepublikového Československa, respektive Slovenska a Podkarpatské Rusi, která reprezentovala část národnostní menšiny Karpatských Němců, zejména tu v historickém regionu Spiše s rozsáhlým autochtonním, etnicky německým obyvatelstvem.\n\nByla založena 22. března 1920 na sjezdu v Kežmarku, kterého se účastnili zástupci 32 obcí regionu Spiše. Prvním předsedou se stal Karl Brückner. V Kežmarku sídlilo stranické ústředí. Tiskovým orgánem byly noviny Karpathen-Post. V parlamentních volbách v roce 1920 strana kandidovala v rámci koalice s Maďarsko-německou křesťansko-sociální stranou a Zemskou stranou zemědělců a malorolníků (předchůdkyní Maďarské národní strany). V parlamentních volbách v roce 1925 utvořila alianci s dalšími formacemi, jako Německá živnostenská strana, Německý svaz zemědělců a Maďarská národní strana. Mandát v parlamentu za ni získal Andor Nitsch. V parlamentních volbách v roce 1929 kandidovala opět v rámci širšího spojenectví, tentokrát byly jejími partnery Zemská křesťansko-socialistická strana a Maďarská národní strana. Andor Nitsch opět usedl v parlamentu. Stejná aliance se opakovala i ve volbách v roce 1935. Hlavním konkurentem Spišské německé strany byla Karpatoněmecká strana (Karpathendeutsche Partei). \n"}
{"id": "733233", "url": "https://cs.wikipedia.org/wiki?curid=733233", "title": "Sultán ibn Abd al-Azíz", "text": "Sultán ibn Abd al-Azíz\n\nSultán ibn Abd al-Azíz ( سلطان بن عبدالعزيز آل سعود, žil 5. ledna 1928 / 30. prosince 1930 – 22. října 2011) byl saúdskoarabský korunní princ, první vicepremiér, ministr obrany a letectví a zároveň první v linii nástupnictví saúdskoarabského trůnu.\n\nOd roku 1962 byl ministrem obrany a v roce 2005 se stal korunním princem. V roce 2004 mu byla diagnostikována rakovina tlustého střeva, během roku 2011 podstoupil řadu vyšetření, včetně chirurgického zákroku v New Yorku, kde zemřel v tamní nemocnici.\n\n"}
{"id": "733254", "url": "https://cs.wikipedia.org/wiki?curid=733254", "title": "Evropská cesta cihlové gotiky", "text": "Evropská cesta cihlové gotiky\n\nEvropská cesta cihlové gotiky (anglicky \"European Route of Brick Gothic\", EuRoB) je turistická trasa, která pokrývá celkem 34 měst s cihlovou gotickou architekturou v sedmi krajích kolem Baltského moře. Trasa prochází Dánskem, Německem a Polskem.\n\nNa trase jsou gotické kostely, kláštery, brány, věže a radnice ve městech, která ve své historii byla spojena s Hanzou.\n\nEvropská cesta cihlové gotiky je spolufinancována Evropskou unií z Evropského fondu regionálního rozvoje v rámci Interreg.\n\n\n\n"}
{"id": "733255", "url": "https://cs.wikipedia.org/wiki?curid=733255", "title": "Zmije gabunská", "text": "Zmije gabunská\n\nZmije gabunská (\"Bitis gabonica\") je had z čeledi zmijovitých (\"Viperidae\") vyskytující se v pralesích rovníkové Afriky.\n\nZmije gabunská je jedním z nejdelších a nejtěžších jedovatých hadů světa s délkou 2 m a váhou přes 8 kg. Tento had se vyznačuje efektní kresbou z růžových, šedých, hnědých a černých trojúhelníků, která ho však činí neviditelným ve spadaném listí. Má extrémně pomalý metabolismus, takže vydrží až půldruhého roku bez potravy.\nTato zmije má přes 5 cm dlouhé jedové zuby, obsahující velmi silný hemotoxin, takže přes 90 % uštknutí je smrtelných. Zuby dovedou snadno projít šatstvem i obuví, navíc jsou vysoce jedovatá i mláďata, proto je had nebezpečný od samého vyklubání z vejce. Zmije však na člověka zpravidla neútočí, pohybuje se pomalu a většinu dne prospí.\n\nV západní části areálu žije poddruh \"Bitis gabonica rhinoceros\", pojmenovaný podle nápadných výrůstků na hlavě, připomínajících nosorožce.\n\nJosef Vágner: \"Afrika. Ráj a peklo zvířat\", Svoboda, Praha 1978\n\nhttp://www.wildafrica.cz/cs/zvire/zmije-gabunska\n"}
{"id": "733256", "url": "https://cs.wikipedia.org/wiki?curid=733256", "title": "V sevření hada", "text": "V sevření hada\n\nV sevření hada je 22. epizoda 1. řady sci-fi seriálu Hvězdná brána.\n\nSenátor Robert Kinsey nechal zastavit program Hvězdné brány. Generálmajor George S. Hammond šel k němu dvakrát a podruhé byl vyhozen z Kinseyho úřadu. Poté šel za ministrem obrany, náčelníkem štábu, dokonce i k prezidentovi Spojených států, ale pro každého z nich by to byla politická sebevražda jít proti senátní rozpočtové komisi. S vědomím, že masakr, který se stal v epizodě \"Paralelní svět (Hvězdná brána)\", by se mohl stát i v této realitě, přesvědčí Dr. Daniel Jackson členy svého týmu k porušení rozkazů. SG-1 poté aktivujte Hvězdnou bránu a jdou na planetu útočníků.\n\nOcitají se ve velké místnosti a zpočátku nevědí, na které planetě jsou. Při pátrání po místnosti nalézají dosud neznámý typ Goa'uldské ruční zbraně Zat'nik'tel. Najednou se místnost silně pohnula a všichni členové týmu (kromě Teal'ca) jsou hozeni ke stěně. Otevřely se skryté dveře a SG-1 se musela skrýt, protože přicházejí Jaffové, kteří se klanějí před Hvězdnou bránou nějaké velké kouli, která se zvedla do jejího středu. Jaffové odcházejí. Teal'c vysvětluje, že koule je Goa'uldské komunikační zařízení na dlouhé vzdálenosti. Brzy zjistí, že se nedostali bránou na planetu, ale na Goa'uldskou mateřskou loď, která byla na oběžné dráze planety. Ta skočila do hyperprostoru a letí směrem k Zemi.\n\nNa Zemi, chce major Louis Ferretti pomoci SG-1 a mise je mu povolena s tím, že oficiálně bude Ferrettiho úkolem přivést SG-1 před vojenský soud. Vzhledem k tomu, že loď skočila do hyperprostoru, tak se nelze s její hvězdnou bránou spojit. SG-1 si musí pomoci sama.\n\nSG-1 se vydávají chodbou za průvodem Jaffů, kteří nesou sarkofág. Sarkofág je umístěn uprostřed místnosti s hvězdnou bránou. Kolem něj stojí jaffské stráže a sledují komunikační zařízení, na kterém se objevuje Apophis. Apophis všem sděluje, že se k nim brzy připojí, a že do té doby budou poslouchat rozkazy jeho syna Klorela. Sarkofág se otevírá a z něho vstává mladý chlapec – Skaara. Všichni se mu klanějí a potom místnost opouštějí.\n\nO'Neill doufá, že by se jim mohlo podařit zachránit hostitele Skaaru. Vydávají se s Teal’cem na můstek s cílem zajmout Klorela/Skaaru, zatímco Sam s Danielem mají za úkol rozmístit v lodi C-4. O'Neillovi a Teal’covi se po krátké přestřelce podaří zneškodnit jaffské stráže na můstku. O'Neill zneškodňuje mechanismus dveří na můstek a spolu s Tealc'em se pokoušejí probudit v Klorelovi Skaaru. Zatím Sam s Danielem dorazí k hangáru a připevňují na letouny C-4.\n\nMezitím na můstku je Skaara schopen kontrolovat své tělo jen poté, co po něm O'Neill vystřelí ze Zat'nik'telu. Za chvíli však Goa'uld převezme zpět kontrolu nad tělem. Jaffům se podaří opravit dveře a vtrhnou na můstek. Teal’c stále zezadu drží vzpouzejícího se Klorela a míří na něj zat’nik’atelem. Velitel Jaffů rozkazuje, aby pustili Klorela a vzdali se. Po chvíli váhání Teal’c pokládá zat’nik’atel na zem a pouští Klorela. Klorel se vítězoslavně usměje a vstává. Bere zat’nik’atel, stoupá si za klečícího O'Neilla a vystřelí. Jaffové na oba muže namíří tyčové zbraně, ale Klorel je zadrží. Oba zajatci jsou odváděni do místnosti s hvězdnou bránou. Tam zatím Sam s Danielem připevňují C-4 na bránu. Když se otevřou dveře, oba se rychle schovají za jednu z beden. Přicházejí Klorel a O'Neill s Teal'cem spolu s jaffskými strážemi. Komunikační koule se aktivuje a objevuje se Apophis. Klorel mu sděluje, že má pro něj velký dar Teal’ca a O'Neilla. Apophis mu nařídí oba zabít. O'Neill prosí Skaaru, ať to nedovolí. Klorel opět svádí boj se Skaarou a tentokrát se zdá, že se Skaarovi přece jen povedlo získat převahu, protože Klorel na poslední chvíli zastavuje Teal’covu popravu a přikazuje, aby byli oba muži odvedeni na můstek. Všichni odcházejí a Sam s Danielem konečně mohou opustit úkryt.\n\nO'Neill a Teal’c jsou s Klorelem na můstku. Na Klorelův pokyn jeden z Jaffů zastaví loď a ta vyskočí z hyperprostoru ve sluneční soustavě. Jaffové nasedají do bojových letounů. Sam a Daniel se vydávají na můstek osvobodit O'Neilla a Teal'ca. Strhne se prudká přestřelka, ve které jsou nakonec zlikvidovány všechny jaffské stráže a Klorel tak zůstává sám, bez ochrany. Podaří se mu však zmocnit se Daniela, aktivovat ozbrojenou ruku a namířit ji na Danielovu hlavu. O'Neill nakonec dvakrát vystřelí na Klorela/Skaaru a pak se k němu rozběhne. Skaara má opět převahu nad Klorelem a z posledních sil volá O'Neilla. Skaara mu umírá v náručí. Teal’c volá všechny, aby se šli podívat z okna. Všichni s hrůzou hledí na Zemi.\n"}
{"id": "733257", "url": "https://cs.wikipedia.org/wiki?curid=733257", "title": "Světový pohár v alpském lyžování 2011/2012", "text": "Světový pohár v alpském lyžování 2011/2012\n\nSvětový pohár v alpském lyžování 2011/12 byl 46. ročník nejvyšší soutěžní úrovně alpského lyžování. Sezóna začala 22. října 2011 závodem v rakouském Söldenu a skončila 18. března 2012 finálovým závodem v rakouském Schladmingu.\n\nKonečné pořadí po 44 závodech mužů a 37 závodech žen.\nKonečné pořadí po 11 závodech mužů a 8 závodech žen.\nKonečné pořadí po 8 závodech mužů a 7 závodech žen.\nKonečné pořadí po 9 závodech.\nKonečné pořadí po 11 závodech mužů a 10 závodech žen.\nKonečné pořadí po 4 závodech mužů a 2 závodech žen.\n"}
{"id": "733258", "url": "https://cs.wikipedia.org/wiki?curid=733258", "title": "Seznam postav seriálu Battlestar Galactica", "text": "Seznam postav seriálu Battlestar Galactica\n\nSeznam postav seriálu \"Battlestar Galactica\" obsahuje hlavní postavy ze všech doposud natočených verzí seriálu.\n\n\n\n"}
{"id": "733260", "url": "https://cs.wikipedia.org/wiki?curid=733260", "title": "Německá volební pospolitost", "text": "Německá volební pospolitost\n\nNěmecká volební pospolitost (německy Deutsche Wahlgemeinschaft) byla politická formace na území prvorepublikového Československa, která reprezentovala část sudetoněmecké národnostní menšiny.\n\nNeměla ráz trvalé politické strany. Vznikla jako účelová koalice před parlamentními volbami v roce 1920. Sdružily se v ní dvě tradiční strany německé menšiny, Německá národně socialistická strana dělnická a Německá nacionální strana. Aliance byla úspěšná (zisk 328 735 hlasů) a obě strany získaly zastoupení v parlamentu. V dalších volbách již ale tato koalice nebyla uzavřena. \n\nPodobný název (Německé volební společenství, \"Deutsche Wahlgemeinschaft\") měla i kandidátní listina zformovaná před parlamentními volbami v roce 1929. Měla ale zcela jiné složení a nenavazuje na koalici z roku 1920.\n"}
{"id": "733261", "url": "https://cs.wikipedia.org/wiki?curid=733261", "title": "Německé volební společenství", "text": "Německé volební společenství\n\nNěmecké volební společenství (německy Deutsche Wahlgemeinschaft) byla politická formace na území prvorepublikového Československa, která reprezentovala část sudetoněmecké národnostní menšiny.\n\nNeměla ráz trvalé politické strany. Vznikla jako účelová koalice před parlamentními volbami v roce 1929. Sdružilo se v ní několik tradičních menšinových stran, Německé pracovní a volební společenství, Německý svaz zemědělců a Karpatoněmecká strana. \n\nPodobný název (Německá volební pospolitost, \"Deutsche Wahlgemeinschaft\") měla i kandidátní listina zformovaná před parlamentními volbami v roce 1920. Měla ale zcela jiné složení a s koalici z roku 1929 zde není žádná spojitost.\n"}
{"id": "733264", "url": "https://cs.wikipedia.org/wiki?curid=733264", "title": "APOEL FC", "text": "APOEL FC\n\nAPOEL FC (řecky \"ΑΠΟΕΛ Ποδόσφαιρο\", celým názvem \"Αθλητικός Ποδοσφαιρικός Όμιλος Ελλήνων Λευκωσίας\" – \"Athlitikos Podosfairikos Omilos Ellinon Lefkosias\", v překladu Atletický fotbalový klub z řecké Nikósie) je profesionální kyperský fotbalový klub sídlící v hlavním městě řecké části ostrova Kypru, Lefkósie (Nikósie). Klub tradičně působí v nejvyšší kyperské soutěži zvané A' katigoría a je jedním z nejpopulárnějších klubů na Kypru. Zároveň je s 25 ligovými tituly nejúspěšnějším kyperským klubem vůbec.\n\nNejvětšími úspěchy APOELU na mezinárodní půdě je dvojnásobná účast v základní skupině Ligy mistrů UEFA. První je ze sezóny 2009/10, kdy ve skupině D narazil na Chelsea FC, FC Porto a Atlético Madrid. Druhá účast je z probíhající sezony 2011/12, kde ve skupině G znovu působí spolu s FC Porto, dále pak FK Šachtar Doněck a FK Zenit Sankt-Petěrburg. Již po pěti odehraných utkáních měl na kontě 9 bodů, a tím pádem překvapivou jistotu postupu do osmifinále soutěže. Takto daleko se doposud jiný kyperský klub nedostal. Dílčím úspěchem skončila i účast v Poháru UEFA 2002/03, kdy se APOEL dostal do druhého kola hlavní soutěže. APOEL FC je součásti multisportovního klubu APOEL, který působí také a zejména v basketbale, dále pak volejbale, stolním tenise a cyklistice.\n\n\n\n"}
{"id": "733267", "url": "https://cs.wikipedia.org/wiki?curid=733267", "title": "Karpatoněmecká strana", "text": "Karpatoněmecká strana\n\nKarpatoněmecká strana (německy Karpathendeutsche Partei) byla politická strana na území prvorepublikového Československa, respektive Slovenska a Podkarpatské Rusi, která reprezentovala část národnostní menšiny Karpatských Němců.\n\nByla založena patrně v červenci 1928 ve městě Nálepkovo (tehdy ještě zvaném Vondrišel) jako nová politická strana, která postupně sdružila jednotlivé místní skupiny etnických Němců na Slovensku. V té době také na Slovensko z Českých zemí přišel Franz Karmasin, který byl hlavní postavou strany.\n\nV parlamentních volbách v roce 1929 kandidovala v rámci účelové koalice nazvané Německé volební společenství. Sdružilo se v ní několik tradičních menšinových stran, kromě Karpatendeutsche Partei i Německé pracovní a volební společenství a Německý svaz zemědělců. Mandátu ale nedosáhla. Hlavním konkurentem pro ni byla Spišská německá strana (\"Zipser deutsche Partei\"), se kterou původně před volbami uvažovala o alianci. V parlamentních volbách v roce 1935 se Karpatoněmecká strana spojila se Sudetoněmeckou stranou. Franz Karmasin se pak stal poslancem parlamentu. I nyní se na východě republiky tvrdě utkávala se Spišskou německou stranou, která měla ovšem orientaci spíše na uherskou politickou tradici a spolupracovala proto spíše se stranami maďarské menšiny. Jen menším a dočasným konkurentem byla Německá lidová strana, která po roce 1930 vyvíjela činnost hlavně v Bratislavě.\n\nBěhem krize předcházející Mnichovské dohodě byla strana československými úřady, stejně jako její sesterská Sudetoněmecká strana, zakázána. S nástupem autonomistů na Slovensku během druhé republiky byla činnost strany opět povolena, nyní již jako strany s nacionálně socialistickou orientací. Jako Německá strana s vůdcem Franzem Karmasinem se pak stala výlučným reprezentantem německé menšiny na autonomním Slovensku a později i během Slovenského státu.\n"}
{"id": "733275", "url": "https://cs.wikipedia.org/wiki?curid=733275", "title": "Německá lidová strana (Slovensko)", "text": "Německá lidová strana (Slovensko)\n\nNěmecká lidová strana (německy Deutsche Volkspartei) byla politická strana na území prvorepublikového Československa, respektive Slovenska a Podkarpatské Rusi, která reprezentovala část národnostní menšiny Karpatských Němců.\n\nByla založena v září 1930 v Bratislavě jako nová politická strana, do jejíhož čela se postavil Ferdinand Billot, bývalý předseda německé sekce v převážně maďarské Zemské křesťansko-socialistické straně. Strana deklarovala ambici překonat politické rozdělení Němců na východě ČSR a na rozdíl od konkurenční Karpatoněmecké strany byla nakloněná spolupráci s maďarskou menšinou. V roce 1931 strana iniciovala vznik pracovního společenství s takzvaným \"Německým úřadem\" sídlícím v Bratislavě, v němž kromě Německé lidové strany zasedla také německá sekce Zemské křesťansko-socialistické strany, Spišská německá strana a Německá národně socialistická strana dělnická. Posledně jmenovaná se později z této koalice stáhla, stejně jako Spišská německá strana, čímž aktivita této nadstranické aliance ustala ještě před parlamentními volbami v roce 1935. Analogicky ustala i činnost Německé lidové strany.\n"}
{"id": "733278", "url": "https://cs.wikipedia.org/wiki?curid=733278", "title": "Německá lidová strana", "text": "Německá lidová strana\n\nNázev Německá lidová strana (německy Deutsche Volkspartei) neslo více politických formací:\n\n"}
{"id": "733279", "url": "https://cs.wikipedia.org/wiki?curid=733279", "title": "Vátsjájana", "text": "Vátsjájana\n\nMallanága Vátsjájana byl indický mnich a filosof, který žil v období Guptovské říše (4.–6. století n.l.) a který je podle tradice autorem staroindické klasické příručky erotiky \"Kámasútra\" (v sanskrtu कामसूत्र, Sútry o lásce), což se dá přeložit jako Poučení o rozkoši nebo jako Učebnice lásky (Káma je jméno indického boha milostné touhy a sútra je poučení nebo učebnice). Toto dílo se stalo základním pilířem erotické literatury a je dodnes považován za důležité pro opravdové poznání sexuálního potěšení.\n\nO Vátsjájanově životě není prakticky nic známo. Své dílo, určené pro dvořany a bohaté měšťany, vytvořil na základě starších, dnes již nedochovaných erotických příruček tzv. \"kámašáster\", které v díle také cituje (v Indii je erotika považována za jednu z uznávaných vědních disciplín). Mělo sloužit jako vážné uvedení do milostného života, čemuž odpovídá jeho suchý až pedantský styl. Pojetí životních cílů v díle má pak mnoho společného s Arthašástrou. Dílo se dochovalo v dosti pokažených rukopisech, a proto se moderní překlady často opírají o pozdější komentáře.\n\n"}
{"id": "733281", "url": "https://cs.wikipedia.org/wiki?curid=733281", "title": "Quicksilver Messenger Service (album)", "text": "Quicksilver Messenger Service (album)\n\nQuicksilver Messenger Service je debutové eponymní studiové album americké skupiny Quicksilver Messenger Service. Album vyšlo v roce 1968 u Capitol Records. Album obsahuje tři vlastní skladby a tři cover verze.\n\n"}
{"id": "733283", "url": "https://cs.wikipedia.org/wiki?curid=733283", "title": "Německá strana (Slovensko)", "text": "Německá strana (Slovensko)\n\nNěmecká strana (německy Deutsche Partei) byla politická strana na území druhorepublikového Československa, respektive Slovenska a Slovenského státu, která reprezentovala národnostní menšinu Karpatských Němců.\n\nNavazovala na Karpatoněmeckou stranu z období první republiky, která byla ale během krize předcházející Mnichovské dohodě československými úřady, stejně jako její sesterská Sudetoněmecká strana, zakázána. Nově zřizované autonomní úřady Slovenska již 8. října 1938 opětovně povolily Karpatským Němcům politickou angažovanost, nyní již s otevřeně přiznanou nacionálně socialistickou orientací. 10. října byl zřízen \"Německý sekretariát\" a Franz Karmasin, předmnichovský předák Karpatoněmecké strany, se postavil do jeho čela. Strana měla výraznou volnost v jednání. Mohla zřizovat i vlastní polovojenské oddíly (\"Freiwillige Schutzstaffel\", Dobrovolnické ochranné sbory).\n\nV prosinci 1938 byl Franz Karmasin zvolen ve volbách do Sněmu Slovenskej krajiny. Strana pak byla oficiálním představitelem slovenských Němců po celou dobu existence takzvaného Slovenského státu až do roku 1945.\n"}
{"id": "733284", "url": "https://cs.wikipedia.org/wiki?curid=733284", "title": "Německá strana", "text": "Německá strana\n\nNázev Německá strana (německy Deutsche Partei) neslo více politických formací:\n\n"}
{"id": "733285", "url": "https://cs.wikipedia.org/wiki?curid=733285", "title": "Quicksilver (album)", "text": "Quicksilver (album)\n\nQuicksilver je šesté studiové album skupiny Quicksilver Messenger Service. Album vyšlo v roce 1971 u Capitol Records. Z původní sestavy se na tomto albu podíleli jen Gary Duncan a Greg Elmore.\n\n"}
{"id": "733288", "url": "https://cs.wikipedia.org/wiki?curid=733288", "title": "Maiden of the Cancer Moon", "text": "Maiden of the Cancer Moon\n\nMaiden of the Cancer Moon je koncertní album americké skupiny Quicksilver Messenger Service. Album vyšlo v roce 1983. Jedná se o dvojalbum nahrané v roce 1968.\n\n"}
{"id": "733290", "url": "https://cs.wikipedia.org/wiki?curid=733290", "title": "Roseville (Kalifornie)", "text": "Roseville (Kalifornie)\n\nRoseville - město v Kalifornii v Placer County, ma 118 788 občanů. Město se nalézá v oblasti Sacramento County a Placer County, oblast má 2,1 milionů obyvatel (údaje z roku 2007).\n"}
{"id": "733292", "url": "https://cs.wikipedia.org/wiki?curid=733292", "title": "Požár Národního divadla", "text": "Požár Národního divadla\n\nPožár Národního divadla v Praze nastal 12. srpna 1881, dva měsíce po jeho slavnostním otevření, během dokončovacích prací. Požár zničil měděnou kupoli, hlediště, oponu od Františka Ženíška i jeviště divadla. Podle oficiálních závěrů tehdejšího vyšetřování oheň způsobila neopatrnost klempířů provádějících dokončovací práce na stavbě budovy, pozdější pokusy však tuto verzi zpochybňují. \n\nNárodní divadlo bylo poprvé otevřeno 11. června 1881 na počest návštěvy korunního prince Rudolfa premiérou Smetanovy \"Libuše\", komponované začátkem sedmdesátých let pro tuto příležitost. Odehrálo se v něm celkem 12 představení, než byla budova uzavřena pro dokončovací práce. Uprostřed nich, 12. srpna 1881, došlo k požáru. \n\nPodle oficiální verze požár vznikl tím, že klempíři, kteří na střeše pracovali na instalaci hromosvodu, prý dostatečně neuhasili dřevěné uhlí v kamínkách, na kterých rozehřívali páječky, jimiž spojovali plechy na střeše. Podle výsledků tehdejšího vyšetřování uhlíky kolem půl páté odpoledne vysypali do žlabu a zalili vodou, od uhlíků se rozžhavil měděný okap a od něj chytilo dřevěné bednění střechy. Kolem páté odpoledne začalo pršet a okapovým žlabem, v němž měly zůstat žhavé uhlíky, musela téct voda.\n\nOheň zpozoroval hasič při obchůzce divadlem a včas sepnul hlásič v budově. Shodou okolností ve stejný okamžik nahlásil požár i strážník z nedaleké Poštovské ulice. Tudíž v hasičské centrále zaznamenali místo kódu ND v Morseově abecedě jen čáru a nepoznali, kde hoří. Zhruba po půlhodině opakované hlášení pak přišlo pozdě.\n\nMezi prvními, kdo hasili oheň na střeše, byl i sochař Bohuslav Schnirch. Vzhledem k tomu, že bylo současně spuštěno kropicí zařízení nad jevištěm a otevřeny všechny hydranty v budově, poklesl tlak vody a po několika minutách přestala téct. Divadlo zásobovala vodárna na Karlově, kde den před tím prasklo přívodní potrubí a v nádrži značně klesla hladina vody. \n\nŠíření ohně podporoval tehdy i silný vítr. Vzplanul také zbytkový plyn v potrubí.\n\nŽeleznou oponu se nakonec podařilo spustit jen částečně a když už byl oheň i v hledišti. Poté se zřítil strop s lustrem. \n\nK ohni nejprve dorazilo 12 hasičů s jednou stříkačkou a jednou voznicí, teprve pak přijely posily, ovšem bez výsuvných žebříků a podobné techniky.\n\nHasičům se podařilo uchránit před ohněm okolní budovy, a to i sousedící Prozatímní divadlo. Oheň zcela zničil střechu divadla, hlediště i jeviště včetně dekorací k chystané premiéře opery Libuše. Zachoval se vestibul, foyer, lodžie a řada místností jako archiv, šatna a divadelní kancelář. Hasiči zachránili i mnoho uměleckých děl. \n\nOd počátku se ve zjitřené atmosféře hledání viníka objevovaly domněnky, že divadlo shořelo kvůli národnostním třenicím mezi pražskými Čechy a Němci. Vyšetřování se ale zaměřilo na oba řemeslníky a určilo, že oheň zavinili svou nedbalostí. Zpráva Výboru sboru pro zřízení Národního divadla mezi dalšími příčinami, proč se požár rozšířil, jmenovala i špatnou funkčnost hydrantů, zmatečnou organizaci a nedostačující techniku hasičů. \n\nPo sto letech spisovatel literatury faktu Miroslav Ivanov nechal ve Výzkumném a zkušebním leteckém ústavu udělat expertízu, která prokázala, že od neuhašených oharků budova vzplanout nemohla. Miroslav Ivanov ve svém pátrání po historii narazil na řadu okolností: \nKnihu o požáru Národního divadla napsal Miroslav Ivanov v roce 1981, vydána byla v letech 1983 a 2000.\n\nČeský rozhlas v populárním článku a pořadu v září 2016 vyjmenovává „10 neuvěřitelných náhod“, který přispěly ke vzniku a šíření požáru:\n\nPodle expertizy, která se uskutečnila na konci 20. století, se údajně zvýšila pravděpodobnost verze úmyslného založení, přesto však tuto verzi nelze považovat za zcela prokazatelnou, protože chybějí přímé důkazy a usvědčení případných osob, které se mohly na založení požáru podílet. Pomocí expertízy se však údajně podařilo vyvrátit obvinění vznesené tehdejším soudem na oba řemeslníky Jenische a Ziniburga.\n\nJakýsi simulační pokus, který sama označuje za unikátní, uskutečnila též redakce Seznam Zprávy ve spolupráci s hasiči z Technického ústavu požární ochrany v Praze. Redakce rovněž uzavírá svůj pokus tvrzením, že „však vychází najevo, že se požár musel odehrát jinak, než jak jej uzavřel soud. A jak se obecně tvrdí.“ Redakce případu v roce 2018 věnovala část dílu pořadu Záhady Josefa Klímy.\n\nPo požáru v roce 1881 bylo možné okamžitě zahájit obnovovací práce díky vyplacení pojistné náhrady ve výši 297 869 zlatých První českou vzájemnou pojišťovnou.\n\nPožár byl pochopen jako „celonárodní katastrofa“ a vyvolal obrovské odhodlání pro nové sbírky: za 47 dní byl vybrán milion zlatých. Na sbírku přispělo celkem 45 % lidí z Prahy. \n\nMezi nejvýznamnější dárce patřilo též hlavní město Praha, které na obnovení divadla věnovalo 181.623,99 zlatých, dalšími významnými dárci z řad měst byly Plzeň, Smíchov a Karlín, které věnovaly po cca 15–20 tisících zlatých. Hlavní prostředky na obnovu poskytl stát včetně sněmu Království českého. Sbor pro zřízení českého Národního divadla v Praze si vzal také půjčku z Městské spořitelny. Výraznou sumou přispěl císař František Josef I. a členové císařské rodiny (panovnická habsbursko–lotrinská rodina věnovala na obnovu celkem 31 tisíc zlatých), ruský car, česká šlechta (např. Lobkovicové, Schwarzenbergové, Kounicové, Chotkové a Kolovratové dohromady přispěli více než 30 tisíci zlatých) a české vlastenky, jež darovaly výtěžky z bazarů (spolek Dámy král. zemsk. českého divadla v Praze věnovaly z uspořádaného bazaru 6418 zlatých). Z podnikatelských korporací byl nejvýznamnějším dárcem Městský pivovar Plzeň, který věnoval 5 tisíc zlatých. Zlatkové a krejcarové sbírky se konaly i mezi prostým lidem. Jako autor myšlenky veřejných zlatkových sbírek bývá uváděn právník a politik Václav Seidl, jako organizátor sbírek například právník a politik Josef Říha.\n\nAutor projektu Josef Zítek pro rozpory s Výborem přestavbu odmítl a do budovy Národního divadla už nikdy nevkročil. Budovu po požáru dokončil prof. arch. Josef Schulz. Obnovené divadlo bylo otevřeno 18. listopadu 1883 opět představením Smetanovy \"Libuše\".\n\n"}
{"id": "733294", "url": "https://cs.wikipedia.org/wiki?curid=733294", "title": "Roseville", "text": "Roseville\n\nRoseville může být:\n\n\n\n\n"}
{"id": "733298", "url": "https://cs.wikipedia.org/wiki?curid=733298", "title": "Šao-jang", "text": "Šao-jang\n\nŠao-jang ( , pchin-jinem \"Shàoyáng\") je městská prefektura v Čínské lidové republice. Patří k provincii Chu-nan, má rozlohu 20 830 čtverečních kilometrů a v roce 2004 v ní žilo přes sedm miliónů obyvatel.\n\nSousedí s prefekturou Chuaj-chua na západě, Lou-ti na severu, s prefekturami Cheng-jang a Jung-čou na východě a s provincií Kuang-si na jihu.\n\n"}
{"id": "733304", "url": "https://cs.wikipedia.org/wiki?curid=733304", "title": "How to Become Clairvoyant", "text": "How to Become Clairvoyant\n\nHow to Become Clairvoyant je páté sólové studiové album Robbieho Robertsona. Na albu se podílela celá řada známých hudebníků, mezi které patří například i Steve Winwood, Pino Palladino, Tom Morello, Eric Clapton a další. Album vyšlo 5. dubna 2011.\n"}
{"id": "733308", "url": "https://cs.wikipedia.org/wiki?curid=733308", "title": "Joseph Knaffl", "text": "Joseph Knaffl\n\nJoseph Knaffl (9. října 1861 Wartburg, Tennessee – 23. března 1938) byl americký výtvarný a portrétní fotograf působící v Knoxville, Tennessee na konci 19. a počátku 20. století. Nejznámější je jeho portrét \"Knafflova Madonna\" z roku 1899, který byl přetištěn v tisícových kopiích a stále se používá na vánočních pohlednicích společnosti Hallmark. Knaffl byl partnerem ve dvou studiích v Knoxvillu: \"Knaffl and Brother\", zal. v roce 1884, a \"Knaffl and Brakebill\", zal. r. 1909.\n\nKnaffl se narodil v roce 1861 ve Wartburgu v Tennessee jako syn původem rakouského fyzika Rudolpha Knaffla a jeho ženě Rosalii. It finally closed in 1987. Studoval pak ve školách v Knoxville a v Nashville. Umění fotografie se vyučil u knoxvillského portrétního fotografa T. M. Schliera. V roce 1884 se svým bratrem Charlesem založili vlastní studio \"Knaffl and Brother\". Toto studio se sídlem v budově na Gay Street se zaměřovalo především na umělecké fotografie. Po Charlesově smrti v roce 1904 Knaffl provozoval studio dále buď sám nebo s různými partnery.\n\nV roce 1909 Knaffl založil portrétní studio s Jamesem Brakebillem. Zúčastnil se mezinárodní výstavy Appalachian Exposition v roce 1910 a na výstavě National Conservation Exposition v roce 1913 představili řadu portrétů. Společnost \"Knaffl and Brother\" existovala až do jeho smrti v roce 1938.\n\nKnafflovy rané portréty, ovlivněné klasickým uměním, byly často založeny na náboženské ikonografii, jako například \"Knafflova Madonna\" (1899) a \"Mladý Svatý Jan\" (1903). Po partnerství s Brakebillem v roce 1909 začal dělat více charakteristických studií jako například \"Prodavačka květin\". Během poloviny 90. let Knaffl zhotovil sérii fotografií, ve kterých si tropil žerty z rasového stereotypu jako například \"Hra s kůží\" (1896), který zobrazoval tři afroamerické hráče podvádějící v pokeru. Jedna z takových Knafflových fotografií se později objevila jako ironický vtip na obalu alba jazzového saxofonisty Lou Donaldsona.\n\nJeho nejznámější snímek \"Knafflova Madonna\" (původně pojmenovaný \"Madonna s dítětem\") byl vystaven na sjezdu asociace Photographers' Association of America v Celoronu, , New York, a tentýž rok o něm psal výtvarný kritik a sochař Lorado Taft v článku \"Brush and Pencil\". Na fotografii, která představuje Marii držící Ježíše, je vlastně Emma Fanzová (dcera jeho přítele a magnáta Ignaze Fanze) a drží Knafflovu dcera Josephinu. Josephine se zřejmě bála hluku na Gay Street a stále křičela, trvalo tři samostatná fotografování, než Knaffl získal snímek, jaký chtěl.\n\nKnafflovy fotografie byly ohodnoceny v časopisech, jako například \"The Photographic Review\", \"Photo-era Magazine\", \"Photographic Times\", \"Anthony's Photographic Bulletin\" a \"Wilson's Photographic Magazine\". Bratři Knafflovy často obsazovali první, druhá nebo třetí místa v jižní divizi pořádané Americkou fotografickou asociací. Jejich největším konkurentem byl knoxvillský fotograf Frank McCrary (partner portrétního malíře olejů Lloyda Bransona) a fotografiské studio v New Orleans \"Moses and Son\". V roce 1904 Knafflova fotografie \"Proroci\" vyhrála zlatou medaili na mezinárodní výstavě v St. Louis.\n\nKnaffl používal \"poměrně originální a zajímavé\" dvojité osvětlení; jedno světlo poskytovalo převážnou část osvětlení a druhým světlem v pravém úhlu řídil kontrast.\n\n"}
{"id": "733309", "url": "https://cs.wikipedia.org/wiki?curid=733309", "title": "U.D.O.", "text": "U.D.O.\n\nU.D.O. je německá heavy metalová skupina, kterou založil Udo Dirkschneider v roce 1987 po odchodu ze skupiny Accept. Původní členové skupiny byli zpěvák Udo Dirkschneider, kytarista Peter Szigeti, kytarista Mathias „Don“ Dieth, baskytarista Frank Rittel a bubeník Thomas Franke. Za nejúspěšnější alba skupiny se považuje Animal House, Faceless World a Steelfactory. Mezi největší hity kapely patří They Want War, Holy, Man And Machine, Independence Day, Heart of Gold, I Give As Good As I Get, Metal Machine a One Heart One Soul.\n\n\n"}
{"id": "733313", "url": "https://cs.wikipedia.org/wiki?curid=733313", "title": "Ethnologue", "text": "Ethnologue\n\nEthnologue (celým názvem \"Ethnologue: Languages of the World\") je publikace vydávaná SIL International obsahující informace o jazycích z celého světa. Vychází od roku 1951, od roku 1997 i v internetové verzi a od sedmnácté verze uveřejněné v roce 2013 je primárně vydávaná v internetové podobě. Devatenácté vydání z roku 2016 obsahuje 7097 jazyků, které označuje za živé jazyky.\n\nPrvní vydání vyšlo v roce 1951 a zahrnovalo 46 jazyků. V roce 1984 byl zaveden tzv. , třipísmenný kód, který sloužil k identifikaci jednotlivých jazyků. Tento systém značně převyšoval možnosti tehdejších norem ISO 639-1 a ani kódy pozdější čtrnácté verze se neshodovaly s normami ISO 639-2. V roce 2002 bylo Ethnologue požádáno ke sjednocení kódů a spolupráci s Mezinárodní organizací pro normalizaci (ISO) na novém systému. Výsledkem byl standard ISO 639-3 vydaný v roce 2007 a používaný dodnes.\n\nV roce 2019 byl na stránkách Ethnologue zaveden paywall, tedy vyskakovací okno žádající zaplacení služby. Základní verze ročního předplatného Ethnologue stojí 480 amerických dolarů (v přepočtu cca. 11 000 korun), standardní verze předplatného na rok pak stojí 2400 dolarů (cca 55 000 korun).\n\n\n"}
{"id": "733317", "url": "https://cs.wikipedia.org/wiki?curid=733317", "title": "SIL", "text": "SIL\n\nSIL může znamenat:\n"}
{"id": "733320", "url": "https://cs.wikipedia.org/wiki?curid=733320", "title": "Svaz slezských katolíků v Československé republice", "text": "Svaz slezských katolíků v Československé republice\n\nSvaz slezských katolíků v Československé republice (polsky Związek Śląskich Katolików w Republice Czechosłowackiej, stručněji Svaz slezských katolíků, Związek Śląskich Katolików) byla politická strana na území prvorepublikového Československa, která reprezentovala část polské národnostní menšiny.\n\nNavazovala na dřívější politickou organizaci polské menšiny v Slezsku z dob Rakouska-Uherska. Byla založena 30. září 1920 z popudu Leona Wolfa. Před parlamentními volbami v roce 1925 vytvořila koalici Polský lidový a dělnický svaz, ve kterém se spojilo několik polských menšinových stran. Kromě Svazu slezských katolíků v Československé republice ještě Polská lidová strana, Polská socialistická dělnická strana a Slezská lidová strana. Leon Wolf pak usedl v parlamentu, zatímco předsedou Svazu slezských katolíků se stal Paweł Lipka. Mezi další předáky patřili Karol Junga, Franciszek Maroń či Rudolf Płoszek. \n\nV zemských volbách roku 1928 kandidovala strana opět v rámci širší polské koalice, nyní ovšem již bez socialistů, zato s Židovskou stranou. Stejná konstelace pak byla použita při parlamentních volbách v roce 1929, kdy polská část získala dva mandáty v parlamentu (Svaz slezských katolíků ale zůstal bez mandátu). Během 30. let 20. století se strana jako odraz prohlubujícího se zahraničněpolitického odcizování mezi Československem a Polskem, radikalizovala. Donutila v rámci dohadování v polské koalici poslance Jana Buzka, aby už nadále nebyl hospitantem v poslaneckém klubu Československé sociálně demokratické strany dělnické. V parlamentních volbách v roce 1935 Svaz slezských katolíků a další polské strany kandidovaly za Autonomistický blok, jehož vznik iniciovala Hlinkova slovenská ľudová strana. V březnu 1938 pak Svaz slezských katolíků inicioval sloučení převážné části polského politického spektra do nového politického bloku nazvaného Svaz Poláků v Československu. 8. září 1938 byl Leon Wolf přítomen na koordinačním setkání mezi polskou menšinou, představiteli slovenských autonomistů a Sudetoněmeckou stranou. Výsledkem jednání byla rezoluce s polskými požadavky na autonomii, předložená Runcimanově misi.\n"}
{"id": "733321", "url": "https://cs.wikipedia.org/wiki?curid=733321", "title": "Dny Shakaara", "text": "Dny Shakaara\n\n„Dny Shakaara“ (v originále „Shakaar“; v původním českém překladu „Shakaar“) je v pořadí dvacátá čtvrtá epizoda třetí sezóny seriálu \"\".\n\nKai Winn potřebuje Kiru, aby přesvědčila bývalého vůdce její odbojové skupiny a nyní farmáře na Bajoru, aby vrátil půdní rekultivátory, které jsou potřebné v jiných oblastech.\n\nKdyž zemře první ministr bajorské prozatímní vlády, je na jeho místo dosazena kai Win, která má být později také formálně zvolena. Winn požádá majora Kiru o pomoc. Skupina farmářů v Kiřině domovské provincii odmítá vrátit půdní rekultivátory, které jim byly vládou zapůjčeny a které Winn potřebuje pro obnovu provincie Rakantha. Jejich vůdcem je Shakaar, který za cardassijské okupace vedl odbojovou buňku, ve které působila i Kira. Právě ta má Shakaara přesvědčit, aby zařízení zemědělci vrátili. Kira se nejprve zdráhá jít proti příteli, ale nakonec s tím souhlasí pro dobro Bajoru.\n\nKira se vrátí do Dahkurské provincie, kde najde Shakaara, který ji poví svůj postoj. On sám dostal rekultivátory po tříletém čekání před pouhými dvěma měsíci a bylo mu řečeno, že on a jeho společníci Furel a Lupazza jej mohou využívat jeden rok. Ale když převzala vládu Winn, tak je mají vrátit okamžitě. Projekt obnovy provincie Rakantha je zaměřen na zemědělské výrobky určené pro export, zatímco Shakaarovi farmáři pouze chtějí nakrmit své lidi, což považuje bývalý odbojář za mnohem důležitější. Kira se poté setká s Winn a doufá, že by spolu mohly najít nějaký kompromis. Winn souhlasí s navrženou schůzkou se Shakaarem. Když však major oznamuje svému bývalému vůdci tuto zprávu, přijdou jej zatknout dva bezpečnostní důstojníci. Kira se rozzuří, že kai lhala, pomůže v potyčce s důstojníky Shakaarovi a společně uprchnou.\n\nJako hledaní uprchlíci se Shakaar s Kirou a svými kamarády skrývají v horách, kde před lety bojovali proti Cardassianům. O týden později se k nim přiblíží bajorští vojáci a Shakaarova vyčerpaná skupina si uvědomí, že není jiná možnost než přestat utíkat a začít bojovat. Neochotně vyvede Shakaar společně s Kirou celou skupinu do kaňonu, kde se skryjí na svazích.\n\nSkupina ze své skrýše pozoruje, jak bajorští vojáci vstupují do uzavřeného kaňonu – do pasti. Když ale spatří tváře svých „nepřátel“, uvědomí si, že by stříleli na své bývalé přátele a spolubojovníky z dob okupace. Kira se Shakaarem si vyžádají sklopení zbraní a po rozhovoru s velitelem jednotky, plukovníkem Lenarisem, je vyjednáno příměří. Později vezme plukovník Kiru a Shakaara do Winniny kanceláře, kde ji Shakaar informuje o tom, že se rozhodl kandidovat ve volbách na prvního ministra. Kai si uvědomí, že volební zápolení s populárním Shakaarem by odhalilo, jak její akce málem přivedla Bajor na okraj občanské války, a rozhodne se tak z voleb odstoupit.\n\n"}
{"id": "733331", "url": "https://cs.wikipedia.org/wiki?curid=733331", "title": "Nan-ning", "text": "Nan-ning\n\nNan-ning ( , pchin-jinem \"Nánníng\") je městská prefektura v Čínské lidové republice, hlavní město autonomní oblasti Kuang-si.\n\nCelá městská prefektura má rozlohu 22 189 čtverečních kilometrů a v roce 2010 v ní žilo necelých šest milionů obyvatel.\n\nNan-ning leží na severním břehu řeky Jung-ťiang, hlavního jižního přítoku Si-ťiangu.\n\nHlavním nanningským letištěm je mezinárodní letiště Nan-ning Wu-sü, které leží přibližně dvaatřicet kilometrů jihozápadně od Nan-ningu u města Wu-sü.\n\n"}
{"id": "733332", "url": "https://cs.wikipedia.org/wiki?curid=733332", "title": "Surrealistic Pillow", "text": "Surrealistic Pillow\n\nSurrealistic Pillow je druhé studiové album skupiny Jefferson Airplane, vydané v roce 1967. Album produkoval Rick Jarrard. Na albu se, mimo Jefferson Airplane, podílel také frontman skupiny Grateful Dead Jerry Garcia. V roce 2003 jej časopis \"Rolling Stone\" zařadil na 146. pozici v žebříčku 500 nejlepších alb všech dob.\n\n"}
{"id": "733333", "url": "https://cs.wikipedia.org/wiki?curid=733333", "title": "Somebody to Love (píseň, Jefferson Airplane)", "text": "Somebody to Love (píseň, Jefferson Airplane)\n\n„Somebody to Love“ je druhá skladba z druhého studiového alba skupiny Jefferson Airplane \"Surrealistic Pillow\" z roku 1967. Píseň napsal Darby Slick. Hudební časopis \"Rolling Stone\" ji zařadil na 274 pozici v jejich seznamu 500 nejlepších písní všech dob. Skladba vyšla i jako singl s písní „She Has Funny Cars“ na B-straně. Skladbu předělali například The Lambrettas, Aguaturbia nebo Ramones.\n\n"}
{"id": "733335", "url": "https://cs.wikipedia.org/wiki?curid=733335", "title": "Polská lidová strana (Československo)", "text": "Polská lidová strana (Československo)\n\nPolská lidová strana (polsky Polskie Stronnictwo Ludowe, zkratka PSL) byla politická strana na území prvorepublikového Československa, která reprezentovala část polské národnostní menšiny.\n\nNavazovala na dřívější politickou organizaci slezských Poláků evangelického vyznání z dob Rakouska-Uherska. Byla založena na podzim 1922. Prvním předsedou byl Józef Berger. Mezi další předáky patřili Jan Buzek či Jarosław Waleczko. Před parlamentními volbami v roce 1925 vytvořila koalici Polský lidový a dělnický svaz, ve kterém se spojilo několik polských menšinových stran. Kromě Polské lidové strany ještě Svaz slezských katolíků v Československé republice, Polská socialistická dělnická strana a Slezská lidová strana. V parlamentu za tuto širokou koalici zasedl ovšem jen Leon Wolf ze Svazu slezských katolíků v Československé republice. V zemských volbách roku 1928 kandidovala strana opět v rámci širší polské koalice, nyní ovšem již bez socialistů, zato s Židovskou stranou. Stejná konstelace pak byla použita při parlamentních volbách v roce 1929, kdy polská část získala dva mandáty v parlamentu a z nich jeden připadl zástupci lidové strany, Janu Buzkovi. \n\nBěhem 30. let 20. století se strana jako odraz prohlubujícího se zahraničněpolitického odcizování mezi Československem a Polskem, radikalizovala. Jan Buzek byl v rámci dohadování v polské koalici donucen ukončit svůj status hospitanta v poslaneckém klubu Československé sociálně demokratické strany dělnické. V roce 1937 se Polská lidová strana sloučila s národovecky orientovanou frakcí odštěpenou od Polské socialistické dělnické strany, která se jmenovala Polská sociálně demokratická strana v Československu. Po fúzi obou byl název výsledné formace změněn na Polska partia ludowa (zkratka PPL). Předsedou byl Jan Buzek, místopředsedou bývalý sociální demokrat Rudolf Fukala. V březnu 1938 pak strana v rámci pokračující integrace polského politického spektra vstoupila do platformy nazvané Svaz Poláků v Československu.\n"}
{"id": "733336", "url": "https://cs.wikipedia.org/wiki?curid=733336", "title": "Tisy na Vsetínsku", "text": "Tisy na Vsetínsku\n\nVsetínsko patří k několika oblastem České republiky, kde roste vyšší množství velmi starých tisů červených. Řadě z nich byla již na přelomu 19. a 20. století věnována odborná pozornost, některé byly vyhlášeny přírodními památkami (stromy chráněné státem) či později památnými stromy.\n\n¹) Popsány již roku 1931 Gustavem Adolfem Říčanem.\n\nDalší 3 tisy byly objeveny novodobě, dva v oblasti \"Stanovnice\" a jeden \"Na Beskydě\". Zatím nejsou vyhlášené jako památné. Říčan roku 1931 v rámci Vsetínska zmiňoval ještě tis nad sklářskou hutí Nový Hrozenkov - Karolinka na pasece \"U Kortišů\" v blízkosti chalupy (tehdy výška 3 metry, obvod kmene 63 cm, tedy průměr 20 cm a odhad věku 200 let).\n\nJedno z nejstarších svědectví o tisech v oblasti pochází z roku 1590, kdy Mikuláš Nožíř zaznamenal svědectví o hraničních sporech na Javornících, kde šlo m.j. o 100 kusů tisů. Přestože na počátku 20. století vznikla celá řada článků, studií a publikací zaměřených na staré tisy (časopis Háj 1910, 1911, Časopis musea v Olomouci 1924-1926, Chadtova publikace Tis, monografie starého vymírajícího stromu se zaměřením na poměry československé, 1911 a další), zmiňuje ze vsetínských tisů pouze časopis Háj (1910) Liptálský tis. Podrobněji se tématu věnoval až Gustav Adolf Říčan roku 1931.\n\nStáří středoevropských tisů bývalo v minulosti zveličováno a současné odhady věků uvádějí stáří jednotlivých stromů zpravidla 2-5× nižší. Říčan ve svých odhadech vycházel z postupů Ladislava Čelakovského, podle kterých tis o průměru kmene 80 cm (~251 cm obvod) dosahuje 1000 - 1500 let. Zatímco Říčan srovnávací metodou určil roku 1931 stáří Koláčkova tisu na 1000 let a Tisu u Pasečanů (Podťaté) na 700 - 800 let, jsou aktuální odhady věku (přepočtené na rok 1931) 3 - 3,5× nižší.\n\nRoku 1931 doporučil Říčan (pro šestici popsaných tisů) nějakým způsobem zajistit jejich \"veřejnou ochranu\". Koláčkův a Liptálský tis byly od 70. letech chráněné podle zákona č. 40/1956 Sb. a jako takové v souladu se zákonem o ochraně přírody č. 114/1992 Sb. převedeny na stromy památné. Tisy v Karolince, u Pasečanů (Podťaté), nad Jezerným a v Beskydě byly památnými stromy vyhlášeny roku 2003. Veškeré stromy, které byly v katastru Velkých Karlovic a okolí vyhlášeny jako památné roku 2003, ale ústřední seznam AOPK ČR neuvádí.\n\nI tisy, které nebyly vyhlášené památnými stromy, jsou chráněné zákonem. Vztahuje se na ně ochrana \"vyhlášky č.395/1992 Sb. zákona České národní rady č. 114/1992 Sb., o ochraně přírody a krajiny\", která je klasifikuje jako silně ohrožený druh a řadí mezi zvláště chráněné druhy rostlin. 5 stromů dále leží na chráněném území CHKO Beskydy.\n\nNejvětší ze Vsetínských tisů roste ve městě Zubří, ulice U Tisu. Roku 1931 dosahoval výšky 12 metrů, 130 cm vysoký kmen měřil v obvodu 242 - 251 cm (průměr kmene 77 cm nad zemí a 80 cm pod korunou), 8 metrů vysoká košatá koruna se větvila do šířky 10 metrů. Tehdy bylo stromu odhadováno 1000 let věku.\n\nRoku 2002 dosáhl obvodu 347 cm, odhad věku (2006) odpovídá 346 - 361 rokům, jiný odhad uvádí 380 let (~2006). Leží na území CHKO Beskydy.\n\nDruhý nejmohutnější tis roste v údolí Stanovnice v oblasti Pod Spáleným (dříve spadal pod Nový Hrozenkov). Pozemek byl původně zahradou rolníka Zbránka. Roku 1931 dosahoval výšky 8 metrů, 150 cm vysoký kmen měřil v obvodu 188 - 220 cm (průměr kmene byl 60 cm nad zemí a 70 cm pod rozvětvením), 6 metrů vysoká široce košatá koruna se rozpínala do šíře 12 metrů. Věk byl tehdy odhadnut na 700 - 800 let.\n\nRoku 2003 dosáhl kmen obvodu 301 cm, jako památný strom byl vyhlášený pod starým kódem 810038.1/1. V 90. letech 20. století byly v okolí objeveny dva mladší tisy. Leží na území CHKO Beskydy.\n\nNejmohutnější z velkokarlovických tisů roste v blízkosti Podťatého potoka ve stejnojmenné lokalitě. Roku 1931 dosahoval výšky 10 metrů, 80 cm vysoký kmen měřil v obvodu 220 cm (průměr 70 cm u země i pod rozvětvením), 8 metrů vysoká košatá koruna se větvila do šířky 6 metrů. Historický odhad věku se pohyboval v rozmezí 700 - 800 let.\n\nV roce 2003 dosáhl obvodu 270 cm, jako památný strom byl vyhlášený pod názvem \"Tis ve Velkých Karlovicích 2\" (starý kód 810035.1/1). věk je odhadován na 300 let, stromu se týká pověst Leží na území CHKO Beskydy.\n\nDruhý tis v katastru Velkých Karlovic roste v oblasti nad údolím \"Jezerné\" na východním svahu hřebenu s kótou 856 (nedaleko hranice s k. ú. Solanec pod Soláněm). Pastvina bývá nazývána podle původního majitele Rolníka Macečka, strom uzavíral tehdejší řadu buků asi 100 metrů od chalupy. Roku 1931 dosahoval výšky 6 metrů, 50 cm vysoký kmen měřil v obvodu 220 cm (průměr 70 cm), 6 metrů vysoká kuželovitá koruna se větvila do šířky 5 metrů. V roce 1929 byl strom vandalsky poškozen ořezáním 4 spodních větví o průměru 10 cm na získání velikonočních kočiček, protože vrbové nebyly po tuhé zimně dostatečně rozvinuty. Historický odhad věku se pohyboval mezi 700 - 800 lety.\n\nRoku 2003 měl obvod 243 cm, jako památný strom byl vyhlášený pod názvem \"Tis ve Velkých Karlovicích\" (starý kód 810040.1/1). Leží na území CHKO Beskydy.\n\nStrom roste přímo ve vsi Hrachovec asi 50 metrů SV od kaple mezi domy č. 3, 161 a 236. Dosahuje výšky 8 metrů a obvodu kmene 180 cm (1998).\n\nLiptálský tis roste zhruba 3 kilometry severně od Liptálu na rozhraní k. ú. Liptál a Lhota u osady \"Na Lánici\" v údolí \"V Hlubokém\" naproti nemovitosti u Porubů, lesní porost 605 D3, trať \"Lánica\" (zhruba 500 metrů od hájovny a 500 metrů JZ od kóty Lípový 590). Roku 1931 dosahoval výšky 8 metrů, 200 cm vysoký kmen měřil v obvodu 141 cm (průměr 45 cm), 6 metrů vysoká úzce košatá koruna se větvila do šířky 5 metrů. Historický odhad věku byl uváděn na více než 400 let.\n\nRoku 1993 pozorováno žloutnutí konců větví, v roce 1998 dosáhl výšky 9 metrů a obvodu 170 cm.\n\nTis nazvaný podle původního majitele pozemku, který strom vysadil, roste v Brňově (spadá pod Podlesí, Valašské Meziříčí) na parcele mezi číslem 88 a silnicí. Roku 2003 dosáhl obvodu kmene 120 cm a výšky 15 metrů.\n\nTis v trati \"Na Beskydě\" (též psáno \"Na Bezkydě\") roste nedaleko silnice na Makov v osadě Bařina (chalupy na sever od silnice). Nachází se místě zvaném Na Skalce asi 100 metrů severovýchodně od chalupy, která patřila Michalu Holčákovi. V blízkosti tisu rostla třešeň a několik lip. Roku 1931 dosahoval výšky 8 metrů, 500 cm vysoký kmen měřil v obvodu 188 cm u země a 94 cm pod korunou (průměr 60, resp. 30 cm), 3 metrů vysoká kulovitá koruna připomínající palmu se větvila do šířky 4 metrů. Ve výšce 3 metrů vyrůstal z kmene věnec 50 - 80 cm dlouhých větviček. Historický odhad věku byl uváděn na 700 - 800 let.\n\nV roce 2003 dosáhl obvodu kmene 103 cm, jako památný strom byl vyhlášený pod názvem \"Tis ve Velkých Karlovicích 3\" (starý kód 810034.1/1). Druhý (mladší) tis byl v téže lokalitě objeven v nedávné době. Oba leží na území CHKO Beskydy.\n\nNovodobě došlo k vyhlášení ochrany nad tisem, který roste u křižovatky ulic Nádražní a Svěrákova ve Valašském Meziříčí (poblíž základní umělecké školy a domu č. 27, katastrální území Krásno nad Bečvou). Vyhlášení statutu památného stromu připravoval orgán ochrany přírody již v roce 2004, ale z neuvedených příčin k němu nedošlo. Roku 2011 se dostal mezi 9 významných stromů (a skupin), které byly posuzované jako kandidáti na vyhlášení památnými stromy. Posudek realizovali soudní znalkyně Ing. Ilona Janíková a Ing. Petr Křístek (ČSOP Valašské Meziříčí) a cílem bylo zjistit zdravotní stav stromů (vitalitu, prosychání, napadení dřevokaznými houbami a hmyzem apod.), jejich estetickou a biologickou hodnotu. Tis a dalších 5 kandidátů bylo doporučeno k oficiálnímu vyhlášení, k němuž došlo ještě v roce 2011. Centrální evidence památných stromů zatím tyto položky neuvádí.\n\n"}
{"id": "733338", "url": "https://cs.wikipedia.org/wiki?curid=733338", "title": "Matthew Davis", "text": "Matthew Davis\n\nMatthew W. Davis (* 8. května 1978) je americký herec, který se proslavil rolí Warnera Huntingtona III. ve filmu \"Pravá blondýnka\" a rolemi v seriálech \"What about Brian\" (2006–2007), \"Upíří deníky\" (2009–2017) a \"Odkaz\" (2018–dosud). Mimo to také hrál v hororovém seriálu \"Cult\" a krimi seriálu \"Kriminálka Miami\".\n\nNarodil se v Salt Lake City. Navštěvoval Woods Cross High School a Utahskou univerzitu.\n\nJeho nejznámější role je Warner Huntington III, přítel Elle Woods (Reese Witherspoon) v komediálním hitu \"Pravá blondýnka\" (2001) (spolu s Reese Witherspoon a Selmou Blair). Mezi jeho další filmy patří například film \"Osudové léto\" (2002) (spolu s Kate Bosworth a Michelle Rodriguez), \"Tábor tygrů\" (2000) (spolu s Colinem Farrellem) a \"BloodRayne\" (2005).\n\nBěhem let 2006 až 2007 hrál v seriálu \"What About Brian.\" Od roku 2009 hrál roli středoškolského učitele Alarica Saltzmana v seriálu \"Upíří deníky.\" V roce 2013 získal vedlejší roli ve 14. řadě seriálu \"Kriminálka Miami.\" V květnu 2018 byla potvrzena objednávka spin-offu seriálu \"The Originals,\" nesoucí název \"Odkaz\", ve kterém si zopakuje roli Alarica.\n\nBěhem let 2000 až 2001 chodil s herečkou Zooey Deschanel. Během let 2008 až 2009 byl ženatý s herečkou Leelee Sobieski. V roce 2012 začal chodit s herečkou Azitou Ghanizadou. \n\nDne 23. prosince 2018 si herec vzal herečku Kiley Casciano v kapli Albertson Wedding Chapel v Los Angeles.\n\n"}
{"id": "733339", "url": "https://cs.wikipedia.org/wiki?curid=733339", "title": "Světový pohár v rychlobruslení 2011/2012", "text": "Světový pohár v rychlobruslení 2011/2012\n\nSvětový pohár v rychlobruslení 2011/2012 byl 27. ročník Světového poháru v rychlobruslení. Konal se v období od 18. listopadu 2011 do 11. března 2012. Soutěž byla organizována Mezinárodní bruslařskou unií (ISU).\n\nZcela nově byl do soutěže zařazen závod s hromadným startem, ukázkově byl na dvou mítincích předveden i týmový sprint. Novinkou bylo též zavedení celkového hodnocení výsledků ze všech disciplín, tzv. Grand World Cupu.\n\n pouze ukázková disciplína\n\n"}
{"id": "733341", "url": "https://cs.wikipedia.org/wiki?curid=733341", "title": "Stannan", "text": "Stannan\n\nStannan (SnH), triviální název cínovodík je hydrid cínu, molekula je analogická molekule methanu. Je vysoce toxický.\n\nPři normální teplotě se pomalu rozkládá za vzniku kovového cínu a vodíku a zapaluje se při styku se vzduchem.\n\nStannan se připravuje reakcí chloridu cíničitého s tetrahydridohlinitanem lithným:\n\nSnCl + LiAlH → SnH + LiCl + AlCl.\n\nnebo rozkladem slitiny hořčíku a cínu kyselinou chlorovodíkovou.\n\n"}
{"id": "733342", "url": "https://cs.wikipedia.org/wiki?curid=733342", "title": "Polská socialistická dělnická strana v Československu", "text": "Polská socialistická dělnická strana v Československu\n\nPolská socialistická dělnická strana (polsky Polska Socjalistyczna Partia Robotnicza, zkratka PSPR, plným názvem Polská socialistická dělnická strana v Československu, Polska Socjalistyczna Partia Robotnicza w Czechosłowacji) byla politická strana na území prvorepublikového Československa, která reprezentovala část polské národnostní menšiny.\n\nNavazovala na dřívější politickou organizaci sociálních demokratů polské národnosti působící na území Slezska za dob Rakouska-Uherska. Byla založena v únoru 1921. Krátce poté v ní ale došlo k rozkolu mezi pravicí a levicí a velkou část jejích předních funkcionářů přebrala Komunistická strana Československa (ke komunistům odešli například Emanuel Chobot, Ludwik Lizak nebo Engelbert Wawreczka. Mnozí z nich ale byli brzy poté odstaveni v rámci KSČ nástupem mladší generace. Emanuel Chobot a mnozí další se tak po několika letech vrátili do Polské socialistické dělnické strany. Předsedou byl Emanuel Chobot, mezi další představitele patřil mimo jiné Antoni Steffek, Wiktor Sembol či Arnold Kwietniowski. \n\nPřed parlamentními volbami v roce 1925 vytvořila strana koalici nazvanou Polský lidový a dělnický svaz, ve kterém se spojilo několik polských menšinových stran. Kromě Polské socialistické dělnické strany ještě Polské lidové strany, Svaz slezských katolíků v Československé republice a Slezská lidová strana. V parlamentu za tuto širokou koalici zasedl ovšem jen Leon Wolf ze Svazu slezských katolíků v Československé republice. V parlamentních volbách v roce 1929 kandidovala tato široká polská koalice společně s Židovskou stranou a polská část získala dva mandáty v parlamentu, z nichž jeden připadl zástupci socialistů, Emanuelovi Chobotovi. \n\nBěhem 30. let 20. století se strana jako odraz prohlubujícího se zahraničněpolitického odcizování mezi Československem a Polskem, stala terčem agitace ostatních polských stran a byla kritizována pro svou blízkost československé vládní koalici a Československé sociálně demokratické straně dělnické. V důsledku této agitace a finanční podpory z Polska se ve straně roku 1934 utvořila národovecky, propolsky a autonomisticky orientovaná frakce, která se osamostatnila pod názvem Polská sociálně demokratická strana v Československu. Do parlamentních voleb v roce 1935 pak tato odštěpenecká strana a ostatní polské strany šly na kandidátní listině Autonomistický blok, které dominovala Hlinkova slovenská ľudová strana, zatímco zbytková Polská socialistická dělnická strana spojila síly s Československou sociálně demokratickou stranou dělnickou. Nezískala ale žádný mandát a v následujících letech i ona začala částečně prolamovat svou izolaci v polském táboře a spolupracovat s autonomistickými politickými stranami. Tato spolupráce ale narazila na své limity v březnu 1938, kdy Polská socialistická dělnická strana odmítla v rámci pokračující integrace polského politického spektra vstup do platformy nazvané Svaz Poláků v Československu.\n"}
{"id": "733353", "url": "https://cs.wikipedia.org/wiki?curid=733353", "title": "Obchodník (povídka)", "text": "Obchodník (povídka)\n\nObchodník (anglicky \"The Business Man\") je satirická povídka amerického spisovatele Edgara Allana Poea vydaná roku 1840.\n\nPovídka ironicky reaguje na nekalé obchodnické praktiky a představuje koncept člověka, jenž podniká sám za sebe. Za úspěch však považuje i zřejmé selhání.\n\nVypravěč je v povídce pojmenován (jmenuje se Petr Proffit), což je v krátkých prozaických dílech E. A. Poea nezvyklé.\n\nPetr Proffit se pokládá za obchodníka. Za metodického obchodníka, neboť metoda je vším. Ze srdce nenávidí génie a jeho slabomyslní rodiče by z něj jednoho takového málem udělali, když jej poslali do účtárny k člověku, jenž o sobě tvrdil, že je „úctyhodný železář a komisionář.“ Celá tato anabáze skončila za 2 či 3 dny vysokou horečkou a prudkými bolestmi nad čelem - v ústrojí pořádku.\n\nProffitova matka chce syna etablovat v koloniálu, ten se raději rozhodne opustit domov a uchytit se v nějakém slušném a výnosném povolání. Zdaří se mu hned první pokus, kdy se uplatní v oboru živé krejčovské reklamy. Na různých exponovaných místech předvádí šaty a svému zaměstnavateli, firmě Shmick a Jeto zajišťuje zákazníky. S firmou Shmick a Jeto se nepohodne ohledně proplacení jisté drobné položky a odchází.\n\nProffit se zařídí jako výrobce soli v očích a skončí ve vězení. Dalším odvětvím podnikání je ubližování na těle. Přesněji ubližování na vlastním těle. V tomto oboru najde Petr slušné uplatnění. Princip spočívá ve vyprovokování útoku na svou osobu a následnou žalobu. Za krátkou dobu obohatí své konto částkou 85 centů čistého. Vzhledem ke křehkosti vlastní tělesné schránky je nucen Proffit opět pozměnit oblast podnikání.\n\nTím se na několik roků stává blácení. Ometá ulice způsobem, že občan kolem něj projde čistý, jen když mu hodí měďák. Nenechá se nikým ošidit. Vlivem smutných okolností musí práci spojit s psoohazovačstvím. Psisko se vyválí v blátě, čeká u dveří obchodu, než někdo vyjde ven a pak se dotyčnému otře o naleštěné holínky. Petr Proffit - čistič bot - je hned po ruce. Celá kariéra ztroskotala na platových požadavcích psa. Dostával třetinu výdělku, ale někde mu řekli, aby požadoval polovinu, což Proffit nebyl ochoten akceptovat a tak se rozešli.\n\nFlašinetářství spočívá ve vyhrávání v tichých ulicích, dokud nepřiletí ne menší obnos nežli šilink s prosbou o táhnutí jinam.\n\nDalším způsobem obživy se po několika měsících nečinnosti stává doručování fingovaných dopisů. Lidé jsou důvěřiví a tak za smyšlené dopisy platí předem a než se doberou podvodu, milý Proffit už dávno zmizel za některým rohem.\n\nPosledním spekulativním podnikáním se stává pěstování koček, jejichž ohony mu poskytují dostačující příjem. Petr objevil metodu, jak vypěstovat i trojí sklizeň ohonů do roka a uvažuje o koupi letního sídla na řece Hudson.\nSatirická povídka „Obchodník“ bývá často interpretována jako reflexe Poeových napjatých vztahů se svým otčímem Johnem Allanem - úspěšným obchodníkem. Literární dílo kritizuje obecně obchodníky tvrdíce, že jejich úspěch není dosažen vlastní pílí a disciplínou, nýbrž hrubými praktikami, násilím a egoismem. E. A. Poe zde také předestřel koncept člověka, jenž se vypracuje vlastními silami („self-made man“) a zároveň vyjádřil skepsi, zdali je takový koncept vůbec možný. Stejně jako v další satiře nazvané „Muž, který se rozpadl“ představuje takového muže jako bezvýznamného a neschopného.\n\nV „Obchodníku“ si Poe dělá legraci z pochybné povahy frenologie, tou dobou populární pseudovědy.\n\nVypravěč Petr Proffit v povídce prohlašuje: „V životopise je pravda to nejdůležitější, o to víc ve vlastním životopise“ , jedná se o ironii vzhledem k tendencím E. A. Poea pozměňovat své vlastní údaje; sám často opomíjel detaily své vojenské kariéry a vymýšlel si příběhy o neuskutečněných cestách do Řecka, Turecka a Ruska.\n\nPovídka se původně jmenovala „Peter Pendulum“ a vyšla v časopise \"Burton's Gentleman's Magazine\" v únoru 1840. Pod názvem „The Business Man“ vyšla 2. srpna 1845 v čísle magazínu \"Broadway Journal\".\n\nČesky vyšla povídka v následujících sbírkách:\n\n"}
{"id": "733354", "url": "https://cs.wikipedia.org/wiki?curid=733354", "title": "Live Groove", "text": "Live Groove\n\nLive Groove je koncertní album britské skupiny ProjeKct Two, jednoho z vedlejších projektů kapely King Crimson. Vydáno bylo v lednu 1999, později téhož roku vyšlo i jako součást box setu \"The ProjeKcts\". Album bylo nahráno na koncertech ProjeKctu Two, které se konaly mezi březnem a červencem 1998 v USA, Japonsku, Spojeném království a Kanadě. Neobsahuje žádné skladby ze studiového alba \"Space Groove\", neboť vystoupení byla improvizacemi. Některé ze skladeb na \"Live Groove\" se později staly po přepracování součástí repertoáru běžných King Crimson.\n\n"}
{"id": "733355", "url": "https://cs.wikipedia.org/wiki?curid=733355", "title": "Paul Kantner", "text": "Paul Kantner\n\nPaul Lorin Kantner, (17. března 1941, San Francisco, Kalifornie, USA – 28. ledna 2016) byl americký rockový kytarista, zpěvák a hudební skladatel. V letech 1959–1961 studoval na University of Santa Clara a v letech 1961–1963 na San Jose State College. V letech 1965–1972 hrál se skupinou Jefferson Airplane. Později byl frontmanem skupiny Jefferson Starship.\n\n"}
{"id": "733356", "url": "https://cs.wikipedia.org/wiki?curid=733356", "title": "Polská sociálně demokratická strana v Československu", "text": "Polská sociálně demokratická strana v Československu\n\nPolská sociálně demokratická strana (polsky Polska Partia Socjalno-demokratyczna, zkratka PPSD, plným názvem Polská sociálně demokratická strana v Československu, Polska Partia Socjalno-demokratyczna w Czechosłowacji) byla politická strana na území prvorepublikového Československa, která reprezentovala část polské národnostní menšiny.\n\nVznikla před parlamentními volbami v roce 1935 jako odštěpenecká skupina od tradiční Polské socialistické dělnické strany. Ta se totiž v této době prohlubujícího se zahraničněpolitického odcizování mezi Československem a Polskem stala terčem kritiky ostatních polských stran pro svou blízkost československé vládní koalici a Československé sociálně demokratické straně dělnické. V důsledku této agitace a finanční podpory z Polska se ve straně roku 1934 utvořila národovecky, propolsky a autonomisticky orientovaná frakce, která se pak osamostatnila pod názvem Polská sociálně demokratická strana v Československu. Předsedou byl Augustyn Łukosz. Počet jejích členů se odhaduje jen na několik stovek. Do parlamentních voleb roku 1935 pak šla spolu s dalšími nesocialistickými stranami na kandidátní listině Autonomistický blok, které dominovala Hlinkova slovenská ľudová strana. \n\nV roce 1937 se Polská sociálně demokratická strana v Československu sloučila s Polskou lidovou stranou. Po fúzi obou byl název výsledné formace změněn na Polska partia ludowa (zkratka PPL). Předsedou byl Jan Buzek z lidové strany a místopředsedou sociální demokrat Rudolf Fukala. V březnu 1938 pak i tato strana v rámci pokračující integrace polského politického spektra vstoupila do platformy nazvané Svaz Poláků v Československu.\n"}
{"id": "733360", "url": "https://cs.wikipedia.org/wiki?curid=733360", "title": "Eclipse (album, Journey)", "text": "Eclipse (album, Journey)\n\nEclipse (na obalu alba ECL1P53) je čtrnácté studiové album skupiny Journey. Jedná se o druhé album s filipínským zpěvákem Arnelem Pinedou. Album vyšlo v USA a Kanadě 24. května 2011, celosvětově potom 27. května 2011.\n\n"}
{"id": "733361", "url": "https://cs.wikipedia.org/wiki?curid=733361", "title": "Ystad", "text": "Ystad\n\nYstad je město v jižním švédském regionu Skåne na pobřeží Baltského moře. Region Skåne náležel až do roku 1658 Dánsku, ale na základě podepsání tzv. roskildského míru připadl Švédsku. Město Ystad je hlavním městem stejnojmenného okresu. Kvůli významným gotickým památkám byl Ystad zařazen mezi města na Evropské cestě cihlové gotiky.\n\nPrvní písemná zmínka o městě pochází z roku 1244, ale město Ysted bylo osídleno již dříve. Hlavní kostel města, kostel sv. P. Marie (Sancta Maria kyrka), pochází z první poloviny 13. století. Františkánský klášter sv. Petra (Gråbröderklostret) je jedním z nejlépe dochovaných středověkých klášterů ve Švédsku a dnes v něm sídlí městské muzeum. Ve staré části města je mnoho zachovalých domů ze 17. a 18. století. Ekonomickým základem pro rozvoj města bylo rybaření a obchodování se sledi. Sledi se v jižních části Baltského moře v pozdním středověku vyskytovali ve velkém množství, ale jejich stav se náhle prudce snížil v roce 1500.\n\nDo města Ystad se dá přijet trajektem z dánského ostrova Bornholm a polského Svinoústí. Ystad je také zastávkou na železniční trati Malmö – Tomelilla – Simrishamn. Autobusem se dá dojet do významného přístavního města Trelleborgu, odkud jezdí trajekty do Sassnitzu, Rostocku a Lübecku.\n\nDo města Ystad umístil děj svých detektivek spisovatel Henning Mankell, který vymyslel postavu policisty Kurta Wallandera. Náměstí, ulice a restaurace, které jsou uvedeny v knihách, existují také v reálném světě ve městě Ystad. Např. dům Kurta Wallandera, postavený z červených cihel, se nachází v ulici Mariagatan č. 10. Z tohoto důvodu se stal Ystad od roku 1990 oblíbeným poutním místem pro čtenáře detektivek spisovatele Henninga Mankella.\n\nYstad býval dějištěm závodů v hodu diskem, kterých se účastnili i bývalí světoví rekordmani a olympijští medailisté Ricky Bruch a Jay Silvester, kteří se tu snažili o překonání světových rekordů a dosáhli hodnotných výkonů. Jay Silvester zde 10. června 1971 hodil 70,04 m a Ricky Bruch tu 27. října 1984 hodil 69,86 m. Ricky Bruch, který nedaleko Ystadu bydlel, ve zdejší nemocnici dne 30. května 2011 zemřel.\n\n\nYstad podepsal smlouvy o spolupráci s těmito městy:\n\n"}
{"id": "733364", "url": "https://cs.wikipedia.org/wiki?curid=733364", "title": "Baccarat (hazardní hra)", "text": "Baccarat (hazardní hra)\n\nBaccarat, též Baccara je karetní hazardní hra. V Evropě je známa již od konce 15. století, kdy se za vlády Karla VIII. dostala z Itálie do Francie. Do Nevady přišla již v moderní podobě a upravena pro americký styl. V dnešní době existuje ve třech podobách. \"Punto Banco, Chemin de Fer\" a \"Baccarat Banque\" (nebo také deux tableaux). Jedná se o hru s velmi malou výhodou kasina (House Edge).\n\nVe všech verzích této hry se proti sobě staví hráč a bankéř. Cílem je se co nejvíce přiblížit hodnotě 9 a tím přehrát soupeře. Oba obdrží dvě karty. Nyní se podle typu hry pokračuje. V \"Punto Banco\" jsou přesně daná pravidla pro každou situaci, což z ní dělá hru čistě náhody. Naopak u \"Chemin de Fer\" a \"Baccarat Banque\" je v přesně určených situacích možnost volby pro tah třetí karty.\n\nDalší odlišnosti jsou v souvislosti s pozicí bankéře, který zakládá bank a pokrývá sázky ostatních účastníků hry. V \"Punto Banco\" drží bank většinou kasino a jeden z hráčů vykonává roli bankéře, tím že rozdává karty.\n\nVe verzi \"Chemin de Fer\" ovšem bank drží vždy jeden z hráčů a hráči tak sázejí proti sobě. Role bankéře postupuje kolem stolu. Pokud hráč nechce roli bankéře, posune ji následujícímu hráči v pořadí.\n\nKarty od 2 do 9 mají svou nominální hodnotu. Desítky a obrázkové karty mají nulovou hodnotu a esa jsou za jeden bod. Na rozdíl od Blackjacku, u Baccaratu se nikdy nepřesáhne povolený součet. Pokud je součet hodnot karet větší než deset, desítkový řád se vynechává a výsledná hodnota je určena pouze poslední cifrou.\n\n2+3=5\n\n8+5=13=3\n\n8+5+4=17=7\n\nA+9=10=0\n\nPočet bodů mezi nulou a pěti je označován jako Baccara. Součet osm a devět je označován jako „natural“ (přirozený), ve Francii je součet 8 nazýván „la petite“ (malý) a součet 9 „la grande“ (velký).\n\nA+8=9 natural\n\nHru vyhrává strana, která je blíže hodnotě 9.\n\nV baccaratu jsou pouze tři možnosti sázek. Na bankéře (banco), na hráče (punto) nebo na remízu. Účastnící si tedy vyberou jednu ze tří možností a vsadí. V případě výhry bankéře nebo hráče se vyplácí rovná sázka (vyplácí se vsazená hodnota). Při remíze se většinou vyplácí výhra v poměru 8:1 nebo 9:1. Vzhledem k vysoké hodnotě house edge je tato sázka nevýhodná.\n\nHodnoty minimálních sázek se podle typu hry liší, ale pořád se jedná o hru s velmi vysokými sázkami. V amerických kasinech se minimální hodnoty sázky pohybují kolem 20 dolarů, maximální sázky do 10 000 dolarů. Po domluvě hráčů s kasinem se však může hrát s neomezenými sázkami.\n\nNa počátku to byla hra vysoce postavených, kterým spíše než o hazard šlo o společenskou akci. Samozřejmě, vysoké sázky měly u Baccaratu vždy své místo, činí ji totiž ještě zajímavější. S příchodem do společnosti dalších populárních kasinových her začaly vznikat teorie a strategie pro hru. V dnešní době jich existuje několik, např. 1-3-2-6 System Baccarat, Avant Dernier atd.\n\nNa začátku hry dealer zamíchá karty. Hraje se s 4 až 8 balíčky karet. Jeden s hráčů umístí karty do sáněk. Jakmile jsou ukončeny sázky, dealer rozdá každému dvě karty. Podle pravidel a situace se táhne třetí karta. Podle tažených dvou nebo tří karet se oznámí vítěz hry.\n\nBaccarat je více společenskou zábavou, zvláště \"Chemin de Fer\" a \"Baccarat Banque\". Jejich průběh je velmi pomalý a drží se striktních pravidel a herních rituálů.\n\nV amerických kasinech je označován jako „big money game“. Během několika minut je možné vyhrát či prohrát i miliony dolarů.\n\n"}
{"id": "733367", "url": "https://cs.wikipedia.org/wiki?curid=733367", "title": "Deep Purple: The Songs That Built Rock Tour", "text": "Deep Purple: The Songs That Built Rock Tour\n\nThe Songs That Built Rock Tour bylo koncertní turné britské hard rockové skupiny Deep Purple. První koncert se konal 3. června 2011 v Orillia v Ontariu v Kanadě. Skupina při tomto turné navštívila Evropu a Jižní i Severní Ameriku. 8. července 2011 vystoupila skupina v londýnském Royal Albert Hall, kde se objevil, vedele dalších hostů, i dřívější člen Deep Purple Jon Lord.\n\n"}
{"id": "733369", "url": "https://cs.wikipedia.org/wiki?curid=733369", "title": "Homotherium", "text": "Homotherium\n\nHomotherium (česky někdy dýkozubec) je rod vyhynulých šavlozubých kočkovitých šelem, který žil v Severní Americe, Jižní Americe, Evropě, Asii a Africe během pliocénu a pleistocénu (před více než 4 miliony – před 10 000 lety). Rod bývá řazen do tribu Homotheriini a větví se do několika druhů, jejichž taxonomie není úplně vyjasněná. Nálezy homotherií jsou časté z mnoha míst výskytu, ale většinou se jedná o fragmenty; celé lebky či kostry jsou dosti vzácné. Významné nálezy pocházejí z francouzského Senèze, texaského Friesenhahnu či německého Schöningenu. Zuby homotherií se zřejmě již v paleolitu používaly jako obchodní artikl.\n\nRod \"Homotherium\" charakterizuje relativně štíhlá a dlouhá hlava, prodloužené zploštělé špičáky s ostrými vroubkovanými hranami, dlouhý krk, vysoké přední končetiny a krátký ocas. Zadní část těla byla posazená níže než přední, siluetou tak \"Homotherium\" poněkud připomínalo hyenu skvrnitou, případně medvěda. V kohoutku měřilo přibližně 1 m a hmotnost se pohybovala okolo 190 až 200 kg. Barva srsti není známa, nicméně moderní rekonstrukce počítají s různorodou podkladovou barvou (dle biotopu) a přinejmenším náznaky skvrn. Anatomické rysy ukazují na schopnost relativně rychlého a vytrvalého běhu.\n\nŠlo o aktivního predátora, který se živil různými tlustokožci a kopytníky. Žil zřejmě ve skupinách, jejichž členové spolupracovali při lovu. Pravděpodobně se přiživoval i na mršinách. V různých obdobích svého stratigrafického výskytu koexistoval i s mnohými hominidy, především s \"Homo heidelbergensis,\" a také s \"Homo sapiens\". K jeho vymizení docházelo postupně. Nejprve vyhynul v Africe (před 1,5 milionu let), v Eurasii přežíval ještě před přibližně 28 000 lety a poslední jedinci zřejmě vyhynuli v Severní Americe nejpozději před 10 000 lety. Důvody vyhynutí nejsou známy, ale zřejmě šlo o komplex několika příčin – změna klimatu, úbytek lovné zvěře, konkurence jiných predátorů a mrchožroutů (především lvů a hyen) a pravděpodobně i rozmach lidí. Homotherium figuruje v několika knihách a dokumentárních filmech o pravěku, neboť šlo o jednoho z nejznámějších a nejrozšířenějších šavlozubců.\n\nJméno \"Homotherium\" vychází z řečtiny a znamená doslova „stejná šelma“ (ὁμός = \"homos\" = stejný; θηρίον = \"therion\" = šelma, divoké zvíře). Název vymyslel a rod popsal v roce 1890 italský paleontolog Emilio Fabrini v díle \"I machairodus (Meganthereon) del Valdarno Superiore: Memoria\". Jeho pojmenování bylo zprvu používáno jen sporadicky a skutečně se ujalo až přibližně v polovině 20. století. Zajímavé jsou pokusy o převedení jména rodu respektive tribu do národních jazyků. V češtině jsou Homotheriini nazýváni šelmy handžárovité nebo dýkozubci. Slovo dýkozubec se používá i pro rod. Oba názvy souvisejí s tím, k jaké zbrani jsou přirovnávány jejich zuby (handžár, dýka). V angličtině bývají Homotheriini většinou vydělováni z klasických \"saber-toothed cats\" a přezdíváni \"scimitar-toothed cats\", protože jejich zuby údajně připomínají šamšír (angl. \"scimitar\") neboli perskou šavli. V dalších světových jazycích vesměs nemají speciální jméno a jsou zahrnováni mezi klasické šavlozubé kočkovité šelmy (či nepřesně šavlozubé tygry).\n\n\"Homotherium\" je vyhynulá šavlozubá šelma, která patří do čeledi kočkovití, do podčeledi machairodonti (Machairodontinae) a do tribu Homotheriini (Homotherini), jehož je typovým rodem. Zřejmě se vyvinulo z rodu \"Machairodus\" nebo \"Amphimachairodus\". Původní rodové jméno pro americké druhy bylo Dinobastis,\" dalším synonymem byl název Ischyrosmilus.\"\n\nOficiálně je popsáno mnoho druhů (specií) v rámci rodu \"Homotherium\", ale mnohé z nich se mohou ukázat jako poddruhy a jejich taxonomie prochází postupně revizí. Několik druhů (\"H. nestianus, sainzelli, crenatidens, nihowanensis, moravicum, ultimum\"), které žily v Eurasii, je rozlišováno především na základě tvaru zubů a velikosti těla. Podle současné variability ve velikosti koček je velmi pravděpodobné, že šlo pouze o lokální formy či subspecie jednoho druhu – \"Homotherium latidens\", i když někdy je ještě vydělován jako ranější druh \"H.\" \"crenatidens\".\n\nV Africe jsou rozlišovány dva druhy – \"Homotherium aethiopicum\" a \"hadarensis\". Nicméně i ty se liší jen nepatrně od eurasijských forem.\n\nRelativně primitivní severoamerický druh \"Dinobastis/Homotherium ischyrus\" se zřejmě od linie vedoucí k specii \"latidens\" oddělil velmi záhy. Další americký druh \"Homotherium serum\" vykazuje pokročilejší rysy. Vyskytoval se na rozsáhlém území od Aljašky po Texas. V jižních částech severoamerického teritoria žil v koexistenci se smilodonem, v severních šlo o jedinou šavlozubou kočku. Dalšími americkými druhy jsou \"Homotherium crusafonti\", \"Homotherium idahoensis\" a \"Homotherium johnstoni\", jejichž fosílie byly nalezeny na několika místech USA. Tyto taxony bývají někdy řazeny do druhů \"H.\" \"serum,\" případně \"H.\" \"ischyrus\".\n\n\"Homotherium venezuelensis\" byl zřejmě jediný zástupce dýkozubce v Jižní Americe.\n\nNejbližším příbuzným dýkozubců byl rod \"Xenosmilus\" a jeho jediný dosud známý zástupce \"Xenosmilus hodsonae\", který je morfologicky na pomezí mezi oběma klasickými machairodonty, tedy smilodonem a homotheriem.\n\nStudie publikovaná v roce 2017, jenž zkoumala mitochondriální DNA jednoho smilodona a tří homotherií, vnesla nové světlo do taxonomie a evoluce šavlozubých koček a přinesla několik zásadních postulátů. Podčeleď Machairodontinae jednoznačně separuje od současných kočkovitých, od nichž se oddělila asi před 20 miliony let. Dále uvádí, že rody \"Smilodon\" a \"Homotherium\" jsou velmi odlišné a jejich linie se rozdělily už před 18 miliony let. Navíc podporuje předpoklady o nízké variabilitě mezi předpokládanými druhy homotherií (včetně evropských a amerických) a doporučuje všechny pozdně pleistocenní homotheria řadit do druhu \"H.\" \"latidens\".\n\nRod \"Homotherium\" se poprvé objevil zřejmě v Eurasii ve spodním pliocénu, nicméně někdy je jeho původ řazen až do miocénu (cca 7,2 miliony let zpět). Genetika se zdá podporovat spíše ranější dataci. Nejstarší prokazatelné nálezy máme z ukrajinských Oděských katakomb a jsou staré přibližně 4 miliony let. Zhruba stejně starý objev pochází z Koobi Fora v Keni a tudíž nelze vyloučit ani africký původ dýkozubce. Rozšířil se do velké části Eurafrasie a přizpůsobil se zde různým životním podmínkám. Během pleistocénu migroval přes Beringii do Ameriky. V Severní Americe se vyskytoval na rozsáhlém území od Aljašky po Texas. Ve všech těchto oblastech bylo objeveno poměrně značné množství fosílií v podobě kostí a zubů. Zkamenělina z Venezuely stará 1,8 milionu ukazuje, že tato šelma se spolu se smilodonem rozšířila po spojení obou Amerik v pliocénu do té Jižní. Jak dlouho přežívala tato kočka v Jižní Americe, není známo.\n\nNavzdory velkému území, na němž tento druh žil, existuje relativně málo ucelenějších nálezů, nicméně k dispozici je velké množství fragmentů. Z Francie z lokality Senèze (Auvergne) máme jednu téměř kompletní kostru, která se zachovala díky náhlému vulkanickému sesuvu. Nejznámějším nalezištěm homotherií je jeskyně Friesenhahn v Texasu, kde byly objeveny části celkem 30 koster společně se stovkami kostí mladých mamutů, mastodontů a pravlků (\"Canis dirus\"). Zastoupení homotherií v asfaltové pasti Rancho La Brea je mnohonásobně menší než počet smilodonů. Rozsahem nepatrná, ale významem zásadní je část spodní čelisti \"Homotherium crenatidens\" (resp. \"H. latidens\") stará cca 28 000 let, jež byla vyzvednuta ze Severního moře, které bylo v době posledního zalednění rozsáhlou nížinatou a bažinatou tundrou protkanou řekami. Do tohoto nálezu se totiž předpokládalo, že \"Homotherium\" bylo již více než 270 000 let v Evropě vyhynulé. Objevy v německém Schöningenu (Dolní Sasko) přinesly nové informace ohledně koexistence dýkozubců a člověka heidelberského. Významný nález byl uskutečněn v severovýchodní Venezuele; z dehtového jezírka El Breal de Orocual zde byla v roce 2011 vyzvednuta zachovalá kostra dýkozubce druhu \"Homotherium venezuelensis\". Na nálezy dýkozubců je bohatá i Afrika, avšak obyčejně nejde o celé kostry. Z etiopských lebek byl nicméně popsán druh \"H. hadarensis\". V České republice byly nalezeny zuby předpokládaného druhu \"H. moravicum\" ve Woldřichově jeskyni na Stránské skále a špičák a část pažní kosti druhu \"H. crenatidens\" v krasové kapse C 718 v systému Koněpruských jeskyní.\n\nDýkozubec byl přibližně velký jako současný lev, měl však delší krk a kratší záda. Na šavlozubou kočku bylo jeho tělo lehce stavěné. V kohoutku dosahoval výšky okolo 1 metru, přičemž nejčastěji se udává výška 1,1 metru, kterou má restaurovaná kostra ze Senèze. Vážil zřejmě okolo 200 kg, záleželo ovšem na druhu dýkozubce a typu prostředí, v němž žil. Rovněž tak záleží na způsobu, jakým vědci přistoupí k sestavování odhadu hmoty měkkých tělesných tkání. Výsledky pak oscilují v rozsahu 128 až 250 kg. Německý zoolog Helmut Hemmer píše o 300 kg či dokonce až 400 kg, naproti tomu biolog Boris Sorkin na základě zkoumání kostí největších nalezených jedinců a srovnání s morfologií hyeny skvrnité uvádí maximální hmotnost 190 kg.\n\nLebka byla relativně úzká a dlouhá (v průměru nepatrně delší než smilodonova). Maximální délka nalezených lebek se pohybuje v rozmezí 234 až 362 mm (tedy zhruba mezi velkými levhartími až velkými tygřími), což však nevylučuje existenci větších. Čelisti mají výrazně větší předkus než u současných velkých koček. Na temeni se nachází rozvinutý sagitální hřeben, k němuž byly připevněny svaly pohybující dolní čelistí. Ta má dolů otočené přední příruby, jež chránily špičáky. Nezvykle velké nosní otvory, podobné gepardím, zřejmě umožňovaly rychlejší zisk kyslíku, který pomáhal při rychlém běhu a sloužil též k ochlazování mozku. Zrakové centrum mozku bylo ve srovnání s jinými šavlozubci rozsáhlé a složité, očnice relativně větší. Ukazuje to na schopnost skvěle vidět ve dne, ale v porovnání s většinou současných koček bylo noční vidění zřejmě slabší.\n\nV porovnání s jinými machairodonty (\"Smilodon\", \"Megantereon\") disponovali zástupci rodu \"Homotherium\" kratšími horními špičáky. Ty měly zploštělý zahnutý tvar a obě hrany byly jemně vroubkované. Část vyčuhující z dásně měřila nejméně 6,1–7,5 cm (tygří špičáky mají v průměru 5,6 cm, ale výjimečně mohou měřit až 7,5 cm). Byly přizpůsobeny spíše k sekání a řezání než k bodání. Dolní špičáky dosahovaly naopak relativně větších rozměrů (v porovnání s jinými šavlozubými šelmami a se lvem americkým) a spolu s řezáky tvořily mocný průrazný a úchopový nástroj. Z žijících koček má pouze tygr takto velké řezáky, jež pomáhají zvedat a nést kořist. Třenové zuby, především zadní, sloužily ke krájení soust. Stoličky měl dýkozubec spíše slabé a nepřizpůsobené k drcení kostí. Celkový počet zubů byl 28 a zubní vzorec 3/3 (řezáky) 1/1 (špičáky) 2/2 (třenové zuby) 1/1 (stoličky). Nálezy množství mladých jedinců z jeskyně Friesenhahn umožnily na základě srovnávacích dat vymodelovat celkem 7 fází vývoje chrupu, přičemž plně vyvinuté zuby mělo \"Homotherium\" asi po 2 letech života.\n\nDánský zoolog Per Christiansen, jenž se zabývá biomechanikou a funkční anatomií fosilních živočichů, zveřejnil v roce 2007 svou srovnávací studii o síle stisku současných a šavlozubých kočkovitých šelem. Jedním ze závěrů komparace bylo to, že recentní kočkovité šelmy mají v průměru silnější skus než jejich vyhynulí příbuzní (s několika výjimkami). \"Homotherium\" disponovalo absolutně i relativně malou sílou stisku. V absolutním srovnání bylo na úrovni pumy americké, v relativním na úrovni megantereonů, daleko za všemi současnými kočkovitými šelmami. Sám Christiansen nicméně upozorňuje, že výsledky je nutno brát s opatrností, neboť do nich nejsou zahrnuty některé důležité proměnné, jako třeba síla krčního svalstva.\nObecně sice vypadal dýkozubec jako velká kočka, ale měl jisté fyzické zvláštnosti. Proporce končetin mu dávaly vzezření připomínající hyenu či subtilnějšího medvěda. Přední nohy byly prodloužené a zadní část těla byla snížená se zády svažujícími se ke krátkému ocasu. Tento morfologický rys byl výraznější u amerického druhu \"H. serum\" než u euroasijského \"H. latidens\". Tato stavba předních končetin umožňovala dýkozubci strhnout kořist při polovzpřímeném postoji. Delší krk dovoloval flexibilní natočení hlavy a čelistí vůči hrdlu ležícího zvířete při současné fixaci jeho těla tělem vlastním. Drápy byly zatažitelné jen částečně (podobně jako u dnešních gepardů). Stavba zadních končetin ukazuje, že zvíře mohlo skákat, nicméně hůře než je u koček běžné. Oblast pánevní se podobala medvědí, ocas tvořilo 13 obratlů – zhruba o polovinu méně, než je běžné u současných dlouhoocasých koček.\n\nBarva srsti není známa. Vzhledem k typu prostředí, kde se šelma nejčastěji vyskytovala, se předpokládá poměrně světlé (světle hnědé, šedé, krémové či plavé) tónování doplněné možná místy tmavšími skvrnami různých velikostí. Ze současných šelem se mu barvou zřejmě nejvíce podobali lev a puma. Takto je většinou zobrazován i na portrétech uznávaných malířů pravěkých zvířat jako byl Zdeněk Burian či v současnosti Velizar Simeonovski, Mauricio Antón nebo Petr Modlitba. V oblasti Aljašky mohlo být jeho zbarvení kvůli přizpůsobení se sněhové pokrývce ještě světlejší.\n\nDýkozubec byl masožravec a aktivní predátor. Ze stavby jeho těla a fosilních situací je možno odvodit několik aspektů jeho života. Na rozdíl od mnoha jiných šavlozubých šelem byl zřejmě poměrně vytrvalý běžec, který dokázal kořist pronásledovat i delší dobu (avšak stále podstatně méně vytrvalý než psovití nebo hyenovití). Přinejmenším v některých oblastech žil ve skupinách, které mu dávaly konkurenční výhodu při soupeření s jedinci vlastního druhu nebo s jinými šelmami a umožňovaly mu zabíjet velkou kořist. Rozptýlené a nepříliš hojné nálezy z Evropy ze závěru středního pleistocénu však pro toto období a tuto oblast naznačují spíše samotářský život či maximálně život ve velmi malých skupinách. Pravděpodobně šlo převážně o denní zvíře.\n\nJeskyně Friesenhahn, která sloužila s velkou pravděpodobností jako doupě této šelmy, obsahovala zbytky více než 30 homotherií a s nimi zde došlo k objevu zbytků 300–400 mladých mamutů kolumbuských (\"Mammuthus columbi\") a mastodontů. Většinou se jednalo o jedince staré 2 až 4 roky. Tento věk byl pro predátory ideální. Takto staří mamuti již nebyli tak bedlivě hlídaní matkou ani stádem, rádi zkoumali své okolí a zároveň byli ještě dostatečně malí, aby se dobře lovili. Kromě mamutů zde bylo nalezeno jen minimum jiné potenciální kořisti této šelmy. Ukazuje to na přinejmenším lokální loveckou specializaci.\n\nJe sice možné, že rod \"Homotherium\" byl rozšířen především tam, kde žili tlustokožci – mamuti, mastodonti, deinotheria a nosorožci – a zaměřoval se na lov jejich mladých jedinců, nicméně naprostá specializace se předpokládat nedá. Je pravděpodobné, že se dokázal přizpůsobit místní potravní nabídce a lovil ve velké míře kopytníky (koňovité, antilopy, bizony) či požíral mršiny. Zabitá zvířata respektive jejich části mnohdy odnášel nebo spíše odtahoval do doupěte. Detailní výzkumy nálezů z Friesenhahnu zjistily, že dýkozubci svou kořist porcovali v místě zabití a především horní části končetin následně odnášeli například do jeskyně, kde mohli nerušeně žrát. Byli schopni ohlodat kosti své kořisti přibližně stejně efektivně jako současné hyeny či levharti, a tudíž jejich špičáky pro ně nepředstavovaly žádnou zásadní překážku při konzumaci masa.\n\nTo, jakým způsobem šavlozubé šelmy zabíjely svou kořist, je stále předmětem diskuze. Modelování a srovnávání s žijícími druhy nepodporují předpoklad, že se specializovaly na kořist obřích rozměrů jako byli mastodonti, mamuti a jiní tlustokožci, nýbrž nejčastěji zabíjely živočichy střední velikosti (koňovité, jelenovité, mladé jedince tlustokožců atd.). Vroubkování horních špičáků homotherií, jejich velikost, pozice v čelistech a značná masivnost řezáků naznačují, že k usmrcení kořisti, případně jejímu vážnému zranění mohlo dojít tak, že šelma prořízla oběti velké artérie (především na krku) či jí vyrvala z těla velký kus masa. Kořist následně zahynula v důsledku značné ztráty krve a šoku. Špičáky a řezáky v dolní čelisti v tomto procesu sloužily k fixaci kousané tkáně. Smrtící stisk byl rovněž umožněn fyziologií krčních obratlů, které dovolovaly flexibilnější natáčení hlavy, a tím zlepšovaly reakci šelmy na případné pohyby oběti. Důležitou roli hrály i krční svaly, které umožňovaly rázný pohyb směrem dolů a hluboké zanoření špičáků do měkkých tkání oběti.\n\nVzhledem ke své velikosti, vybavení, možnému životu ve smečce a širokému rozšíření se předpokládá, že dýkozubec mohl patřit mezi predátory různých forem hominidů. Zároveň je ale pravděpodobné, že nešlo o jeho běžnou kořist a už vůbec ne kořist, na niž by se zaměřoval, neboť lidé a jejich předchůdci byli relativně malí, kostnatí, dobře šplhající po stromech a díky své technologii a skupinovému životu zároveň nebezpeční.\n\nHypotéza tvrdící, že pro rané druhy hominidů představovaly šavlozubci velmi nedostatečně ohlodané mršiny zdroj velkého množství masa, se spíše nepotvrdila, a to zvláště v případě homotheria.\n\nVíce poznatků do koexistence hominidů a dýkozubců vnesly objevy z německého naleziště Schöningen 13 II-4. Ve stejné vrstvě, z níž pocházejí nálezy druhu \"Homo heidelbergensis\" včetně několika precizně opracovaných oštěpů, se našly části kostí a zubů homotherií, což ukazuje na v minulosti často předpokládanou a tímto jednoznačně potvrzenou koexistenci hominida a šavlozubé kočky. Laboratorní zkoumání datuje objevy přibližně do doby 300 000 let př. n. l. Na úlomku humeru dýkozubce byly zjištěny četné vrypy, které ukazují, že člověk heildeberský používal kost jako nástroj.\n\nV Africe vyhynul dýkozubec relativně časně, pravděpodobně před 1,5 milionem let. V Evropě zmizeli poslední zástupci rodu \"Homotherium\" před cca 28 000 lety, přičemž je pravděpodobné, že už dlouhou dobu předtím byli poměrně vzácní. V Severní Americe přežívaly poslední exempláře ještě na konci pleistocénu, tedy před 10 000 lety.\n\nDůvody vymření této kočkovité šelmy nejsou zcela zjevné, předpokládá se, že šlo o kombinaci několika faktorů. Zřejmě za nimi stojí výrazný úbytek tlustokožců a velkých kopytníků ze stepí pleistocénní Ameriky a Eurasie související se změnami klimatu. Dalším důvodem mohla být vzrůstající konkurence kočkovitých šelem z rodu \"Panthera,\" především lvů pustinných, jeskynních a amerických, kteří byli univerzálnější, silnější a pravděpodobně i inteligentnější než homotheria. V soupeření o mršiny mohly být homotheriím silnými konkurenty v organizovaných skupinách žijící hyeny (např. \"Crocuta crocuta praespelaea,\" \"C. c.\" \"ultima\" a \"Parahyaena brunnea mosbachensis\")\".\" Ve východní Asii se vyhynutí druhu \"Homotherium ultimum\" ve středním pleistocénu zhruba kryje s nástupem velké tygří formy \"Panthera tigris acutidens\". Svou roli mohlo hrát i šíření pokročilých druhů hominidů, jejichž rozmach se pozoruhodně shoduje s mizením homotherií z jednotlivých oblastí. Dýkozubci tak vymírají v Africe přibližně v době, kdy se tam šíří \"Homo ergaster\", v Evropě s úspěšným postupem \"Homo heidelbergensis\", případně \"Homo sapiens\" a v Americe s příchodem \"Homo sapiens\".\n\nŠavlozubé šelmy, resp. jejich pozůstatky vzbuzovaly již v pravěku respekt a zájem lidí a byly předmětem obchodu či námětem k uměleckým výtvorům. Podle nálezu z anglického Kents Cavern (Devon) se usuzuje, že zuby homotheria mohly patřit mezi paleolitické obchodní artikly resp. mohlo jít o jakési talismany či druh pohřební výbavy. Takzvaná soška z jeskyně Isturitz (jihozápadní Francie) objevená v roce 1896 byla dlouho považována za zpodobnění lva jeskynního (\"Panthera spelea\"). Avšak český zoolog a paleontolog Vratislav Mazák přišel v roce 1970 s tvrzením, že jde o dýkozubce \"Homotherium latidens\". Tato interpretace byla nejprve zavržena kvůli tomu, že druh měl být v době vzniku sošky již dávno vymřelý, ale nálezy z poslední doby ukazují, že Mazák mohl mít pravdu. Nicméně přední odborníci se po důkladném rozboru anatomie těla dýkozubce a lva jeskynního přiklání k variantě, že jde o mládě lva.\n\nVelké oživení zájmu o šavlozubé šelmy a tedy i o \"Homotherium\" nastal v souvislosti s rozmachem paleontologie v průběhu 20. století. Zvíře vystupuje v knize \"Den svarta tigern\" (Černý tygr, 1978) doyena moderní paleontologie Björna Kurténa, zvláště v pasáži, kde pár homotherií za použití zvláštní taktiky loví mládě mamuta. \"Homotherium\" nazývaný „scimitar“ se objevil v britském seriálu \"Wild New World\" (Divoký nový svět, v Americe nazýváno \"Prehistoric America\"), mj. jak se pokouší lovit mastodonta. Je rovněž jedním ze zvířecích hrdinů v dokumentu \"Monsters We Met\" (Monstra, jež jsme potkávali).\n\n\n"}
{"id": "733372", "url": "https://cs.wikipedia.org/wiki?curid=733372", "title": "Wenatcheejský národní les", "text": "Wenatcheejský národní les\n\nWenatcheejský národní les se nachází v okresech Chelan, Kittitas, Yakima v americkém státě Washington. S rozlohou 7 023 km² se rozpíná po více než dvou stech kilometrech Kaskádového pohoří, kde vyplňuje mezeru mezi Okanoganským národním lesem a národním lesem Gifforda Pinchota. Studie Správy lesů z roku 1993 ukázala, že 129 tisíc hektarů z rozlohy lesa je prales.\n\nDo lesa patří jižní část divočiny Lake Chelan-Sawtooth a východní části divočin Glacier Peak, Henryho M. Jacksona, Alpine Lakes, Norse Peak, Williama O. Douglase a Goat Rocks.\n\nWenatcheejský a Okanoganský národní les jsou spravovány jako jeden národní les se správním sídlem ve městě Wenatchee. Místní okrsky rangerů mají stanice v obcích Chelan, Cle Elum, Entiat, Leavenworth a Naches. Prvním polesným v historii lesa byl Albert Hale Sylvester, který pojmenoval více než tisíc míst v oblasti.\n"}
{"id": "733374", "url": "https://cs.wikipedia.org/wiki?curid=733374", "title": "Annaburg", "text": "Annaburg\n\nLovecký zámeček Annaburg stojí v lese u obce Horšov. Zámeček dostal název po hraběnce Marii Anně z Herberštejna, druhé manželce Františka Norberta Trautmannsdorfa.\n\nNa začátku 17. století byla Vilémem starším Popelem z Lobkovic u dvora u Horšova založena obora se soustavou rybníků. Po roce 1744 byl na ostrůvku jednoho rybníků vystavěn Trautmannsdorfy barokní lovecký zámeček. Po architektonické stránce se jednalo o šestiboký altán zakončený čtyřhrannou věžička a krytý dvojitou střechou. Uvnitř se nacházela jedna, centrální, místnost. V 80. letech 19. století došlo v okolí zámečku k vytvoření květinové výzdoby. V současné době je rybník vyschlý a opuštěné zříceniny zámečku patří školnímu statku SOŠ a SOU Horšovský Týn. V letech 2007-2009 prošel zámeček celkovou rekonstrukcí, kterou provedli žáci a učitelé Pozemního stavitelství. Z důvodu chybějících starších výkresů museli vycházet z dobových fotografií.\n\nK zámečku vede neznačená cesta od silnice II/200 nedaleko Horšova, která se později napojuje na silnici II/197. Odbočka na zámeček se nachází přibližně v polovině cesty. Vede sem také trasa NS Horšovskou oborou.\n\n"}
{"id": "733381", "url": "https://cs.wikipedia.org/wiki?curid=733381", "title": "Jiří Sozanský", "text": "Jiří Sozanský\n\nJiří Sozanský (* 27. června 1946 v Praze) je český sochař, malíř, grafik, tvůrce multimediálních projektů a environmentů.\n\nV letech 1960 -1963 se vyučil zedníkem a do roku 1967 jako zedník pracoval. V letech 1967 - 1973 studoval na Akademii výtvarných umění v Praze (ateliér prof. Františka Jiroudka). Od roku 1973 se věnuje malbě, kresbě, grafice, plastice, instalacím, environmentům a filmovým dokumentům. Je členem SVU Mánes a SČUG Hollar.\n\nSpolu s prof. Jiřím T. Kotalíkem a svojí ženou PhDr. Olgou Sozanskou založil v roce 1992 občanské sdružení Symposion , které realizuje projekty navazující na jeho neoficiální aktivity ze sedmdesátých a konce osmdesátých let dvacátého století. Činnost Symposionu je podle jeho vyjádření zaměřená výhradně na nekomerční projekty s širším civilizačním dosahem a zahrnuje několik desítek domácích i mezinárodních projektů.\n\n\n\"Jiří Sozanský patří mezi ty umělce, jejichž dílo bezprostředně rezonuje pulsem doby, v níž žijí. Vstoupil na českou uměleckou scénu v polovině 70. let, v době vrcholící normalizace a tvůrčí nesvobody. Celou svou uměleckou tvorbou se angažoval proti všem formám násilí, zvůle a ideologického diktátu, pošlapávajícího lidská práva a důstojnost člověka.\n\nJe znám jako nekonformní umělec a člověk vyhraněných názorů a postojů, vyjadřující se prostřednictvím rozsáhlých multimediálních projektů vázaných ke konkrétnímu místu.\nSvými aktivitami v neobvyklých místech a prostorách oživoval utlumenou výtvarnou scénu 70. let. Jeho akce promlouvaly ke svědomí „normalizující se\" společnosti i za cenu nemalého osobního rizika.\n\nZajímá ho člověk v mezních situacích, jeho niterné rozpoložení a vnější reakce směrem k lidské komunitě. Jeho obrazy, kresby, plastiky, objekty, instalace, environmenty i performance reagují na konkrétní prostředí a společenskou situaci v poloze naléhavého varovného mementa. Takové byly jeho akce v Terezíně, Mostě, Vysočanech či Veletržním paláci, na něž logicky navázaly projekty realizované po roce 1990 ve valdické věznici a v bývalém jezuitském kostele v Litoměřicích i řada akcí reflektujících válečné utrpení obyvatel Sarajeva, prezentovaných v Čechách a v Bosně a Hercegovině.\n\nPatří mezi umělce, kteří pojímají odpovědně svoji roli v pojetí umění jako osobní výpovědi o světě kolem nás. To je nepochybně i důvodem pro to, že opakovaně a naléhavě nastoluje aktuální a ne příliš populární téma, které ve své umělecké reflexi zároveň zrcadlí stav a směřování naší civilizace.\" (J. T. Kotalík: z katalogu výstavy \" Sutiny - plastiky grafiky obrazy koláže \" Obecní dům, Praha 2009)\n\nSuterén, Job, Poutník, Zápas, Z prachu a popele\n\nOrganismus města, Dny a roky mojí matky, Anatomie průmyslové krajiny, Tělo, Na okraji města, Kůže, Incident, Útěky, Bojiště, Pád, Metropolis, Viselci\n\nÚnik (Most 82), Přežít, Tam a zpět, Masakrování, Lidská dvojice, Dům č.50 – člověk JOB\n\nProces, Evakuace (Most 1981/1982), Panika, Dům č. 50 ( Individuální stravování, Rodinná psychoterapie, Rekonvalescenti, Ložnice, Atributy lásky, Zrcadlo samoty, Návštěvníci, Incident, Velké prádlo), Pevnost (Terezín), Kontejnery, Uzavřeno, Zpráva ze 3.oddělení, Pocta Janu Zahradníčkovi, Karlín zóna A, Z prachu a popele, Sevřeni v branách, Den dvacátý sedmý, Skelety, 1984 - Rok Orwella, Mezní situace\n\n\nPodrobně viz abART: Jiří Sozanský: Společné výstavy\n\n\n\n\n"}
{"id": "733386", "url": "https://cs.wikipedia.org/wiki?curid=733386", "title": "Vojenský kluzák", "text": "Vojenský kluzák\n\nVojenský kluzák je specifický druh leteckého kluzáku, který byl používán armádami různých zemí k přepravě vojáků a materiálu do bojové zóny, a to hlavně v průběhu 2. světové války. Tato bezmotorová letadla byla vytažena do vzduchu a většinu letu vlečena za dopravními letouny (např. C-47 Skytrain nebo Dakota) nebo za bombardéry (např. Short Stirling). Letouny se od vlečného letounu odpoutaly poblíž fronty a snažily se přistát na jakémkoliv vhodném otevřeném terénu poblíž cíle s nadějí, že dojde jen k malé újmě na přepravovaném materiálu a posádce, protože většina přistávacích zón měla k ideálu daleko. Jednosměrný charakter mise znamenal, že kluzáky byly konstruovány na jedno použití z běžných a levných materiálů jako je například dřevo.\n\nVysazování jednotek pomocí kluzáků se podobalo nasazení výsadkářů na padácích. Přesto mělo proti padákům určité výhody. Výsadkáři na padácích byli obvykle rozptýleni na rozlehlé přistávací zóně, zatímco kluzáky mohly přistát přesněji a zajistit větší koncentraci sil v cílové oblasti. Navíc kluzáky mohly být vypuštěny v určité vzdálenosti od cílové oblasti, ke které se přibližovaly v naprosté tichosti. Tím na sebe mnohem méně upozorňovaly hlídkující nepřátelské jednotky na zemi. Velké kluzáky také umožňovaly dostat do cílové oblasti i některé těžké náklady jako byla protitanková a protiletadlová děla, malá vozidla (např. džípy) a také lehké tanky (např. Mk VII Tetrarch). S takovým těžším vybavením měly přistávající jednotky, na rozdíl od lehce vyzbrojených výsadkářů, podstatně větší použitelnou sílu. Sovětský svaz také experimentoval s „létajícími tanky“, což byly lehké tanky vybavené oddělitelnými křídly a ocasními plochami tažené jako kluzáky (Antonov A-40).\n\nOd války v Koreji nahradily kluzáky vrtulníky. Vrtulníky mají tu výhodu, že jsou schopné i vyzvednout vojáky (např. raněné) z bitevního pole. Navíc pokroky v letecké dopravě vedly k tomu, že dnes mohou být na padácích vysazovány i lehké tanky.\n\nPrvní spolky bezmotorového létání byly rychle vojensky využity jak v Sovětském svazu, tak i v Německu, a to hlavně pro výcvik pilotů. Do roku 1934 bylo v Sovětském svazu deset škol bezmotorového létání a 57 000 pilotů s licencí na bezmotorové létání.\n\nV roce 1932 Sovětský svaz předvedl čtyřmístný kluzák TsK Komsula, který mohl být použit i k dopravě nákladu. Byly vyvíjeny stále větší kluzáky, až byl v roce 1935 v leningradském vojenském institutu postaven kluzák s 18 místy. Plukovník Luftwaffe Kurt Student navštívil Moskvu v rámci vojenské spolupráce se Sovětským svazem. Hlásil svým nadřízeným do Berlína detaily ohledně seskoku 1 500 výsadkářů a o velkých kluzácích, které viděl. Následkem toho Luftwaffe otevřela školu pro výsadkáře v roce 1937. Dalším vývojem německých vojenských kluzáků byl pověřen Hans Jacobs z Německého výzkumného ústavu bezmotorového létání (\"Deutsche Forschungsanstalt für Segelflug\").\n\nNěmci byli prvními, kdo použili kluzáky ve válce při známém dobytí pevnosti Eben-Emael 10. května 1940. 41 kluzáků typu DFS 230, přičemž každý nesl 10 vojáků, bylo vypuštěno ze závěsů za letouny Junkers Ju 52. Deset kluzáků přistálo přímo na travnatých plochách uvnitř pevnostního systému. Během pouhých 20 minut vojáci z kluzáků neutralizovali klíčové části pevnosti na cenu 6 mrtvých a 20 raněných vojáků. Hitler chtěl z tohoto úspěchu vytěžit maximální publicitu, a proto umožnil zástupcům několika zemí prohlídku dobyté pevnosti. V důsledku toho si Britové, Američané a Japonci rychle uvědomili, jaká metoda byla k dobytí použita.\n\nPoté byl zahájen vývoj větších kluzáků, jako byly Gotha Go 242 (23 vojáků) a Messerschmitt Me 321 (130 vojáků) k přepravě těžkých zbraní během plánovaných operací Lvoun a Barbarossa.\n\nNěmecké vojenské kluzáky byly použity i v Řecku v roce 1941. 26. dubna 1941 vojáci z šesti kluzáků DFS 230 zajistili most přes Korintský kanál spolu s výsadkáři, kteří byli vysazeni z 40 transportních letounů. (Britové však byli nakonec schopni zničit most o několik hodin později.) Dále se generál Student snažil přesvědčit Hitlera, že invazi na Krétu by mohly provést jen výsadkové jednotky. V důsledku toho 20. května 1941 odstartovalo z Řecka 500 německých dopravních letadel s výsadkáři a 74 kluzáků DFS 230. Během dobývání ostrova bylo zabito nebo zraněno 5 140 německých výsadkářů z 13 000 vyslaných. Během operace bylo zničeno 350 německých letadel, z čehož polovina byly transportní Ju 52, což citelně poškodilo německé síly připravované na blízkou invazi do Sovětského svazu. V důsledku toho Hitler rozhodl, že už nikdy nepoužije výsadkové síly v takovém rozsahu.\n\nNěkteré operace německých kluzáků pokračovaly i nadále. Příkladem je osvobození Benita Mussoliniho (Operace Dub) a zásobovací operace v Rusku, Severní Africe a Východní Evropě v souvislosti s blížícím se koncem války. Největším kluzákem, jaký kdy byl vyroben, byl Junkers Ju 322 Mammoth, který však nikdy nebyl použit v žádné operaci. Ne všechny vojenské kluzáky však byly plánovány pro dopravu. Kluzák Blohm & Voss BV 40 byl projektován jako stíhací kluzák útočící na formace spojeneckých bombardérů, ale nebyl nikdy použit.\n\nVývoj britských kluzáků byl zahájen uprostřed roku 1940 v důsledku německého útoku pomocí kluzáků na belgickou pevnost Eben-Emael. Mezi vyvinutými typy byl vojenský kluzák pro 28 vojáků Airspeed Horsa a nákladní kluzák General Aircraft Hamilcar s nosností 7 tun. Kluzák General Aircraft Hotspur byl používán k výcviku pilotů kluzáků, kteří vytvořili Pluk pilotů kluzáků (\"Glider Pilot Regiment\"). Nejznámější akce britských kluzáků byly obsazení mostu Pegasus Bridge během invaze v Normandii, operace Dragoon (invaze do jižní Francie), operace Market-Garden a operace Varsity (překročení Rýna). Z 2 596 kluzáků použitých při operaci Market Garden 2 239 kluzáků efektivně dopravilo svůj náklad vojáků a vybavení do určených přistávacích zón.\n\nAčkoliv se kluzáky i nadále používají u Královského letectva pro výcvik mladých pilotů, již nejsou využívány v bojových operacích. Přepravní vojenské kluzáky používaly britské síly do roku 1957.\n\nGenerál Henry H. Arnold zahájil na americkém ministerstvu války program amerických kluzáků 25. února 1941. Bylo osloveno 11 společností, aby postavily prototypy, ale jen čtyři projevily zájem a jen Waco Aircraft Company byla schopná dodat prototypy – osmimístný Waco CG-3 a patnáctimístný Waco CG-4. 15. října 1941 řízení programu převzal Lewin B. Barringer. Šokující útok na Pearl Harbor způsobil, že USA vyhlásily, že potřebují 1 000 pilotů kluzáků – 500 pro osmimístné a 500 pro patnáctimístné kluzáky. Počet požadovaných pilotů byl do června 1942 navýšen na 6 000. Poté, co byl Barringer v lednu 1943 zabit, program převzalo velitelství United States Army Air Forces a řídil jej Richard C. du Pont. Byly navrženy větší kluzáky – Waco CG-13 (30 vojáků) a Laister-Kauffman CG-10 (40 vojáků).\n\nNejrozšířenějším typem amerického kluzáku byl Waco CG-4A, který byl poprvé použit při invazi na Sicílii, podílel se na invazi v Normandii 6. června 1944 a všech dalších výsadkových operacích v Evropě (např. Bitva v Ardenách, Operace Market Garden, Operace Varsity). Byly použity i na bojištích v Barmě a Číně. CG-4A měl konstrukci z kovu a ze dřeva potaženou leteckým plátnem. Pilotován byl dvoučlennou posádkou, která dopravovala náklad 3 710 liber (1 700 kg), což zahrnovalo 13 plně vyzbrojených vojáků nebo džíp nebo malé dělo. CG-10 mohl nést 10 850 liber (4 920 kg) nákladu, což byly například dvě houfnice najednou. Poslední akce kluzáků se odehrála na Luzonu (Filipíny) 23. června 1945. Do konce války USA vyrobily 14 612 kluzáků a měly vycvičily více než 6 000 pilotů. Kluzáky společnosti Waco Aircraft Company vyráběla i celá řada jiných firem, mezi které patřily společnosti Ford Motor Company, Cessna Aircraft Company a společnosti vyrábějící původně nábytek, klavíry i rakve.\n\nPo 2. světové válce si Spojené státy ponechaly jen jeden pluk kluzáků. Ty pak byly používány při různých vojenských testech v roce 1949, ale k 1. lednu 1953 byly kluzáky vyřazeny ze služeb u americké armády. Jeden z posledních amerických prototypů nákladního kluzáku, Chase XCG-20, se po motorizaci stal základem taktického transportního letounu Fairchild C-123 Provider.\nAmerické letectvo (USAF) však i nadále používá sportovní kluzáky na Letecké akademii Spojených států (\"United States Air Force Academy\") k výcviku pilotů v základech létání.\n\nSovětský svaz se v roce 1932 stal prvním výrobcem vojenských kluzáků na světě, nicméně během 2. světové války nebyl ve velkých počtech vyráběn žádný z nich. Během války byly sériově vyráběny pouze Antonov A-7 a Gribovski G-11 – kolem 1 000 celkem vyrobených kusů. Střední kluzák KC-20 byl postaven v malé sérii. Byly použity většinou k zásobování běloruských partyzánů v letech 1942 a 1943. 21. září 1943 bylo 35 kluzáků použito k překročení řeky Dněpr. Později byly postaveny další typy kluzáků: Cybin C-25 (25 vojáků) v roce 1944, Jakovlev Jak-14 (35 vojáků) v roce 1948 a Iljušin Il-32 (60 vojáků) také v roce 1948. V roce 1950 se Jak-14 dostal na titulní stránky novin, když se stal prvním kluzákem, který přeletěl severní pól.\n\nSovětský svaz udržoval tři pluky kluzáků až do roku 1965. Avšak sovětské kluzáky začaly být postupně vyřazovány s příchodem turbovrtulových transportních strojů, jako byly například Antonov An-24 a Antonov An-12, v 50. letech 20. století.\n\n\n\n"}
{"id": "733387", "url": "https://cs.wikipedia.org/wiki?curid=733387", "title": "Aspekty osobnosti", "text": "Aspekty osobnosti\n\n„Aspekty osobnosti“ (v originále „Facets“; v původním českém překladu „Vzpomínky“) je v pořadí dvacátá pátá epizoda třetí sezóny seriálu \"\".\n\nPoručík Jadzia Dax se zabývá pocity méněcennosti poté, co se setká s minulými hostiteli v rámci trillského obřadu propojení.\n\nJadzia se rozhodne podstoupit Zhian'taru, trillský obřad propojení, ve kterém se může setkat s předchozími hostiteli symbionta, jehož vzpomínky jsou při tom dočasně přeneseny do jiné osoby. Jedná se o emociálně velmi intenzivní slavnost, při níž se oddělují osobnosti předchozích hostitelů. Jadzia si jako své pomocníky vybere své nejbližší přátele, komandér Siska, majora Kiru, doktora Bashira, Oda, Quarka, náčelníka O'Briena a Leetu, jednu z Quarkových dabo dívek, kteří všichni souhlasí s tím, že se obřadu zúčastní.\n\nKira přijme Lelu Dax, prvního hostitele. V ní Jadzia pozná, že právě Lela je původem mnoha charakteristických znaků Dax, které zdědili i další hostitelé. O'Brien se poté stane na čas nesmělým ale přátelským Tobinem Dax. Leeta obdrží osobnost Emony Dax, veselé a talentované gymnastky. Quark je poněkud nervózní, neboť do jeho mysli je přenesena osobnost Audrid Dax, která při rozhovoru s Jadzií jí něžně kartáčuje vlasy. Doktor Bashir se stane Toriasem Dax, dobrodružným pilotem, který zemřel mladý při nehodě raketoplánu. Sisko se nechá zavřít do vězeňské cely, neboť přijme osobnost Jorana Dax, šíleného vraha. Když Jadzia přijde, aby se s ním setkala a váhavě vypne silové pole cely, Joran na ni zaútočí a začne ji škrtit. Verad si vzal symbionta Dax násilím, navíc s ním nebyl spojen příliš dlouho, takže se nestal pravým hostitelem.\n\nNakonec nastává pro Jadzii ta nejobtížnější část, setkat se svým učitelem Curzonem Dax. Učil ji pro připojení, nakonec ji ale z programu vyhodil, ačkoliv ani sama Jadzia neznala pro toto jeho jednání důvod. Později ji přijali zpět a dokonce přijala Curzonova symbionta, když umíral. Osobnost Curzona přijme Odo, kterému se objeví trillská znaménka a stane se veselým a volnomyšlenkářským „staroušem“, jak jej oslovoval Sisko, jeho blízký přítel. Curzon jí navíc řekne, že zůstane s Odem, který s tím také souhlasí, naopak Jadzia si neumí představit život bez Curzonovy síly uvnitř sebe, proto jeho nápad odmítne.\n\nCurzon Jadzii nakonec prozradí, proč ji vyhodil z programu připojení. Byl totiž do ní zamilovaný. Později si uvědomil, že takové jednání nebylo vhodné a dohlédl na to, aby ji přijali do programu zpět. A když nyní jej Jadzia ujistí, že bude navždy součástí ní, Curzon souhlasí a opustí Odovo tělo.\n\nMezitím se Nog připravuje aby, se dostal do přípravného kurzu na Akademii Hvězdné flotily. Při testu v simulátoru neuspěje, jeho otec Rom však zjistí, že Quark program upravil tak, aby neuspěl. Sisko tedy povolí Nogovi zkoušku zopakovat, a ten ji tentokrát zvládne.\n\n"}
{"id": "733389", "url": "https://cs.wikipedia.org/wiki?curid=733389", "title": "Claudio Ranieri", "text": "Claudio Ranieri\n\nClaudio Ranieri (* 20. října 1951, Řím, Itálie) je bývalý fotbalový obránce a bývalý trenér Leicesteru, se kterým senzačně vyhrál v sezóně 2015/16 Premier League. Má za sebou bohatou trenérskou kariéru, působil v Neapoli, Fiorentině, Valencii, Atléticu Madrid, Chelsea, Parmě, Juventusu, AS Řím a Inter Milán. Taktéž vedl řeckou reprezentaci. V současnosti trénuje italský AS Řím.\n\nRanieriho hráčská kariéra není příliš pestrá, neboť působil pouze ve čtyřech klubech. Jeho první štací byl velkoklub AS Řím, kde odehrál jen šest zápasů a poté se stěhoval do Catanzara. Tady odehrál 225 zápasů a dal 8 gólů, pobyl zde od roku 1974 osm let a poté přestoupil do Catanie, kde za dva roky nastoupil k 92 utkání a vsítil jednu branku. Jeho další a poslední klub byl Palermo, ovšem za dva roky odehrál 40 zápasů a nevstřelil ani jednu branku.\n\nJako začínající trenér začal trénovat italskou Campaniu a Cagliari. V posledním jmenovaném klubu strávil tři roky a poté se přestěhoval do Neapole, i přes jeho veškeré snažení se nepodařilo Neapoli umístit lépe než na čtvrté příčce a tak se znova bývalý italský obránce musel po dvou letech přestěhovat. Nabídka přišla z Fiorentiny, která v roce 1993 hrála druhou ligu, tedy Serii B. Za čtyři roky, které zde strávil, dokázal Fiorentinu vrátit na vrchol. Nejenže vyhrál Serii B a tím pádem se \"Viola\" (jak se klubu přezdívá) dostala do první ligy, ale i Italský pohár (v roce 1996) a Superpohár.\n\nV roce 1997 se Ranieri přestěhoval do Španělska, aby převzal Valencii. S tou vyhrál Copa del Rey (španělský pohár) a UEFA Intertoto Cup. Ve Valencii vydržel znovu 2 roky a za tu dobu také dostal klub na výsluní. Claudio ve Španělsku zůstal, jeho pomoc potřebovalo Atlético Madrid, ale Atletico v sezóně sestupovalo a Ranieri musel jít pryč.\nI přes nezdar v Atleticu si Ranieriho najala Chelsea FC, kterou trénoval čtyři roky. Ovšem i s hvězdami jako jsou Emmanuel Petit, William Gallas, Frank Lampard, Boudewijn Zenden, John Terry, Damien Duff, Claude Makélélé, Adrian Mutu, Juan Sebastián Verón, Hernán Crespo nedokázal v Chelsea nic za čtyři roky vyhrát, přičemž v roce 2003 ji koupil Roman Abramovič, který do klubu hodně investoval. V roce 2004 tedy už Cheslea došla trpělivost a italského trenéra vyhodila a nahradila jej portugalským úspěšným koučem José Mourinhem. Ranieri v září 2004 vydal knížku s názvem „Proud Man Walking,“ která zaznamenala jeho poslední rok v Londýně. Výtěžek šel pak na London's Great Ormond Street Hospital.\n\n8. června 2004 se Claudio vrátil do Valencie, kde převzal tým po Rafaeli Benítezovi (který s ní vyhrál pohár UEFA a odešel do Liverpoolu). První rok se italskému kouči dařilo, vyhrál UEFA Super Cup a sezóna také nebyla vůbec špatná, i když na první místo to nestačilo. Ovšem začátek nové sezóny se Valencii moc nepodařil a vyřazení z Ligy mistrů a následně špatné umístění v tabulce přimělo vedení Valencie 25. února 2005 Ranieriho propustit.\nPo dvou roční pauze od trénování se Ranieri ujal Parmy, se kterou nevydržel ani rok. Začátek sezóny se sice povedl, ale forma mužstva šla dolů poté, co Parma prohrála 4:1 s Messinou.\n\nJeště v témže roce převzal Juventus FC a podepsal smlouvu na tři roky. Do \"Staré dámy\" k němu přišel Vincenzo Iaquinta a Zdeněk Grygera. Po korupčním skandálu, který propukl v Itálii, dostal Juventus zpět do první ligy.\n\nV Turíně také nedodržel smlouvu a 1. září 2009 se stěhoval do Říma, kde nahradil Luciana Spallettiho. Ovšem AS Řím se pod jeho vedením také moc nedařilo a 20. února 2011 po špatné sérii výsledků odstupuje z funkce manažera.\n\n22. září 2011 byl Ranieri jmenován novým trenérem Interu Milán místo Gian Piera Gasperiniho, který byl propuštěn za špatné výkony. Debut se italskému trenérovi vydařil, na hřišti Bologni FC černomodří vyhráli 1:3.\n\nV letech 2012-2014 vedl francouzské Monako, s nímž dokázal v první sezoně vyhrát druhou francouzskou ligu a v příštím roce se umístil na druhém místě ve francouzské Ligue 1. Klub s ním ale neprodloužil smlouvu. Na podzim 2014 krátce vedl reprezentaci Řecka.\n\nOd roku 2015 je hlavním trenérem anglického Leicesteru, s nímž v sezoně 2015/16 anglické ligy senzačně vyhrál první titul v historii klubu a dovedl ho také poprvé do Ligy mistrů. V následující sezóně se mu však příliš nedaří a 23.02.2017 je z Leicestru vyhozen.\n\n"}
{"id": "733390", "url": "https://cs.wikipedia.org/wiki?curid=733390", "title": "Fillmore East 1968", "text": "Fillmore East 1968\n\nFillmore East 1968 je koncertní dvojalbum skupiny Iron Butterfly. Album bylo nahráno ve dnech 26. a 27. dubna 1968 ve Fillmore East v New Yorku. Na albu jsou písně z jejich prvního alba \"Heavy\" a také tři skladby z druhého alba \"In-A-Gadda-Da-Vida\", které vyšlo až dva měsíce po těchto koncertech, jedná se o skladby „Are You Happy“ „My Mirage“ a „In-A-Gadda-Da-Vida“. Album vyšlo 17. října 2011 u Rhino Records.\n\n"}
{"id": "733393", "url": "https://cs.wikipedia.org/wiki?curid=733393", "title": "Spořitelna", "text": "Spořitelna\n\nSpořitelna nebo také záložna byla původně regionální (městská, okresní, zemská) banka, která se specializovala na spoření, čili pravidelné ukládání malých částek s určitou výší úroku. Spořitelny začaly vznikat především v 19. století, aby nabídly chudším vrstvám obyvatelstva možnost postupně ukládat menší finanční obnosy pro zaopatření ve stáří či v případě nemoci. Kvůli tomu podléhala činnost spořitelen velice přísným obchodním omezením, takže nemohly tyto instituce vykonávat jiné bankovní služby. Časem však došlo k pozvolnému zmírnění daných předpisů a v dnešní době nabízejí spořitelny již standardní bankovní služby. Spořitelny dnes fungují na různém principu ve více než 80 zemích.\n\nPředevším od 19. století nabízely spořitelny nebo záložny širokým vrstvám obyvatelstva, zejména mladým a nemajetným lidem, kteří s kapitálem neměli žádnou zkušenost, možnost spoření. Vlastní technika spoření – zápis vkladu a připisování úroku na vkladní knížku – byla jednoduchá a každému srozumitelná. Výnos nebyl příliš vysoký, vklady byly zato velmi bezpečné. Spořitelny byly často majetkem obcí a veřejných korporací, které za vklady také ručily. Naspořené prostředky spořitelna obvykle neinvestovala přímo, nýbrž ukládala v bezpečných cenných papírech nebo u větších obchodních bank s odborným personálem a zkušenostmi.\n\nPrvní předchůdci spořitelen vznikaly v Německu od roku 1623 z iniciativy lokálních panovníků. První spořitelna v moderním slova smyslu vznikla ale až roku 1778 v Hamburku. První spořitelna ve Vídni byla založena roku 1819 a roku 1825 pak vznikla Česká spořitelna. V Německu a v Rakousku podléhaly spořitelny dokonce zvláštnímu zákonu. Důležitým rysem spořitelen byla také hustá síť poboček, aby byly služby obyvatelstvu dobře dostupné. Šetrnost a spořivost platila obecně jako občanská ctnost a spoření se soustavně podporovalo, například ve školách. V českých zemích spořitelny výrazně přispěly ke vzniku české střední třídy z drobných zemědělců, řemeslníků a obchodníků.\n\nOd konce 19. století se s dalším vývojem bankovnictví rozdíly mezi spořitelnami (záložnami) a obchodními bankami stále zmenšovaly, spořitelny se integrovaly do velkých bank a začaly samy poskytovat i další bankovní služby. Hustou síť poboček dnes pozvolna nahrazuje internetové bankovnictví a velká část obyvatel využívá bezhotovostních služeb.\n\nSpořitelny jsou v Německu zpravidla veřejnoprávní instituce. Zřizovatelem veřejnoprávních spořitelen jsou komunální korporace, tzn. města, obce či zemské okresy. Samotný název spořitelny často na zřizovatele přímo poukazuje – \"Stadtsparkasse\" (městská spořitelna), \"Kreissparkasse\" (zemská okresní spořitelna) apod. Právní základ pro založení spořitelny a její následný provoz tvoří tzv. spořitelní zákon (Sparkassengesetz) dané spolkové země, ve které má spořitelna své sídlo, a veřejnoprávní stanovy zřizovatele. Orgány spořitelny jsou představenstvo (obchodní grémium) a správní rada (dozorčí grémium).\n\nVedle veřejnoprávních spořitelen existuje v Německu také několik málo tzv. svobodných spořitelen, jež jsou provozovány jako akciové společnosti. V současnosti existuje v Německu na 417 spořitelen (2014), z toho 5 tzv. svobodných spořitelen.\n\nSpořitelny dnes provozují jako univerzální banky všechny standardní bankovní služby. Pro obchodní činnost skoro všech spořitelen platí regionální princip. Území činnosti spořitelny tak zahrnuje území daného komunálního zřizovatele.\n\nVeřejnoprávní spořitelny se od privátních bank odlišují tím, že dosahování zisku není hlavním cílem jejich obchodní činnosti. Hlavním motivem je obecná prospěšnost. Použití dosažených zisků je ve spořitelních zákonech jednotlivých spolkových zemí upraveno různým způsobem. Většinou je zisk použit na posílení bezpečnostních rezerv banky či dán k dispozici zřizovateli pro obecně prospěšné účely. Řada spořitelen kromě toho založila i nadace, vyvíjející charitativní činnost.\n\nNejvětší spořitelnou je Hamburská spořitelna (Hamburger Sparkasse) s bilanční sumou 38 miliard eur. Druhou největší spořitelnou je Spořitelna Kolín-Bonn (Sparkasse Köln-Bonn) s bilanční sumou 29 miliard eur. Největší spořitelnou ve východním Německu je Východosaská spořitelna Drážďany (Ostsächsische Sparkasse Dresden), která je s bilanční sumou 11,8 miliardy eur devátou největší spořitelnou v Německu.\n\nVeřejnoprávní spořitelny a jejich zřizovatelé jsou členy celkem dvanácti regionální svazů spořitelen. Přes členství v regionálním svazu spořitelen\njsou automaticky členy Německého svazu spořitelen se sídlem v Berlíně (Deutscher Sparkassen- und Giroverbands e. V.), který je zastřešující organizací všech německých spořitelen a zemských bank. Díky aktivitám této zastřešující organizace mají spořitelny např. společný marketing či společnou obchodní strategii.\n\nTzv. Skupina spořitelen Rakouska se skládá z První banky (Erste Bank), 52 spořitelen v jednotlivých spolkových zemích (Bundesländersparkassen) a Druhé spořitelny (Zweite Sparkasse). Na rozdíl od německého modelu nejsou rakouské spořitelny veřejnoprávními institucemi. Dominující Erste Bank je akciovou společností. Jednotlivé spořitelny ve spolkových zemích jsou spolkové spořitelny či akciové společnosti. Zweite Sparkasse se sídlem ve Vídni je spolkovou spořitelnou, tzn. pro méně majetnější obyvatele.\n\nVšechny spořitelny Rakouska a jejich zemské svazy jsou členy Rakouského svazu spořitelen (Österreichischer Sparkassenverband).\n\nPrvní spořitelna v Rakousku byla založena roku 1819 ve Vídni. Johann Baptist Weber tehdy založil spolek \"Verein der Ersten\nösterreichischen Spar-Casse\" (Spolek První rakouské spořitelny – dnešní Erste Bank). Roku 1822 byla pak založené druhá spořitelna v Innsbrucku. Nejmladší spořitelnou je roku 2006 založená Zweite Sparkasse (Druhá spořitelna).\n\nNa trhu v České republice dominuje v současnosti se svými 5,2 miliony klientů (2014) Česká spořitelna. Po hluboké krizi ve spořitelně na konci 90. let byl akciový podíl státu (52%) odkoupen za 19 miliard korun Erste Bank (2000). Erste Bank svůj podíl posléze navýšila na 98% (2002).\n\nVzhledem k postupující expanzi ve střední a východní Evropě došlo roku 2008 k vytvoření holdingu \"Erste Group Bank AG\" (akciová společnost Skupina První banky). Do holdingu patří \"Erste Bank der oesterreichischen Sparkassen AG\" (akciová společnost První banka rakouských spořitelen), která se zabývá výhradně poskytováním bankovních služeb v Rakousku, a několik bank v zahraničí, včetně České spořitelny.\n\nAni Česká spořitelna tak není oproti německému modelu veřejnoprávní institucí a je silně orientovaná na generování zisku. Největšího zisku v historii dosáhla spořitelna v roce 2012 – 16,6 miliard korun. Roku 2013 dosáhla Česká spořitelna zisku 15,6 miliard korun. Na území střední a východní Evropy generuje Česká spořitelna pro mateřskou Erste Group největší část zisku. Nebýt České spořitelny, skončil by výsledek hospodaření Erste Group v roce 2013 ve ztrátě. Stejně jako její rakouská matka používá spořitelna ve svém názvu velké červené písmeno \"S\".\n\nDominantní pozici na slovenském trhu zaujímá s více než 2,4 miliony klientů (2014) Slovenská spořitelna. Stejně jako Česká spořitelna patří i Slovenská spořitelna k rakouské Erste Group (Erste Bank nakoupila první podíly roku 2001, roku 2004 již vlastnila 100% akcií). V roce 2013 dosáhla spořitelna čistého konsolidovaného zisku ve výši skoro 185 milionů eur.\n\nPrvní spořitelna v Polsku byla založena roku 1919 jako \"Pocztowa Kasa Oszczędności\" (Poštovní spořitelna). Dnes funguje pod zkratkou PKO BP (Powszechna Kasa Oszczędności Bank Polski – Všeobecná spořitelní banka Polska) se sídlem ve Varšavě. Roku 2000 byla banka transformována v akciovou společnost. Do roku 2004 byl jediným vlastníkem polský stát, který vlastnil k roku 2010 už jen 40,99% akcií. V roce 2013 dosáhla banka zisku 3,229 miliardy złoty (přibližně 780 milionů eur).\n\n"}
{"id": "733399", "url": "https://cs.wikipedia.org/wiki?curid=733399", "title": "Stín – Podobenství", "text": "Stín – Podobenství\n\nStín – Podobenství (v anglickém originále „Shadow – A Parable“) je krátká hororová povídka amerického spisovatele a literárního teoretika Edgara Allana Poea z roku 1835, která byla publikována anonymně.\n\nV češtině vyšla např. v knize \"Krajina stínů\" (Aurora, 1998).\n\nŘek Oinos vypráví příběh o hodování sedmi přátel v uzamčené síni antického řeckého města Ptolemais, zatímco venku řádí mor. Podobné téma lze nalézt i v povídce Maska červené smrti.\n\nŘek Oinos bilancuje špatný rok v antickém městě Ptolemais. Krajinou prochází mor a ti, co se vyznali ve hvězdách, věděli, že nebesa věštila zlo. On a jeho šest přátel hoduje v uzamčené síni, ale pochmurné myšlenky není snadné zaplašit. Pomáhá popíjení červeného chijského vína. V místnosti visí černé drapérie a brání ve výhledu na Měsíc a zlověstné hvězdy. Oinos má pocit, že kolem se vznáší cosi nehmotného, jeho zjitřené smysly vnímají tíživou atmosféru a dusivý pocit úzkosti. Jakoby nad přítomnými v místnosti visela smrtelná tíha.\n\nPřesto se druhové smějí a veselí, tak jak jsou zvyklí - pějí zpěvy Anakreóntovy a popíjí rudé víno. Komnatu s nimi sdílí ještě jeden člen, mladý Zoilos. Leží na podlaze skolen morem a jeho oči pomalu vyhasínají. Zpoza černých drapérií se vynoří neurčitý stín, nejasný, beztvarý, není to stín žádného člověka ani boha - řeckého, chaldejského ani egyptského. Stín setrvává v nehybné pozici a osazenstvo komnaty se neodvažuje na něj pohlédnout. Oinos se osmělí a osloví stín, aby vyzvěděl, jak se nazývá a odkud přichází. Stín odpoví:\nVšichni přítomní vyskočí v hrůze, neboť zvuk jeho hlasu nenáleží žádné bytosti, nýbrž velkému počtu zesnulých lidí.\n\n"}
{"id": "733400", "url": "https://cs.wikipedia.org/wiki?curid=733400", "title": "Ambrožova vyhlídka", "text": "Ambrožova vyhlídka\n\nAmbrožova vyhlídka je vyhlídka v Krkonoších. Nachází se na červeně značené turistické stezce mezi Labskou boudou a Vrbatovou boudou pod Pančavskou loukou. Svůj název dostala po Jindřichu Ambrožovi, pracovníkovi KČT a ochránci přírody. Vyhlídka umožňuje rozhled od Labského dolu, přes východní Krkonoše s Luční a Studniční horou, dále přes Sněžku (z ní je ovšem vidět pouze kousek), Medvědín, Zlaté návrší až opět k Labskému dolu. Kromě toho jsou také vidět meandry Labe.\n\n"}
{"id": "733402", "url": "https://cs.wikipedia.org/wiki?curid=733402", "title": "Žluťucha žlutá", "text": "Žluťucha žlutá\n\nŽluťucha žlutá (\"Thalictrum flavum\") je poměrně vzácná žlutě kvetoucí volně rostoucí rostlina dosahující výšky až 1 metr, jeden z mnoha druhů rodu žluťucha.\n\nRoste téměř v celé Evropě, na východě zasahuje až do Turecka a na Kavkaz, za Uralem v západní Sibiři až k Altaji. Vyskytuje se také na severozápadě Afriky. Je to rostlina vlhkomilná, roste na slatinných loukách, podél vodních toků a nádrží, příkopů a po okrajích vlhkých lužních lesů, ne však na trvale zamokřené půdě. Upřednostňuje na humus bohatou půdu v polostínu.\n\nRozšiřuje se plazivými oddenky do přilehlého okolí a na větší vzdálenosti nažkami, které jsou nejen roznášený větrem, ale dokážou i plavat po vodě.\n\nV České republice se stavy žluťuchy žluté výrazně zmenšily, ještě před 100 léty to byla rostlina dosti hojná a v současnosti se vyskytuje již poměrně vzácně. Nejčastěji je k nalezení v teplejších nížinných oblastech v Polabí a na jižní Moravě. Podle \"Černého a červeného seznamu cévnatých rostlin České republiky\" je žluťucha žlutá vyhlášena za silně ohrožený druh.\n\nJe to rostlina vytrvalá, z jejíhož plazivého oddenku vyrůstá přímá, podélně rýhovaná měkká lodyha, která se až nahoře rozvětvuje. Bývá při příhodných půdních podmínkách vysoká 1 až 1,5 m. Střídavě vyrůstající složené listy s řapíkem 2 až 6 cm dlouhým mají trojúhelníkovitý průřez, jsou dlouhé 10 až 20 cm a široké 5 až 10 cm a směrem vzhůru se zmenšují. Bývají 2 až 3krát zpeřené, složené jsou z klínovitých nebo obvejčitých lístků velkých až 4 × 2 cm, na koncích bývají 2 až 3zubé, shora jsou modro zelené, zespodu šedavé. Variabilita listů je mezi jednotlivými rostlinami velmi veliká. Lodyha i listy jsou ojíněné.\n\nJednotlivé, mírně vonící květy sírové barvy na stopkách dlouhých 5 až 10 mm jsou sestaveny do svazečků a tyto do přímých, vrcholičnatých květenství. Jednotlivé vzpřímené květy mají okvětí skládající se jen ze 4 rozestouplých, úzce vejčitých, zelenavě bělavých kališních lístků které brzy opadávají. Z květu vystupuje několik nápadných tyčinek s dlouhými žlutými nitkami a vzpřímenými podlouhlými prašníky a asi 10 volných pestíků s trojhrannými bliznami. Pouzdra prašníků se zralým pylem, který není nikterak chráněn před nepřízní počasí, se otvírají jen za slunečného počasí a před deštěm se opět uzavírají. Květ nabízí nektar, opylování převážně zajišťuje hmyz a jen částečně vítr, v květech může docházet i k samoopylení vlastním pylem. Kvete od června do srpna.\n\nV minulosti bylo kořene používáno k výrobě žlutého barviva pro barvení vlny, nyní se žluťucha žlutá počíná prosazovat do parků a zahrad jako rostlina ozdobná květem. Obsahuje také mnohé alkaloidy, např. berberine.\n\n\n \n"}
{"id": "733404", "url": "https://cs.wikipedia.org/wiki?curid=733404", "title": "Martin nad Žitavou", "text": "Martin nad Žitavou\n\nMartin nad Žitavou je obec na Slovensku ležící v okrese Zlaté Moravce v Nitranském kraji.\n\nObec leží v severní části Žitavské pahorkatiny v dolině potoka Pelúsok. Vlastní obec se rozkládá v nadmořské výšce kolem 200 metrů. Katastr má charakter mírně zvlněné pahorkatiny. Podklad je tvořen písky, štěrky a třetihorními jíly, z půd převažují hnědozemě. Velká většina katastru je odlesněna a zemědělsky využívaná, lesy jsou zastoupeny menšími akátovými háji.\n\nPrvní písemná zmínka pochází z let 1272 až 1290 jako Zenthmarthon, později uváděn pod názvy Sanctus Martinus (1332 – 37), Svaty Martin (1773), Svätý Martin (1920), Martin nad Žitavou (1964), maďarsky Szentmárton. Obec patřila panství Jelenec, od 17. století panství Zlaté Moravce. Obyvatelé se živili tradičně především zemědělstvím.\n\n\n"}
{"id": "733409", "url": "https://cs.wikipedia.org/wiki?curid=733409", "title": "Jay Silvester", "text": "Jay Silvester\n\nJay Silvester (* 27. července 1937, Tremonton, Utah) je bývalý atletický reprezentant USA, který několikrát překonal světový rekord v hodu diskem a získal stříbrnou medaili na olympiádě v Mnichově v roce 1972.\n\nJay Silvester je 189 cm vysoký a v době sportovní kariéry vážil okolo 120 kg. Pracoval nejprve jako chemik, později jako pojišťovací agent a nakonec jako profesor sportu na Brigham Young University.\n\nDne 11. srpna 1961 ve Frankfurtu nad Mohanem dosáhl výkon 60,56 m, což byl jeho první oficiální hod přes 60 metrů a tehdejší světový rekord. (Jeho dva krajané Al Oerter a Babka překonali vzdálenost 61 m, ale jejich výkony nebyly z důvodu formálních chyb uznány jako světové rekordy). O něco později, dne 20. srpna 1961 v Bruselu, podruhé překonal světový rekord výkonem 60,72 m. Dne 9. září 1961 hodil Jay Silvester v Los Angeles dokonce 64,06 m, ale tento výkon nebyl uznán jako světový rekord, protože terén měl nepovolený sklon. V roce 1962 překonal Silvesterův světový rekord Al Oerter výkonem 61,10 m. Později Al Oerter zlepšil rekord až na 62,94 m. Roku 1964 vytvořil nový světový rekord výkonem 64,55 m bývalý československý reprezentant Ludvík Daněk. Jay Silvester získal světový rekord zpět až 25. května 1968 výkonem 66,64 m. 18. září 1968 světový rekord ještě vylepšil na hodnotu 68,40 m.\n\nJay Silvester se zúčastnil čtyřikrát olympijských her. V roce 1964 vyhrál v USA kvalifikaci před Al Oerterem, nicméně na Letních olympijských hrách v Tokiu roku 1964 získal zlatou medaili jeho soupeř Al Oerter. Jay Silvester vybojoval až 4. místo. Po překonání světového rekordu v roce 1968 byl Silvester považován za favorita Letních olympijských her v Mexiku. V kvalifikaci sice hodil olympijský rekord 63,34 m, ale ve finálovém závodě jen 61,78 m, a proto skončil až na pátém místě.\n\nV roce 1971 bojovali Jay Silvester a Ricky Bruch o to, kdo první překoná hranici 70 metrů. Švéd Ricky Bruch 17. dubna 1971 v Malmö dosáhl výkonu 70,12 m, ale po převážení se zjistilo, že disk byl o něco lehčí, než povolují pravidla. Jay Silvester hodil 70,38 m (16. května 1971 v Lancasteru) a 70,04 m (10. června 1971 v Ystadu), ale jeho výkony nebyly z formálních důvodů uznány jako světové rekordy. V dalších letech se mu už na žádných závodech nepodařilo hodit přes 70 metrů. Hranici 70 metrů překonal až v roce 1976 jiný diskař, Mac Wilkins.\n\nNa Letních olympijských hrách v Mnichově v roce 1972 Silvester získal ve svých 35 letech stříbrnou medaili výkonem 63,50 m. Zvítězil Ludvík Daněk, který hodil 64,40 m. Jay Silvester ukončil dlouhou kariéru v roce 1976. Na Letních olympijských hrách v Montrealu roku 1976 hodil 61,98 m, což stačilo na osmé místo.\n\n\nJay Silvester byl kapitánem mužské části týmu USA, který vybojoval ve dnech 7. a 8. července 1975 v Praze na Strahově mezistátní atletické utkání (pro USA jak v mužích, tak i v ženách vítězné) s celky Československa a Polska. Jay Silvester skončil v hodu diskem výkonem 60,32 m na třetím místě - za vítězným kapitánem československého mužského týmu Ludvíkem Daňkem (63,14 m) a svým krajanem Kenem Stadelem (61,38 m).\n\n"}
{"id": "733410", "url": "https://cs.wikipedia.org/wiki?curid=733410", "title": "Ferit β", "text": "Ferit β\n\nFerit β je název pro paramagnetickou fázi tuhého roztoku uhlíku v železe alfa, který se vyskytuje nad 760 °C, tzv. Curieova teplota, a která se též označuje jako A.\n\nPrimární fáze uhlíkových ocelí a většiny litin při pokojové teplotě je feromagnetický ferit α. Při zahřívání slitiny železo-uhlík nad kritickou teplotu A dochází k tepelné emisi při náhodném pohybu atomů, které překonává orientovaný magnetický moment nepárových elektronových spinů v atomovém obalu.\nFerit β je z krystalografického hlediska identický s feritem α, rozdíl tvoří magnetická doména a zvětšený parametr mřížky kubické prostorově středěné struktury, který roste s teplotou. Ten má jen minimální dopad na tepelné zpracování ocelí. Proto se fáze β obvykle neuvažuje jako samostatná fáze, ale pouze jako oblast feritu α za vyšší teploty. Obdobně ani A nemá zásadní vliv ve srovnání s eutektoidní teplotou A a kritickou teplotou austenitizace A resp. A.\n\nV binárním diagramu železo-uhlík by technicky měla být oblast nad A označovaná jako β + γ místo obvyklého α + γ. Označení fáze, tedy β, je založeno na posloupnosti alotropických modifikací resp. fází slitiny železo-uhlík označovaných písmeny řecké abecedy: železo α resp. ferit α, železo β resp. ferit β, železo γ resp. austenit, železo δ resp. ferit δ (vysokoteplotní modifikace železa α resp. feritu α), železo ε (stabilní za působení vysokého tlaku).\n\nFerit β a teplota A jsou velmi důležité faktory pro indukční ohřev oceli, stejně jako pro povrchové kalení. Pro kalení a popouštění jsou oceli většinou autentizovány při teplotě 900–1000 °C. Vysokofrekvenční střídavé magnetické pole indukčního ohřevu ohřívá ocel dvěma mechanismy pod Curieho teplotou jednak odporovým ohřevem (IR) a jednak feromagnetickými hysterezními ztrátami. Nad A se hysterezní mechanismus vytrácí, přitom je potřebné množství energie při zvýšení o jeden °C podstatně větší. Zatížení obvodů může způsobovat kolísání impedance v indukčním zdroji způsobené kompenzací změny.\n"}
{"id": "733412", "url": "https://cs.wikipedia.org/wiki?curid=733412", "title": "Pentakvark", "text": "Pentakvark\n\nPentakvark je subatomární částice složená ze čtyř kvarků a jednoho antikvarku spojených dohromady. Kvarky mají baryonové číslo +1/3 a antikvarky −1/3, takže by měl mít celkové baryonové číslo 1, tudíž je klasifikován jako exotický baryon. O existenci pentakvarku mluvili američtí fyzikové Murray Gell-Mann a George Zweig už v 60. letech 20. století.\n\nNěkolik experimentů oznámilo existenci pentakvarku v polovině roku 2000, ale pozdější experimenty a reanalýza dat ukázala, že je to spíše statistický efekt než skutečná rezonance. V červenci 2015 oznámili vědci ze švýcarského střediska pro jaderný výzkum, že díky Velkému hadronovému urychlovači se jim podařilo potvrdit jeho existenci. Tyto výsledky se odborníkům jeví jako spolehlivé.\n\nV r. 2019 byl publikován objev dalšího pentakvarku a identifikace dvou rezonancí namísto původního P(4450).\n\nAktuálně (2019) známé pentakvarky:\n"}
{"id": "733413", "url": "https://cs.wikipedia.org/wiki?curid=733413", "title": "Mlčení – Bajka", "text": "Mlčení – Bajka\n\nMlčení – Bajka (v anglickém originále „Silence – A Fable“) je krátká povídka amerického spisovatele a literárního teoretika Edgara Allana Poea z roku 1838. Spíše než o bajku se jedná o báji, mýtus.\n\nV češtině vyšla např. v knize \"Krajina stínů\" (Aurora, 1998).\n\nNeznámý posluchač si vyslechne démona, jenž mu vypráví o bezútěšné krajině v oblasti Libye. Na skále sedí majestátní muž oděný do římského roucha a čelí zkouškám ďábla, který na něj sesílá živly. Muž statečně snáší veškeré nepřízně a uprchne teprve poté, co démon sešle na krajinu absolutní ticho.\n\nEdgar Allan Poe napsal v dopise Jamesi Russellu Lowellovi, význačnému americkému básníkovi té doby:\nPodobnou osamělost lze vypozorovat v postavě Římana sedícího na skále.\n\nĎábel vypráví historku neznámému posluchači o bezútěšné oblasti v okolí řeky Zaire, kde není ticho ani mlčení. Lekníny se pohupují v bahnité vodě a vzdychají jeden k druhému. Na břehu řeky se kymácejí pravěké stromy a u kořenů se jim splétají podivné jedovaté rostliny. Není zde ticho ani mlčení.\n\nV noci padal déšť a měnil se v krev, když démonův zrak spočinul na skále, do níž je vyryt nápis:\nDémon pohlédne vzhůru a spatří na skále vznešeného muže oděného v římské tóze. Majestátní muž hledí zamyšleně do nedaleké pouště a z jeho tváře lze vyčíst zármutek, únavu z lidstva i touhu po samotě. Démon vyzve hrochy, aby zařvali pod úpatím skály a sleduje počínání muže. Ten sedí neochvějně dál na skále.\n\nDémon sešle bouři, ale ani ta neodradí vytrvalého muže. Démon je rozlícen a prokleje krajinu mlčením. Vše ztichne a na skále se objeví nápis:\nTvář muže je poznamenána hrůzou. Napjatě naslouchá, zda neuslyší sebenepatrnější zvuk, ale nic se neozývá. Muž se otočí a utíká pryč.\n\nPosluchač považuje tuto báji za nejkrásnější ze všech. Když ďábel dovypráví příběh, spadne do hlubin hrobu a směje se. Posluchač se nedokáže smát s ním a je démonem proklet. Z hrobky – svého domova – vyjde rys, ulehne k nohám opět přítomného démona a zahledí se mu do tváře.\nV báji jsou uvedena některé geografické pojmy:\n\n"}
{"id": "733414", "url": "https://cs.wikipedia.org/wiki?curid=733414", "title": "Aplikační a vývojové laboratoře pokročilých mikrotechnologií a nanotechnologií", "text": "Aplikační a vývojové laboratoře pokročilých mikrotechnologií a nanotechnologií\n\nAplikační a vývojové laboratoře pokročilých mikrotechnologií a nanotechnloií ÚPT (ALISI) jsou součást výzkumné struktury Ústavu přístrojové techniky AV ČR\nJsou zaměřeny na výzkumné aktivity, které mají potenciál z hlediska přenosu výsledků výzkumu do praxe.\nVybudování laboratoří je předmětem projektu ALISI spolufinancovaného v letech 2010 – 2013 z prostředků Operačního programu Výzkum a vývoj pro inovace (OP VaVpI).\n\nALISI je projekt, jehož přípravu a realizaci zajišťuje\nÚstav přístrojové techniky AV ČR, v. v. i.\nCílem projektu je v letech 2010 – 2013 vybudovat a zahájit provoz moderně vybaveného regionálního centra výzkumu a vývoje dosahujícího aplikovatelných výsledků výzkumu a vývoje a přiblížit tak technologickou úroveň zdejšího výzkumu a vývoje v řešených oblastech světové elitě.\nFinančně byla realizace projektu podpořena z Operačního programu Výzkum a vývoj pro inovace\ndotací v celkové výši 432 941 962 Kč.\n\nLaboratoře ALISI jsou součástí areálu i organizační struktury Ústavu přístrojové techniky AV ČR, v. v. i. Jejich budování a výzkumné aktivity začaly v roce 2010, plně v provozu budou v roce 2013.\n\nOdborné zaměření laboratoří vychází z tradice ústavu, který již více než 50 let s úspěchem rozvíjí diagnostické metody a technologické postupy v oblastech\nelektronové mikroskopie, nukleární magnetické rezonance,\nzpracování biosignálů, speciálních technologií a metrologie.\n\nZ odborného hlediska jsou laboratoře ALISI organizovány do dvou výzkumných programů:\n\nVšechny výzkumné aktivity mají vysoký potenciál z hlediska přenosu výsledků výzkumu do praxe.\nVýznamnou součástí života laboratoří je proto úzká spolupráce s aplikačními partnery z řad průmyslových firem, zdravotnických zařízení a ostatních výzkumných organizací.\nDůležitou součástí činností laboratoří je i spolupráce s vysokými školami a podíl na vzdělávacích činnostech a výchově budoucích výzkumných pracovníků.\n\nProgram spojuje výzkum v oblastech:\na měření a zpracování signálů v medicíně.\n\nProgram spojuje výzkum v oblastech:\n\n\n"}
{"id": "733416", "url": "https://cs.wikipedia.org/wiki?curid=733416", "title": "Svébohy (tvrz)", "text": "Svébohy (tvrz)\n\nTvrz Svébohy je bývalé panské sídlo nacházející se ve vesnici Svébohy (čp. 1), části obce Horní Stropnice v okrese České Budějovice. Je chráněna jako kulturní památka České republiky, na seznam památek byla pod rejstříkovým číslem 37079/3-439 zapsána před rokem 1988.\n\nNa konci 14. století držel vsi a další majetek v okolí rod Žesťovcovů ze Žesťova. Po rozdělení majetku zůstaly Svébohy Zachařovi, který si zde zřejmě postavil na začátku 15. století sídlo. Po něm tu seděli další Žesťovcové, v roce 1416 se poprvé připomíná Petr ze Svébohovic, později Jan ze Svéboh. Od třetí čtvrtiny 15. století do poloviny 16. století zde sídlili Pouzarové z Michnic, potomci Erazima z Michnice, který vesnici s tvrzí získal. Oldřich si nechal v roce 1541 vložit tvrz do zemských desk, což je první doložená písemná zmínka o tvrzi. Svojše Pouzar připojil v polovině 15. století Svébohy k Cuknštejnu, kvůli zadlužení ale získali vesnici s tvrzí jeho věřitelé, včetně Elišky Kořenské z Terešova. V tvrzi žil její příbuzný (synovec?) Petr, od něhož v roce 1598 koupil celý statek Vincenc Hulcšporer z Holštejna (též Vincent Holzsparper z Holsteinu), novohradský hejtman. Po bitvě na Bílé hoře mu byl majetek zabaven, neboť hejtman sloužil Švamberkům, jedněm z účastníků stavovského povstání. Získal jej vyšebrodský klášter, nicméně později byl vrácen vdově po Vincenci, Žofii, která jej v roce 1633 definitivně prodala hraběnce Marii Magdaleně Buquoyové. Svébohy se tak staly součástí novohradského panství, tvrz se stala součástí dvora a byla již využívána pouze pro hospodářské účely.\n\nPo roce 1948 byla využívána jako hospoda a kino, nebyla však udržována. V 70. letech 20. století došlo k částečné destrukci severního křídla, které bylo po omezení památkové ochrany strženo. Tvrz je nyní v držení soukromého majitele, zadní hospodářské budovy (původní poplužní dvůr) byly rozprodány a jsou udržovány, užívány a přizpůsobeny rekreaci. Jednopatrovou obytnou část tvrze odkoupil v roce 1997 Jaroslav Břicháček, který si z ní chtěl vybudovat rodinné sídlo. Kvůli nedostatku finančních prostředků je však tvrz nadále v havarijním stavu (jižní křídlo má zčásti zničený krov a statické poruchy ve zdivu, zřítila se nádvorní pavlač, poškozeny jsou stropy přízemí i patra) a chátrá dál. V říjnu 2011 byla tvrz nabízena realitní kanceláří k prodeji za 4,7 milionů korun.\n\nNení známo, kde stálo a jak vypadalo původní sídlo ze začátku 15. století. Jedinou zprávou je zmínka o věži z roku 1577. Stavitelem současné tvrze byl zřejmě Petr Kořenský z Terešova, který na konci 16. století postavil velké obdélné patrové renesanční stavení v západním průčelí poplužního dvora ve východní části vsi. Hlavní vstup do budovy, portál s bosovaným ostěním, se nachází na západní straně. Některé prostory ve dvojtraktovém přízemí jsou zaklenuty valenou nebo křížovou klenbou s hřebínky, patro bylo plochostropé. Nedlouho poté byla tvrz na začátku 17. století přestavěna a rozšířena Vincencem Hulcšporerem z Holštejna, jenž nechal postavit dvě menší a užší boční křídla, která navazovala na původní budovu na jižní a severní straně. V této podobě se tvrz dochovala do dnešních dnů, výjimkou je severní křídlo, které se zřítilo v 70. letech 20. století.\n\nK tvrzi se váže pověst (resp. příběh z historie) o zazděné manželce. Petr Kořenský z Terešova nechal na jaře 1577 zazdít ve věži na popud své tety Elišky kvůli nevěře s Jakubem Krčínem svoji ženu Markétu ze Žumberka. Událost vzbouřila celý kraj a lidé se snažili hlídanou tvrz dobýt a ženu osvobodit. Vše vyřešila skupina havířů z Velkých Hor (Rudolfov), která se 27. května 1577 k objektu dostala, zeď věže probila, ženu osvobodila a odvedla s sebou do Trhových Svin.\n\n"}
{"id": "733428", "url": "https://cs.wikipedia.org/wiki?curid=733428", "title": "Baryon sigma", "text": "Baryon sigma\n\nSigma baryony jsou rodina subatomických hadronových částic, které mají náboj +2, +1, -1 nebo jsou neutrální. Jsou to baryony obsahující tři kvarky: dva u nebo dva d a třetí, který může být buď: s(značky Σ+, Σ0, Σ−), c(značky Σ++c, Σ+c, Σ0c), b(Σ+b, Σ0b,Σ−b) nebo t(Σ++t, Σ+t, Σ0t). Nicméně, u Sigma baryonu s kvarkem t se neočekává, že budou obsaženy ve standardním modelu, jelikož průměrná životnost t kvarku má být zhruba 5×10 s. To je asi 20krát méně, než je časový rámec pro silné interakce, a proto nevytváří hadrony.\n\n"}
{"id": "733435", "url": "https://cs.wikipedia.org/wiki?curid=733435", "title": "Arabské jaro", "text": "Arabské jaro\n\nJako arabské jaro ( الثورات العربية) je označována vlna protestů, nepokojů, povstání a revolucí, které probíhaly či probíhají ve většině arabských států od konce roku 2010 až do současnosti.\n\nPo porážce v první světové válce se rozpadla Osmanská říše a oblast byla rozdělena mezi Velkou Británii a Francii podle plánu, který už v roce 1916 předložil pracovník britského ministerstva zahraničí Mark Sykes v tajném jednání s Francoisem Georgesem-Picotem, francouzským generálním konzulem v Bejrútu, jak blízký východ rozdělit, aniž by se obě země vzdaly koloniálního dohledu. Vítězné koloniální mocnosti vymezily v arabsko-islámském světě hranice nových států tak, aby sloužily jejich strategickým zájmům, a vytvořili tak Sýrii a Irák, Palestinu a Jordánsko. Tato území byla svěřena pod dohledem Společnosti národů Francii, Velké Británii, Belgii, Jihoafrické republice, Austrálii, Novému Zélandu a Japonsku.\n\nHranice byly vytyčeny svévolně a přiřadily lidem určitou státní příslušnost, která se však nekryla s tradičními etnickými a náboženskými oblastmi. Ne vždy to probíhalo se souhlasem obyvatelstva. Lidé byli včleněni do centralizovaného státu, který si přisvojil veškeré pravomoci. Noví vládci převzali od koloniálních mocností také západní metody a instituce. Byl posílen dohled nad občany, moderní technika umožnila celonárodní kontrolu a modernizace policejního státu udusila opoziční hlasy. Politické instituce, které tyto státy převzaly /ústava, volby do parlamentu, soudní orgány/ zůstaly pouhou dekorací. Volby však nikdy nebyly svobodné, soutěž stran se nekonala a pojem \"národ\" se omezil pouze na mobilizaci lidu pro silného vůdce. Obyvatelstvo nedostalo nikdy příležitost, aby se podílelo na chodu státu. Občanské nepokoje v roce 2011 byly vzpourou proti tomuto uspořádání světa a byly příčinou jeho rozpadu.\n\nKonkrétní motivy pro začátek protestů, které začaly v roce 2010, byly v různých zemích různé, spojuje je hlavně boj proti chudobě, nezaměstnanosti a špatným životním podmínkám a s tím související odpor vůči dlouhodobě vládnoucím a často autoritářským a zkorumpovaným režimům.\n\nPrvní protesty začaly v prosinci 2010 v Tunisku a iniciovala je sebevražda šestadvacetiletého prodavače Muhammada Buazízího, který se 17. prosince upálil před úřadem vlády na protest proti špatným životním podmínkám a nezaměstnanosti. Jeho smrt způsobila rozsáhlé celonárodní protesty, na konci kterých 14. ledna 2011 skončila třiadvacetiletá autoritářská vláda prezidenta Zína Abidína bin Alího, který abdikoval a opustil zemi. Rozsáhlé demonstrace a protesty se v následujících týdnech rozhořely ve většině arabských zemí, hlavně v Egyptě, Alžírsku, Jemenu, Jordánsku, Bahrajnu, Sýrii a v Libyi. Průběh a výsledky nepokojů byly v jednotlivých zemích různé, v mnoha zemích se snažily vládnoucí režimy tyto protesty potlačit silou, což většinou vedlo ke zostření napětí a v Libyi a Sýrii pak dokonce k občanské válce. V Egyptě skončila po téměř 30 letech vláda prezidenta Husního Mubáraka, v Sýrii a Jemenu probíhají rozsáhlá vojenská povstání. V mnohých zemích probíhají protesty a nepokoje dodnes a jejich výsledek je nejasný.\n\n\nK méně rozsáhlým protestům či nepokojům došlo také v Kuvajtu, Libanonu, Mauritánii, Kataru, Súdánu, Iráku, Íránu, Spojených arabských emirátech a v Západní Sahaře.\n\nV roce 2011 svět s nadějí vzhlížel k arabskému jaru, které vzbudilo očekávání, že se v arabském světě brzy vše napraví. O pár let později se ho zmocnilo zděšení. Dopředu se tlačí noví aktéři, státy se rozpadají a staré elity se vzpírají jakékoliv změně. V arabském světě se náboženství proplétá s politikou, politika vylučuje četné skupiny obyvatel na správě věcí veřejných a tak připravuje půdu pro odštěpování různých frakcí a zneužívání moci ke vzniku nestátních uskupení, která se ukazují jako nebezpeční aktéři. Z euforie a optimistického ducha roku 2011 nezůstalo nic. Konflikty v arabském světě vedou k rozpadu státnosti. Státní zřízení, která nemohla splnit očekávání, ke kterému se obyvatelstvo upínalo v roce 2011, se rozpadají. Objevují se nestátní aktéři, kteří těží z války; daří se válečným magnátům a šéfům band jako je tomu v Jemenu, ale i v Sýrii. Lokální milice mnohde zajišťuje bezpečnost, jako třeba v Libyi. \n\nVe velkých částech Sýrie a Iráku zaujal místo zdiskreditovaných státních institucí nábožensky legitimovaný řád Islámského státu. Tyto země se štěpí podle náboženských a v případě Kurdů i etnických hranic. Každá skupina zasahuje teritoriálně také do sousední země. V Sýrii dosud trvá občanská válka, stejně jako trvá občanská válka v Iráku po předčasném odchodu amerických vojsk ze země v roce 2011. Pár let po zásahu armády Spojených států a jejich spojenců v Libyi se stejně jako v Sýrii ukazuje, že tyto země nelze udržet v hranicích dosavadního státního útvaru uměle vytvořeného koloniálními mocnostmi. Na Arabském poloostrově zajišťují soudržnost tradiční kmeny a tak se obyvatelstvo může s novými státy také identifikovat. Západ se však změnám dosavadních státních hranic brání.\n\nStaré pořádky jsou v Sýrii a Iráku zničeny a konflikt se šíří do Libanonu. Libanon je zemí, která je Islámským státem nejvíc v ohrožení. V Libyi se režim rozpadá. Čím déle válka trvá, tím více se etablují lokální vládci. Žijí z válečného hospodářství a o mírové uspořádání nemají zájem. V Egyptě se s pučem v červenci 2013 vrátily staré elity i starý policejní stát. Demokratický režim pohořel, protože nebyl v zájmu staronové elity. Ústřední vládě se vymkla kontrola nad zemí v Jemenu. V Bahrajnu dochází k nepokojům proto, že ši´tská většina nenachází u sunnitského krále ani spravedlivé jednání, ani dobré vládnutí. V Maroku panuje osvícená monarchie. Saúdská Arábie, na rozdíl od Jemenu, patří mezi šest monarchií Rady pro spolupráci arabských států v zálivu, kterým nehrozí žádné odstředivé síly. Autokratickým arabským režimům vyhovuje destabilizace regionu, která souvisí s válkou proti Islámskému státu, protože čím dál víc slábne tlak na provedení reforem, které demonstranti požadovali v roce 2011, a ony teď mají volnou ruku při zvyšování represe uvnitř svých zemí. Tunisko je jedinou arabskou zemí, která úspěšně zvládla přechod na funkční liberální demokracii. Malé vojsko nemělo zájem na politické moci. Starý státní aparát byl odstraněn při nepokojích v roce 2011 a oba tábory, sekularisté a islamisté nemohou žít jeden bez druhého. Jordánsko prozatím zůstává zvratů ušetřeno. Potýká se však s přílivem uprchlíků především ze Sýrie, s pašováním zbraní a vojenského materiálu a je rovněž ohroženo teroristickými útoky a jinými radikálními tendencemi, vyvolanými aktivitou islamistů.\n\n\n"}
{"id": "733442", "url": "https://cs.wikipedia.org/wiki?curid=733442", "title": "Vladimir Michajlovič Petljakov", "text": "Vladimir Michajlovič Petljakov\n\nVladimír Michajlovič Petljakov (; 1891, Sambeck – 12. ledna 1942) byl sovětský letecký konstruktér.\n\nV letech 1921–1936 spolupracoval s Andrejem Nikolajevičem Tupolevem s nímž, mimo jiné, zkonstruoval sovětské letouny TB-1, TB-3 nebo ANT-20. Mezi jeho nejznámější konstrukční práce patřily bombardovací letouny Pe-2 a Pe-8, které sloužily Rudé armádě v době 2. světové války na východní frontě. V teoretické oblasti pak vypracoval teorii pevnosti celokovových konstrukcí letadel.\n\nZahynul tragicky v době Velké vlastenecké války při havárii dopravního letounu Li-2.\n\n"}
{"id": "733445", "url": "https://cs.wikipedia.org/wiki?curid=733445", "title": "Dan Wheldon", "text": "Dan Wheldon\n\nDaniel Clive \"Dan\" Wheldon (22. června 1978, Emberton, Olney, Anglie, Spojené království – 16. října 2011, Las Vegas, Nevada, USA) byl anglický automobilový závodník. Byl, mimo jiné, dvojnásobný vítěz, V USA populárního závodu, 500 mil Indianapolis z roku 2005 a 2011 a celkového vítěze série IndyCar z roku 2005.\n\nZahynul tragicky ve věku 33 let dne 16. října 2011 v Las Vegas při závodě série IndyCar během hromadné havárie celkově patnácti vozů.\n\nNehoda se stala v 11. kole závodu (z celkových 200). Dan Wheldon byl před nehodou v zadní části celého startovního pole, které bylo tvořeno 34 závodními vozy.\n\nPoté, co před ním, po vzájemném kontaktu, havarovalo několik vozů (rychlost kolem 350 km/h), nestihl se této hromadné srážce vyhnout a najel do havarovaných aut. Jeho vůz byl nárazem vymrštěn a v letu převrácen tak, že dopadl vrchní částí na vnější betonovou bariéru dráhy a začal prudce hořet.\n\nDan Wheldon byl přepraven letecky do nemocnice a později prohlášen za mrtvého. Podle pitvy zemřel na následky vážného poranění hlavy při nárazu.\n\nZávod byl poté oficiálně ukončen. Jelo se ještě pět pomalých kol na jeho počest.\n\n"}
{"id": "733447", "url": "https://cs.wikipedia.org/wiki?curid=733447", "title": "FED", "text": "FED\n\nFED (rusky \"ФЭД\") je sovětský dálkoměrný fotoaparát sériově vyráběný v letech 1934 až asi do roku 1990 a nese název závodu, který jej vyráběl.\n\nFED je nepřímo pojmenován po Felixi Dzeržinském, zakladateli tajné policie Čeka. Fotoaparát je kopii německého modelu Leica. Výroba ve velkém začala v roce 1934 a pokračovala až do roku 1941, když německé síly továrnu zničily, a obnovila se znovu v roce 1946.\n\n\nStereofotoaparáty (1988–1996)\n\nAktuální modely na trhu:\n\n\n"}
{"id": "733448", "url": "https://cs.wikipedia.org/wiki?curid=733448", "title": "Keb' Mo' (album)", "text": "Keb' Mo' (album)\n\nKeb' Mo' je eponymní a částečně i debutové studiové album Keb' Mo'. Album vyšlo 27. června 1994 u Epic Records. Keb' Mo' vydal již v roce 1980 své první album \"Rainmaker\", které ovšem ale vyšlo pod jménem Kevin Moore.\n\n"}
{"id": "733451", "url": "https://cs.wikipedia.org/wiki?curid=733451", "title": "Madisonské mosty", "text": "Madisonské mosty\n\nMadisonské mosty (anglicky \"The Bridges of Madison County\") je americké romantické filmové drama z roku 1995 režiséra Clinta Eastwooda. Hlavní role ztvárnili Clint Eastwood a Meryl Streepová, ve významných vedlejších rolích se objevili Annie Corley, Victor Slezak a Kyle Eastwood. Jde o komorně laděný milostný příběh sice velmi krátkého, za to velice intenzivního citového vzplanutí dvou lidí ve středním věku. Film byl natočen podle stejnojmenné knihy Wallera Roberta Jamese. Film byl nominován na dva Zlaté glóby, na 68. ročníku ceny Americké akademie filmových umění a věd byla Meryl Streepová nominována na Oscara v kategorii herečka v hlavní roli.\n\nDěj snímku je vyprávěn jakoby retrospektivně podle zápisků a deníků právě zesnulé farmářky Frencescy Johnsonové, které si pročítají její dvě dospělé děti. Ty se teprve po její smrti dozvídají, že matka si přeje netradiční pohřeb žehem a svůj popel chce nechat rozptýlit u Roseman Bridge ve Wintersetu ve státě Iowa, v místě, kde se před mnoha a mnoha lety setkala se svým milencem, fotografem Robertem Kincaidem, o kterém neměl nikdo z rodiny doposud ani tušení.\n\nStalo se to v době, kdy její manžel s oběma dospívajícími dětmi odcestovat na 6 dnů na vzdálený veletrh s výstavním býkem a Francesca zůstala doma sama. V týž den, kdy rodina odcestovala, se na farmě zničehonic objevil neznámý muž středního věku. Byl to fotograf, který přijel do Iowy aby vyfotografoval dva zdejší staré dřevěné mosty, které jsou významnou stavební památkou. Francesca mu ukáže cestu a začne se s Robertem bavit. Oba jsou si sympatičtí, znovu se sejdou u mostu a pak Francesca pozve Roberta k sobě domů na opuštěnou farmu. U obou velice rychle prvopočáteční vzájemné sympatie přerostou ve velkou lásku, která ale může fakticky trvat pouze 4 dny do doby, než se rodina vrátí z veletrhu domů. Francesca musí vyřešit velké dilema zda může opustit bez vysvětlení rodinu, manžela i farmu a odejít s milovaným mužem pryč do světa. Film končí nešťastným rozchodem obou milenců, Francesca s velkým sebezapřením zůstává s rodinou a s manželem.\n\n\n"}
{"id": "733459", "url": "https://cs.wikipedia.org/wiki?curid=733459", "title": "Rev-Raptor", "text": "Rev-Raptor\n\nRev-Raptor je třinácté studiové album německé heavy metalové skupiny U.D.O. Album vyšlo 20. května 2011 u AFM Records. Album produkoval kytarista Stefan Kaufmann.\n\n"}
{"id": "733466", "url": "https://cs.wikipedia.org/wiki?curid=733466", "title": "Ptačí kámen", "text": "Ptačí kámen\n\nPtačí kámen (též Ptačinec, německy \"Vogelstein\") je skalní útvar, výchoz žuly, nacházející se u cesty mezi Brádlerovými boudami a Petrovými boudami, nad Medvědím dolem, v nadmořské výšce 1310 m. Vznikl nerovnoměrným zvětráváním podloží. Z vrcholu je výhled na západní Krkonoše a Labský důl. V okolí se nachází dvojice podobných skalních útvarů - Dívčí kameny a Mužské kameny. Přístup je možný po modré turistické stezce z Brádlerových bud či z Petrovy boudy nebo lyžařským vlekem z Davidových bud.\n\n"}
{"id": "733468", "url": "https://cs.wikipedia.org/wiki?curid=733468", "title": "Divočina Glacier Peak", "text": "Divočina Glacier Peak\n\nDivočina Glacier Peak byla vytvořena Správou lesů Spojených států amerických roku 1960 díky úsilí konzervační rady Severních Kaskád, čtyři roky před uzákoněním divočin Kongresem. Nachází se v okresech Chelan, Snohomish a Skagit v americkém státě Washington a má rozlohu 2 310 km². Je 56 kilometrů dlouhá a 32 kilometrů široká, leží v pohoří Severní Kaskády a v národních lesích Mount Baker-Snoqualmie a Wenatchee. Vyznačuje se hustě zalesněnými údolími vodních toků, která jsou navíc ostře vyřezaná a nachází se pod ledovci pokrytými vrcholky hor.\n\nLesní vegetace se zde skládá ze druhů jedlí, douglasek, jedlovců a zeravů, na východních svazích jsou hojné také smíšené lesy borovic a douglasek. Prostředí obývají různá zvířata, mezi něž patří jelen, wapiti, medvěd baribal, kamzík bělák, puma americká, kuna a rys. Obvyklá jsou také menší zvířata, jako např. hraboš pensylvánský. V divočině byl také spatřen poslední potvrzený medvěd grizzly na americkém území Severních Kaskád. Vysokohorská jezera nabízí rybářům hojné počty ryb, ale pouze v měsících, kdy nejsou zaledněna. Hlavním druhem ryby je zde \"Oncorhynchus clarkii\".\n\nK hoře Glacier Peak nevedou žádné silnice, takže návštěvníci musí ujít několik desítek kilometrů skrz těžký terén, aby se dostali k jejímu úpatí. Turisté ze západu mohou k cestě využít údolí řeky White Chuck nebo řeky Suiattle, z východu pak vede cestu buď od západu jezera Chelan, nebo údolím Bílé řeky, popřípadě řeky Chiwawa.\n\nPo většinu let je divočina i v květnu pokryta až šesti sty centimetry sněhu. Obvykle sníh na většině stezek a v průsmycích mizí v polovině srpna. I v půlce léta zde může sněžit nebo padat studený déšť.\n\n20. října 2003 zde byla rekordní povodeň poté, co napadlo 250 mm deště. Teplý déšť roztál sníh a led, čímž vtlačil velké množství vody, ale také stromů a sutin do řek. Po proudu od postižených míst byly poničeny cesty, stezky, mosty i tábořiště. Hodně postižená byla také kontinentální turistická stezka Pacific Crest Trail. Osm mostů, jeden brod a až 50 kilometrů stezky pod horou bylo zničeno. Nyní zde nejsou žádné, nebo pouze velice malé, důkazy o někdejší existenci těchto mostů. Největšími dvěma ztrátami bylo odplavení mostů přes horní tok řeky White Chuck a řeku Suiattle, jelikož i v těch nejlepších podmínkách se zde jedná o velice nebezpečné brody. Navíc pět hlavních přístupových stezek k Pacific Crest Trail, mezi které patří North Fork Skykomish Trail a White Chuck Trail, byly různě poškozeny. Příval bahna také úplně zničil a pohřbil termální prameny Kennedy Hot Springs.\n"}
{"id": "733469", "url": "https://cs.wikipedia.org/wiki?curid=733469", "title": "Tvrzský rybník", "text": "Tvrzský rybník\n\nTvrzský rybník je nejníže položený rybník Ořechovské rybniční soustavy. Rozkládá se na potoku Bítýška v Bítešské vrchovině mezi obcemi Ořechov a Ronov, v nadmořské výšce okolo 550 m. Rozlohou zabírá plochu 10,3 ha. Má podobu půlkruhu, na severu vybíhá dvojice zátok. Dnes slouží k chovu ryb. Po severovýchodním břehu vede železniční trať.\n\nNázev pochází od zaniklé tvrze Ronov u Ořechova, která stála v blízkosti rybníka. Ten byl vystavěn někdy na přelomu 16. a 17. století, kdy tvrz pravděpodobně ještě existovala, je však možné, že vybudování došlo ještě dříve. V minulosti vedla po hrázi silnice z Ořechova do Ronova, po vybudování železniční tratě tudy vede modře značená turistická stezka z nádraží Ořechov na Tasov a červená značka na Sviny.\n\n"}
{"id": "733471", "url": "https://cs.wikipedia.org/wiki?curid=733471", "title": "Nike+iPod", "text": "Nike+iPod\n\nNike+iPod sportovní sada je zařízení, které měří a zaznamenává vzdálenost a tempo chůze nebo běhu. Nike+iPod se skládá z malého akcelerometru daného či zabudovaného do boty, která komunikuje s Nike+ náramkem s přijímačem připojeným do iPodu Nano, nebo přímo s 2, 3 nebo 4 generací iPodu Touch, iPhone 3GS, iPhone 4 nebo iPhone 4S nebo s Nike+ hodinkami. V případě použití iPodu nebo iPhone 3GS, iPhone 4 nebo iPhone 4S, software iTunes může být použit pro zobrazení chodecké či běžecké historie.\n\n7. září 2010, Nike vydal Nike+ GPS aplikaci, která využívá sledovací engine od MotionX, který nevyžaduje separátní senzor do bot. Aplikace funguje díky zabudovanému akcelerometru a GPS v telefonech iPhone 3GS, iPhone 4 a iPhone 4S. Aplikace je k zakoupení v App Store za 1,59 € / ~40Kč.\n\nSenzor a iPod sada byly uvedeny 20 Dubna 2006. Sada je schopná uchovávat informace jako uběhnutý čas cvičení, vzdálenost, tempo či spálené kalorie a zobrazit je na displayi či vysílat je do sluchátek skrze iPod.\n\nSenzer a Sportovní Náramek byly uvedeny v Dubnu 2008. Sada umožňuje uchovávat informace bez iPodu Nano. Náramek se skládá z dvou částí: gumového náramku, který je okolo zápěstí a přijímače, který se podobá USB klíči. Přijímač zobrazuje informace podobně jako tomu je na iPodu. Po dokončení cvičení může být přijímač připojen přímo do USB portu a software nahraje informace o cvičení na Nike+ webové stránky.\n\nV srpnu 2008 služba \"Nike+ iPod for the Gym\" byla spuštěna, umožňujíc uživatelům záznam jejich kardio cvičení přímo do jejich iPodů. Žádná sportovní sada, či senzor do bot není vyžadován; jediné co je potřeba je kompatibilní iPod (1–6 generace iPod Nano nebo 2/3 generace iPod Touch) a kompatibilní cvičící stroje.\n\nSportovní Sada může být použita ke sledování běhů. Běhy lze odstartovat zapojením přijímače do iPodu a navigací v menu iPodu. Uživatel si zvolí cíl běhu, což může být určitá vzdálenost, spálení určitého počtu kalorií nebo uběhnutí daného času. Běh může být také započat bez daného cíle. Při startu běhu, přijímač vyhledá akcelerometr tím, že vyzve uživatele k projití se okolo. Poté stačí zmáčknout červené tlačítko a běh je zahájen.\n\nBěhem cvičení jsou také poskytování informace o běhu pomocí zvuku. Uživatel si může zvolit mezi ženským a mužským hlasem. Podle typu cvičení jsou pak podávány hlasové informace. U cvičení s daným cílem jsou informace podávány při dosažení mezníku. Například při běhu na vzdálenost hlasové informace bude při uběhnutí každého kilometru či míle oznamovat, kolikátý kilometr či míle byla uběhnuta, či po dosažení půlky požadované vzdálenosti.\n\nTlačítko pauzy na iPodu pozastaví jak hudbu tak také cvičení. Tlačítka dopředu a dozadu slouží k přepnutí přehrávané stopy. Středové tlačítko má dvě funkce. Hlasové informace o cvičení – aktuální vzdálenost, čas a tempo při stisknutí jednou, při přidržení tlačítka iPod začne přehrávat \"Power Song\" – stopu zvolenou uživatelem, určenou pro zvýšení motivace.\n\nKromě sledování osobních statistik Nike+ je také integrován přímo do webových stránek Nike. Data o cvičení mohou být automaticky odeslány na webové stránky Nike při synchronizování iPodu s iTunes. V případě využití iPhone 3GS, iPhone 4 a iPhone 4S, je zde také možné sledovat přesnou trasu vašeho běhu, v jakých částech vašeho běhu jste byli rychlejší, či převýšení vaší uběhnuté trasy.\n\n"}
{"id": "733473", "url": "https://cs.wikipedia.org/wiki?curid=733473", "title": "Alois Fišárek (malíř)", "text": "Alois Fišárek (malíř)\n\nAlois Fišárek (16. července 1906 Prostějov – 5. února 1980 Praha) byl český malíř a výtvarný pedagog.\n\nV letech 1924–1929 studoval na AVU hlavně u Otakara Nejedlého, též Vratislava Nechleby. Od roku 1931 byl člen SVU Mánes a po zániku Spolku československých výtvarných umělců. Od roku 1946 vyučoval na VŠUP, v letech 1967–1975 na AVU. Jeho malba se vyznačuje uvolněností a smyslem pro barvu. Zaměřoval se především na krajinomalbu, zátiší, portrét i figurální kompozici, často též s monumentálními náměty. Monumentální náměty též využil pro zakázky na gobelíny a mozaiky (např. \"Kosmonauti\" pro stanici metra Háje). Získal ocenění, včetně národního umělce v roce 1979.\n\nJeho děti se uplatnili u filmu, jeho syn Alois je střihač a dcera Zuzana herečka, jeho vnučka Iška se uplatnila jako módní návrhářka.\n\nAlois Fišárek je pohřben v Šemanovicích u Kokořína.\n\n\n"}
{"id": "733474", "url": "https://cs.wikipedia.org/wiki?curid=733474", "title": "Ingram MAC-10", "text": "Ingram MAC-10\n\nIngram MAC-10 (\"Military Armament Corporation Model 10\", oficiálně M-10) je kompaktní samopal americké výroby. Designem připomíná izraelský samopal Uzi. V 60. letech ho navrhl konstruktér Gordon B. Ingram. Vyrábějí se dvě verze samopalu.\n\nIngram model 10 (MAC 10) používá střelivo .45 ACP nebo 9 mm Luger. Má značně vysokou rychlost střelby, což zvyšuje palebné pokrytí, ale na druhou stranu je při střelbě obtížněji ovladatelný.\n\nIngram model 11 (MAC 11) je kompaktnější verze, která se liší pouze zmenšenou velikostí. Používá ne tolik výkonný náboj 9 mm Short.\n\nÚstí většiny samopalů Ingram je vybaveno závity pro montáž tlumiče hluku výstřelu, který je opatřen vrstvou žáruvzdorného materiálu (Nomex) a při držení zbraně jej lze využít.\n\nSamopal byl vyráběn několika firmami. Například \"Military Armaments Corporation of Georgia\", podle čehož vzniklo i označení \"MAC\". Nebo společností \"SWD Inc.\" byl vyráběn jako Cobray M11\n\n\n"}
{"id": "733478", "url": "https://cs.wikipedia.org/wiki?curid=733478", "title": "V hadím hnízdě", "text": "V hadím hnízdě\n\nV hadím hnízdě je 1. epizoda 2. řady sci-fi seriálu Hvězdná brána.\n\nObě Goa'uldské lodi se blíží k Zemi. O'Neill nařizuje odpálit nálože, které již stačili rozmístit po lodi Carterová s Jacksonem a obětovat SG-1 pro záchranu země. V poslední chvíli však objevují další mateřskou loď, kterou Teal'c identifikuje jako Apophisův Ha'tak. Teal'c konstatuje, že Apophisova loď by po výbuchu náloží zůstala díky ochranným štítům nepoškozena a mohla by zaútočit na Zemi. Jejich oběť by tak byla marná. Na můstek se dobývají jaffské stráže. SG-1 se připravuje na boj s Jaffy, kterým se podaří opravit ovládací mechanismus dveří. Na můstek vnikne pouze jeden Jaffa a vhodí šokový granát. SG-1 se hroutí v bezvědomí k zemi a je odvlečena do vězení.\n\nNa Zemi, generálmajor George S. Hammond chce vědět, proč nemají plnou pohotovost. Podplukovník Robert Samuels z Pentagonu jej informuje, že v Oblasti 51 připravili dvě rakety Mark 12 s hlavicemi obohacenými o naquadah.\n\nNa lodi zatím jeden z Jaffů ukládá Klorela do sarkofágu. Je to Bra'tac, kterému se podařilo získat Klorelovu důvěru. Bra'tac informuje o Klorelově zdravotním stavu Apophise a dostává rozkaz zabít SG-1. Namísto toho Bra'tac osvobodí SG-1 z vězení. Má svůj plán na zastavení útoku proti zemi. Chce poštvat Apophise proti Klorelovi, ale ten SG-1 nevědomě zmařili. Bra'tac informuje SG-1, že Klorel žije, protože ho sám dal do sarkofágu. Tímto pozdržel útok na zemi, protože věděl, že Apophis nezaútočí dříve, než se Klorel uzdraví.\n\nV SGC probíhá evakuace nejlepších odborníků na stanoviště Alfa a generál Hammond informuje prezidenta o neúspěchu Samuelsova plánu. Obě rakety byly zničeny štíty mateřských lodí. Samuels žádá Hammonda, aby byl evakuován na stanoviště Alfa. Hammond to zamítá.\n\nNa lodi mezitím Bra'tac a SG-1 dorazí na můstek a po krátké přestřelce se jim podaří zajmout Klorela. Daniel je ovšem vážně zraněn a jeho stav je kritický. Daniel žádá Jacka, aby jej nechali na lodi, protože stejně všichni zahynou. Jack nakonec souhlasí a nechává umírajícího Daniela ležet na chodbě před můstkem. Bra'tac zatím navádí loď blíže k Apophisově Ha'taku. Potom se SG-1, Bra'tac a Klorel transportují na můstek Apophisovy lodi. Teal'c drží Klorela jako rukojmí a Apophis, který nechce, aby byl Klorel zraněn, nařizuje svým Jaffům nestřílet. Bra'tac zničí tyčovou zbraní ovládací panel lodi.\n\nSG-1 s Bra'tacem se podaří proniknout až ke generátoru štítů. O'Neill pak vhodí dva tříštivé granáty do jádra lodi a zničí štítové generátory, takže obě lodě budou zničeny, když C-4 exploduje. Bra'tac je ohromen a připravuje se zemřít. O'Neill změní tento plán a vede všechny do hangáru s kluzáky. Překonají stráže v hangáru a na poslední chvíli uniknou před výbuchem z lodi. Apophis s Klorelem, neschopni řídit loď, prchají pomocí transportních kruhů. Zachrání se i Daniel, který se doplazil k sarkofágu, ve kterém si vyléčil své zranění. Poté šel do místnosti s bránou a zadal adresu stanoviště Alfa.\n\nObě goa'uldské lodi se strazí a explodují. Daniel přichází ze stanoviště Alfa do SGC, kde jej vítá generál Hammond. Generál Hammond má však obavy o zbytek SG-1. Kluzák, ve kterém unikli carterová s Teal'cem, byl výbuchem lodí poškozen. Zachráni je však raketoplán Endeavour, který měl Hammond připraven pro záchranu SG-1.\n\nO'Neill, Carterová, Teal'c a Bra'tac jsou dopraveni do SGC. Bra'tac odchází bránou na Chullak. Generál Hammond má pro trojici překvapení. Zpoza nastoupených vojáků k nim přichází živý a zdravý Daniel Jackson.\n"}
{"id": "733479", "url": "https://cs.wikipedia.org/wiki?curid=733479", "title": "Paul Cohen", "text": "Paul Cohen\n\nPaul Joseph Cohen (2. dubna 1934 Long Branch, New Jersey, USA – 23. března 2007 Palo Alto, Kalifornie) byl americký matematik, který dokázal nezávislosti hypotézy kontinua a axiomu výběru ze Zermelovo-Fraenkelovy teorie množin metodou zvanou forcing.\n\nRodiče Paula Cohena, Abraham a Minnie Cohen, byli židovští přistěhovalci z rodného Polska. Jeho otec vystřídal řadu zaměstnání a matka se živila krejčovstvím. Paul byl nejmladší ze čtyř sourozenců a dětství prožil v Brooklynu v New Yorku. Po rozvodu svých rodičů byl vychováván pouze svou matkou. Zájem o matematiku projevil už od útlého dětství, kdy začal studovat již i vyšší matematiku. Byl považován za matematického génia. Navštěvoval Stuyvesant High School v New Yorku, kterou ukončil v šestnácti letech v roce 1950. Tato škola, s vysokou reputací matematiky a přírodních věd, přijímala jen ty nejlepší studenty po složení přijímacích zkoušek.\n\nPo úspěšném ukončení se stal studentem na Brooklyn College, a to v letech 1950 až 1953. Studium však ukončil bez titulu bakalář a byl přijat na postgraduální studium na University of Chicago. Jeho rozhodnutí bylo také ovlivněno možností provádět výzkum. Znalosti z teorie čísel, než začal studoval v Chicagu, získal pouze osobním studiem řady klasických textů. Aby své znalosti prohloubil, začal pracovat na teorii čísel pod dohledem André Weila. V roce 1954 získal magisterský titul a své úsilí zaměřil do teorie čísel. I přes svou vědeckou činnost se zajímal o dění na fakultě, a o problémy ve svém oboru.\n\nPod vedením Antoniho Zygmunda pokračoval v studiu v Chicagu a v roce 1958 mu byl udělen titul PhD. za jeho disertační práci v teorii jedinečnosti trigonometrické řady.\n\nPři své vědecké práci a studiu si vytvořil se svými spolužáky řadu přátelství, která trvala po celý jeho další život. Jeden z jeho přátel John Griggs Thompson, jenž pracoval jako vědecký pracovník, jej se svými kolegy (Michael Morley, Anil Nerode, Bill Howard, Ray Smullyan, a Stanley Tennenbaum) ovlivnil, aby se začal zajímat také o obor „logika“.\n\nJeště před udělením doktorátu v roce 1957 by Cohen jmenován instruktorem matematiky na University of Rochester, kde působil jeden rok. Jeden akademický rok 1958-1959 působil na Massachusettském technologickém institutu a v letech 1959-1961 jako asistent v Ústavu pro pokročilé studium u Princeton. V těchto letech Cohen učinil řadu významných matematických objevů.\n\nV roce 1961 byl Cohen jmenován odborným asistentem matematiky na fakultě Stanfordovy univerzity a v následujícím roce 1962 byl jmenován docentem.\n\nV srpnu 1962 se Cohen zúčastnil mezinárodního kongresu matematiků ve Stockholmu. Zde se na výletní plavbě ze Stockholmu do Leningradu setkal se svou budoucí manželkou Christine Karlsovou z Malungu ve Švédsku. Jejich svatba se konala 10. října 1963 a v manželství měli tři syny, dvojčata Erica a Stevena, a Charlese.\n\nV roce 1964 byl jmenován profesorem na Stanfordu a vyřešil jeden z nejnáročnějších otevřených problémů v matematice. Cohen používal techniku zvanou „nutit“ dokázat nezávislost v teorii množin s axiomem výběru a zobecněné hypotézy kontinua.\n\nNa mezinárodním sympoziu o „teorii modelů“ 4. července 1963 v Berkley mluvil Cohen o své práci na nezávislosti axiomu výběru a hypotézy kontinua od axiomy Zermelo-Fraenkel teorie množin. Jeho důkaz se objevil ve dvou dokumentech nezávislosti hypotézy kontinua (1963) a nezávislosti hypotézy kontinua II (1964). V roce 1964 mu byla udělena pamětní \"Bôcher Memorial Prize\" od americké matematické společnosti.\n\nV roce 1966 Cohen vydal monografii teorie množin a hypotéza kontinua. Ve stejném roce získal Fieldsovou medaili za jeho základní práce na základech teorie množin (pouze jednomu medailistovi – Lars Ahlfors – byla udělena medaile v mladším věku) a v roce 1967 Cohen získal Národní vyznamenání za vědu.\n\nCohen získal rovněž ocenění od prezidenta Lyndona B. Johnsona na ceremonii v Bílém domě 13. února 1968. Byl rovněž zvolen do Národní akademie věd, Americké akademie umění a věd, a čestným zahraničním členem Londýnské matematické společnosti.\n\nKromě jeho práci na teorii množin, Cohen pracoval na diferenciální rovnice a harmonické analýzy.\n\nCohen byl rovněž jmenován profesorem Marjorie Mhoon veletrhu v kvantitativní vědy na Stanfordu v roce 1972, a byl prvním držitelem tohoto postu. Oficiálně odešel v roce 2004, ale k pedagogickému působení na Stanfordu se věnoval ještě krátce před smrtí. Cohen umřel na vzácné onemocnění plic ve Stanford Hospital v Palo Alto.\n\nKe Cohenovym zájmům patřila hra na klavír a housle, zpíval ve sboru Stanford, a byl členem švédské lidové skupiny. Byl dokonalý lingvista – mluvil švédsky, francouzsky, španělsky, německy a jidiš. Se svoji manželkou pořádali časté večírky pro své kolegy, studenty a přátele. Miloval San Francisco a okolí.\n\n\n"}
{"id": "733480", "url": "https://cs.wikipedia.org/wiki?curid=733480", "title": "Pardědub", "text": "Pardědub\n\nPardědub je památný strom, který roste na břehu Labe mezi Skalicí a Skaličkou na Královéhradecku. Ke stromu a okolí se vztahuje řada pověstí podporující domněnky o dávném osídlení, které byly potvrzeny při výkopových pracích na blízkém kopci stejného jména.\n\nDub roste v katastru bývalé obce Skalička na příkré opukové stráni \"Skalka\" asi 50 metrů za ústím Malostranského potoka do Labe, bývá značen v mapách.\n\nStrom roste v příkrém svahu, koruna se větví vysoko, níže na kmeni patrné rány po chybějících větvích.\n\nNázev Pardědub bývá odvozován od údajného dávného vlastníka dubu a pozemku, sedláka \"Parda\". Dr. Žofák uvádí domněnku, že pojmenování mohlo být převzato ze starého označení \"Paradub\" - dubu zasvěceného pohanskému bohu \"Parovi\" - který zde v minulosti mohl stát.\n\nPodle pověsti se zde odehrála tragédie dvou zamilovaných mladých lidí nižšího šlechtického původu. K jejich památce zde byly vysazeny dva duby. Jeden začal usychat - prý vždy v době, když České zemi hrozilo nebezpečí a vždy v tom směru, odkud hrozilo. Za třicetileté války uschnul úplně (podle jiných verzí pověsti se po válce opět zazelenal).\n\nDalší pověst mluví o zlaté kachně s dvanácti kachňátky ukrytými v kořenech stromu.\n\n"}
{"id": "733482", "url": "https://cs.wikipedia.org/wiki?curid=733482", "title": "Lejch", "text": "Lejch\n\nLejch (v češtině se objevuje i francouzský termín lai a německý leich) je středověký žánr veršované poezie psané v lidovém jazyce. Lejchy měly obvykle osmislabičné metrum a často byly zpívány. První významnou autorkou lejchů byla Marie de France, která v letech 1165 až 1175 takto zpracovala dvanáct milostných bretonských příběhů.\nK známým autorům lejchů patří:\n"}
{"id": "733495", "url": "https://cs.wikipedia.org/wiki?curid=733495", "title": "Borecký", "text": "Borecký\n\nPříjmení Borecký, přechýleně Borecká, má více nositelů:\n\n\n"}
{"id": "733496", "url": "https://cs.wikipedia.org/wiki?curid=733496", "title": "Magurka (potok)", "text": "Magurka (potok)\n\nMagurka je malý potok v Moravskoslezském kraji v obci Čeladná.\n\nOdtéká z východního úbočí Bukoviny a Blata. Od pramene teče na severovýchod, pak na východ, potom na sever a nakonec (při jejím ústí) zase na východ. Teče pod vrchem Bařiny a osadami Skurečená, Ráztoky a na místě zvaném V Jámě, na východním úpatí Magury, se vlévá zleva do Čeladenky. Na Magurce jsou 2 mostky, 1 na lesní trase a druhý na silnici.\n\nMá šest přítoků. Největší je Mohyla. Zbývajících pět je bezejmenných.\n"}
{"id": "733499", "url": "https://cs.wikipedia.org/wiki?curid=733499", "title": "Boson X a Y", "text": "Boson X a Y\n\nBosony X a Y jsou hypotetické intermediální elementární částice podobné jako bosony W a Z, ale odpovídají na nový typ interakce předpovězený Georgi-Glashovým modelem v rámci teorie velkého sjednocení (GUT).\n\nBosony X a Y spojují kvarky s leptony stejné generace, umožňují tedy porušení zachování baryonového i leptonového čísla. Umožňují mimo jiné rozpad protonu, ve standardním modelu považovaného za stabilní částici.\n\nBoson X by měl mít mimo jiné následující způsoby rozpadu:\npřičemž dva produkty rozpadu v každém procesu mají opačnou chiralitu.\n\nBoson Y by měl mít mimo jiné následující způsoby rozpadu:\npřičemž první rozpadový produkt v každém procesu má levotočivou chiralitu a druhý má chiralitu pravotočivou.\n\nPodobné rozpadové produkty existují i z ostatních kvark-leptonových generací.\n\nV těchto reakcích není zachováno ani leptonové číslo (L), ani baryonové číslo (B), ale B − L ano. Podíly různých způsobů rozpadu rozdílné mezi bosonem X a jeho antičásticí (jako je tomu v případě K-mezonu) by měly vysvětlit baryogenezi.\n\nPříkladem reakce probíhající přes boson X či Y je zatím nepozorovaný rozpad protonu:\n\"rozepsáno\" pro kvarky:\n\n"}
{"id": "733508", "url": "https://cs.wikipedia.org/wiki?curid=733508", "title": "Bruno Schulz", "text": "Bruno Schulz\n\nBruno Schulz (12. července 1892 Drohobyč – 19. prosince 1942 tamtéž) byl polský spisovatel, literární kritik, malíř a grafik.\n\nNarodil se v rodině asimilovaných haličských Židů jako nejmladší syn šestačtyřicetiletého obchodníka Jakuba Schulze a Henrietty Kuhmärker, dcery bohatého obchodníka se dřevem. V letech 1892 – 1910 chodil do školy v Drohobyči, poté studoval architekturu na Lvovské polytechnice. Studia přerušil v roce 1913, po dvou letech rekonvalescence je dokončil. V roce 1917 krátce studoval ve Vídni architekturu. V roce 1942 byl zastřelen na ulici v Drohobyči německým vojákem, Karlem Güntherem.\n\nJeho nejznámějšími díly jsou Skořicové krámy (polsky \"Sklepy cynamonowe\", anglicky \"The Street of Crocodiles\" či \"Cinnamon Shops\") a Sanatorium na věčnosti (polsky \"Sanatorium pod Klepsydrą\").\n\n"}
{"id": "733511", "url": "https://cs.wikipedia.org/wiki?curid=733511", "title": "Nokia X7", "text": "Nokia X7\n\nNokia X7 Nokia X7 je multimediální smartphone se čtyřpalcovým dotykovým displejem AMOLED od společnosti Nokia. Uvedení na trh bylo ohlášeno ve druhém čtvrtletí roku 2011.\n\nNokia X7 Nokia X7 je multimediální telefon se čtyřpalcovým dotykovým displejem AMOLED a osmimegapixelovým fotoaparátem, který překvapivě postrádá autofocus. Smartphone je vybaven OS Symbian^3 s updatem Anna a stereoreproduktory. Podporuje Java MIDP 2.1, Flash Lite atd. 4palcový displej podporuje multitouch. Hudbu lze poslouchat klasickými sluchátky s konektorem 3,5 mm.\n\nTelefon pracuje s operačním systémem Symbian^3 s updatem Anna.\n\n"}
{"id": "733513", "url": "https://cs.wikipedia.org/wiki?curid=733513", "title": "Buzek", "text": "Buzek\n\nExistuje více nositelů příjmení Buzek, Buzková:\n\n"}
{"id": "733514", "url": "https://cs.wikipedia.org/wiki?curid=733514", "title": "Staré řecké báje a pověsti", "text": "Staré řecké báje a pověsti\n\nStaré řecké báje a pověsti je pravděpodobně nejznámější kniha Eduarda Petišky. Obsahuje příběhy z řecké mytologie převyprávěné pro děti a mládež. Jednotlivé příběhy pojednávají o řeckých bozích, hrdinech, mýtických postavách a nestvůrách. \nPoprvé byla vydána v roce 1958 s ilustracemi Václava Fialy ve Státním nakladatelství dětské knihy, roku 1964 byla kniha rozšířena. Do roku 2012 byla kniha jen v Čechách vydána celkem patnáctkrát. Kniha má 254 stran.\nEduard Petiška v začátcích komunistické totality nevěřil, že se mu ještě v životě podaří vydat knihu pro dospělé. Proto ji pojal, jak později sděloval, jako „román o životě v Čechách“, o českých zoufalstvích a nadějích, tedy jako klíčový román, kde jednotliví bozi představovali jednotlivé politiky a postoje.\n\nV tomto archetypickém pojetí antické látky zřejmě spočívá její mezinárodní úspěch, není to jen převyprávění antických mýtů, je to jednolitá zpráva o lidském životě a charakteru, tato zpráva je srozumitelná ve všech jazycích, do kterých kniha byla přeložena a vydávána (v němčině, angličtině, italštině, nizozemštině, finštině, ruštině, maďarštině, estonštině atd.). Ve Francii dosáhla pětadvaceti vydání do roku 2011 a stala se školní četbou.\n\nAutorovo dílo se již před knihou dělí do dvou základních větví: do literatury pro dospělé a do literatury pro děti a mládež, z nich se každý směr se opět dělí na další odvětví, pokrývá se tak celý úsek čtenářského věku, čtenářských zájmů. Dá se říci, že Staré řecké báje a pověsti jsou úhelným kamenem Petiškovy tvorby; z titulu, o který jiní autoři neprojevili zájem, protože se jim zdál příliš pracný a bezvýznamný, se stal základní bod, z něhož autor vyšel na svou literární dráhu, na které se stal oblíbeným vypravěčem jak pro děti, tak pro dospělé, vyprávěl o tísni i radosti, věrnosti i zradách, o marnosti i možném naplnění času, jaký je člověku na jeho životní pouti, (…zdánlivě krátké, ve skutečnosti plné možností…) přisouzen.\n"}
{"id": "733516", "url": "https://cs.wikipedia.org/wiki?curid=733516", "title": "QRpedia", "text": "QRpedia\n\nQRpedia je mobilní, na webu založený systém, který využívá QR kódy, aby uživatelům dopravil články z Wikipedie v jejich preferovaném jazyce. QRpedia byla vymyšlena Rogerem Bamkinem, předsedou pobočky Wikimedia UK, a odhalena v dubnu 2011. V současnosti je používána institucemi jako jsou muzea ve Spojeném království, USA a Španělsku. Zdrojový kód projektu je volně použitelný pod licencí MIT.\n\nPoté, co uživatel naskenuje QRpedia QR kód svým mobilním zařízením, dojde k dekódování kódu na URL (jednotný lokátor zdrojů). Přes doménu \"qrwp.org\" je zaslána žádost o článek specifikovaný v adrese. Doručený článek je v jazyce, nastaveném na mobilním zařízení. Pokud není článek dostupný v tomto jazyce, server vyhledá název článku na Wikipedii v relevantním jazyce a vrátí výsledky. Kromě toho QRpedia zaznamenává statistiky.\n\nQRpedia byla vymyšlena Rogerem Bamkinem, tehdejším předsedou pobočky Wikimedia UK, a Terencem Edenem, expertem na mobilní web. Odhalena byla v dubnu 2011 v Derbském muzeu při události \"Backstage Pass\", která byla součástí spolupráce mezi Wikipedií a muzeem. Během této spolupráce vzniklo také přes 1200 článků v různých jazycích.\n\nV září 2011 byla technologie využívána těmito institucemi:\n\n\n"}
{"id": "733521", "url": "https://cs.wikipedia.org/wiki?curid=733521", "title": "Vnitřní nepřítel (Star Trek: Stanice Deep Space Nine)", "text": "Vnitřní nepřítel (Star Trek: Stanice Deep Space Nine)\n\n„Vnitřní nepřítel“ (v originále „The Adversary“; v původním českém překladu „Protivník“) je v pořadí dvacátá šestá epizoda třetí sezóny seriálu \"\".\n\nMěňavci provedou na \"Defiantu\" sabotáž, aby zahájili v Alfa kvadrantu válku, která by jej destabilizovala a udělila tak výhodu Dominionu.\n\nPo povýšení na kapitána se Benjamin Sisko dozví, že na domovské planetě Tzenkethiů proběhl politický převrat a že by mohly být ohroženy blízké kolonie Federace. \"Defiant\" s velvyslancem Krajenskym na palubě vyrazí, aby pomohl s vyjednáváním. Cestou zachytí nouzové volání z jedné z kolonií, kterou právě přepadli Tzenkethiové. Při opravě komunikačního vedení ale O'Brien s Dax objeví zvláštní zařízení, která se připojila na všechny velící systémy, ovládají je a která jsou chráněna silovým polem. Protože se tam objevila až po startu (na stanici náčelník vše kontroloval) mají na palubě sabotéra.\n\nVyužijí detekci zbytkových tetryonových částic, které musely ulpít na osobě, která tato zařízení vložila do ovladače warpového jádra, a zjistí, že to byl velvyslanec Krajensky, respektive měňavec, který se za něj celou dobu vydával. Ten jim uprchne, zároveň se aktivuje maskovací zařízení i zbraně a loď bez možnosti ovládání míří zaútočit na Tzenkethie. Posádka si uvědomí, že celá jejich mise, vše co jim velvyslanec vykládal, může být lež, jak vtáhnout Federaci do války s Tzenkethii a destabilizovat Alfa kvadrant.\n\nPo hodinách hledání a paranoidního jednání, neboť měňavec může být čímkoliv i kýmkoliv, je napadne využít krevních testů. Když se totiž „krev“ měňavce oddělí od zbytku těla, vrátí se tento oddělený kousek do tekutého stavu. Ani tento test však není úspěšný, neboť měňavec převzal podobu doktora Bashira a poté znovu unikl. Protože už jim zbývá pouze několik minut, než budou na dostřel od tzenkethijského osídlení, nařídí kapitán Sisko autodestrukci lodi. O'Brien se ještě snaží zrušit měňavcova silová pole a získat přístup k zablokovaným systémům, ve strojovně se však objeví dva Odové. Náčelníkovi se podaří překonat překážky a dostane se k systémům, jeden z Odů na něj proto zaútočí. Začne rvačka mezi sabotérem a skutečným konstáblem, který jej zabije. Loď je znovu pod kontrolou důstojníků, autodestrukce je zastavena a všichni se vrátí zpět na stanici, neboť celá akce skutečně byla výmyslem Tvůrců.\n\nNa Deep Space Nine sdělí Odo kapitánu Siskovi, co mu měňavec před smrtí zašeptal: „Už je pozdě. Jsme úplně všude.“\n\n"}
{"id": "733524", "url": "https://cs.wikipedia.org/wiki?curid=733524", "title": "Alfréd Schaffer", "text": "Alfréd Schaffer\n\nAlfréd Schaffer (13. února 1893 Bratislava – 30. srpna 1945, Prien am Chiemsee) byl maďarský fotbalista, reprezentant a fotbalový trenér. Byl židovského původu, byl internován v koncentračním táboře Dachau, osvobozen, ale několik měsíců po válce zemřel v blízkém Prien am Chiemsee.\n\nZa 15 let aktivní kariéry mezi lety 1910–1925 hrál za 21 klubů, mj. za Feréncváros Budapest, MTK Hungária FC (1917–1919), 1. FC Nürnberg (1919–1920), Eintracht Frankfurt, FC Basel, Spartu Praha nebo Austrii Vídeň. Jako trenér vedl mj. Hertha BSC Berlin, 1. FC Nürnberg (1932–1935), MTK Hungária FC (1935–1937), reprezentaci Maďarska (1938), Rapid Bukurešť (1939–1940), AS Roma (1940–1940) nebo Feréncváros Budapest (1943–1944). V letech 1925–26 hrál za AC Sparta Praha a vyhrál s ní naši nejvyšší soutěž. V letech 1915–1919 reprezentoval v 15 utkáních Maďarsko a dal 17 gólů.\n\n"}
{"id": "733528", "url": "https://cs.wikipedia.org/wiki?curid=733528", "title": "Útesy Marie Terezie", "text": "Útesy Marie Terezie\n\nÚtesy Marie Terezie je přízračný ostrov v Tichém oceánu, asi 1000 km jižně od Tuamotu.\n\nAmerický velrybář Asaph Taber oznámil, že 16. listopadu 1843 objevil skupinu nízkých ostrůvků na 37. stupni jižní šířky a 151. stupni západní délky. Pojmenoval je podle své lodi \"Maria-Theresa\". Francouzi, kteří si na ostrovy dělali nárok, jim říkali také Taborovy ostrovy podle zkomoleného jména objevitele. Jules Verne na ostrov Tabor umístil část děje svých knih \"Děti kapitána Granta\" a \"Tajuplný ostrov\". Nikdo další ale ostrovy nenavštívil, v roce 1957 byla proto na místo vyslána novozélandská expedice, která naměřila v místech údajné pevniny hloubku přes 5000 metrů. V roce 1966 novozélandský radioamatér Don Miller mystifikoval celý svět údajným vysíláním z útesů. Další pátrání v osmdesátých letech existenci souostroví definitivně vyloučila, stejně jako sousedních útesů Ernest Legouvé, Jupiter a Wachusett – přesto se dosud objevují na některých mapách.\n\n"}
{"id": "733530", "url": "https://cs.wikipedia.org/wiki?curid=733530", "title": "Kostel svatého Václava (Tišnov)", "text": "Kostel svatého Václava (Tišnov)\n\nKostel svatého Václava je římskokatolický chrám ve městě Tišnov v okrese Brno-venkov. Je chráněn jako kulturní památka České republiky. Je farním kostelem tišnovské farnosti a zároveň děkanským kostelem tišnovského děkanátu.\n\nJednolodní gotická stavba z druhé poloviny 15. století stojí na vyvýšeném místě na východním okraji historického jádra města, na místě staršího dřevěného kostela, o němž je první písemná zmínka z roku 1239. V 18. století byl chrám zbarokizován. Kostelní věž čtvercového půdorysu byla původně samostatně stojící hláska ze čtyřicátých let 16. století, součástí kostela se stala až při stavebních úpravách v letech 1846–1853, kdy došlo k prodloužení chrámové lodi asi o 10 metrů, přístavbě mariánské kaple (na jižní straně) a oratoře, vestavbě nové kruchty a úpravě přízemí na Boží hrob (ten však byl později zrušen). V prvním patře věže se zachovala gotická žebrová klenba.\n\nNejstarší kostelní zvon je z roku 1666, největší z roku 1672 (900 kg), dále jsou zde ještě dva zvony z roku 1956. Obrazy svatého Václava na hlavním oltáři a svatého Cyrila a Metoděje na postranním oltáři namaloval vídeňský nazarénský malíř Ignatz Dullinger na náklady JUDr. Jana Dvořáčka, tišnovského rodáka a zemského poslance. Před kostelem se zachoval zbytek zdi kostelního opevnění se střílnami.\n"}
{"id": "733531", "url": "https://cs.wikipedia.org/wiki?curid=733531", "title": "Divočina Glacier View", "text": "Divočina Glacier View\n\nDivočina Glacier View má rozlohu 12,64 km² a nachází se vedle národního parku Mount Rainier na západě amerického státu Washington. Byla založena roku 1984.\n\nK území se dá dostat pomocí silnice Washington State Route 706 a silnice lesní správy číslo 59, 5 kilometrů východně od města Ashford. Přístup je možný pouze se Severozápadním lesním průkazem, který se dá zakoupit v Ashfordu, nebo na internetu.\n\nDivočinu spravuje národní les Gifforda Pinchota, ve kterém patří do rangerského okrsku Cowlitz Valley, jehož sídlo se nachází v obci Randle.\n\nNa několika zdejších turistických stezkách se nachází jednoduchá tábořiště. Autokempingy se nachází v národním lese Gifforda Pinchota (Big Springs) a v národním parku Mount Rainier. Soukromé autokempingy a chaty k pronájmu se nachází na hlavní přístupové silnici nedaleko města Elbe.\n\nVelice populární destinací pro pěší turistiku je stezka č. 249 Lake Christine/Mount Beljica. Jezero se nachází asi dva kilometry od silnice lesní správy č. 5920, hora se nachází pět kilometrů od silnice. Stezka č. 267 Glacier View se nachází v nižších nadmořských výškách, je dlouhá také pět kilometrů a na jejím konci se nachází vyhlídka na Mount Rainier. Stezka č. 248 Puyallup vede ke Kozímu jezeru a dá se po ní dojít až do národního parku Mount Rainier. Dostat se k ní dá také pomocí silnice lesní správy č. 5920.\n"}
{"id": "733532", "url": "https://cs.wikipedia.org/wiki?curid=733532", "title": "Odcizený dopis", "text": "Odcizený dopis\n\nOdcizený dopis nebo též Ukradený dopis (v angličtině „The Purloined Letter“) je detektivní povídka amerického spisovatele a literárního teoretika Edgara Allana Poea z roku 1844.\n\nPovídka uzavírá autorovy detektivní příběhy s postavou geniálního analytika C. Auguste Dupina. Předchozí dvě povídky jsou Vraždy v ulici Morgue (1841) a Záhada Marie Rogêtové (1842-1843). Tyto příběhy jsou považovány za předchůdce moderní detektivní prózy.\n\nPoprvé se Odcizený dopis objevil v ročence \"The Gift\" for 1845 (vyšla na konci roku 1844) a brzy byl otištěn v dalších žurnálech a novinách.\n\nMonsieur G., prefekt pařížské policie si neví rady s novým případem a tak vyhledá pomoc u pana C. Auguste Dupina, jenž dostatečně prokázal své schopnosti při řešení předchozích případů. U Dupina je zrovna na návštěvě vypravěč příběhu, který jej zaznamená a sám se zapojí do debaty.\n\nPrefekt seznámí přítomné s fakty. Zloděj, všehoschopný ministr D. na návštěvě u nejmenované dámy ukradne důležitý dopis a nahradí jej vlastní bezvýznamnou listinou. Díky tomuto dopisu má nad dotyčnou osobou velkou moc a může oběť vydírat. Zloděj je znám, byl viděn při krádeži, ale postižená se neodhodlala k obraně kvůli přítomnosti třetí osoby. Prefekt vyvodí 2 souvislosti, se kterými Dupin souhlasí.\nMinistr již několik měsíců využívá dopisu k politickým cílům a okradená dáma jej chce stůj co stůj získat zpět. Nemůže to provést otevřeně a tak případ svěřila prefektovi G. Ten využije časté noční nepřítomnosti ministra ve svém domě a důkladně se svým policejním týmem prohledá ministrovo obydlí. Poněvadž dal prefekt pod nějakou záminkou dvakrát ministra prohledat na ulici, ví se, že dopis nenosí u sebe a musí jej mít v domě.\n\nDetektivové prohledají lupou důsledně každou škvíru a dutinu, propíchají křesla jehlicemi, prolistují veškeré knihy, zkontrolují rámy obrazů a zrcadel, podlahy, tapety, sklepy a venkovní prostory, přesto dopis nenaleznou. Dupin se domnívá, že nepátrali dostatečně pozorně a navrhuje znovu domovní prohlídku.\n\nZa měsíc přijde komisař k Dupinovi ohlásit neúspěch při nové prohlídce. Přijde řeč na velmi štědrou odměnu za dodání dopisu majitelce a Dupin přijme komisařovu nabídku 50 000 za pomoc s případem. Policejní prefekt G. vypíše šek a předá jej Dupinovi, ten si jej prohlédne, vstane, vytáhne ze skříňky dopis a předá jej komisaři. Ten se konsternován nezmůže na slovo a jako v mrákotách nedůstojně opustí místnost.\n\nDupin objasní vypravěči svou metodu. Uznává, že pařížská policie odvedla v rámci svých možností kus poctivé práce, ale nedokázala se vcítit do myšlení pachatele. Ministr D. je velmi rafinovaný člověk, matematik, který píše navíc básně a se svým důvtipem mu nedělalo velký problém detektivy zmást. Řídil se jednoduchostí, správně předpokládal, že bude zadržen na ulici a prohledáván, tudíž dopis ukryl skutečně ve svém domě. „Ukryl“, neboť policejní vyšetřovatelé jej měli celou dobu před nosem. Podle přísloví „pod svícnem bývá největší tma“ zastrčil pomačkaný a ušpiněný dopis do pouzdra na navštívenky nad krbovou římsou, čímž vnukl pátrajícím myšlenku o bezvýznamnosti listu.\n\nDupin se vydá na návštěvu ministra D., při hovoru si nenápadně obhlédne pokoj a jeho zraku neunikne to, co nedokázali odhalit detektivové. Pro něj je takto podstrčený list příliš nápadný. Všimne si i několika detailů, které jej utvrdí ve správnosti své teze. Další den se vydá znovu za ministrem a když se na ulici ozve výstřel, který přiměje ministra vyhlédnout z okna, Dupin využije situaci a dopis zamění za jiný. Ještě je vhodné podotknout, že onen rozruch na ulici si tento analytik s nevídaným ostrovtipem předem objednal pro tuto příležitost. Vlastní dopis, který vloží místo ceněného dokumentu do pouzdra není prázdný. C. Auguste Dupin sdělí vypravěči, že ministr D. je velmi nestoudný a bezohledný člověk, jenž mu kdysi ve Vídni provedl nepěkný kousek. Nyní tedy byla ideální chvíle ke splacení dluhu a Dupin (který si je vědom, že ministr zná jeho písmo) napíše do dopisu slova: „Un dessein si funeste, S'il n'est digne d'Atrée, est digne de Thyeste“ („Není-li ten truchlivý záměr hoden Atréa, je hoden Thyesta“). \n\nC. Auguste Dupin není profesionální detektiv. V povídce Vraždy v ulici Morgue má zájem na případu vraždy pro jeho neobvyklost, přičemž odmítne finanční odměnu. Naopak v Odcizeném dopisu se ujme případu pro finanční obnos, zde není motivován odhalením pravdy v souvislosti s nedostatkem informací o obsahu ukradeného listu. Dupinova inovativní metoda řešení záhady spočívá v pokusu identifikovat se s pachatelem , vžít se do jeho uvažování. Ministr D. a Dupin mají odpovídající způsob uvažování kombinujíce matematické schopnosti s básnictvím a jejich souboj důvtipu hrozí skončit patem. Dupin vyhrává z důvodu morální síly: ministr D. je „bezcharakterní“ vyděrač, jenž dosahuje moci využíváním slabosti jiných.\n\nE. A. Poe se identifikoval jak s Dupinem, tak s ministrem D. Stejně jako autor, oba charaktery disponují precizní analýzou a velkou představivostí.\n\n„Odcizený dopis“ zkompletoval Dupinovu pouť různými prostředími. Ve „Vraždách v ulici Morgue“ se pohybuje v ulicích města; v Záhadě Marie Rogêtové se pohybuje ve venkovní krajině a v „Odcizeném dopisu“ v soukromém domovním prostředí.\n\nFrancouzský lingvista, esejista a filosof Jean-Claude Milner nabízí v „\"Détections fictives , Le Seuil, collection « Fictions & Cie »\"“ (1985) důkaz, že C. Auguste Dupin a ministr D. jsou bratři. Opírá se o závěrečný odkaz v dopisu, jenž Dupin zanechal v pouzdře pro navštívenky na místě původního dokumentu. Odkaz zmiňuje Atréa a Thyesta, bratry dvojčata. Této tezi nahrává i fakt, že ministr D. je seznámen s písmem Dupina.\n\nV květnu 1845 - ještě před vydáním povídky - napsal E. A. Poe Jamesi Russellu Lowellovi, že ji považuje za „zřejmě nejlepší z mých detektivních příběhů“. Obecně je „Odcizený dopis“ považován za nejzdařilejší z trojice detektivních povídek autora.\n\nKdyž byla povídka přetištěna ve vydání \"The Gift\" z r. 1845, redaktor ji popsal jako\n„jednu z ukázek kuriózního střetu dvou myslí v jedné osobě“.\n\nPovídka se poprvé objevila v „\"The Gift: A Christmas and New Year's Present for 1845\"“ vydaném v prosinci 1844 ve Filadelfii. E. A. Poe vydělal 12 $ za její první výtisk. Později se objevila v autorově sbírce z roku 1845 s názvem \"Tales\".\n\n\nČesky vyšla povídka v následujících sbírkách nebo antologiích:\n\nPod názvem Odcizený dopis:\n\nPod názvem Ukradený dopis:\n\n"}
{"id": "733535", "url": "https://cs.wikipedia.org/wiki?curid=733535", "title": "Iqbal Theba", "text": "Iqbal Theba\n\nIqbal Theba (* 20. prosince 1963) je pákistánský a americký herec. V současnosti hraje vedlejší roli ředitele Figginse v televizním seriálu Glee. \n\nTheba se stal známou tváří v devadesátých letech, když se začal objevovat v různých amerických televizních pořadech a reklamách. \n\nJeho průlomová role byla v pilotu pro NBC s názvem \"Death and Taxes\". Pilot se sice nevysílal, ale přivedl ho k vedlejší roli v \"The George Carlin Show\". Také se v objevil na několik epizod v seriálech \"Ženatý se závazky\" a \"Pohotovost\".\n\nDále se objevil ve filmech a seriálech jako třeba \"Plastická chirurgie s.r.o.\", \"Alias\", \"Dva a půl chlapa\", \"Roseanne\", \"Kitchen Confidential\", \"Chuck\", \"JAG\", \"Arrested Development\", \"Childrens Hospital\", \"Klíšťák\", \"Západní křídlo\", \"Přátelé\", \"Sister Sister\", \"Raymonda má každý rád\", \"Weeds\" a \"\". Také se objevil se svým budoucím kolegou z Glee Mikem O'Malleym v epizodě sitcomu \"Yes, Dear\".\n\nTheba hostoval v seriálu NBC \"Community\". V současné době se objevuje v roli ředitele Figginse v seriálu \"Glee\".\n\n"}
{"id": "733539", "url": "https://cs.wikipedia.org/wiki?curid=733539", "title": "Get Your Sting and Blackout World Tour", "text": "Get Your Sting and Blackout World Tour\n\nGet Your Sting and Blackout World Tour bylo světové koncertní turné německé hard rockové skupiny Scorpions. Při turné skupina propaguje svou desku \"Sting in the Tail\" z roku 2010. Turné skupina zahájila 15. března 2010 v Praze, poté následovaly koncerty po Evropě, následně Severní, poté Jižní Americe, poté znovu Evropě, jeden koncert v Asii a znovu v Evropě. Při tomto turné skupina vystoupila třikrát i v Česku, mimo Prahy 15. března 2010, ještě v Ostravě 22. dubna 2010 a znovu v Ostravě 3. června 2011.\n\n"}
{"id": "733541", "url": "https://cs.wikipedia.org/wiki?curid=733541", "title": "František Jílek (fotbalista)", "text": "František Jílek (fotbalista)\n\nFrantišek Jílek (* 13. června 1942) je bývalý český fotbalista, záložník. Jeho starší bratr je bývalý ligový fotbalista Bohemians Josef Jílek.\n\nJe dvojnásobným mistrem Československa z let 1964 s Duklou Praha a 1967 se Spartou Praha. Hrál za Duklu Praha, Spartu, Teplice a Bohemians. Z Teplic byl vyměněn do Bohemians za Jaroslava Findejse.\n\n\n"}
{"id": "733547", "url": "https://cs.wikipedia.org/wiki?curid=733547", "title": "Patrick Gallagher", "text": "Patrick Gallagher\n\nPatrick Gallagher (* 21. února 1968) je kanadský herec.\n\nJeho nejznámějšími seriálovými rolemi jsou Det. Joe Finn v \"Da Vinciho případy\", prodavač alkoholu v seriálu \"Vincentův svět\", Leon v \"The Line\", Farhod the Fierce v \"Pair of Kings\" a Ken Tanaka v \"Glee\". Jeho známé filmové role jsou Awkward Davies v \"Master & Commander: Odvrácená strana světa\" a Gary ve filmu \"Bokovka\".\n\nGallagher si také zahrál Attilu v \"Noci v muzeu\", Chowa v \"True Blood\", Andersona ve filmu \"Stíny z lesa\" a objevil se v jedné epizodě seriálu \"Battlestar Galactica.\" Také se objevil ve 3. sérii seriálu \"Smallville\". Zahrál si také v páté epizodě první série \"Hawaii Five-0\".\n\nMá čínský a irský původ.\n\n"}
{"id": "733552", "url": "https://cs.wikipedia.org/wiki?curid=733552", "title": "Vladimír Kos", "text": "Vladimír Kos\n\nVladimír Kos (31. března 1936 – 17. září 2017) byl český fotbalista.\n\nJe dvojnásobným mistrem Československa z let 1965 a 1967 se Spartou Praha. Hrál za Bohemians, na vojně ligu za Duklu Pardubice, potom do roku 1964 znovu za Bohemians a v roce 1964 přestoupil do Sparty Praha. Nastoupil ve 192 utkáních a dal 33 gólů. Původně útočník, později střední záložník. V první polovině šedesátých let patřil k nejvýraznějším osobnostem ligy. Byl členem stříbrné reprezentace na mistrovství světa 1962 v Chile, jako náhradník seděl na lavičce i při finálovém utkání. Nikdy nenastoupil za reprezentaci, měl smůlu, že byl současníkem dvojice Pluskal-Masopust z Dukly. V Poháru mistrů nastoupil ve 2 utkáních a v Poháru vítězů pohárů ve 2 utkáních.\n\n\n"}
{"id": "733553", "url": "https://cs.wikipedia.org/wiki?curid=733553", "title": "Live", "text": "Live\n\nLive [\"liv\"'] (angl. živý) dnes nejčastěji označuje přímé přenosy obrazu či zvuku. \n\nJe to také název většinou koncertních hudebních alb:\n"}
{"id": "733554", "url": "https://cs.wikipedia.org/wiki?curid=733554", "title": "Adair County", "text": "Adair County\n\nAdair County je název čtyř okresů ve Spojených státech amerických:\n"}
{"id": "733555", "url": "https://cs.wikipedia.org/wiki?curid=733555", "title": "Seznam multiplayerových zkratek a výrazů", "text": "Seznam multiplayerových zkratek a výrazů\n\nSeznam multiplayerových zkratek a výrazů obsahuje ustálené zkratky používané jak v klasických multiplayerových hrách, tak v MMO hrách. Určité zkratky se vztahují pouze na hru Counter-Strike\n\n\n\n\n\n\n\n\n\n\n\n\n\n\n"}
{"id": "733556", "url": "https://cs.wikipedia.org/wiki?curid=733556", "title": "Adrenaline", "text": "Adrenaline\n\nAdrenaline může být:\n\n"}
{"id": "733559", "url": "https://cs.wikipedia.org/wiki?curid=733559", "title": "Aftermath", "text": "Aftermath\n\nAftermath může být:\n\n\n"}
{"id": "733561", "url": "https://cs.wikipedia.org/wiki?curid=733561", "title": "Aion", "text": "Aion\n\nAion může být:\n\n"}
{"id": "733562", "url": "https://cs.wikipedia.org/wiki?curid=733562", "title": "Vladimír Weiss (1989)", "text": "Vladimír Weiss (1989)\n\nVladimír Weiss (* 30. listopadu 1989, Bratislava) je slovenský fotbalový záložník a reprezentant. Od února 2020 působí ve slovenském klubu ŠK Slovan Bratislava.\nÚčastník Mistrovství světa 2010 v Jihoafrické republice a EURA 2016 ve Francii.\n\nS manželkou Martinou má dceru Viktórii (* 2014), která se narodila v řeckých Athénách.\nJeho otec Vladimír je bývalý fotbalista a trenér slovenské reprezentace.\n\nV Premier League debutoval v sezoně 2008/09 v posledním 38. kole 23. května 2009, když v 70. minutě zápasu mezi Manchesterem City a Boltonem Wanderers (1:0) vystřídal Stephena Irelanda.\n\nPoté působil na hostování v anglickém Boltonu Wanderers, skotském Glasgow Rangers a španělském Espanyolu.\n\n2. srpna 2012 přestoupil z Manchesteru City do týmu nováčka italské Serie A Delfino Pescara 1936. Podepsal roční kontrakt s možností opce na další rok. První gól vstřelil 26. září 2012 v 86. minutě utkání proti Palermu, zařídil tak vítězství Pescary 1:0. Pescara se v sezóně 2012/13 v italské nejvyšší ligové soutěži neudržela a sestoupila.\n\nV červnu 2013 podepsal tříletou smlouvu s řeckým klubem Olympiakos Pireus, zvažoval ještě nabídku ze španělského celku Sevilla FC. 1. září 2009 vstřelil gól domácímu Levadiakosu, Olympiakos zvítězil 5:0. Byla to Weissova premiérová trefa v řecké lize. 17. září 2013 v Lize mistrů proti francouzskému PSG se elegantně prosadil přes dva obránce a skóroval, nicméně Olympiakos podlehl soupeři 1:4. 28. září 2013 vstřelil první (a zároveň vítězný) gól zápasu proti domácímu Panioniosu, Olympiakos si odvezl tři body za výhru 2:0. S Olympiakosem postoupil ze druhého místa v základní skupině C do vyřazovacích bojů Ligy mistrů 2013/14. V posledním utkání skupiny sice neproměnil pokutový kop proti belgickému Anderlechtu, ale jeho tým zvítězil 3:1.\n\nKoncem ledna 2014 přestoupil do katarského klubu Lekhwiya SC, se kterým získal v sezoně 2013/14 ligový titul. Jelikož řecký Olympiakos Pireus vyhrál rovněž v sezóně 2013/14 ligový titul, náleží zásluhy za jeho zisk i jemu.\nV sezóně 2014/15 katarský titul s klubem obhájil. Za Lekhwiyu odehrál v katarské lize celkem 43 zápasů a vstřelil 20 gólů. S klubem si zahrál i v Lize mistrů AFC.\n\nV lednu 2016 přestoupil do jiného katarského klubu Al-Gharafa SC, podepsal čtyřletou smlouvu.\n\nV února 2020 se jako volný hráč upsal slovenskému ŠK Slovan Bratislava, který vedl kouč Ján Kozák.\n\nV A-mužstvu slovenské reprezentace debutoval 12. 8. 2009 v přátelském zápase proti Islandu, když v 63. minutě vystřídal Róberta Vitteka. Zápas skončil remízou 1:1.\nZúčastnil se Mistrovství světa v roce 2010 v Jihoarické republice. V kvalifikaci na EURO 2012 vstřelil v základní skupině B jeden gól (8. října 2010 proti Arménii, prohra 1:3), Slovensko se umístilo s 15 body na konečné čtvrté příčce tabulky a na evropský šampionát nepostoupilo.\n\nV srpnu 2013 jej povolal nový trenér Slovenska Ján Kozák k přátelskému střetnutí s domácím Rumunskem (14. srpna, remíza 1:1). Weiss si připsal asistenci na gól, když nacentroval míč na Stanislava Šestáka, který jej uklidil do brány soupeře. Nastoupil v odvetném kvalifikačním zápase s Bosnou a Hercegovinou 10. září 2013 v Žilině, kde Slovensko podlehlo svému balkánskému soupeři 1:2 a ztratilo naději alespoň na baráž o Mistrovství světa 2014 v Brazílii.\n\n9. října 2014 byl u vítězství 2:1 v kvalifikačním zápase na EURO 2016 proti Španělsku. Slováci po úvodní výhře nad Ukrajinou vyhráli i nad úřadujícími mistry Evropy Španěly a potvrdili tak velmi dobrý vstup do kvalifikace. Ve třetím kole téže kvalifikace proti Bělorusku přihrál na úvodní gól Marku Hamšíkovi, Slovensko zvítězilo 3:1 a získalo ze tří úvodních zápasů plný počet devíti bodů. Se slovenskou reprezentací slavil 12. října 2015 postup na EURO 2016 ve Francii (historicky první pro Slovensko od rozdělení Československa).\n\nNa světovém šampionátu 2010 v Jihoarické republice se Slovensko dostalo do osmifinále, kde podlehlo pozdějšímu vicemistrovi Nizozemsku 1:2. V základní skupině F v prvním zápase proti Novému Zélandu (15. června 2010, remíza 1:1) operoval na pravé straně zálohy. Nastoupil v základní sestavě i v utkání proti Paraguayi (20. června 2010), které Slovensko prohrálo 0:2, tentokrát na pozici levého křídelníka. V zápase dostal žlutou kartu. Třetí zápas proti Itálii (24. června 2010) nehrál, jeho spoluhráči vyválčili cenné vítězství 3:2, které slovenskému mužstvu zaručilo účast v osmifinále na úkor Itálie a Nového Zélandu. V osmifinále odehrál kompletní počet minut na levé straně zálohy, Slovensko prohrálo 1:2 a s turnajem se rozloučilo.\n\nTrenér Ján Kozák jej vzal na EURO 2016 ve Francii, kam se Slovensko probojovalo poprvé v éře samostatnosti. V prvním utkání nastoupil proti Walesu, Slovensko prohrálo 1:2. Ve druhém zápase proti Rusku přispěl gólem k důležitému vítězství 2:1. V posledním zápase základní skupiny proti Anglii utkání skončilo skončilo remízou 0:0. Slovenští fotbalisté skončili se 4 body na třetím místě tabulky, v osmifinále se představili proti reprezentaci Německa (prohra 0:3, Weiss nastoupil), a s šampionátem se rozloučili.\n\nV říjnu 2018, po prohře s Českem (1:2) v utkání Ligy národů spolu s několika spoluhráči navštívil noční klub. Vzniklý skandál odnesl hlavní trenér Ján Kozák, který rezignoval.\n\nV roce 2009 se nakazil nebezpečným virem A H1N1, brzy se vyléčil.\n\n"}
{"id": "733563", "url": "https://cs.wikipedia.org/wiki?curid=733563", "title": "All or Nothing", "text": "All or Nothing\n\nAll or Nothing může být:\n\n"}
{"id": "733564", "url": "https://cs.wikipedia.org/wiki?curid=733564", "title": "Andersonův ostrov", "text": "Andersonův ostrov\n\nAndersonův ostrov (Anderson Island) může být:\n\n"}
{"id": "733566", "url": "https://cs.wikipedia.org/wiki?curid=733566", "title": "Aubrey", "text": "Aubrey\n\nAubrey může být:\n\n"}
{"id": "733568", "url": "https://cs.wikipedia.org/wiki?curid=733568", "title": "Awake", "text": "Awake\n\nAwake může být:\n\n"}
{"id": "733572", "url": "https://cs.wikipedia.org/wiki?curid=733572", "title": "Chilské pozemní síly", "text": "Chilské pozemní síly\n\nChilské pozemní síly ( \"Ejército de Chile\") jsou součástí chilských ozbrojených sil. Tato 50 000 armáda (z toho 9 200 branců) je organizována do šesti divizí, speciální operační brigády a letecké brigády. V posledních letech se chilská armáda po několika hlavních programech převybavení stala technologicky nejvyspělejší a nejprofesionálnější armádou v Latinské Americe.\n\nChilská armáda je většinou zásobována vybavením z Německa, Nizozemska, Švýcarska, Spojených států, Izraele, Francie a Španělska.\n\nArmádní letecká brigáda: se sídlem v Rancagua (Brigada de Aviación del Ejército). Jedná se o armádní letectvo složené ze 4 praporů a logistické společnosti.\nBrigáda zvláštních operací „Lautaro“: se sídlem v Peldehue (Brigada de Operaciones Especiales „Lautaro“). Je to brigáda speciálních sil armády, pojmenovaná po jednom z chilských národních hrdinů.\n\nVýcvikové velitelství (Comando de Institutos y Doctrina)\nDivize armádní školy (División Escuelas)\nDivize armádního vzdělávání (División de Educación)\nDivize armádní doktríny (División de Doctrina)\n\nCommand Force Support (Podpora Command Force)\n\nDivize logistiky se sídlem v Santiagu (Divize logistiky armády)\nVelení inženýrů\nTelekomunikační velení\nPříkaz pro infrastrukturu\nVelení vojenského průmyslu a techniky\nArmádní nezávislé příkazy\n\nGenerální velení posádky v Santiagu, sloužící v metropolitní oblasti Santiago, podléhá přímo armádnímu velitelství\nLékařské velení v Santiagu\nArmádní generální Personál (Generální štáb armád)\n\nChilská vojenská mise do Washingtonu\nŘeditelství zpravodajství\nŘeditelství provozu\nFinanční ředitelství\nŘeditelství logistiky\n\ntanky\n\nBVP\n\nDělostřelectvo\n"}
{"id": "733573", "url": "https://cs.wikipedia.org/wiki?curid=733573", "title": "Skokan volský", "text": "Skokan volský\n\nSkokan volský (\"Lithobates catesbeianus\") je jedna z největších žab na světě. Jméno dostal podle bučivého hlasu, jímž si samci označují své území. Během rozmnožování spolu samci vzájemně bojují přetlačováním. Samice kladou vajíčka ve shlucích, nejčastěji v hustě zarostlých klidných vodách. Tyto žáby jsou aktivní ve dne i v noci. Jsou velmi plaché a ostražité. Jedná se o akvatický druh, většinou se nevzdaluje od vody. Jsou výborní plavci, pod vodou vydrží delší dobu.\n\nSkokan volský je žába charakteristická robustním trupem, silnými a dlouhými končetinami. Dorůstá délky 15-25 cm (v průměru 17-20 cm), délka zadních nohou může dosáhnout 25 cm. Hmotnost dospělých jedinců je kolem 450 g, ojediněle až 600 g. \n\nKůži má typicky vlhkou a slizkou. Zbarvení každého jednoho skokana určuje prostředí výskytu a také momentální nálada žáby. Žáby v klidu mají barvu zelenou až zelenožlutou, vystresované žáby mají až tmavě hnědou barvu. Často mívají na těle skvrny, spodní část těla je bílá. Samci mají dva rezonanční vaky, kterými vábí samičky a označují si teritorium. U skokanů volských můžeme pozorovat jasnou pohlavní dvojtvárnost (dimorfitu) – samci jsou drobnější než samice. Samci mají naopak větší ušní bubínky než samice.\n\nPůvodně se vyskytoval pouze v tropických a subtropických i mírných oblastech Severní Ameriky – zejména na Floridě, ale ve 20. století byli introdukováni v Kalifornii a Mexiku, dále na mnoha místech Střední a Jižní Ameriky, v tropech a subtropech Asie, Indonésie, Číny, Malajsie atd. Vyskytuje se i v Kanadě, Japonsku, Nové Anglii či Velké Británii. Byli také vysazeni v jižní a západní Evropě, například alpské oblasti Itálie. Te Vyhledávají mokřiny, přírodní i umělé vodní nádrže, pomalu tekoucí vodní toky nebo zavlažovací kanály s bohatými porosty vodních rostlin, upřednostňují mělčí nádrže s prohřátou vodou. Často žijí i synantropně (v blízkosti člověka).\nKořist této žáby tvoří velký hmyz, jiné žáby (také menší příslušníci vlastního druhu), mláďata vodních ptáků, želv a dokonce aligátorů. Součástí potravy mohou být také netopýři. Na kořist se vrhnou skokem ze zálohy, lapí ji jazykem a předními končetinami si ji nacpou do úst.\n\nSamci vábí samice do svého teritoria bučením, ostatní samce odhání „kopanci“. Samec při rozmnožování uchopí a drží samičku za hrudními končetinami. Samice může vyprodukovat až 20 000 vajíček ve snůšce. Pulci se líhnou po asi 4 dnech a živí se rostlinnou potravou. Metamorfóza nastává v závislosti na teplotě prostředí po 10 měsících až 3 letech. Čerstvě metamorfované žabky mají asi 3 cm, ale při dostatku potravy velmi rychle rostou. Žáby pohlavně dospívají ve 3-5 letech.\n\nPro své dlouhé nohy se svalnatými stehny je velmi oblíben v gurmánství. Kvůli tomu také začal jejich chov např. na farmách, odkud prchali skokani do volné přírody. Tak se stal ze skokana volského invazní druh, jenž má na svědomí ohrožení, nebo vyhubení řady původních druhů. Import této žáby byl do EU zakázán, i když se v řadě zemí EU již dlouhodobě vyskytuje ve volné přírodě. Od roku 2016 je skokan volský na Seznamu invazních nepůvodních druhů s významným dopadem na Unii (myšleno Evropskou unii). Pro jeho plachost je regulace jejich počtu velmi obtížná, navíc často v místech, kde byli vysazeni nemají mnoho přirozených nepřátel. \n\nV Česku byly činěny pokusy o jeho vysazení do přírody, ale žádný z nich nebyl úspěšný. Skokan volský se neuchytil ani v Rakousku, Švýcarsku, Balkánu (vyjma Řecka), chybí v severní, východní i jihovýchodní Evropě, Africe, Rusku, na Blízkém východě, v Africe, většině jižní Asie, v severní, střední, západní Asii a dalších místech, např. Korejském poloostrově nebo Austrálii. Důvod neúspěšných pokusů o vysazení v Česku je pravděpodobně velmi proměnlivé počasí (skokan žije i v chladných oblastech s tuhými zimami), proměnlivost stavu vod, znečištění a další faktory.\n\n"}
{"id": "733574", "url": "https://cs.wikipedia.org/wiki?curid=733574", "title": "The Velvet Underground and Nico: A Symphony of Sound", "text": "The Velvet Underground and Nico: A Symphony of Sound\n\nThe Velvet Underground and Nico: A Symphony of Sound je film amerického výtvarníka a režiséra Andyho Warhola z roku 1966 natočený v jeho uměleckém ateliéru The Factory v New Yorku. Jedná se o 67minutový černobílý film. Ve filmu je zachycena zkouška skupiny The Velvet Underground v sestavě Lou Reed, John Cale, Sterling Morrison, Maureen Tuckerová a Nico. Skupina ve filmu hraje improvizovanou hudbu, přičemž v prvních minutách je zabírána pouze Nico a později až celá kapela. Ke konci ji přeruší newyorská policie kvůli stížnostem na hluk.\n\n"}
{"id": "733576", "url": "https://cs.wikipedia.org/wiki?curid=733576", "title": "Luděk Stracený", "text": "Luděk Stracený\n\nLuděk Stracený (* 19. dubna 1977, Praha) je český fotbalista, záložník a útočník, reprezentant.\n\nS fotbalem začínal v Říčanech a jako žák přišel do Sparty. Hostoval v druholigové Chrudimi, prosadil se ve Spartě do základní sestavy, v roce 1999 odešel na Žižkov na hostování, které se změnilo na přestup. Byl v širším kádru reprezentace, ale přibrzdilo ho svalové zranění, kvůli kterému rok nehrál a Viktorka zatím sestoupila do druhé ligy. Na podzim 2005 se chytil v Příbrami a v lednu 2006 odešel do skotského Heart of Midlothian FC. V létě 2006 se vrátil na Žižkov. V roce 2001 jednou nastoupil za reprezentaci v přátelském utkání s Jižní Koreou, jednou nastoupil za reprezentační B-tým, jednou za reprezentaci do 21 let a pětkrát za reprezentaci do 20 let. Se Spartou získal v letech 1998 a 1999 dva mistrovské tituly.\n\n"}
{"id": "733578", "url": "https://cs.wikipedia.org/wiki?curid=733578", "title": "Masque (album, ProjeKct Three)", "text": "Masque (album, ProjeKct Three)\n\nMasque je koncertní album britské skupiny ProjeKct Three, jednoho z vedlejších projektů kapely King Crimson. Vydáno bylo v srpnu 1999, později téhož roku vyšlo i jako součást box setu \"The ProjeKcts\". Deska byla z větší části nahrána na pěti koncertech konaných mezi 21. a 25. březnem 1999 v Austinu a Dallasu, pouze skladba „Masque 4“ byla natočena v „Patově garáži“ (Pat's garage) v Austinu a skladba „Masque 6“ pochází ze Studia Belewbeloible v Nashvillu. Skladba „Masque 9“ je zárodečnou verzí písně „The World's My Oyster Soup Kitchen Floor Wax Museum“, kterou King Crimson vydali v roce 2000 na albu \"The ConstruKction of Light\". Živě nahrané skladby z koncertů ProjeKctu Three namixoval, sestříhal a uspořádal do tohoto alba bubeník Pat Mastelotto.\n\n"}
{"id": "733579", "url": "https://cs.wikipedia.org/wiki?curid=733579", "title": "Walter De Maria", "text": "Walter De Maria\n\nWalter De Maria (1. října 1935 Albany − 25. července 2013 Los Angeles) byl americký sochař a občasný hudebník a hudební skladatel.\n\nNarodil se v kalifornském městě Albany jako syn majitelů restaurace. Brzy se začal zajímat o hudbu, zpočátku hrál na klavír, později na perkuse. Ve svých šestnácti letech se stal členem svazu hudebníků. V letech 1953 až 1959 studoval na Kalifornské univerzitě v Berkeley. V roce 1960 se usadil v New Yorku, kde prožil většinu svého života. V polovině šedesátých let byl krátce členem skupiny The Primitives, ve které hrál na bicí. Vedle něj zde hráli ještě Lou Reed, John Cale a Tony Conrad, přičemž první dva z nich později založili skupinu The Velvet Underground. Roku 1969 natočil film nazvaný \"Hardcore\". Jde o avantgardní snímek čerpající z prvků hollywoodských westernů, v němž De Maria zachycuje měnící se světla v Mohavské poušti. Jedním z jeho nejznámějších výtvorů je The Lightning Field, soubor čtyř set ocelových tyčí v prostoru jedné míle krát jeden kilometr. Mezi jeho další díla patří například \"I Ching\". V roce 2013 odjel do Kalfiornie na oslavu stých narozenin své matky. O několik dní později zde prodělal cévní mozkovou příhodu a následně zůstal v Kalifornii na léčení. Zemřel nedlouho poté v Los Angeles ve věku 77 let.\n\n\n"}
{"id": "733580", "url": "https://cs.wikipedia.org/wiki?curid=733580", "title": "Masque", "text": "Masque\n\nMasque může být:\n"}
{"id": "733581", "url": "https://cs.wikipedia.org/wiki?curid=733581", "title": "Steve Lovell", "text": "Steve Lovell\n\nStephen William Henry „Steve“ Lovell (* 6. prosince 1980, Amersham, Buckinghamshire) je bývalý fotbalista hrající na postu útočníka.\n\nSteve Lovell začal svoji kariéru v roce 1998 v AFC Bournemouth, ale poté překvapivě podepsal smlouvu s Portsmouth FC, kde však zasáhl jen do několika zápasů. V roce 2000 odešel na hostování do Exeter City FC a v roce 2002 hostoval v Sheffield United FC a v Queens Park Rangers FC.\n\nBěhem roků 2002-2005 se upsal klubu Dundee FC hrajícího Scottish Premier League. Zde během 98 zápasů nastřílel 35 gólů. V roce 2005 přešel do Aberdeen FC. V tomto klubu hrál do roku 2008, kdy podepsal smlouvu s Falkirkem FC. Když v roce 2009 odešel z Falkirk FC, jeho dalším působištěm se stal Partick Thistle FC. Zde odehrál sedmnáct zápasů, než klub opustil z důvodu zranění kotníku. V roce 2010 se vrátil do klubu AFC Bournemouth, který se stal také jeho posledním klubem v kariéře. 1. září 2011 oznámil Steve Lovell konec své kariéry s okamžitou platností, jelikož v posledních dvou sezónách bojoval se zraněním.\n\nRoku 2008 se zasnoubil se skotskou zpěvačkou a textařkou Amy MacDonaldovou. Steve Lovell je taky nevlastní bratr aktuálního manažera klubu Burnley FC, Eddieho Howea.\n"}
{"id": "733583", "url": "https://cs.wikipedia.org/wiki?curid=733583", "title": "Bazilika svaté Jany z Arku", "text": "Bazilika svaté Jany z Arku\n\nŘímskokatolická bazilika svaté Jany z Arku je křesťanská bazilika v 18. obvodu v Paříži, v ulici \"Rue de la Chapelle\". Farní kostel je zasvěcen Johance z Arku a byl postaven ve 20. století v těsném sousedství gotického kostela Saint-Denys de la Chapelle.\n\nV roce 1926 vyhlásila Pařížská arcidiecéze veřejnou soutěž na stavbu kostela zasvěcenému Johance z Arku v sousedství kostela Saint-Denys de la Chapelle, kde se Johanka z Arku v roce 1429 modlila. Výstavba začala již v roce 1930, ale byla dokončena až roku 1964 pod vedením architekta Pierra Isnarda.\n\nPůvodní projekt novorománského kostela byl upraven. Architekt Auguste Perret zamýšlel postavit 200 m vysokou zvonici ze železobetonu a s vitrážemi. Tyto plány byly již v roce 1927 opuštěny (posloužily k výstavbě kostela sv. Josefa v Le Havre), takže Perret je autorem lodi, zatímco architekt Georges Closson navrhl jiné řešení průčelí. Autorem vitráží je malíř Léon Zack, sochu Johanky z Arku zhotovil Maxime Real del Sarte.\n\n"}
{"id": "733586", "url": "https://cs.wikipedia.org/wiki?curid=733586", "title": "Chronicles", "text": "Chronicles\n\nChronicles je kompilační album skupiny The Velvet Underground. Album vyšlo v roce 1991 u Mercury Records.\n\n"}
{"id": "733587", "url": "https://cs.wikipedia.org/wiki?curid=733587", "title": "Joe Frazier", "text": "Joe Frazier\n\nJoseph William \"Joe\" Frazier, zvaný „Smokin' Joe“ (12. ledna 1944, Beaufort, Jižní Karolína, USA – 7. listopadu 2011, Filadelfie, Pensylvánie) byl americký boxer, v letech 1970–1973 profesionální mistr světa v těžké váze. V kariéře boxoval ve 37 utkáních, 32 vyhrál a z toho 27 K.O.\n\nOd dětství těžce pracoval na rodinné farmě, s boxem začal v roce 1962. V roce 1964 se stal v Tokiu olympijským vítězem. V roce 1965 přešel k profesionálům. 16. února 1970 porazil Jimmyho Ellise a stal se mistrem světa. 8. března 1971 obhájil titul v zápase proti Muhammadu Alimu, který se vrátil do ringu po více než tříletém distancu za odpírání vojenské služby. Byl stoupencem Martina Luthera Kinga a mírového soužití ras, proto ho Ali, člen radikálního hnutí Černých muslimů, obviňoval z kolaborace s establishmentem. Odtud se tradovala jejich mediálně proslulá rivalita. Zápas dvou dosud neporažených borců v Madison Square Garden, který vyhrál Frazier na body v 15. kole.\n\nFrazier přišel o titul 22. ledna 1973, když prohrál s Georgem Foremanem. Pak ještě dvakrát vyzval Aliho, ale oba zápasy prohrál - v roce 1974 v New York City na body a 1975 v Manile technickým knockoutem po zranění, které utrpěl ve 14. kole. Zápas vešel do dějin jako \"Thrilla in Manila\", bývá dosud označován za nejlepší boxerské utkání všech dob. V roce 1976 ukončil aktivní kariéru, živil se jako trenér, také účinkoval v seriálu \"Simpsonovi\".\n\nZemřel náhle v důsledku rakoviny jater, kterou mu lékaři diagnostikovali přibližně měsíc před smrtí.\n\n\n"}
{"id": "733596", "url": "https://cs.wikipedia.org/wiki?curid=733596", "title": "Kosciuszko", "text": "Kosciuszko\n\nKosciuszko je polské vlastní jméno a může znamenat:\n\n"}
{"id": "733620", "url": "https://cs.wikipedia.org/wiki?curid=733620", "title": "Administrativní dělení Aland", "text": "Administrativní dělení Aland\n\nAlandy jsou souostroví v Baltském moři na jihozápad od Finska. Ze správního hlediska jde o autonomní, demilitarizovanou a švédsky mluvící provincii Finska. Alandy tvoří 16 obcí (finsky \"kunta\", švédsky \"kommun\"), které jsou rozděleny do 3 okresů (finsky \"seutukunta\", švédsky \"ekonomisk region\"). Zde je jejich seznam:\n\n"}
{"id": "733622", "url": "https://cs.wikipedia.org/wiki?curid=733622", "title": "Lais", "text": "Lais\n\nLais může znamenat:\n"}
{"id": "733626", "url": "https://cs.wikipedia.org/wiki?curid=733626", "title": "Mazeley", "text": "Mazeley\n\nMazeley je francouzská obec v departementu Vosges, v regionu Grand Est. Leží 111 kilometrů od Štrasburku.\n\nSousední obce: Gigney, Bouxières-aux-Bois, Oncourt a Fomerey.\n\nArcheologické průzkumy potvrdily osídlení v římském období, na území obce byly nalezeny zbytky římské silnice.\n\n\n\"Počet obyvatel\"\n"}
{"id": "733627", "url": "https://cs.wikipedia.org/wiki?curid=733627", "title": "Exotické atomy", "text": "Exotické atomy\n\nExotický atom je obecné označení pro atom, ve kterém byla jedna nebo více jeho stavebních částic (elektron, proton, neutron) nahrazena jinou částicí se stejným nábojem. Například elektron atomového obalu může být nahrazen záporně nabitým mionem (mionové atomy), pionem (pionové atomy) nebo antiprotonem (antiprotonové atomy). Nahrazen může být nejen elektron v obalu, ale i nukleon v jádře (např. atomy s hyperjádrem).\n\nVšechna takováto uspořádání částic jsou nestabilní, exotické atomy proto mívají velmi krátkou dobu života.\n\nV mionovém atomu je elektron nahrazen mionem, který je leptonem stejně jako elektron. Protože jsou leptony citlivé pouze na slabou, elektromagnetickou a gravitační interakci, jsou mionové atomy velmi přesně řízeny elektromagnetickou interakcí a jejich popis není komplikovaný silnou interakcí mezi leptony a nukleony.\n\nProtože mion je o hodně těžší než elektron, jsou Bohrovy orbitaly blíže k jádru v mionovém atomu, než v normálním atomu a kvantově elektrodynamické korekce jsou podstatnější. Studium jejich energetických úrovní a relativních pravděpodobností přechodu z excitovaného stavu do základního stavu poskytuje možnost experimentálního testování kvantové elektrodynamiky.\n\nHadronový atom je atom, ve kterém je jeden z elektronů jeho obalu nahrazen nabitým hadronem. Mezi takové možné hadrony patří mezony jako piony nebo kaony, tvořící pak mezonový atom, antiprotony, tvořící antiprotonový atom a baryon Σ, tvořící Σ−atom (poslední dvě možnosti se zahrnují pod společný název baryonové atomy, tedy atomy s baryonem v obalu).\n\nAtomové orbitaly mezoatomů se liší nejen kvůli odlišné hmotnosti (obdobný vliv jako u mioatomů), ale také tím, že k popisu kvantověmechanického chování mezonu v obalu je nutno použít Kleinovu-Gordonovu rovnici (na rozdíl od Diracovy rovnice pro elektron).\nNa rozdíl od leptonů mohou hadrony interagovat silnou interakcí, takže energetické hladiny hadronových atomů jsou ovlivněny také jadernými silami mezi nukleonem a hadronem v atomovém obalu. Poněvadž silná interakce je interakce krátkého dosahu, tyto efekty jsou silnější, pokud je zúčastněný atomový orbital blíže k jádru; některé stavy s nízkou energetickou úrovní se pak nemohou fyzicky realizovat, protože leží uvnitř jádra a hadron z obalu je jádrem absorbován. Hadronové atomy jako je pionový vodík, kaonový vodík, poskytují zajímavé experimentální testy teorie silné interakce - kvantové chromodynamiky.\n\nZ baryonových atomů bylo v r. 1991 objeveno antiprotonové hélium (atomové jádro hélia s \"obalem\" tvořeným antiprotonem a elektronem), v r. 2006 pak byla prokázána produkce protonia čili antiprotonového vodíku, vázané soustavy protonu a antiprotonu. V případě antiprotonového hélia, jakéhosi hybridu mezi atomem a molekulou, se používá též název atomkule.\n\nOnium je vázaný stav částice s její antičásticí. Klasickým oniem je pozitronium, složené z elektronu a pozitronu vázaných dohromady jako dlouho žijící metastabilní stav. Pozitronium bylo zkoumáno už roku 1950 pro porozumění vázaným stavům v kvantové teorii pole a představuje jeden z experimentálních základů nerelativistické kvantové elektrodynamiky.\n\nPionium je vázaný stav dvou opačně nabitých pionů, je vhodné pro zkoumání silné interakce. To by mělo platit i o protoniu.\n\nI některé neexotické mezony lze označit jako onium, konkrétně kvarkonium, neboť se jedná o vázané stavy kvarku a jemu příslušného antikvarku. Představují tak jistou analogii pozitronia, ale protože jsou vázány silnou interakcí a nikoli elektromagneticky, nelze je nazývat exotickými atomy. Protože mezony tvořené třemi nejlehčími kvarky představují lineární kombinace kvarkoniových stavů, lze o pravém kvarkoniu hovořit až u charmonia (částice J/ψ) a bottomonia (mezon upsilon). Kvarky t jsou tak těžké, že se rozloží slabou interakcí dříve, než vůbec vytvoří vázaný stav. Experimentální výzkumy těchto stavů a jejich srovnání s teoretickými modely (nerelativistická kvantová chromodynamika, kvantová chromodynamika na mříži) jsou důležitými testy kvantové chromodynamiky.\n\nMionium je název nesystematicky používaný jak pro soustavu antimionu a elektronu (dle doporučení IUPAC), tak pro onium, tedy teoreticky předpovězenou soustavu antimionu a mionu.\n\nPorozumět vázaným stavům hadronů jako je pionium a protonium je důležité i pro pojmové vyjasnění podobných exotických vázaných stavů hmoty - exotických atomových jader (záporný pion či kaon vázaný v jádře) a exotických hadronů (mezonové molekuly, tetrakvarky, pentakvarky, dibaryony). Ve všech těchto případech se jedná o vázané stavy kvarků na dvou hierarchických úrovních, kdy vyšší úroveň řízená elektromagnetickou nebo silnou interakcí je více či méně ovlivňována silnou interakcí nižší úrovně.\n\nAtomy mohou být složeny z elektronových orbitalů a hyperjader, obsahující kromě nukleonů podivné částice zvané hyperony, zpravidla elektricky neutrální hyperon Λ. Atomy s hyperjádrem jsou obecně studovány pro jejich jaderné chování, spadající do oblasti zájmu jaderné fyziky, spíše než atomové fyziky.\n\nV systémech hmoty v kondenzovaném stavu (zpravidla pevné látky a jim podobné exotické fáze), zvláště v některých polovodičích, jsou tzv. excitované stavy, kde jsou vázány stavy elektronu a elektronová díra.\n\n"}
{"id": "733628", "url": "https://cs.wikipedia.org/wiki?curid=733628", "title": "Ferdrupt", "text": "Ferdrupt\n\nFerdrupt je francouzská obec v departementu Vosges, v regionu Grand Est. Leží 108 kilometrů od Štrasburku.\n\nSousední obce: Ramontchamp, Saulxures-sur-Moselotte, Rupt-sur-Moselle a Beulotte-Saint-Laurent. K obci patří dvě samoty: Remanvillers a Xoarupt.\n\nObec vznikla v roce 1832 na území vyčleněném z Rupt-sur-Moselle a Ramonchampu.\n\n\n\"Počet obyvatel\"\n"}
{"id": "733631", "url": "https://cs.wikipedia.org/wiki?curid=733631", "title": "Poniatowski", "text": "Poniatowski\n\nPoniatowski je polské vlastní jméno:\n\n\n\n"}
{"id": "733632", "url": "https://cs.wikipedia.org/wiki?curid=733632", "title": "Gold (album, The Velvet Underground)", "text": "Gold (album, The Velvet Underground)\n\nGold je kompilační dvojalbum skupiny The Velvet Underground. Album vyšlo 14. června 2005 u Polydor Records. Album obsahuje, mimo skladby Velvet Underground, také dvě sólové skladby Nico. V roce 2006 vyšla reedice alba s názvem The Velvet Underground Story.\n\n"}
{"id": "733634", "url": "https://cs.wikipedia.org/wiki?curid=733634", "title": "Hřbitov Montjuic", "text": "Hřbitov Montjuic\n\nHřbitov Montjuic, oficiálně hřbitov Sur-Oeste, v Barceloně, zaujímá téměř celý jižní svah pahorku Montjuic.\n\nHřbitov byl otevřen 17. března 1883. Malé barcelonské hřbitovy byly kapacitně vyčerpány a proto bylo rozhodnuto založit velký hřbitov v nepříliš velké vzdálenosti od centra. Plány k jeho výstavbě zhotovil barcelonský architekt Leandre Albareda. Charakteristickým znakem tohoto místa je eklektismus.\n\nV roce 2004 vznikla \"La Ruta de los Cementerios de Barcelona\" která vede po turisticky zajímavých hřbitovech Barcelony. Hřbitov Montjuic je její důležitou zastávkou.\n\n"}
{"id": "733635", "url": "https://cs.wikipedia.org/wiki?curid=733635", "title": "Lidé a Země", "text": "Lidé a Země\n\nLidé a Země (původně \"Lidé a země\") je měsíčně vydávaný časopis, který patří mezi nejstarší kontinuálně vydávaná periodika v Česku. První výtisk byl publikován v roce 1952. Obsah časopisu tvoří cestopisy, reportáže a adrenalinové zážitky. Vydavatelem časopisu je nakladatelství Czech News Center.\n\n"}
{"id": "733638", "url": "https://cs.wikipedia.org/wiki?curid=733638", "title": "ČZ 350 typ 472", "text": "ČZ 350 typ 472\n\nČZ 350 typ 472 je český dvoudobý, vzduchem chlazený dvouválcový motocykl o objemu 343,47 cm³. Motor byl vybaven čtyřrychlostní převodovkou s nožním řazením. Motocykl byl vyráběný od roku 1976 v České zbrojovce ve Strakonicích na vývoz do Polska a Maďarska a zejména zemí bývalého SSSR.\n\nDo USA se vyvážela varianta v zelené barvě s odděleným mazáním motoru a duralovými ráfky.\n\nV Československu se neprodával, ačkoliv je mnohdy považován za to nejlepší, co se v 80. letech 20. století v tehdejším Československu vyrábělo. Stejně jako legendární Jawa 350/634 (přezdívaná Konopnice) byl osazen motorem ČZM n.p. Strakonice Typ 634. Na rozdíl od Jawy 350/634 byl ČZ 350 typ 472 laděn spíše sportovně a nebyl z výroby přizpůsoben (na rozdíl od Jawy) k zavěšení postranního vozíku.\n\nJednotlivé typy procházely průběžně častými úpravami, které se navíc lišily podle toho, do které země byl vývoz určen. Variabilita motocyklů tak byla u každého i v jednom roce vyrobeného typu na tehdejší poměry značná.\n\n\n"}
{"id": "733639", "url": "https://cs.wikipedia.org/wiki?curid=733639", "title": "Kopáč", "text": "Kopáč\n\nKopáč může být:\n\n\n\n"}
{"id": "733648", "url": "https://cs.wikipedia.org/wiki?curid=733648", "title": "Estonské pozemní síly", "text": "Estonské pozemní síly\n\nMavägi, čili Estonské pozemní ozbrojené síly, tvoří hlavní část Estonské armády. Mimo hlavní priority, a to obrany území Estonska, se estonská armáda účastní zahraničních misí po boku států NATO, jehož je Estonsko od roku 2004 členem. Jejím vrchním velitelem je plk. Indrek Sirel. Hlavní částí estonských ozbrojených sil je pěchota, ve stavu pohotovosti se jedná o 4 pěší brigády. Estonsko disponuje také podobně velkou dělostřeleckou a protileteckou silou.\n\nVýzbroj estonských pozemních sil byla přejatá ze SSSR. Prochází však procesem modernizace a vyzbrojováním moderními zbraněmi z Finska, Izraele a NSR. Roku 2008 byl pro armádu zaveden místo starého ruského nový digitální maskovací vzor ESTDCU. Do roku 2009 se Estonská armáda účastnila zahraniční mise v Iráku (40členný kontingent). Od roku 2003 je přítomná také v Afghánistánu, kde zdržuje 136 mužů.\nSpeciální jednotkou je Kuperjanovův pěší prapor sídlící ve městě Võru. Estonská pozemní armáda se také účastní humanitárních akcí při záplavách.\n\n\nV roce 2004 uzavřelo Estonsko smlouvu (v hodnotě 17 mil. USD) s finským ministerstvem obrany na nákup 60 kusů nadbytečných XA-180, které byly dodány v rozmezí let 2005–2007. V červenci 2014 zůstává ve službě 56 vozidel XA-180 EST pěti verzí – obrněný transportér, velitelské, spojovací a zdravotnické vozidlo. V roce 2010 začaly být z Nizozemska dodávány též obrněnce XA-188, jež mají být dodány do roku 2015. Celkem by se mělo jednat o 81 strojů, přičemž asi 60 kusů již bylo předáno. Vozidla XA-180 a XA-188 jsou zařazena do výzbroje Průzkumného praporu (Scoutspataljon) a Pěšího praporu Kalevi (Kalevi jalaväepataljon) ze sestavy 1. pěší brigády (1. Jalaväebrigaad). Estonsko rovněž vyjednává o nákupu bojových vozidel pěchoty CV90, konkrétně verze pro Nizozemsko CV9035NL, a to v počtu až 44 kusů. Nizozemská armáda část svých vozidel z důvodu úspor nepoužívá a má je uložené ve skladech.\n\n,Malým písmem- orig. překlad estonského názvu\n\nBěhem války za nezávislost pozemní vojska spolu s námořnictvem a vyvíjejícím se letectvem výrazně přispěla k vítězství a získání nezávislosti.První dvě pěchotní divize a průzkumný prapor byly vytvořeny již za války.\n"}
{"id": "733651", "url": "https://cs.wikipedia.org/wiki?curid=733651", "title": "James Ricalton", "text": "James Ricalton\n\nJames Ricalton (asi 1844, Half Way, poblíž Waddingtonu, New York – 28. října 1929) byl učitel, cestovatel, vynálezce a fotograf. Velmi cestoval, svět obeplul celkem sedmkrát.\n\nKromě původního povolání učitele, byla jeho velkou vášní cestovatelská fotografie. Každé léto o prázdninách cestoval do zahraničí s kolečkovým vozíkem, který byl dostatečně velký na to, aby se do něj vešlo fotografické vybavení a v noci v něm mohl spát. Vozík byl postaven tak, aby za deštivého počasí mohl Ricalton uprostřed stát a mohl pokračovat pěšky v úkrytu. Navštívil tak Island, povodí Amazonky a petrohradskou oblast Ruska, přičemž pořídil tisíce fotografií, posbíral stovky minerálních vzorků a kuriozit. Jeho cesty zaujaly pozornost vynálezce T. A. Edisona, který financoval výpravu na Dálný východ, která měla zjistit, zda bude bambusové vlákno vhodné pro použití v žárovce. Ricalton se na rok omluvil z vyučování a v únoru 1888 odejel ze Spojených států a na Ceylon přijel přes Suezský průplav 1. dubna.\n\nRicalton navštívil všechny části ostrova, testoval stovky vzorků a pokračoval do Britské Indie, Singapuru, Číny a Japonska a stal se expertem na vlastnosti různých druhů bambusu. Domů se vrátil jeden rok po svém odchodu se stovkami vzorků pro Edisona a doporučením na dva nejvhodnější. Toto vlákno Edison používal po dobu devíti měsíců než objevil vhodnější wolfram.\n\nRicalton byl plodným fotografem, pořídil více než 100 000 snímků, mezi nimi je i velká sbírka stereoskopických snímků. Práci učitele opustil v roce 1891, aby se mohl stát profesionálním fotografem a válečným zpravodajem. Po dobu příštích 15 let fotografoval a zaznamenával události z Španělsko-americké války (1898–1899), Boxerské povstání v Číně (1900) a Rusko-japonskou válku (1904–1905). Když se pokusil vyfotografovat japonské vojáky v zákopech během obléhání Port Arthur, byl držen ve vazbě až do té doby, co zaměstnanci generála Nogi Maresukeho potvrdili, že se jedná o amerického fotografa, který může fotografovat co chce.\n\nByl mezi fotografy, kteří dokumentovali v roce 1903 v Delhi Durbar oslavu zvolení Eduarda VII. za indického císaře.\n\nJeho fotografie mu vynesly řadu ocenění a mnohé byly použity pro ilustrace do učebnic. Snímky prodával Americkému muzeu přírodní historie a Metropolitnímu muzeu umění v New Yorku. Mnoho z jeho fotografií použila společnost Underwood & Underwood pro ilustrace v geografických knihách.\n\nV roce 1909, ve věku 65 let, šel z Kapského města do Káhiry, celkovou vzdálenost 1500 mil v průměru 30 mil denně. Existuje deník, který potvrzuje jeho denní itinerář přes Jižní Afriku, Rhodesii a Keňu.\n\nV roce 1912 byl Ricalton poslán na další Edisonovu expedici, aby vyzkoušel filmovou kameru v Africe. Natáčel mimo jiné velrybářskou expedici v Kapském Městě. Na této cestě jej doprovázel jeho syn Lomond, ale během cesty zemřel na břišní tyfus. To byla Ricaltonova poslední cesta.\n\nRicalton odešel do svého rodného města ve Waddingtonu v New Yorku, kde zemřel 28. října 1929 ve věku 85 let.\n\n\n\n"}
{"id": "733652", "url": "https://cs.wikipedia.org/wiki?curid=733652", "title": "Max Adler (herec)", "text": "Max Adler (herec)\n\nMax Adler (* 17. ledna 1986, Queens, New York, USA) je americký herec. Mezi jeho nejznámější role patří Dave Karofsky v seriálu \"Glee\" či Tank v seriálu \"Záměna\".\n\nNarodil v Queens v New Yorku v židovské rodině. Po roce se s rodiči přestěhoval do Fountain Hills v Arizoně. Poté přesídlili do většího města, do Scottsdale v Arizoně. Navštěvoval střední školu Horizon, kde byl hlavním zpěvákem školního sboru. Po maturitě se přestěhoval do Los Angeles, aby se mohl věnovat své herecké kariéře. Max má mladšího bratra Jaka, který se narodil v roce 1992.\n\nPo několika různých rolích ve školních představení byl obsazen do malé vedlejší role školního sportovce a rváče Dava Karofskyho v televizním seriálu \"Glee\". Autor \"Glee\", Ryan Murphy byl zaujat jeho hraním a chtěl s ním více spolupracovat, a tak mu roli výrazně rozšířil.\n\nV epizodě vysílané v listopadu 2010 s názvem \"Nepolíbená\" (angl. \"Never Been Kissed\"), je prozrazeno, že Karofsky pod svou výbušnou povahu skrývá homosexualitu. Adler se předtím ptal na motivaci své postavy, ale byl velmi překvapen scénou, kdy Karofsky políbí předmět svého šikanování, studenta Kurta Hummela (Chris Colfer). Na to dostal kladné odezvy přes sociální sítě Twitter, Tumblr a Facebook a komentoval to, že byl „rád, že představuje tak velkou skupinu lidí“.\n\nVysvětlil to, když řekl: „V posledních pár dnech jsem dostal mnoho děkovných zpráv od lidí z celého světa, protože buď jsou jako Karofsky, byli jako Karofsky nebo znají někoho jako on. Nyní jeho postava přestala se šikanováním a mezi ním a Kurtem panuje klid, ale zůstává nadále uzavřený“.\n\nV říjnu 2013 bylo oznámeno, že Max si zahraje roli Tanka v seriálu \"Záměna\".\n\nV roce 2014 si zahrál ve filmu \"Believe Me\".\n\nMax Adler se v roce 2013 zasnoubil v Římě se svojí dlouhodobou přítelkyní Jennifer Bronstein. Vzal si ji v prosinci 2015.\n\n"}
{"id": "733659", "url": "https://cs.wikipedia.org/wiki?curid=733659", "title": "Peter Zezel", "text": "Peter Zezel\n\nPeter Zezel (22. dubna 1965 − 26. května 2009) byl kanadský hokejový útočník. V NHL odehrál celkem 15 sezón a vystřídal 7 klubů. Draftován byl v roce 1983 týmem Philadelphia Flyers. Celkem odehrál v základní části NHL 873 zápasů, ve kterých vstřelil 219 gólů a získal 608 bodů v kanadském bodování. Dalších 131 zápasů odehrál v play-off, kde vstřelil 25 gólů a získal 64 bodů.\n\nZemřel 26. května 2009 ve věku 44 let na vzácné onemocnění krvetvorby.\n\n"}
{"id": "733661", "url": "https://cs.wikipedia.org/wiki?curid=733661", "title": "Jiří Straka (malíř)", "text": "Jiří Straka (malíř)\n\nJiří Straka (* 1967 Praha) je malíř tušové malby. Žije v Praze a Pekingu.\n\nSoučasný významný nezávislý umělec, tvořící ve stylu moderní tušové malby s východisky dálněvýchodních staromistrovských technik, např. čínské „metody pracné tuše\" či „malba bez kostí\", kromě čínské malířské tradice, které je uznávaným znalcem, se nechává mimo jiné inspirovat i Evropskou barokní malbou žánru zátiší. Většinou tvoří v převážně monochromní tušové malbě, někdy v monumentálních formátech, nevyhýbá se i „živé malbě\" jako happeningu, spojující moderní umění s tradicí klasické čínské malby.\nSe svou čínskou manželkou A Qin žije a tvoří v Praze a Pekingu.\nVystavuje v prestižních galeriích, např. 798 Art district v Pekingu nebo Today Art Museum, z tuzemských jmenujme např. Galerie Rudolfinum, Galerie Zdeněk Sklenář či Museum Kampa, participace na Shanghaiském\nexpu, spolupráce s předními umělci (např. Frederico Díazem).\n\n\nŽivá malba:\n\nPublikace, katalogy:\nMonografie:\nPetr Nedoma, Shu Yang, Hang Chunxiao, Wu Hongliang, The World,Jiri Straka´s Ink Painting, Peking 2011\nShu Yang - Jiří Straka | Živá malba,Praha 2010,Galerie Zdeněk Sklenář\nJiří Straka : Museum Kampa : [katalog výstavy / texty Jiří Straka; fotografie Alexander Dobrovodský] Praha : Museum Kampa, Nadace Jana a Medy Mládkových, 2005\n\n\n\n"}
{"id": "733664", "url": "https://cs.wikipedia.org/wiki?curid=733664", "title": "Ryan Walter", "text": "Ryan Walter\n\nRyan William Walter (* 23. dubna 1958 v New Westminster, Britská Kolumbie) je bývalý kanadský hokejový útočník.\n\nS juniorskou kariérou začal v ročníku 1973/74 prvně v lize BCJHL v týmu Langley Lords, kde se předvedl v 62 odehraných zápasů v nichž nasbíral 102 bodů. V ročníku stihl odehrát dva zápasy v lize WCHL v týmu Kamloops Chiefs, za odehrané zápasy si nepřipsal žádný bod. V Langley Lords strávil další sezónu, ve které odehrál a nasbíral deset zápasu a bodů méně než v předminulé sezóně, za to v Kamloops Chiefs odehrál celkem jedenáct zápasů a připsal si první body, celkem nasbíral v sezóně 14 bodů. V Kamloops Chiefs se od sezóny 1974/75 stal kmenovým hráčem klubu, a ve třetí sezóně v Chiefs nasbíral 99 bodů. Poslední ročník ve WCHL strávil v klubu Seattle Breakers, kde nasbíral nejvíce bodů za svoji kariéru ve WCHL. Za jeho výkony byl zvolen nejužitečnějším hráčem ligy a získal trofej Four Broncos Memorial Trophy. V létě roku 1978 byl draftován týmem Washington Capitals v 1.kole celkově 2.\n\nPo draftu se hned připojil do klubu Capitals, kdy v první sezóně 1978/79 si připsal 55 bodů. Po vydařené sezóně jako nováček, byl zvolen kapitán mužstva a v sestavě udělali první řadu se spoluhráči Mike Gartner a Dennis Maruk. Během jeho času v Capitals, si zahrál v kanadským národním týmů v mistrovství světa v roce 1979, 1981 a 1982. 9. září 1982 byl společně s Rickem Greenem vyměněn do týmu Montreal Canadiens za Douga Jarvise, Roda Langwaye, Craiga Laughlina a Briana Engbloma.\n\nV Canadiens si poprvé vyzkoušel playoff v NHL, ale byli vyřazeni hned v prvním kole. Canadiens se každou sezónou probojovával do playoff a v sezóně 1985/86 vyhráli Stanley Cup, i když se Walter zranil v playoff je vyryto jeho jméno ve Stanley Cupu. Do finále playoff vkročili opět v sezóně 1988/89, a ve třetím zápasu, kdy se nerozhodlo v základní části, vstřelil vítězný gól ve druhém prodloužení, a Canadiens vedlo díky němu sérii 2-1. Nicméně, Calgary Flames odvrátil sérii a vyhráli Stanley Cup v sérii 2:4. Za Canadiens odehrál celkem devět sezón, i když ho v poslední sezóně za klub trápilo poraněné zápěstí. 26. července 1991 podepsal smlouvu jako volný hráč s klubem Vancouver Canucks, kde odehrál poslední zápasy v kariéře. V roce 1992 získal trofej Bud Man of the Year. V Canucks plnil roli jako obranný útočník ale byl znám jako tvrdý útočník a tvrdě pracující hráč, který byl vynikající na vhazování. Po ukončení kariéry pracoval jako viceprezident Asociace hráčů NHL.\n\n17. června 2008 byl jmenován asistentem hlavního trenéra Alaina Vigneaulta v klubu Vancouver Canucks . V Canucksu již působil a hráčskou kariéru, v klubu odtrénoval dvě sezóny. 21. září 2010 byl jmenován hlavní trenér ženského Kanadského hokejového týmu, který získal zlatou medaili v roce 2010 na Four Nations Cup.\n\nOd roku 1993 do roku 1998 působil jako komentátor ve společnosti TSN. V této funkci komentoval zápasy v ligách NHL, CHL a mezinárodní zápasy. Za mezinárodní zápasy komentoval světový pohár, jeden zápas v mistrovství světa juniorů, a čtyři zápasy v mistrovství světa. Od roku 1996 do roku 2002 pracoval v televizích BCTV, Rogers SportsNet a VTV jako komentátor týmu Vancouver Canucks. Občas komentoval v rádiu Tom Larscheid, fotbalové zápasy.Jeho častější spolukomentátoři byli Jim Robson, Jim Hughson a John Shorthouse.\n\nWalter je motivační řečník, autor a vůdčí expert pro jeho hokejové zážitky ve vztahu k podnikání a úspěchu.\n\nZahrál si ve filmu hokejový zázrak ne jako hokejista ale rozhodčí ve hře mezi USA a SSSR v Lake Placid a byl najat jako expert pro film. Také byl najat jako hokejový odborník do filmu Making the Cut,Nike hockey commercial, a hrál epizodě kanadského seriálu Being Ian.\n\nWalter má tři syny, kteří jsou hokejisté. Jeho nejstarší syn Ben, má uzavřenou smlouvu s Calgary Flames v NHL ale v současné době hraje na farmě v AHL za Abbotsford Heat. Druhý syn Joey strávil sezóny 2006/07 a 2007/08 v lize BCHL za tým Langley Rivermen. Nejmladší syn Ryan Jr. hrál za TWU Titans v letech 2006/07 a 2007/08.\n\nPřed ročníkem 1979/80 se stal kapitánem klubu Washington Capitals teprve ve věku 21 let, v současnosti je nadále nejmladší kapitán v historii Capitals.\n\n\n\n"}
{"id": "733666", "url": "https://cs.wikipedia.org/wiki?curid=733666", "title": "Cobasna", "text": "Cobasna\n\nCobasna (moldavskou cyrilicí Кобасна, rusky a ukrajinsky Кoлбасна \"Kolbasna\") je sídlo ve východním Moldavsku ležící asi 2 km od hranice s Ukrajinou, součást Rybnického rajonu mezinárodně neuznané Podněsterské moldavské republiky. Při místní železniční stanici se nachází velmi rozsáhlé zbrojní a muniční sklady. Areál zabírá plochu zhruba sto hektarů a odhaduje se, že je zde bylo uloženo až 50 tisíc tun zbraní a munice (v současnosti asi 20 000 tun munice). Sklady vznikly ve 40. letech 20. století. Značná část arzenálu sem byla přivezena při stahování Sovětské armády z Československa a NDR na počátku 90. let. Sklady a arzenál po rozpadu SSSR a následném vzniku mezinárodně neuznané Podněsterské moldavské republiky prohlásilo Podněstří za svůj majetek, ale areál spravuje a střeží Ruská armáda, která je na podněsterském (de iure moldavském) území proti vůli Moldavska přítomna. Podněsterské vedení bylo opakovaně podezíráno z ilegálního obchodu se zbraněmi.\nObec tvoří tři části: \nV Cobasně se nachází kostel a pomník obětem masové popravy židovského obyvatelstva, která proběhla během nacistické okupace roku 1942.\n\n"}
{"id": "733667", "url": "https://cs.wikipedia.org/wiki?curid=733667", "title": "Milan Harvalík", "text": "Milan Harvalík\n\nMilan Harvalík (* 16. srpna 1970) je český jazykovědec zaměřený na onomastiku. Působil v Ústavu pro jazyk český Akademie věd České republiky na pozici vedoucího Oddělení onomastiky. Vedle toho býval též členem rady tohoto ústavu.\n\nHarvalík vystudoval v magisterském studiu na Filozofické fakultě Karlovy univerzity neučitelské obory český jazyk a literatura a ruský jazyk a literatura. Promoval v roce 1994. Následně dálkově pokračoval v doktorandském studiu na téže fakultě, kdy se zabýval českým jazykem se specializací na onomastiku a dialektologii. Studia dokončil v roce 2001 ziskem akademického titulu Ph.D. O rok později získal na Filozofické fakultě Univerzity Karlovy akademický titul doktora filozofie.\n\nV letech 1990 - 2019 působil v Ústavu pro jazyk český AV ČR. Nejprve jako pomocná vědecká síla, následně coby pracovník onomastického oddělení a od roku 2006 jako jeho vedoucí. Současně s tím byl od roku 1994 činný též v Ústavu českého jazyka a teorie komunikace na Filozofické fakultě Karlovy univerzity, kde vedl semináře z toponomastiky a antroponomastiky a také diplomové práce v tomto oboru. Počínaje rokem 2005 je i školitelem doktorského studia pro obor Český jazyk v rámci studijního programu Filologie na této fakultě.\n\nJe řešitelem či spoluřešitelem několika grantů v oblasti onomastiky a dále členem několika odborných institucí v České republice i v zahraničí. Působí také v redakčních radách českých (kupříkladu Acta onomastica) i zahraničních odborných časopisů zaměřených na onomastiku. Pořádal též vědeckou konferenci o onomastice v Praze a podílel se na pořádání konferencí v zahraničí (Banská Bystrica, Uppsala, Zadar a Pisa).\n\nV roce 2004 získal prémii Otto Wichterleho pro mladé vědecké pracovníky Akademie věd České republiky.\n"}
{"id": "733669", "url": "https://cs.wikipedia.org/wiki?curid=733669", "title": "Marco Simoncelli", "text": "Marco Simoncelli\n\nMarco Simoncelli (20. ledna 1987 – 23. října 2011) byl italský motocyklový závodník, který závodil s číslem 58.\n\nOd roku 1996 závodil v italském minimoto šampionátu. V letech 1999 a 2000 zde získal dva mistrovské tituly. V roce 2001 ještě zůstal v italském šampionátu, následující rok se přesunul na mistrovství Evropy v minimotu, kde zvítězil.\n\nDo seriálu mistrovství světa silničních motocyklů vstoupil roku 2002 jako jezdec třídy do 125 cm³, o rok později pravidelně startoval s týmem Matteoni Racing. V roce 2004 se dostal do týmu Rauch Bravo, v jehož barvách se v Jerezu dočkal premiérového triumfu v MS. Následující rok už reprezentoval stáj Nocable.it Race, celkově skončil na 5. místě, čímž si zajistil postup do třídy 250 cm³. Zde v první sezóně skončil na desáté příčce a se stájí Metis Gilera závodil až do roku 2008, kdy zaznamenal první vítězství v grand Prix, nejvýznamnějšího triumfu se pak dočkal na domácím okruhu v Mugellu. Závod před koncem seriálu se mohl radovat z titulu mistra světa za rok 2008. Ve třídě do 250 cm³ vyhrál pět Velkých cen, ve třídě do 125 cm³ dvě. V červnu roku 2009 Simoncelli oznámil, že bude od příští sezóny jezdit MotoGP. V roce 2009 ve třídě do 250 cm³ obsadil třetí místo. Od roku 2010 jezdil třídu MotoGP. Smlouvu podepsal se stájí Gresini Honda. První část sezony byla poznamenána zvykáním na nový motocykl, v druhé polovině se již pravidelně umisťoval v první desítce. Celkově pak skončil osmý. V sezoně 2011 přišla první pódiová umístění. Nejprve v srpnu třetí příčka ve Velké ceně České republiky a následovalo druhé místo v Grand Prix Austrálie. Zemřel po nehodě při závodech na malajsijské Grand Prix v Sepangu dne 23. října 2011, kdy v pravotočivé zatáčce spadl přímo pod kola motocyklů Valentina Rossiho a Colina Edwardse. Utrpěl mnohočetná závažná zranění a po 45 minutách po převozu do nemocnice zemřel.\n\n"}
{"id": "733671", "url": "https://cs.wikipedia.org/wiki?curid=733671", "title": "’u’", "text": "’u’\n\n’u’ (název začíná a končí rázem) je první opera v klingonštině, uváděná jako „první autentická klingonská opera na Zemi“. Složil ji Eef van Breen na libreto, jehož autory jsou Kees Ligtelijn a Marc Okrand pod uměleckým dohledem Florise Schönfelda. Děj \"’u’\" je založen na epické legendě o Kahlessovi Neporazitelném, mesiáši ve fiktivní klingonské historii.\n\nPremiéra opery proběhla v Haagu v divadle Zeebelt 10. září 2010 (ukázka proběhla již den předtím), dočkala se opakování a byla hodnocena jako úspěšná.\n\nKoncept klingonského jazyka byl poprvé nastíněn hercem Jamesem Doohanem, který hrál Montgomeryho Scotta v originálním televizním seriálu \"Star Trek\", pro film \"\". Vytvořil některá drsně znějící slova pro klingonské postavy (ačkoliv tato byla z filmu vystřižena). Producenti najali pro další pokračování lingvistu Marca Okranda, aby tato slova rozšířil do plnohodnotného jazyka se svým vlastním slovníkem, gramatikou a idiomy. Okrand vytvořil jazyk tak, aby zněl mimozemsky. Nakonec se z klingonštiny stal mluvený jazyk s množstvím mluvčích schopných se v něm plynule vyjadřovat.\n\nJak je líčeno ve Star Treku, Klingoni jsou vášniví milovníci opery. Dle oficiálních webových stránek opery \"’u’\" užívá tato principu hudebního boje. Krása klingonské hudby pochází ze střetu dvou rozdílných sil. Název \"’u’\" znamená „vesmír“ nebo „univerzum“.\n\nOpera začala být připravována na začátku roku 2008 pro uvedení v Evropě a ve Water Mill v New Yorku. Divadelní a umělecký režisér, badatel projektu \"’u’\" a Pozemského souboru pro výzkum Klingonů Floris Schönfeld pozorně prozkoumal všechny zmínky a ukázky klingonské opery ve Star Treku, aby byla následně vzniklá opera co nejautentičtější a následovala zaběhnuté konvence klingonských oper. Pro hudební doprovod opery vytvořil Pozemský soubor pro výzkum Klingonů domorodé klingonské hudební nástroje, včetně bicích, dechových a smyčcových. Autorem jejich designu je Xavier van Wersh.\n\nPublicita \"’u’\" zahrnovala přednášky a vystoupení zajišťovaná Schönfeldem a Pozemským souborem pro výzkum Klingonů na setkáních a sjezdech se sci-fi tematikou i jinde. 18. dubna 2010 vyslal Okrand jménem Souboru prostřednictvím radioteleskopu CAMRAS zprávu směrem na hypotetické koordináty klingonské domovské planety Qo'noS obíhající kolem hvězdy Arcturus. Tato zpráva v klingonštině obsahovala pozvání Klingonů na operu, ačkoliv pravděpodobně nedorazila na planetu včas, jelikož Qo'nos je vzdálen 36 světelných let od Země.\n\nPremiéra se uskutečnila v divadle Zeebelt v nizozemském Haagu 10. září 2010 (předcházející den se ale již konala ukázka) a opera zde byla odehrána celkem čtyřikrát. Nizozemský umělec Henri van Zanten v ní působil jako vypravěč coby tzv. „Master of the Scream“. Opera byla produkována divadlem Zeebelt a Pozemským souborem pro výzkum Klingonů.\n\nReakce publika byly nadšené a premiéra, které se zúčastnil i Marc Okrand, byla vyprodaná. Později téhož měsíce byla opera reprízována na setkání fanklubu Star Treku nazvaném „Qetlop“ konaném na Farnsberg poblíž Bad Brückenau v Německu. Dalšího ztvárnění se dočkala v divadle Frascati v Amsterdamu.\n\nV roce 2011 se 5. dubna objevila na operním festivalu Voi-Z ve Zwolli a 28. května na hudebním festivalu Huygens v Leidschendamu.\n\nKahless je na lovu se svým bratrem Morathem. Rozezlí se, když vinou Moratha přijde o svou kořist. Morath touží po pomstě za tuto potupu. Tyran Molor Morathovi nabídne, že jej dosadí do čela jeho domu, pokud zradí svého otce. Ten přijímá. Společně s Molorovými muži vtrhne do otcova domu, zmocní se jeho meče a požaduje, aby se dům vzdal. Když to otec odmítne, Morath jej brutálně zavraždí. Kahless přísahá, že obnoví otcovu čest. Pronásleduje bratra až k sopce Kri'stak. Po vzájemném souboji Morath sám do sopky skočí. Kahless tam vytvoří ze svých vlasů vůbec první bat'leth.\n\nZarmoucený Kahless podnikne cestu do podsvětí. Zde se znovu setká se svým otcem a odpustí svému bratrovi. Ukáže jim bojové umění mok'bara, které jim umožní znovu získat svá těla. Kotar, strážce podsvětí, se rozzuří, když zjistí, že mu dvě duše chybí. Kahless shromáždí válečníky na povstání proti Molorovi. Potkává také svou pravou lásku Lukaru, která mu pomůže, když na ně zaútočí Molorovi muži. Společně je porazí a stvrdí svou lásku v krvi svých nepřátel.\n\nArmády se shromáždily u řeky. Kahless své válečníky povzbudí strhující řečí. Dorazí tam také Kotar a řeč na něj rovněž silně zapůsobí. Souhlasí, že se zúčastní boje a že vytvoří ráj pro klingonské válečníky. Kahless pak bojuje po boku svého otce a bratra proti svým nepřátelům. Tito dva později zemřou čestnou smrtí a Kahlessův rituální řev je pošle do ráje. Potom Kahless bojuje s Molorem a zabije ho, vyřízne mu srdce a vypere jej v řece, aby obnovil jeho čest. S pomocí Lukary pak spáchá rituální sebevraždu a její řev jej odešle do ráje za bratrem a otcem. Klingonský lid je sjednocen.\n\n"}
{"id": "733674", "url": "https://cs.wikipedia.org/wiki?curid=733674", "title": "Lotyšská osvobozenecká válka", "text": "Lotyšská osvobozenecká válka\n\nLotyšská osvobozenecká válka, příp. Lotyšská válka za nezávislost (lotyšsky \"Latvijas brīvības cīņas\") byla sérií konfliktů, kde na jedné straně stála armáda nově vzniklého lotyšského státu a na druhé bolševické Rusko a nezávisle na něm i jednotky místních baltských Němců. Válka vypukla 5. prosince 1918 po vyhlášení lotyšské nezávislosti a skončila podpisem Rižského míru v srpnu 1920, který zaručoval Lotyšům existenci jejich nového státu.\n\nPřed první světovou válkou bylo celé území dnešního Lotyšska součástí Ruského impéria. Rusové se pokoušeli místní lotyšskou populaci rusifikovat a Lotyši neměli žádnou moc na chodu vlastního území. Po vypuknutí války Němci zaútočili na území Litvy a fronta mezi carskou armádou a německým vojskem ustálila až na území Lotyšska. V roce 1917 vznikla Provizorní livonská rada na území neokupovaném Němci a první volby do ní vyhráli bolševici. Po Říjnové revoluci moc bolševiků výrazně vzrostla, a začali tak likvidovat veškeré odpůrce. Při další německé ofenzívě v roce 1917 byla dobyta Riga a v únoru 1918 už Německo ovládalo celé území Lotyšska. Bolševické Rusko využilo odporu Lotyšů k carskému režimu a prezentovalo Německé císařství jako stejné zlo. Podařilo se tak vytvořit lotyšskou armádu, která bojovala proti Němcům po boku bolševiků.\n\nNěmecká armáda na východní frontě dominovala a bolševici byli nuceni uzavřít v roce 1918 Brestlitevský mír. Sovětské Rusko tak podstoupilo Německu Estonsko, Lotyšsko a velkou část Ukrajiny. V Pobaltí byl vytvořen německý loutkový stát Spojené baltské vévodství, ve kterém držela moc místní německá šlechta. Hlavním městem se stala Riga.\n\n11. listopadu 1918 oficiálně skončila první světová válka, a tím byl anulován i Brestlitevský mír. Německá armáda, která do té doby celé Pobaltí okupovala, se začala stahovat zpátky do Německa a vzniklo tak mocenské vakuum. Dne 17. listopadu 1918 se sešel první lotyšský zákonodárný orgán pod jménem \"Lotyšská lidová rada\" a vznikla tak provizorní vláda. Předsedou se stal pozdější první prezident Lotyšska Jānis Čakste a premiérem Kārlis Ulmanis. Lotyšsko vyhlásilo oficiálně nezávislost o den později v Rize.\n\nSpojené baltské vévodství se v podstatě zhroutilo a jeho Regentská rada byla na konci listopadu 1918 rozpuštěna. Místní Němci ale nebyli odhodláni se vzdát a vytvořili společně se zbývajícími jednotkami německého císařství Zeměbranu (německy: Baltische Landeswehr), která začala bojovat proti nově vzniklému státu.\n\nNestabilní situace využili bolševici, kteří chtěli celé Pobaltí opět připojit k Rusku. Na začátku prosince 1918 zaútočila Rudá armáda na Lotyšsko a 17. prosince 1918 vznikla v sovětském Rusku vláda tzv. Lotyšské socialistické sovětské republiky. Tato exilová vláda byla zformována lotyšskými komunisty, kteří chtěli zavést vládu proletariátu v Lotyšsku. Do jejího čela se postavil právník Pēteris Stučka.\n\nNově zformovaný lotyšský stát neměl vybudovanou silnou armádu, takže od začátku války šel od porážky k porážce. Početně větší a lépe vyzbrojená sovětská armáda donutila prozatímní vládu k ústupu do Liepāji na západ země. Lotyši se v nastalé situaci spojili s dříve nepřátelskou německou Zeměbranou. Přesto ale na konci ledna 1919 ovládala prozatímní vláda už jen Liepāju a její blízké okolí. Spojenému vojsku Lotyšů a Němců se ale nakonec podařilo zastavit sovětský postup a stabilizovat frontu. V březnu spojenecká armáda Lotyšů a Němců přešla do protiútoku a postoupila až k městu Saldus. Rudá armáda začala mít výrazné problémy se svou lotyšskou částí, protože Lotyši už nebojovali proti Němcům, ale i proti vlastním lidem.\n\nPostupu spojených lotyšsko-německých vojsk využila německá šlechta a vyvolala v Liepāje puč. Převzala moc v prozatímní vládě a členové svržené lotyšské prozatímní vlády se zachránili pouze úprkem na parník Saratow. Nová vláda ale nezískala podporu žádného evropského státu ani místního obyvatelstva. Tím spojenectví Lotyšů s Němci definitivně skončilo. Německá Zeměbrana v květnu 1919 obsadila Rigu, a tak Lotyšsko v krizové situaci požádalo o pomoc Estonsko. Estonská vláda odpověděla vysláním 3. divize pod velením generála Ernsta Põddera. Němci mezitím dorazili k městu Cēsis na severu Lotyšska. Zde došlo k jedné z největších a nejdůležitějších bitev jak Lotyšské, tak i Estonské osvobozenecké války, která vešla do dějin jako bitva o Cēsis. Spojenecká vojska Lotyšska a Estonska dokázala porazit německou Zeměbranu, která utrpěla obrovské ztráty. Debakl u Cēsis donutil Němce podepsat klid zbraní a předat Rigu do lotyšských rukou.\n\nZbytky Zeměbrany se začlenily do Západoruské dobrovolnické armády, kterou vedl kozácký vůdce Pavel Bermondt-Avalov. Armáda byla sice součástí armád bělogvardějců, které bojovaly proti bolševikům, ale její vojáci byli z tří čtvrtin Němci (bývalí ruští zajatci nebo vojáci poražené Zeměbrany). Takže Bermondt-Avalov se spíše zabýval potlačováním národnostních hnutí v Pobaltí, než bojem s bolševiky. V říjnu zahájila Západní ruská dobrovolnická armáda útok na Rigu. Útok byl však neúspěšný a bělogvardějci museli zanedlouho čelit protiútoku spojené armády Lotyšska a Estonska, která byla podporována britským námořnictvem. V listopadu byla Lotyši osvobozena Riga a dobrovolnická armáda byla definitivně rozprášena u Radviliškis v Litvě. Zbytky dobrovolnické armády byly následně evakuovány do Německa.\n\nPo zažehnání hrozby ze strany Němců se pozornost Lotyšů upřela na východ země, který byl pod kontrolou bolševiků. Lotyši našli velice významné spojence v Polácích. Nově vzniklá Druhá Polská republika už od počátku své existence bojovala se sovětským Ruskem o území mezi Vilniusem a Lvovem. Spojené vojsko Poláků a Lotyšů se postavilo bolševické armádě v bitvě u Daugavpilsu, kde dosáhli spojenci drtivého vítězství. Rusko bylo nuceno požádat Polsko o klid zbraní a stáhlo se z území Lotyšska. V půlce ledna rezignovala vláda Lotyšské socialistické sovětské republiky a její vůdci prchli do Ruska.\n\nV dubnu 1920 se konaly první svobodné volby a lotyšský parlament se poprvé sešel 1. května 1920. V červnu byl podepsán mír s Německem a 11. srpna 1920 oficiálně válka skončila s Ruskem Rižským mírem. Mír byl dokument s 22 částmi. První částí dokumentu bylo zaručení míru po podpisu smlouvy, druhý deklaroval nezávislost Lotyšska a třetí určoval vymezení státních hranic mezi Ruskem a Lotyšskem. V 11. části bylo dokonce zavázání Ruska platit reparace lotyšskému státu.\n\n"}
{"id": "733677", "url": "https://cs.wikipedia.org/wiki?curid=733677", "title": "Dušan Kadlec", "text": "Dušan Kadlec\n\nDušan Kadlec (21. prosince 1942, Humpolec – 12. září 2018 Halifax) byl český malíř žijící v Kanadě. Vystudoval Akademii výtvarných umění v Praze (1967) a na podzim 1968 emigroval do Kanady.\n\nByl považován již za svého života ze jednoho z nejlepších žijících světových umělců tvořících mariny.\n\nV roce 2008 získal Dušan Kadlec cenu za námořní dědictví Rudolfa J. Schaefera od Mystic Seaport Museum. Pocta – cena je udělována výjimečnému umělci, jehož práce nejlépe dokumentuje a zachovává americké námořní dědictví.\n\nV rámci 6. světového antropologického kongresu v září 2019 v Humpolci, který se koná jedenkrát za 10 let a město Humpolec ho spoluorganizuje,byla udělena in memoriam Mgr. - akademickému malíři Dušanu Kadlecovi pamětní medaile Dr. Aleše Hrdličky.\n\nPamětní medaile dr. Aleše Hrdličky představuje pro Humpolec obdobu institutu čestného občanství města a výběr laureátů z nominovaných osobností je v režii městského zastupitelstva.\n\nDržitelem pamětní medaile se může stát významný odborník v oboru antropologie nebo důležitá osobnost vědeckého, kulturního a společenského života. „V občanské rovině pak oceňujeme osobnosti, které se výrazně zasloužily o rozvoj či reprezentaci města Humpolce a kterých si lidé váží pro jejich pevné morální a občanské postoje, mimořádné vlastnosti nebo zásluhy a činy v obecný prospěch. \n\n"}
{"id": "733695", "url": "https://cs.wikipedia.org/wiki?curid=733695", "title": "Nan-čchung", "text": "Nan-čchung\n\nNan-čchung ( , pchin-jinem \"Nánchōng\") městská prefektura v Čínské lidové republice. Patří k provincii S’-čchuan. Má rozlohu 12 479 čtverečních kilometrů a v žije v ní přes sedm milionů lidí, z 99,88 % Chanové.\n\nNan-čchung leží v kopcovité krajině na severovýchodě provincie S’-čchuan, přibližně čtvrtina prefektury je zalesněná. Od severu k jihu teče přes prefekturu řeka Ťia-ling, přítok Jang-c’-ťiang.\n\nPrefektura Nan-čchung hraničí na severu s Kuang-jüanem, na severovýchodě s Pa-čungem, na východě s Ta-čou, na jihu s Kuang-anem, na jihozápadě se Suej-ningem a na západě s Mien-jangem.\n\nNa území prefektury jsou velké zásoby ropy a zemního plynu. Také je zde největší břidlicový důl v rámci západní Číny.\n"}
{"id": "733701", "url": "https://cs.wikipedia.org/wiki?curid=733701", "title": "Velešínská pahorkatina", "text": "Velešínská pahorkatina\n\nVelešínská vrchovina je geomorfologický okrsek v severní části Kaplické brázdy. \n\nPahorkatina má plochý povrch skloněný od J k S, do nějž je zaříznuto kaňonovité údolí Vltavy se zaklesnutými meandry. Jedná se o 12 km širokou, výše zdviženou zemskou kru (hrásť) mezi sníženinou Českobudějovické pánve na severu a Bujanovskou sníženinou na jihu, od nichž je oddělena zlomovými svahy. Výraznými zlomovými svahy je ohraničena rovněž na západě, kde sousedí s Blanským lesem, Buglatskou vrchovinou a Rožmberskou vrchovinou. Východní ohraničení tvoří údolí Malše, za nímž navazuje Strážkovická pahorkatina..\n\n\nVelešínská pahorkatina je složená z pruhů granulitů, ortorul, pararul, svorových rul a kaplických svorů s ostrůvky dioritů. V severní části zbytky neogénních usazenin jsou považovány za doklad dřívějšího odvodňování prolomu k jihu - do povodí Dunaje. \n\n"}
{"id": "733702", "url": "https://cs.wikipedia.org/wiki?curid=733702", "title": "Oldřich Machala", "text": "Oldřich Machala\n\nOldřich Machala (* 4. srpna 1963, Bruntál) je bývalý český fotbalista, reprezentant a současný fotbalový trenér. Jako hráč byl konstruktivním typem stopera, který se nebál vyvézt míč až do pokutového území soupeře. Původně hrával na pozici záložníka.\n\nS fotbalem začínal v TJ Granitol Moravský Beroun, odkud v dorostu přestoupil do SK Sigma Olomouc. Po vojně ve VTJ Tábor se vrátil a v Sigmě Olomouc hrál do roku 1991. V letech 1991–1993 působil v Německu v FC Hansa Rostock a VfB Oldenburg, odkud se vrátil do Sigmy Olomouc. V Olomouc hrál až do roku 2001. V roce 2000 byl v anketě Fotbalista roku vyhlášen osobností české ligy. Za Olomouc odehrál 415 utkání a 195 utkání bez přerušení (klubové rekordy).\n\nV české reprezentaci nastoupil 11. prosince 1996 na turnaji Pohár Hassana II. v Maroku k jedinému zápasu při výhře 2:1 nad Nigérií, přičemž odehrál jen poslední minutu.\n\nTrénoval SK Hradec Králové, Fotbal Frýdek-Místek a 1. SC Znojmo.\n\n"}
{"id": "733711", "url": "https://cs.wikipedia.org/wiki?curid=733711", "title": "Petr Veselý", "text": "Petr Veselý\n\nPetr Veselý (* 7. června 1971) je bývalý fotbalový obránce, reprezentant.\n\nS fotbalem začínal v FK Přerov, odkud v dorostu přestoupil do FC Baník Ostrava. Po vojně v Hradci Králové se vrátil a v Baníku Ostrava hrál do roku 1995. V letech 1996–1998 hrál za Petru Drnovice. V letech 1999–2001 hrál opět za Baník Ostrava. V roce 2002 odešel do řeckého Ethnikos Patraikos. V roce 2003–2004 hrál za ŠK Slovan Bratislava. Kariéru končil v letech 2004–2006 v týmu FC Hlučín. V lize odehrál 294 utkání a dal 17 gólů.\n\n"}
{"id": "733721", "url": "https://cs.wikipedia.org/wiki?curid=733721", "title": "Filmasia", "text": "Filmasia\n\nFilmasia je asijský filmový festival, pořádaný v Praze od roku 2005.__OBSAH__ Koná se vždy na přelomu listopadu a prosince v pražských kinech Aero a Světozor. Ředitelkou festivalu je Karla Stojáková z produkční společnosti Axman Production. Dosud festival promítal např. filmy Tsai Ming-lianga, Bong Joon-hoa, Hou Hsia-hsiena, Takešiho Miikeho, Paka Čchan-uka, Lee Chang-donga, Johnieho To, Takešiho Kitana, Hajaa Mijazakiho, Andrewa Laua nebo Kim Ji-woona.\n\n"}
{"id": "733723", "url": "https://cs.wikipedia.org/wiki?curid=733723", "title": "Kop", "text": "Kop\n\nKop může být:\n\n\n\n\n"}
{"id": "733729", "url": "https://cs.wikipedia.org/wiki?curid=733729", "title": "CZC.cz", "text": "CZC.cz\n\nCZC.cz (dříve Czech Computer) je internetový obchod s počítači a elektronikou a síť více než sedmdesáti výdejen a showroomů. Byl založen v roce 1998 manželi Josefem a Ivonou Matějkovými. CZC.cz působí pouze v České republice. Centrála společnosti je v Praze.\n\nCZC.cz je s obratem 4,3 miliardy korun za fiskální rok 2017 a více než 30 000 druhy zboží druhým největším specializovaným prodejcem počítačů a elektroniky na online trhu v ČR. V roce 2015 se CZC.cz stalo součástí skupiny E-commerce Holding, čímž společnost vstoupila mezi síť e-shopů s celoevropskou působností. Na základech skupiny E-commerce Holding a nákupní galerie Mall.cz vznikla v roce 2016 Mall Group a generální ředitelkou CZC.cz se stala Jitka Dvořáková.\n\nCZC.cz má v České republice více než 70 poboček. Pobočky má v každém kraji.\n\nSpolečnost CZC.cz vznikla pod názvem Czech Computer dne 26. března 1998, založili ji manželé Josef a Ivona Matějkovi. Téhož roku společnost otevřela první pobočku v Kounické ulici v Praze 10, kde prodávala zejména počítače a počítačové komponenty a příslušenství. Na přelomu roku 1998 a 1999 byl spuštěn e-shop na adrese www.czechcomputer.cz.\n\nPočátkem roku 2000 se společnost Czech Computer přestěhovala do větších prostor na pražském Kačerově a měla již 3 stálé zaměstnance. Tehdy také začal výrazně růst podíl e-shopu na počtu prodaného zboží. V roce 2002 byla v e-shopu vyřízena miliontá objednávka, téhož roku byla spuštěna nová verze e-shopu s diskuzemi, recenzemi a články z oboru.\n\nV roce 2003 firma koupila prostory bývalé kotelny na Hviezdoslavově ulici v Praze-Hájích, kde 1. 9. 2003 otevřela novou pobočku. V této budově je kromě výdejny zboží umístěn od 1. 10. 2009 showroom. Roku 2005 otevřela společnost Czech Computer vlastní logistické centrum v Příbrami. Počet zaměstnanců tehdy dosáhl 50 a obrat 500 mil. Kč. V roce 2006 a 2007 získala společnost ocenění Křišťálová Lupa za nejlepší e-shop.\n\nRoku 2008 firma dosáhla obratu necelé 1 miliardy Kč a počet zaměstnanců převýšil číslo 100.\nV roce 2010 byly otevřeny nové pobočky v Praze-Lužinách, Praze-Muzeu, Praze-Kobylisích, Brně a Českých Budějovicích. Pobočka v Brně zároveň slouží jako showroom. Téhož roku společnost změnila logo a přešla ke komunikaci značky CZC.cz namísto dosavadního Czech Computer. V roce 2011 CZC.cz připravilo otevření tří nových poboček v Ostravě, Plzni a Liberci a spustilo novou verzi e-shopu.\n\nV současné době má CZC.cz přes 250 zaměstnanců a přes 70 výdejních míst.\n\nCZC.cz každoročně podporuje neziskové organizace, sportovce i jednotlivce v obtížných životních situacích. V roce 2010 poskytla společnost finanční dar Fondu ohrožených dětí, finanční příspěvek na nákup automobilu Dětskému domovu Solenice a notebook vážně nemocné studentce Jihočeské univerzity.\nV roce 2017 pomohlo CZC.cz společně se zákazníky dětem z dětských domovů příspěvkem 200 000 Kč. V roce 2018 se vybral 1 000 000 Kč pro nadaci Naše dítě. Firma se také stala roku 2007 technologickým partnerem filmu \"Kozí příběh\", kterému věnovala počítače pro tvorbu animací.\n"}
{"id": "733731", "url": "https://cs.wikipedia.org/wiki?curid=733731", "title": "Jan Tenner", "text": "Jan Tenner\n\nJan Tenner (* 29. listopadu 1945) je bývalý český fotbalista, obránce.\n\nV československé lize hrál za Spartu Praha (1966–1973), s níž roku 1972 získal československý pohár a roku 1973 postoupil do semifinále Poháru vítězů pohárů, přes Standard Lutych a FC Schalke 04. Nastoupil ve 47 ligových utkáních. Gól v lize nedal. Je mistrem československé fotbalové ligy 1966/67.\n\n\n"}
{"id": "733741", "url": "https://cs.wikipedia.org/wiki?curid=733741", "title": "The Velvet Underground Playlist Plus", "text": "The Velvet Underground Playlist Plus\n\nThe Velvet Underground Playlist Plus je kompilační album americké hudební skupiny The Velvet Underground. Album vyšlo 29. dubna 2008 u Polydor Records. Na albu se nachází i šest sólových písní Nico, jedná se o skladby „These Days“, „Little Sister“, „Winter Song“, „It Was a Pleasure Then“, „Chelsea Girls“ a „Wrap Your Troubles in Dreams“. Písně pochází z jejího prvního alba \"Chelsea Girl\" (1967), na němž se podíleli i členové skupiny The Velvet Underground.\n"}
{"id": "733747", "url": "https://cs.wikipedia.org/wiki?curid=733747", "title": "Koncertní a kongresové centrum Antonína Dvořáka", "text": "Koncertní a kongresové centrum Antonína Dvořáka\n\nKoncertní a kongresové centrum Antonína Dvořáka (známé spíše pod přezdívkou Rejnok) je projekt multifunkční budovy, která by měla být postavena v Českých Budějovicích v prostoru bývalého tankového cvičiště mezi Sídlištěm Vltava, Sídlištěm Šumava a přírodní rezervací Vrbenské rybníky. \n\nPůvodně byla realizace projektu naplánovaná na rok 2014, tu ale českobudějovická radnice před volbami pozastavila, kvůli nejastnostem kolem investora.\n\nPůdorys Rejnoka má přibližně tvar rovnoramenného trojúhelníku. Zastavěná plocha je přibližně 1,5 hektaru. Černá hladká střecha je zprohýbaná do dvou \"boulí\". Polooficiální přezdívku Rejnok získala stavba celkovou podobností své formy s rejnokem, ačkoli se objevují i jiné interpretace tvaru (např. tvar hýždí).\n\nRejnok obsahuje :\n\n\nProjekt vypracovala kancelář Future Systems. Autorský tým se skládal z architektů Misha Gabriel, Jan Kaplický, Yaniv Peer, Filippo Previtali a Georg Roetzel, akustiku navrhli Neill Woodger, George Ellerington z firmy ARUP, statické výpočty provedl Ed Clark a vztahem k životnímu prostředí se zabýval Andrew Sedgwick. Po smrti Jana Kaplického se stavby ujala architektka Eva Jiřičná.\n\nCelkové investiční náklady jsou v projektu odhadovány na dvě miliardy korun. Hlavním investorem je Jihočeská společnost přátel hudby, která prostředky je údajně schopna získat z darů sponzorů. Všichni dárci si podle Jihočeské společnosti přátel hudby přejí do zahájení stavebních prací zůstat v anonymitě.\n\nMěsto České Budějovice odmítá participovat na projektu přímými finančními dotacemi. Nicméně České Budějovice hodlají podpořit projekt převodem potřebných pozemků za symbolickou cenu, což je vlastně ekvivatlent finanční investice v řádu desítek milionů korun.\n\nNáklady na provoz a podporu kulturní produkce mají plně hradit výnosy z pronájmů komerční části Rejnoka.\n\nKritici vytýkají projektu především:\n\n\n\n"}
{"id": "733749", "url": "https://cs.wikipedia.org/wiki?curid=733749", "title": "Chuang-kang", "text": "Chuang-kang\n\nChuang-kang ( , pchin-jinem \"Huánggāng\") je městská prefektura v Čínské lidové republice. Patří do provincie Chu-pej a leží na severním břehu řeky Jang-c’-ťiang.\n\nCelá prefektura má rozlohu 17 453 čtverečních kilometrů a v roce 2010 v ní žilo přes šest milionů obyvatel.\n"}
{"id": "733750", "url": "https://cs.wikipedia.org/wiki?curid=733750", "title": "Světový pohár v biatlonu 2010/2011", "text": "Světový pohár v biatlonu 2010/2011\n\nSvětový pohár v biatlonu 2010/11 byla série závodů nejvyšší světové úrovně v biatlonu. Jednalo se o 34. ročník světového poháru v biatlonu, který začal 1. prosince 2010 ve švédském Östersundu a skončil 20. března 2011 norském Oslu. Součástí světového poháru bylo i Mistrovství světa v biatlonu konané od 3. března do 13. března 2011 v Chanty-Mansijsku.\n\nVítězem světového poháru mužů se stal Nor Tarjei Bø. V ženské kategorii vyhrála Finka Kaisa Mäkäräinenová.\n\nKompletní program Světového poháru v biatlonu 2010/11:\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n\nKompletní pořadí na stránkách IBU.\n"}
{"id": "733759", "url": "https://cs.wikipedia.org/wiki?curid=733759", "title": "Diecézní kurie", "text": "Diecézní kurie\n\nDiecézní kurie nebo biskupská kurie, v České republice běžně označovaná také jako konzistoř nebo úřad biskupství, je v římskokatolické církvi ústřední úřad určité diecéze (arcidiecéze). Činnost diecézní kurie řídí její ředitel, kterým je zpravidla generální vikář (nebo v případě více generálních vikářů jeden z nich). V každé kurii musí být ustanoven kancléř, jehož úkolem je především péče o vyhotovení a odesílání listin kurie (tzv. \"Acta curiæ\") a jejich archivace. Jmenování generálního vikáře, biskupských vikářů, kancléře i ostatních osob zastávajících nějaký úřad v kurii přísluší biskupovi.\n\n"}
{"id": "733780", "url": "https://cs.wikipedia.org/wiki?curid=733780", "title": "Schöllnach", "text": "Schöllnach\n\nSchöllnach je městys (Markt) v německé spolkové zemi Bavorsko, v zemském okrese Deggendorf ve vládním obvodu Dolní Bavorsko. V roce 2011 zde žilo 4 960 obyvatel.\n\n"}
{"id": "733790", "url": "https://cs.wikipedia.org/wiki?curid=733790", "title": "Sió", "text": "Sió\n\nSió [šió] je řeka v západním Maďarsku, sloužící jako odvodňovací kanál z jezera Balaton do Dunaje. Je dlouhá 121 km. Celková délka od pramene Zaly přes jezero Balaton a vodní kanál Sió činí 360 km. Povodí řeky má rozlohu 9216 km² (včetně Balatonu – 14 953 km²).\n\nVzniká soutokem zdrojnic Jaba i Kis-Koppány jižně od Balatonu nedaleko vesnice Ádánd. Teče na východ přes rovinu Mezőföld, kde přijímá největší přítok Kapos. U severního okraje kopce Tolna se obrací na jih a teče rovnoběžně s řekou Sárvíz. Před kopcem Oriás u vesnice Sióagárd přijímá Sárvíz zleva a obrací se opět na východ. Po dalších 20 km ústí nedaleko Szekszárdu zprava do Dunaje na severním okraji mokřadů Sárköz.\n\nPrůměrný roční průtok činí 39 m³/s.\n\nV roce 1863 byla řeka spojena stejnojmenným kanálem s Balatonem. Kanál ústí do řeky poblíž soutoku zdrojnic u vesnice Ádánd na horním toku. Průtok v řece je tak regulovaný prostřednictvím zdymadel na kanálu.\n"}
{"id": "733794", "url": "https://cs.wikipedia.org/wiki?curid=733794", "title": "Sió (kanál)", "text": "Sió (kanál)\n\nSió je vodní kanál v západním Maďarsku. Byl dokončen v roce 1863. Důvodem stavby bylo odvodnění jezera Balaton, které bylo do té doby bezodtokové. Po zprovoznění kanálu klesla hladina jezera o 3 m a kanál se stal jeho jediným odtokem.\n\nZačíná ve východní části jižního břehu Balatonu u města Siófok. U vesnice Ádánd ústí do stejnojmenné řeky.\n"}
{"id": "733804", "url": "https://cs.wikipedia.org/wiki?curid=733804", "title": "Seznam památných stromů v okrese Jindřichův Hradec", "text": "Seznam památných stromů v okrese Jindřichův Hradec\n\nToto je seznam památných stromů v okrese Jindřichův Hradec, v němž jsou uvedeny památné stromy na území okresu Jindřichův Hradec.\n"}
{"id": "733805", "url": "https://cs.wikipedia.org/wiki?curid=733805", "title": "Viktor Blom", "text": "Viktor Blom\n\nViktor Blom (* 26. září 1990) je švédský profesionální pokerový hráč, známý pod přezdívkou Isildur1. Začátek jeho pokerového úspěchu je datován ke konci roku 2009 Byl součástí deseti největších pokerových her v historii online pokeru. V prosinci 2010 bylo oznámeno že, tehdy ještě anonymitou zahalený Isildur1 se připojí k největší pokerové online herně Pokerstars a že se stane jedním z hernou sponzorovaných profesionálů. Blomova identita byla odhalena 8. ledna 2011 při promo akci herny PokerStars na turnaji PokerStars Caribbean Adventure.\n\nIsildur1 se poprvé objevil na herně Full Tilt Poker 16. září roku 2009 ale zůstal pokerovými fanoušky a profesionály nezpozorován do listopadu téhož roku kdy začal hrát proti známým profesionálům jako Tom Dwan, Phil Ivey, Brian Townsend, Cole South a Patrik Antonius na nejvyšších limitech od 50/100 až po 500/1000 dolarů. Dosáhl vrcholu kariéry 15. listopadu kdy jeho profit na herně Full Tilt Poker dosáhl k hranici 5 miliónů dolarů. Do půlky prosince ale z profitu přešel až do ztrát 2 miliónů dolarů, obsahující prohru přibližně 4 miliónů dolarů do hráče Brian Hastings 8. prosince 2009, kdy hráli heads-up na limitech 500/1000 dolarů Pot-Limit Omahu po dobu pěti hodin.\n\nDle interview s Full Tilt pro Patrikem Antoniusem, Isildur1 měl bankroll přibližně o velikosti 2000 dolarů v lednu 2009. Vybudoval svůj bankroll až k částce 1,4 miliónu za neuvěřitelnou dobu několika týdnů a poté začal hrát na herně Full Tilt Poker v září. Nejprve zde hrál proti Haseebu Qureshi, high stakes regulárovi na limitech 100/200 dolarů. Po 24 hodinách Isildur1 vyhrál skoro 500 000 dolarů. Následně zmizel na měsíc, aby se poté střetnul s hráči světové špičky jako Brian Townsend, Patrik Antonius a Cole South na stolech s limity od 200/400 do 500/1000 dolarů a utrpěl ztrátu miliónu dolarů. Po jeho prohře nicméně vyhrál zpět přibližně 2 milióny dolarů od Townsenda a Southa během konce října 2009.\n\nS profitem více než 1 000 000 dolarů na FullTiltu se Isildur1 posadil na šest heads-up 500/1000 dolarů stolu a čekal na kohokoli, kdo by s s ním střetnul na takovýchto limitech. Jeho prvním oponentem byl Tom Dwan, který je známý jako jeden z nejlepších online hráčů v headsupu. Hráli na šesti stolech zároveň a na konci týdne Isildur1 skončil s neuvěřitelnou výhrou přes 5 miliónů dolarů. Poté Blom vyzval Patrika Antoniuse od kterého vyhrál přes 1,6 miliónu. Ke dni 15. Listopadu dosáhl svého vrcholu s profitem 5,98 miliónu dolarů v herně Full Tilt. Nedávno se Viktor Blom stal sponzorovaným profesionálem na herně PokerStars kde se stal součástí jejich promo akce „Superstar Showdown“. Je ochoten přijmout výzvu od kohokoli, kdo je s ním ochoten odehrát 2500 hand na limitech 50/100 dolarů na čtyřech stolech zároveň ve hře No Limit Hold'Em nebo Pot Limit Omaha.\n\nBlom se také střetnul s Philem Ivey, mnohými považovaného za nejlepšího hráče světa, aby spolu hráli tři stoly heads-up NL Holhemu na limitech 500/1000 dolarů. Po týdnu hraní Blom prohrál přes 3,2 miliónu dolarů a v pozdějších interview prohlásil, že Ivey byl nejtěžším oponentem, se kterým kdy hrál.\nPatrik Antonius poté vyzval Bloma na odvetu ale již ne v Holdemu ale v Pot-limit Omaze, kde neměl Blom moc zkušeností. To mělo za následek prohru 3 miliónů dolarů v jediném dni, v kterém byl mimo jiné pokořen rekord co se týče profitu/ztráty pro jednoho hráče v jediném dni. Tento rekord byl překonán o měsíc později v dnes již legendární matchi proti Brianu Hastingsovi. Následujíc den hrál Blom s Antoniusem odvetu ve které vyhrál zpět $2 milióny. Celkový profit Victora Bloma se poté pohyboval okolo hodnoty 2 miliónů dolarů až do 8. prosince 2009, kdy se střetnul s Brianem Hastingsem. Hráli na 6 stolech 500/1000 dolarů Pot-limit Omahu po dobu pěti hodin, za které zvládl Hastings vyhrát 4,2 miliónu dolarů, což se stalo světovým rekordem online pokeru ve velikosti profitu za jeden den.\nBlomův konečný výsledek na herně Full Tilt počínaje jeho prvním objevením na high stakes v září 2009 a konče říjnem 2010 kdy byl naposledy spatřen na této herně je ztráta přes 2,5 miliónu dolarů. Nyní Victor Blom hraje na Poker Stars jako jeden ze sponzorovaných profesionálů herny.\n"}
{"id": "733807", "url": "https://cs.wikipedia.org/wiki?curid=733807", "title": "Politický systém Rumunska", "text": "Politický systém Rumunska\n\nRumunsko je zastupitelská demokracie, poloprezidentská republika s vícestranickým systémem.\n\nZákonodárná moc náleží dvoukomorovému parlamentu. Dolní komoru tvoří Poslanecká sněmovna a komoru horní Senát, který má 137 křesel. Funkční období obou komor je 4 roky. Rumunský bikameralismus je symetrický, což znamená, že jsou si obě komory rovny. Zákonodárná iniciativa náleží vládě, poslancům, senátorům a také minimálně 100 tisícům voličů.\n\nRumunský prezident je volen přímo na 5 let. Prezident jmenuje premiéra, který potřebuje pro vyslovení důvěry vládě absolutní většinu všech poslanců a senátorů.\n\nRumunsko je členem Severoatlantická aliance, Evropské unie a Mezinárodního měnového fondu.\n\n\n"}
{"id": "733810", "url": "https://cs.wikipedia.org/wiki?curid=733810", "title": "Cun-i", "text": "Cun-i\n\nCun-i ( , pchin-jinem \"Zūnyì\") je městská prefektura v Čínské lidové republice. Patří k provincii Kuej-čou, má rozlohu 30 764 čtverečních kilometrů a v roce 2003 v ní žilo přes sedm miliónů obyvatel.\n\nCun-i leží na Jünnansko-kuejčouské vysočině u řeky Siang-ťiang ve výšce zhruba 900 metrů nad mořem.\n\nV rámci provincie hraničí Cun-i na jihozápadě s prefekturou Pi-ťie, na jihu s městskou prefekturou Kuej-jang a autonomními prefekturami Čchien-nan a Čchien-tung-nan a na východě s prefekturou Tchung-žen.\n\nCun-i je známé coby dějiště konference, na které byl do vedení Komunistické strany Číny poprvé zvolen Mao Ce-tung.\n"}
{"id": "733823", "url": "https://cs.wikipedia.org/wiki?curid=733823", "title": "John List", "text": "John List\n\nJohn Emil List (17. září 1925, Bay City, Michigan, USA – 21. března 2008, Trenton, New Jersey) byl americký vrah.\n\nV roce 1971 byl John List považován za jednoho z hlavních podezřelých. Jeho věk, vzhled a tělesná konstituce se shodovaly s Cooperovým popisem. Agent Ralph Himmelsbach prohlásil, že List v tomto případě pravděpodobně mohl být pachatelem. Cooper získal výkupné 200 000 USD, což je stejná suma, kterou List vybral z účtu své matky tři dny před její vraždou. List však nadále popíral, že je D. B. Cooper, a FBI jej nakonec přestala považovat za podezřelého.\n\nPatnáct dní po únosu Boeingu 727 ve Westfieldu v New Jersey List vyvraždil svou rodinu a poté na 17 let zmizel. V roce 1989 byl zatčen.\n\nList zemřel ve vězení 21. března 2008 na zápal plic.\n\n"}
{"id": "733825", "url": "https://cs.wikipedia.org/wiki?curid=733825", "title": "Vybržďování", "text": "Vybržďování\n\nVybržďování (vybrždění) je praktika, jíž někteří řidiči silničních vozidel trestají jiné řidiče, kteří se jim znelíbí. Provádí se tak, že vybržďující řidič najede vozidlem, které řídí, před vybržďované vozidlo a pak prudce sníží rychlost či úplně zastaví. Vzniklá situace pak může eskalovat do dalších forem konfliktu. Typicky jde o mstu za to, že pomalejší řidič příliš pomalou či bezdůvodnou jízdou v levém pruhu nebo pomalým předjížděním bránil rychlejšímu řidiči v tom, aby mohl plynule vyšší, často nepovolenou rychlostí projíždět v levém pruhu. Aleš Vémola z Ústavu soudního inženýrství Vysokého učení technického v Brně vybržďování definoval tak, že „vozidlo přede mnou začalo intenzivně brzdit, aniž bych to očekával a aniž by mělo nějaký důvod“. Podle Petra Bouchnera z Dopravní fakulty Českého vysokého učení technického, spoluautora studie o agresivním chování řidičů, bylo nejvíc incidentů s některým projevem agresivity nebo neohleduplnosti zaznamenáno u vozidel vyšší kategorie, dražších, luxusnějších a hlavně u vozidel sportovního charakteru.\n\nŠirokou diskusi o tomto chování vyvolala kauza Aleše Trpišovského, předsedy představenstva developerské firmy HRBS, který podle mediálních zpráv na dálnici D1 v prosinci 2010 ve voze Mercedes-Benz s poznávací značkou končící 2222 postupně vybrzdil dva jiné automobily, ve druhém z případů došlo následně k dopravní nehodě. Policie ho ještě v prosinci obvinila z těžkého ublížení na zdraví ve stadiu pokusu a poškozování cizí věci. 6. června 2011 byl policií obviněn ze zvláště závažného trestného činu těžkého ublížení na zdraví ve stádiu pokusu. Na konci září 2011 podala policie státnímu zastupitelství návrh na obžalobu za pokus o těžké ublížení na zdraví. V polovině října 2011 vrátil státní zástupce případ policii k došetření. Krajským soudem v Plzni byl Trpišovský odsouzen k dvouletému podmíněnému trestu odnětí svobody a sedmiletému zákazu řízení, v prosinci 2012 Vrchní soud v Praze trest potvrdil. O měsíc později podmíněný trest odnětí svobody zrušila kontroverzní Klausova amnestie.\n\nDopravní psycholožka Lenka Brichová označila Trpišovského za typického agresivního řidiče, nevyrovnaného a nepřizpůsobivého jedince takového typu, který se může agrese na silnici dopouštět prakticky neustále. Podle zjištění TV Prima se prakticky stejného jednání dopustil jako řidič Metrostavu už o 13 let dříve, ale od trestu ho tehdy uchránila prezidentská amnestie. Podle dalších svědectví pravidelně stával u obchodních center na místech vyhrazených pro invalidy.\n\n20. listopadu 2011 na 139. kilometru dálnice D1 řidič automobilu Audi s poznávací značkou končící číslicemi 0200 vybrzdil dodávku se členy kapely Marie Rottrové. Policie jej zadržela a řidič vybržděného automobilu na něj podal trestní oznámení.\n\n"}
{"id": "733840", "url": "https://cs.wikipedia.org/wiki?curid=733840", "title": "Ořešák popelavý", "text": "Ořešák popelavý\n\nOřešák popelavý (\"Juglans cinerea\") je strom z čeledi ořešákovité.\nOřešák popelavý dorůstá výšky až 20 až 30 metrů a šířky 15 až 25 metrů. Listy mají zelenou barvu a jsou dlouhé 50 až 70 centimetrů. Ořechy mají v průměru 4 až 8 centimetrů.\n"}
{"id": "733845", "url": "https://cs.wikipedia.org/wiki?curid=733845", "title": "Mankovce", "text": "Mankovce\n\nMankovce jsou obec na Slovensku ležící v okrese Zlaté Moravce v Nitranském kraji.\n\nObec leží v severovýchodní části Žitavské pahorkatiny v dolině potoka Stránka a na jižních svazích Tribeče. Vlastní obec se rozkládá v nadmořské výšce kolem 230 metrů. Katastr má charakter mírně zvlněné pahorkatiny. Podklad je tvořen písky, štěrky a třetihorními jíly, v severních části křemenci. Z půd převažují hnědozemě. Lesy jsou akátové, v severní části na svazích Tribeče převažují duby, břízy a borovice.\n\nPrvní písemná zmínka pochází z roku 1345 jako Mangya, později se vyskytuje pod názvy Maykowch, Manchuz (1393), Mankowcze (1773), maďarsky Mankóc. Obec patřila místním zemanům, od roku 1394 panství Jelenec. V 15. století ji Forgáchovi z Jelence prodali paulínům z Lefantovců. Obyvatelé se živili tradičně především zemědělstvím. V katastru dnešní obce se v 15. až 19. století nacházela osada Straňa.\n\n"}
{"id": "733852", "url": "https://cs.wikipedia.org/wiki?curid=733852", "title": "Steve Sesnick", "text": "Steve Sesnick\n\nStephen Sesnick byl manažer skupiny The Velvet Underground. Se skupinou spolupracoval od roku 1967, kdy skupina přestala spolupracovat s Andy Warholem. V době, kdy začal s Velvet Underground spolupracovat, byl majitelem klubu v Bostonu.\n"}
{"id": "733853", "url": "https://cs.wikipedia.org/wiki?curid=733853", "title": "Panský stav", "text": "Panský stav\n\nPanský stav ( \"Herrenstand\") byla do poloviny 17. století byla součást stavovského uspořádání v Českých zemích a současně jediným stavem vyšší šlechty. Z důvodu svého státoprávnímu postavení se rozlišovalo mezi zbylými zástupci titulované šlechty ve Svaté říši římské.\n\nVyvinul se jako systém vyšší šlechty (tzv. páni druhé hotovosti), tj. nejvýznamnějších rodů. V nejstarším stavovském uspořádání českého panstva z 18. března 1500 bylo stanoveno, že do panského stavu nesmí být povýšen nikdo, kdo není schopen doložit příslušnost svého rodu k rytířstvu nazpět nejméně po čtyři generace. Kromě toho musel navíc nejen král, nýbrž následně také zástupci ostatní staré šlechty, odsouhlasit možné přijetí do svých řad. V té době existovalo pouze 30 takových \"starých panských rodů\" v Čechách. V průběhu času se panské rody snažily omezit příliv dalších rodů, což se jim roku 1501 povedlo, když si vymohli, že: „\"…nechce žádného za pána přijíti leč by stav svůj vladyčí do čtvrtého kolena provedl\"“. V roce 1502 pak potvrdil král Vladislav Jagelonský panským rodům právo přijímat do panského stavu. Bylo rozlišováno mezi \"pány novoštítnými\" a \"pány starožitnými\" (po 3 generacích v panském stavu).\n\nTeprve politické změny následkem bitvy na Bílé Hoře umožnily českému králi oslabit přílišný vliv staré šlechty. \n\nS Obnoveným zřízením zemským z 10. května 1627 byla zároveň vytvořena nová posloupnost českých stavů. Na vrcholu stál nejvyšší klérus (arcibiskup pražský, ostatní biskupové atd.), následoval panský stav, který nyní vedle svobodných pánů a hrabat zahrnoval také vévody a knížata, následovaný rytířstvem s pozemky, a nakonec královská města. K přijetí do panského stavu však od té doby postačovalo udělení titulu svobodných pánů, hraběcího nebo knížecího titulu českým králem, případně udělení inkolátu zahraničnímu rodu s odpovídajícím titulem (v Čechách ovšem byly po roce 1627 automaticky uznávány jen tituly říšské šlechty, nikoli tituly z jiných zemí). Spolurozhodovací právo dosavadních panských rodů odpadlo. Byl-li někdo pouze příslušníkem rytířstva, obdržel nejprve přijetí do \"českého panského stavu\". Teprve o tři generace později mohlo proběhnout přijetí mezi \"starou šlechtu\" nebo byl udělen titul \"starý český pán\". Od této lhůty byly osvobozeny byly ty rody, kde tento titul již dříve získala alespoň jedna z panských nebo hraběcích linií rodu.\n\nZvláštní postavení českého panského stavu bylo ukončeno vydáním stavovské ústavy roku 1849. I přesto se někteří členové považovali za \"ochránce a strážce\" práv českých zemí až do roku 1918.\n\nDevět ze třinácti nejvyšších státních úřadů smělo být vykonáváno výhradně členy panského stavu. Mezi ně patřily úřady nejvyššího purkrabího pražského, nejvyšší hofmistr nebo nejvyšší maršálek Českého království. Kromě toho zasedaly zmíněné osoby v zemském sněmu, požívaly privilegovaných pravomocí, osvobození od placení daní a další. Tato elita v Českém království získala státoprávní postavení, které daleko přesahovalo možnosti srovnatelné šlechty v jiných zemích.\n\n"}
{"id": "733863", "url": "https://cs.wikipedia.org/wiki?curid=733863", "title": "Jula", "text": "Jula\n\nJula ( ) je řeka v Archangelské oblasti v Rusku. Je 314 km dlouhá. Povodí má rozlohu 5290 km².\n\nÚstí zleva do řeky Piněgy v povodí Severní Dviny.\n\nPřevládajícím zdrojem vody jsou sněhové srážky. Nejvyšších vodních stavů dosahuje od května do června. Průměrný roční průtok vody ve vzdálenosti 20 km od ústí činí 46,7 m³/s. Zamrzá v listopadu a rozmrzá na konci dubna až v květnu.\n"}
{"id": "733867", "url": "https://cs.wikipedia.org/wiki?curid=733867", "title": "Politický systém Bulharska", "text": "Politický systém Bulharska\n\nBulharská republika je zastupitelská demokracie, parlamentní republika s vícestranickým systémem.\n\nNárodní shromáždění je jednokomorový parlament Bulharska, má 240 členů volených na 4 roky. Zákonodárná iniciativa náleží všem poslancům parlamentu a vládě.\n\nBulharský prezident je volen přímo na 5 let s možností jednoho znovuzvolení.\n\nBulharsko je členem Severoatlantické aliance, Evropské unie a Mezinárodního měnového fondu.\n\n"}
{"id": "733880", "url": "https://cs.wikipedia.org/wiki?curid=733880", "title": "Pohronská Polhora", "text": "Pohronská Polhora\n\nPohronská Polhora je obec na Slovensku v okrese Brezno. V obci se nalézá\nřímskokatolický kostel sv. Michala archanděla z roku 1833 a kaplička sv. Jana Nepomuckého.\n\nPočátky historie obce sahají do roku 1786, kdy z jedenácti osad Horní Oravy přišli na území nynější obce první osadníci zaobírající se hlavně chovem ovcí, dřevorubectvím a povoznictvím. Důvodem jejího založení byly časté přepady zbojnických skupin, které napadaly obchodníky a cestující\npřes sedlo Zbojská.\n\nV obci žije dnes 1718 obyvatel a rozprostírá na celkové ploše 3 773 hektarů. Nejníže položeným bodem je dolina Liesková (600 m n. m.) a nejvyšším místem ve výšce 1441 m n. m. vrchol Fabovy hole (1439 m n. m.), která je i nejvyšším vrcholem mikroregionu Muráňská planina.\n\nObec žije bohatým kulturním a společenským životem. Nachází se zde kulturní středisko a turistická ubytovna, v budově obecního úřadu byla zřízena historická expozice života a tradic obyvatel obce.\n\nDominantou nynější obce je klasicistní kostel sv. Michala se zvonicí. Je znám svojí unikátní výzdobou z podzimních\nplodů a obrazů z přírodních materiálů, která je každoročně realizována koncem září v době Michalských hodů. Zajímavostí je i starý polhorský hřbitov, ve kterém se nachází vice jak 100 litinových křížů a je zapsán v Ústředním seznamu kulturních památek na Slovensku.\n"}
{"id": "733881", "url": "https://cs.wikipedia.org/wiki?curid=733881", "title": "Svobodné slovo", "text": "Svobodné slovo\n\nSvobodné slovo byl český tištěný deník, který patřil mezi hlavní novinová periodika vycházející v letech 1945—1993 v Československu. Jednalo se o ústřední deník Československé strany socialistické. \n\nPrvní ústřední deník České strany národně sociální začal vycházet 1. března 1907 pod názvem \"České slovo\". Za první světové války bylo jeho vydávání zastaveno a bylo obnoveno až v roce 1918. \"České slovo\" se udrželo i za Protektorátu, od roku 1944, začalo být vydáváno s týdenní periodicitou. \n\nJako deník začalo opět vycházet v průběhu květnového povstání 1945 pod názvem \"Osvobozené České slovo\".\n\nDne 16. května 1945 se deník přejmenoval na \"Svobodné slovo\" a pod tímto názvem vycházel až do svého zániku. \nNejprve vycházel s podtitulem \"Ústřední orgán čsl. strany národně socialistické\".\n\nV únoru 1948 Svobodné slovo dva dny nevyšlo, vydávání bylo obnoveno 27. února 1948 s podtitulem \"List akčního výboru Československé strany národně socialistické\". List dostal nového šéfredaktora a dostal se pod kontrolu komunistů. Mezi jiným poděkoval prezidentu Edvardu Benešovi za to, že svým rozhodnutím vyvedl republiku z vládní krize.\n\nPo únoru 1948 odešla většina členů vedení Československé strany národně socialistické do emigrace. Strana byla tzv. obrozena a přijala nový název Československá strana socialistická. \"Svobodné slovo\" zůstalo tiskovým orgánem této \"obrozené\" strany, politická strana s původním názvem existovala jako exilová.\n\nVydavatelem Svobodného slova byl i nadále Melantrich (s různě pozměňovanými názvy), deník byl tiskovým orgánem nově ustavené Československé strany socialistické. Svobodné slovo patřilo mezi tři celostátní deníky vydávané politickými stranami. \n\nV roce 1989 odsoudila Československá strana socialistická jako první zásah státní moci proti studentům a Svobodné slovo otisklo její prohlášení 20. 11. 1989. Budova Melantrichu na pražském Václavském náměstí, ve které Svobodné slovo vycházelo, se stala střediskem listopadových událostí.\n\nV roce 1996 změnil list majitele, stal se součástí skupiny Chemapol, která koupila vydavatelství Melantrich. V roce 1997 změnil název na \"Slovo\" a výrazně změnil grafickou podobu. Do čela redakce nastoupil bývalý šéfredaktor Mladé fronty Dnes a Lidových novin Libor Ševčík. Tištěný náklad se pohyboval okolo 100 tisíc kusů denně. Na rozdíl od většiny jiných deníků neklesal, nýbrž stagnoval. V roce 1998 však Chemapol upadl do potíží a deník prodal vydavateli tehdejších Zemských novin. Ten na přelomu srpna a září 1998 propustil drtivou většinu redakce a deník po nějakou dobu vydával jako mutaci Zemských novin, následně jeho vydávání ukončil.\n\n"}
{"id": "733891", "url": "https://cs.wikipedia.org/wiki?curid=733891", "title": "Zbojská", "text": "Zbojská\n\nZbojská (725 m n. m.) je horské sedlo v hlavním hřebeni Veporských vrchů, mezi \nBánovem (1038,8 m n. m.) a Fabovou hoľou (1438,8 m n. m.). Odděluje podcelky Fabova hoľa na severu a Balocké vrchy na jihu. Jižní svahy tvoří pramennou oblast Furmance, \npatřícího do povodí Rimavy, severně od sedla pramení Rohozná.\n\nSedlem prochází hranice mezi povodím Hronu a povodím Slané. Jižně od sedla se nachází dolina Furmanec, severozápadně od sedla se rozprostírá Breznianská kotlina. Další hranice precházející sedlem je administratívní – mezi okresy Brezno a Rimavská Sobota.\n\nVedou jím významné dopravní spojnice – silnice I/72 (dříve II/530, přezdívaná též „Masarykova silnice) a železniční trať Brezno–Jesenské, které propojují Horehroní s Gemerem mezi Pohronskou Polhorou a Tisovcem. \n\nSedlem též prochází červeně značená Rudná magistrála ze sedla Bánovo na Fabovu hoľu, sedlo je tak výchozím bodem pro pěší turistiku v Národní park Muráňská planina.\n\nV sedle byla zřízena autobusová zastávka, pod sedlem železniční zastávka. Jižně od sedla leží rekreační osady Pod Dielom a Bánovo, severně od něho pak rekreační osada Predné Kopačno (Predkopačno). Přímo v sedle stojí areál Zbojníckeho dvora (Salaš Zbojská), ve kterém se nachází i informační centrum. Jižně od sedla byla v roce 2016 vybudována dřevěná rozhledna s kapličkou a menší expozicí.\n"}
{"id": "733897", "url": "https://cs.wikipedia.org/wiki?curid=733897", "title": "Lyocell", "text": "Lyocell\n\nLyocell (zkratka CLY) je označení druhu viskózových vláken vyrobených „zvlákňováním v rozpouštědle“ (\"solvent-spun cellulosics).\" \nZákladní surovina je (stejně jako u standardní viskózy) dřevo z různých druhů rostlin (buk, eukaliptus aj). Rozdrcená buničina se rozpouští nejedovatým prostředkem NMMO (\"N-metylmorfolín-N.oxid\"). Roztok se po průchodu zvlákňovací tryskou sráží, rozpouštědlo se z vlákniny vypírá, recykluje (téměř stoprocentně) a vrací k novému použití.\n\nJako textilní materiál se z lyocelu vyrábí hladká, lesklá staplová vlákna a filamenty v bílé barvě. \n\nPorovnání fyzikálních vlastností s podobnými vlákny:\n\nK pozitivním vlastnostem patří také: velmi dobrá afinita k barvivům (brilantnost barev), odolnost proti louhům, úplná biologická rozložitelnost, možnost praní výrobků při 60 °C\n\nNedostatky: nízká elasticita (mačkavost) a malá odolnost proti kyselinám\nPříze se dají použít bez příměsí (často z mikrovláken) nebo ve směsi s polyesterem, bavlnou, lnem, hedvábím nebo vlnou (s vhodnou jemností a délkou střiže) na oděvní tkaniny a pleteniny, šicí nitě, pneumatikové kordy, speciální papír aj. \n\nZákladní výzkum začal v 80.letech minulého století u nizozemské firmy \"Akco\", od které zakoupily licenci firmy \"Courtalds\" a \"Lenzing\" a vyráběly od 90. let lyocell průmyslově. Lenzing převzal v roce 2004 také výrobní zařízení firmy Courtalds spolu se značkou Tencel®, pod kterou prodává lyocellová vlákna jako největší světový výrobce (v roce 2011). Celosvětová výrobní kapacita se v roce 2014 odhadovala na 200 000 ročních tun.\n"}
{"id": "733905", "url": "https://cs.wikipedia.org/wiki?curid=733905", "title": "Rue Legendre", "text": "Rue Legendre\n\nRue Legendre (\"Legendrova ulice\") je ulice v Paříži. Nachází se v 17. obvodu. Ulice nese jméno matematika Adriena-Marie Legendra (1752–1833) jako mnohé další ulice v této oblasti pojmenované po vědcích.\n\nUlice začíná na náměstí \"Place du Général-Catroux\" u křižovatky s \"Avenue de Villiers\" a končí na křižovatce s \"Avenue de Saint-Ouen\" a \"Rue Guy-Môquet\". Ulice je orientována z jihozápadu na severovýchod.\n\nPůvodně se jednalo o dvě ulice \"Rue d'Orléans\" a \"Chemin de Monceau\" v bývalé obci Batignolles. Ulice byla zahrnuta do města Paříž v roce 1863. Úsek mezi \"Avenue de Clichy\" a \"Avenue de Saint-Ouen\" byl otevřen v roce 1867. V roce 1912 byla část mezi \"Boulevardem de Courcelles\" a \"Place du Général-Catroux\" vyčleněna jako samostatná \"Rue Georges-Berger\".\n\n\n"}
{"id": "733908", "url": "https://cs.wikipedia.org/wiki?curid=733908", "title": "Sin-jang", "text": "Sin-jang\n\nSin-jang ( , pchin-jinem \"Xìnyáng\") je městská prefektura v Čínské lidové republice. Patří k provincii Che-nan.\n\nCelá prefektura má rozlohu 18 819 čtverečních kilometrů a v roce 2010 v ní žilo přes šest milionů obyvatel.\n\nSin-jang tvoří jižní výběžek provincie Che-nan a leží na jižním břehu řeky Chuaj-che. Hraničí na severu s Ču-ma-tienem, na severozápadě s Nan-jangem, na východě s provincií An-chuej a na jihu s provincií Chu-pej.\n\nLeží v subtropickém podnebném pásmu.\n\nOd severu k jihu prochází přes Sin-jang železniční trať Peking – Kanton.\n\nMezi partnerská města Sin-jangu patří Aškelon v Izraeli.\n"}
{"id": "733911", "url": "https://cs.wikipedia.org/wiki?curid=733911", "title": "Superpartneři", "text": "Superpartneři\n\nV částicové fyzice je superpartner (též s-částice) hypotetická elementární částice. Supersymetrie je jedna ze synergistických teorií v současné fyzice, která předpovídá existenci těchto „stínových“ částic.\n\nSlovo superpartner je složeno ze slov supersymetrie a partner (slovo s-částice je složeno ze supersymetrie a částice).\n\nPodle teorie supersymetrie by měl každý fermion mít za partnera boson; fermionový superpartner a každý boson by měli mít partnera fermion. Přesná neporušená supersymetrie by předpokládala, že částice a její superpartner mají stejnou hmotnost. Dosud však nebyli nalezeni žádní superpartneři standardního modelu. To může znamenat, že supersymetrie není správná, nebo to může být také důsledkem toho, že supersymetrie není přesná, tedy není neporušená symetriemi v přírodě. Pokud se superpartneři naleznou, jejich hmotnost by měla určit rozsah, v jakém je supersymetrie narušená.\n\nPro částice, které jsou reálné skaláry (např. axion), je superpartnerem fermion, stejně jako druhý, reálné skalární pole. U axionů, jsou tyto částice často označovány jako axina a saxina.\n\nV rozšířené supersymetrii může mít daná částice více než jednu superčástici. Například, se dvěma kopiemi supersymetrie ve čtyřech rozměrech, by měl mít foton dva fermionové superpartnery a sklalárního superpartnera.\n\nV nulových dimenzích(častěji známé jako matrixová mechanika), je možná supersymetrie, a zároveň ne superpartneři. Toto je jediná situace, kdy supersymetrie automaticky neznamená také existenci superpartnerů.\n\nPokud je supersymetrie správná, mělo by být možné znovu vytvořit tyto částice ve vysoko-energetických částicových urychlovačích. Nicméně realizace tohoto nebude snadný úkol; tyto částice mohou mít hmotnosti až tisíckrát vyšší než jim odpovídající běžné částice.\n\nAž do nedávné doby neměly urychlovače dostatečnou sílu na vytvoření supertěžkých částic, ale nově postavený Velký hadronový urchlovač v CERNu ve Švýcarsku a Francii by měl být schopen dosáhnout kolizí v rozsahu až 14 TeV, což by mohlo stačit na určení, zda superpartnerské částice existují.\n\n"}
{"id": "733913", "url": "https://cs.wikipedia.org/wiki?curid=733913", "title": "Mass Effect: Zjevení", "text": "Mass Effect: Zjevení\n\nMass effect: Zjevení je sci-fi román Drew Karpyshyna. Kniha byla publikována 1. května 2007. Jedná se o první knihu ze série \"Mass Effect\", která příběhem předchází stejnojmennou hru vydanou pro Xbox 360 a Microsoft Windows vyvinutou společností BioWare Corp. Karpyshyn je autorem celé knižní série Mass Effect.\n\nKniha doplňuje detaily zmíněné v samotné hře a obohacuje děj novými místy, jako je například vnitřní politika Rady zastupující všechny rasy a nové charaktery nepřímo ovlivňujícími hlavní herní příběhovou linii. Kniha se zabývá životem mladého poručíka Aliance, \"Davidovi Andersenovi\", který má za úkol nalézt poručíka \"Kahlee Sandersovou\", která jako jediná přežila útok na přísně tajnou Alianční základnu. S postupem času se odhaluje, že základna byla napadena úmyslně skupinou žoldáků nazývajících se Blue suns, kteří byli najati jedním z hlavních vědců základny. \"Andersenovi\" má za pomoci turianské spektry \"Saren\" vypátrat, kde se nachází uprchlý vědec. Nakonec zrádce úspěšně nalézají, ale \"Saren\" utíká s informacemi o výzkumu starodávné mimozemské lodi, kterou plánuje použít ke svým vlastním zrádným úmyslům. Na tuto knihu navazuje příběh první hry Mass Effect.\n\n\n\n\nPříběh začíná v roce 2157, když se kontradmirál \"Jon Grissom\" plaví vesmírnou lodí do Arkturu, kde má pogratulovat novým absolventům speciálního tréninkového programu Aliančních jednotek N7.\n\nV roce 2148 se podařilo vědcům odhalit pod povrchem Marsu sklad mimozemské technologie. Tito mimozemšťané byli známi jako Proteané a došlo se k závěru, že zmizeli před 50 000 lety z neznámých důvodů. Užitím jejich technologie lidstvo vyvinulo pohon, který jim dovolil cestovat rychleji než světlo a umožnil jim vycestovat mimo sluneční soustavu. V roce 2149 se průzkumnému týmu podařilo nalézt na Charonu (měsíc Pluta) hmotový vysílač, který umožňoval se ihned přesunout tisíce světelných let k jinému hmotovému vysílači v jiné části galaxie. Téhož roku Jon Grissom vedl tým statečných mužů a žen skrz hmotový vysílač a stal se tak symbolem Aliance, globální koalice vytvořené po objevení Proteánského skladu na Marsu. Těsně po roce 2157 se Grossom setkává s čerstvě ženatým podporučíkem Davidem Edwardem Andersonem, slibném mladém absolventovi programu N7 a informuje ho o jeho skutečném důvodu, proč dorazil na Arktur. Hledá nové rekruty pro boj se zatím neznámou mimozemskou silou, která zaútočila na post Aliance na Shanxi. Tímto začíná válka prvního kontaktu mezi Aliancí a Turianskou říší. Probíhá několik bojů, dokud nezasáhne rada Citadely, vláda obsahující několik ras, která je určena k zajištění stability a míru v galaxii. O 8 let později rada vyjednává s lidstvem a následně jim dává vlastní ambasádu.\n\nV roce 2165, během hlídky v izolované oblasti na nejvzdálenější části Aliančního vesmíru na Skyllianském Okraji David Anderson odpovídá na nouzové volání a přistává se svou jednotkou složenou z mariňačky Jill Dahové, technického specialisty Ahmeda O'Reillyho, Dana Shaye a Indiga Leeho na planetě Sidon, odkud bylo volání zachyceno, avšak nenachází zde žádné známky násilného vniknutí do základny. Skupinka nachází v laboratoři několik místností, kde byla posádka zabita a krvavou stopu vedoucí k výtahu, který je spojený s nižšími patry laboratoře. V nižších podlažích Anderson a jeho tým zaútočí na několik žoldáků a po několika taktických manévrech je přemůže.Všichni žoldáci jsou zabiti až na 2, kteří utekli. Shay a Lee zůstanou hlídat jediný východ a ostatní vyrazí po krvavé stopě, kterou zanechal jeden ze zraněných žoldáků. Dojdou k zajištěným dveřím, za kterými později naleznou kupu těl zmizelého personálu s rozmístěnými časovanými náložemi. Poslední z žoldáků je zavedl do pasti. Po uvědomění si, že není dost času k zajištění bomb, David Anderson rozkáže jednotce stáhnout se zpět k výtahu. Přes komunikátor rozkáže Leeovi a Shayovi ať odjedou výtahem, pokud by to zbytek týmu nestihl včas. Při opouštění oblasti, kde začínala krvavá stopa, poslední přeživší žoldák zaútočí na Dahovou a těžce ji poraní nohu. David Anderson zabije žoldáka a hodí si Dahovou přes rameno, aby ji mohl odnést dříve než bomba vybouchne. David Anderson v sobě nachází sílu donést mariňačku až k bezpečí výtahu, kde celý zbytek posádky uniká. Na cestě zpět do Citadely je David Anderson informován o provedení rozvodu s jeho manželkou Cynthií. Příliš velké odloučení a vojenské povinnosti byly příliš velká zátěž pro jejich manželství.\n\nV příběhu se odhaluje, že nadporučík Kahlee Sandersová, jedna z vědkyň pracujících na Sidonské stanici, utekla během útoku na laboratoř díky kombinaci štěstí, načasování a odvaze porušit Alianční protokol. Když ještě Kahlee Sandersová pracovala na stanici na Sidonu, zjistila, že chování Dr. Shu Quiana se stávalo čím dál tím více nevyrovnané a přestával být sám sebou. Obávala se, že Quian je zapletený do nějakých špatností, a proto se nabourala do několika datových souborů a zkopírovala výzkum Dr. Quiana na svůj disk a odletěla na Elysium. Když sedí Kahlee Sandersová na Elysiu v baru Černá díra, zjišťuje z vysílání zpráv, že celá laboratoř byla vyhozena do vzduchu a nikdo nepřežil. Poté, co se dozvídá, že všichni její přátelé a spolupracovníci jsou mrtví, pochopí, že bude obviněna ona. Ukradla data z laboratoře a opustila laboratoř bez povolení a před výbuchem. Je si vědoma toho, že jí bude připisována i vina za zničení celého komplexu a všichni si o ní budou myslet, že je zrádce. Při procházce, při které chce vystřízlivět, se proto vyhýbá rušným ulicím, ale je překvapena vojákem Alianční vojenské policie, který ji následně zadržuje. Spoutaná se musí vydat s vojákem na cestu, během které si všimne, že muž má jinou pistoli než Alianční jednotky, a tak pochopí, že to není pravý voják. Udeří ho hlavou a po sérii kopanců se jí podaří získat čas k útěku. Zamíří k jedinému člověku, kterému věří, že by ji mohl pomoci. Její otec kontradmirál v důchodu Jon Grissom.\n\nNa Camale mezitím bohatý batarian Edan Had'dah organizuje setkání ve vzdáleném skladišti s nájemným lovcem odměn Skarrem. Had'dah je obklopen bodyguardy žoldácké skupiny Modrých Sluncí, těmi samými, od kterých najal vraha na zabití Kahlee Sandersová na Elysii. Po předvedení své síly na 3 žoldácích je Skarr najat Edanem k zavraždění Kahlee Sandersová, aby skryl svůj podíl útoku na Sidonskou laboratoř. Ve stejném čase David Anderson doráží na Citadelu, kde se setkává s velvyslankyní Anitou Goyleovou, reprezentantkou Aliance. Goyleová informuje David Anderson, že na tajné základně se prováděl výzkum umělé inteligence, který byl zakázaný z důvodu nehody před 300 lety, kdy rasa quarianů stvořila umělou rasu známou jako gethové, kteří se obrátili proti svým tvůrcům. Goyleová posílá David Anderson najít Kahlee Sandersovou, která by mohla mít informace, kdo stojí za útokem a kde se nachází Dr. Shu Quian, vědec, který vedl Sidonskou laboratoř a mohl by být stále naživu.\n\nDavid Anderson si prochází osobní složku Kahlee Sandersová a hledá, kam se mohla vydat. Jakýkoli záznam o jejím otci je označen jako cenzurovaný ve všech Aliančních složkách. Na základě tušení si David Anderson zjistí z neoficiálních zdrojů, že Kahleenin otec může být Jon Grissom. Vydá se k jeho domu, kde se od něho dozvídá, že jeho dcera už odletěla pryč z planety. Krátce po odchodu David Anderson se Kahlee Sandersová odvážuje vyjít ze svého úkrytu, který jí poskytl otec. Jon Grissom lhal David Anderson a poslal ho slepě nahánět Kahlee Sandersová po systémech Terminus, aby měl mezitím čas dostat svou dceru z této planety.\n\nPozději té noci se Skarr vloupá ke Jon Grissomovi do domu, ale po deaktivaci jeho zámku je střelen brokovnicí. Skarr hodí svůj nůž, kterým zraní Kahlee Sandersová a používá biotické schopnosti na Jon Grissoma. David Anderson se objeví u dveří domu a několikrát Skarra střelí pistolí. Kahlee Sandersová se snaží postarat o zraněného otce, čímž vyruší David Andersona, kterému je následně odhozena zbraň biotickým útokem. David Anderson se pokouší uhýbat kroganským pěstem, zatímco se Kahlee pokouší použít proti Skarrovi brokovnici svého otce. Ve dveřích domu se objeví Saren, turianská spektra, kterého když Skarr uvidí, vyskakuje oknem a utíká.\n\nKrátce po boji se Saren dotazuje na její práci na Sidonu. Kahlee Sandersová Sarenovi lže, že pracovali na adaptaci lidí, aby byli schopni se stát biotiky. Saren jí sdělní, že pokud lže, tak on to dříve či později zjistí. Později s David Andersonem zkoumají ukradené záznamy z výzkumů, které odkazují k továrně Dah'Thana na Camale.\n\nSkarr se znovu schází s Dah'Thanem a vysvětluje, že selhal kvůli zásahu spektry. Dah'Than využije zaplacení Skarrovi a pošle ho místo vraždy Kahlee Sandersová na zničení továrny, aby zakryl stopy, které ho mohli spojit s útokem na Sidon. Skarr dorazí do továrny, kde má za úkol zabít i svůj kontakt, který ho pustil dovnitř a vypnul kamery. Její jméno je Jella, mladá batariánka, která svá těžká zranění přežije, ale upadne do kómatu. V nemocnici Saren Jellu vzbudí amfetaminy i přes protesty lékaře a vyslýchá ji. Ona mu řekne, že za všechno může Had'Dah. David Anderson dorazí do nemocnice za Sarenem a probíhá mezi nimi hádka ohledně jeho metod. Mezitím na Camale Kahlee Sandersová říká David Andersonovi více informací o Sidonu a odesílají Quianova data velvyslankyni Goylové. Alianční loď Iwo Jima doráží do doků na Camale, aby vyzvedla Kahlee Sandersová, a David Anderson se dozvídá o tom, že je posuzován a může se stát spektrou.b Saren je poslán radou, aby zajistil záhadnou část technologie, se kterou by se mělo pracovat v Sidonské továrně. Na Camale je mnoho rafinérií vlastněných Had'Dahem, proto se Saren vydává po stopách lodi Iwo Jim, odkud byla unesena Kahlee Sandersová jednotkami Modré Slunce, vedené Skarrem. David Anderson se setká se Sarenem a planují útok na továrnu následující noci.\n\nSaren oznámí Andersenovi, že mu dá 30 minut na záchranu Kahlee Sandersová, poté celou továrnu vyhodí do povětří. Po 15 minutách vstoupí do továrny a zabíjí jednotlivé nevinné dělníky, aby nemohli spustit poplach. Věří, že když místo zničí, donutí tím Had'Daha vylézt ze svého úkrytu. David Anderson mezitím hledá Kahlee Sandersová a zabíjí 2 žoldáky hlídající vchod a bere si jejich zbraň. Vtrhne do místnosti, kde Kahlee Sandersová drží a zabije všechny žoldáky, včetně Skarra. Když se k ní ale dostane, nemůže otevřít dveře, aniž by je zničil a tím ji zranil, obrací proto Skarra na záda, aby zjistil jestli nemá klíč. Skarr však mrtev není a biotickou vlnou David Andersona odhazujel na zeď. Drží David Andersona pod krkem a sleduje jak z něho vyprchává život. Ozývají se výbuchy ze Sarenových náloží. Oba jsou vrženi na zem a Kahlee Sandersová se dostává ven poškozenými dveřmi, během čehož si vykloubí rameno. Skarr se znovu vrhá na David Andersona, ale Kahlee Sandersová se dostává ke zbrani a Skarrovi prostřelí žaludek. Po několika střelách do jeho hlavy, vědí, že je mrtev. David Anderson i Kahlee Sandersová se dostávají pryč z továrny. Saren se zaměří na Dr. Quiana a Had'Daha, a sleduje skupinu žoldáků Modré Slunce, o kterých se domnívá, že tvoří jejich eskortu. Saren oba popravuje, bere si data z Quianova výzkumu, odpaluje zbývající umístěné nálože a zabíjí tím stovky nevinných pracovníků a přilehlé rodiny žijící poblíž továrny. David Anderson s Kahlee Sandersovou utíkají od výbuchů a vidí kolem sebe jen hořící zem a mrtvá těla. Saren je překvapený, že je vidí naživu.\n\nZpět na Citadele a po třech dnech neustálých otázek rady David Anderson informuje Kahlee Sandersová, že Saren hodil veškerou vinu na něho a tvrdí, že není vhodným adeptem na spektru. David Anderson sděluje Kahlee Sandersová, že by mezi nimi vztah mohl fungovat, ale ona ho odmítá s tím, že je voják, a kvůli tomu to nemůže fungovat. Zanechává David Andersona hledět na jezero a opouští ho s polibkem na tvář. Saren prozkoumává soubory, které získal a zjišťuje, že Dr. Quian se zabýval výzkumem mimozemské lodi zvané Vládce, která překonávala technologií čehokoli, co kdy bylo v galaxii spatřeno. S vědomím nebezpečí obklopujícím loď, které působilo šílenství Quianovi, jak postupně zjišťoval z jeho poznámek. Saren míří k lodi s plány použít jí proti lidem, hledajíc odplatu za ústupky turianů lidem kvůli radě z Citadely.\n\n\n\n"}
{"id": "733917", "url": "https://cs.wikipedia.org/wiki?curid=733917", "title": "Karpina", "text": "Karpina\n\nKarpina je slovenská hudební skupina. Vznikla v roce 1989 z bývalých členů skupin Zóna A a Mladé rozlety, svůj první koncert odehrála o dva roky později, jako předkapela punk-rockové skupiny Zóna A. Skupina se několikrát prezentovala politicky zaměřenými skladbami, což v roce 1993 vedlo k cenzuře ve vysílání hudebního programu veřejnoprávní televize. Mimo jiné tvoří parodie na známé písničky (Prievidza, Doktor Fico, Flinstoneovi). Pozornost si vysloužily více texty písniček, ale zejména kontroverzní titulkou alba \"Prievidza\". Zpěvák a frontman Ľudovít \"Elvis\" Gálka odchází z osobních důvodů v roce 2010 a zpěvu se ujímá kytarista Peter Deák. \n\nMají na kontě dvě řadová alba \"Prievidza\" z roku 2006 a \"3ptych.sk\" z roku 2009. \n"}
{"id": "733920", "url": "https://cs.wikipedia.org/wiki?curid=733920", "title": "Level of detail", "text": "Level of detail\n\nZákladním stavebním kamenem povrchu modelů jsou trojúhelníky. Jejich rozmístění a počet určuje detail modelu. S větším počtem grafických primitiv (polygonů) je zobrazení povrchu objektu přesnější a lze zobrazit i velmi jemné detaily. Pokud je ale trojúhelníků příliš mnoho, hardwarová náročnost scény je příliš velká a grafický řetězec není schopen scénu zobrazovat v rozumném čase. Je tedy potřeba modely zjednodušit s ohledem na co nejmenší zmenšení vizuální kvality výsledné animace.\nAbychom zajistili maximální kvalitu a optimální efektivitu vykreslování, tak vzdálené detaily, které jsou velikostí srovnatelné s velikostí pixelu, se už nemusí vykreslovat. Naopak nejbližší předměty (na které se dívá uživatel) je třeba zobrazovat s co možná nejvyšší vizuální kvalitou.\nExistují dva základní přístupy, jak pracovat s úrovní detailu modelu ve scéně. Jedná se o statický LOD (Level of Detail) a dynamický LOD. \nPod pojmem diskrétní (statický) LOD rozumíme vytvoření více variant úrovní detailu pro daný model, které se vytvoří před samotným spuštěním procesu. Za běhu programu se provádí pouze volba varianty pro zobrazení podle vhodných kritérií (např. vzdálenost od pozorovatele). \nVýhodou diskrétního LOD je, že dochází ke generování LOD modelů před spouštěním a za běhu se pouze přepíná, což značně snižuje výpočetní náročnost. Nevýhodou diskrétního LODu je ta, že máme omezený počet variant modelů a proto je třeba někdy vybrat model vyšší kvality než je třeba a někdy naopak nižší. Další nevýhodou může být vyšší využití paměti. Největší nevýhodou je však „blikání“, které vzniká při přepínání mezi modely. \nProto existují některé modifikace, které blikání alespoň částečně potačují:\n\nSpojitý (dynamický) LOD se zásadně liší od diskrétního v tom, že se vytváří model za běhu programu a ne před spuštěním. V přípravné fázi je vypočítána reprezentace objektu a uložena do datové struktury. Poté se v každém novém snímku běžícího procesu vytvoří model s vhodnou úrovní detailu dle dané datové struktury. Jelikož dochází k výpočtům za běhu programu, jsou výpočetní nároky na zpracování vyšší. Výhoda tohoto přístupu je v tom, že úroveň detailu je přesně taková, jaká je pro danou scénu potřeba. To má za následek lepší využití prostředků a tudíž i lepší přesnosti a kvalitě pro daný počet polygonů. Další výhody jsou, že dochází k plynulému přechodu mezi dvěma úrovněmi a také menší paměťové nároky oproti diskrétnímu LODu.\nTypickým příkladem jsou Progressive meshes a vylepšená varianta view-dependent PM.\n\nPro daný objekt je nutné vybrat vhodnou úroveň detailu. Obvyklá kritéria jsou:\n\n\nAbychom byli schopni dosáhnout různých úrovní detailu, je třeba znát techniky, které zajistí redukci počtu trojúhelníků. Při těchto metodách je nutné brát ohled na výslednou vizuální kvalitu. Zjednodušení objektu probíhá pomocí jednotlivých lokálních zjednodušení. Nejčastěji používané přístupy jsou:\n\n\nTato technika vede ke zjednodušení původního modelu. Při postupu zjednodušování opakovaně přidávám (ale mohu i odebírat) různé entity – vrcholy, hrany, skupiny vrcholů či plochy. Odebírání se provádí z původního modelu a tato činnost se nazývá decimace.\n\nV tomto případě postupujeme opačně než při generování zdola nahoru. To znamená, že začínáme s minimální reprezentací modelu a postupně přidáváme vrcholy až dosáhneme požadovaného výsledku. Postupujeme tedy shora-dolů. Výhodou je, že zpracováváme pouze ty entity, které vyprodukujeme. Nevýhodou může být, že máme méně informací při sestupu a z toho plyne i horší kvalita výstupu. \n\nPři této činnosti jde o to najít co „nejhezčí“ reprezentaci při daném počtu polygonů. \nMezi nejznámější metody, které vyhodnocují chybovou metriku, patří například hladové přístupy, při kterých se uvažují všechny možnosti, jak provést zjednodušovací krok. Z toho plyne, že se provádí hodně výpočtů. Další metodou je líné vyhodnocování. Jedná se o hladový přístup s redukovaným počítáním. Výsledky mohou být o něco méně kvalitní, ale rychlejší. Metoda odhad metriky (estimation) zase počítá místo přesné hodnoty pouze rychlý odhad chyby, což je přibližná hodnota. \nDalší možností, jak optimalizovat generování, je vybrat sadu elementárních operací, které spolu nesouvisí a tudíž je možné je provést současně. Příkladem operace, při které se neprovádí žádná optimalizace, je kolaps buněk.\n\nChybové metriky jsou důležitou součástí problému a využívají se k měření kvality. Způsob měření chyby při vytváření modelu má velký vliv na výslednou použitelnost a vizuální kvalitu. Pro měření kvality se používají kromě geometrických chyb i chyby atributové, což může být např. barva, normála čí mapovací koordináty.\nMezi nejčastější přístupy patří:\n\n\n"}
{"id": "733922", "url": "https://cs.wikipedia.org/wiki?curid=733922", "title": "Kremlin Cup 2011 – ženy", "text": "Kremlin Cup 2011 – ženy\n\nTenisový turnaj WTA Kremlin Cup 2011 se konal ve dnech 15. – 23. října v Moskvě v hale na kurtech s tvrdým povrchem jako součást kategorie WTA Premier Tournaments. Odměny činily 1 000 000 USD.\n\nČtyři nejvýše nasazené hráčky měly volný los do 2. kola.\n\nHráčky, které do hlavní soutěže získaly divokou kartu:\n\nHráčky, které postoupily z kvalifikace:\n\n\n"}
{"id": "733923", "url": "https://cs.wikipedia.org/wiki?curid=733923", "title": "Lukáš Vydra", "text": "Lukáš Vydra\n\nLukáš Vydra (* 23. srpna 1973 Praha) je bývalý český atlet, běžec, který se věnoval středním tratím. Jeho specializací byl běh na 800 metrů. V roce 1998 vybojoval na této trati bronzovou medaili na evropském šampionátu v Budapešti. Dne 12. srpna 1998 zaběhl v Curychu dosud platný český rekord v běhu na 800 metrů, jehož hodnota je 1:44,84. O několik dní dříve, 5. srpna ve Stockholmu zaběhl nový český rekord v běhu na 1000 metrů (2:16,56).\n\nJako žák zaběhl trať 800 m za 1:57,4 a jako dorostenec se zlepšil na 1:51,67. Od roku 1991 závodil za Olymp Praha a od roku 1994 za Duklu Praha. První významnější úspěch v mezinárodním měřítku zaznamenal v roce 1996 na halovém mistrovství Evropy ve Stockholmu, kde obsadil výkonem 3:46,20 čtvrté místo v běhu na 1500 metrů.\n\nV letech 1997 a 1998 získal titul mistra České republiky v běhu na 800 m. Na halovém světovém šampionátu v japonském Maebaši v roce 1999 obsadil ve třetím semifinálovém kole 4. místo a do finále běhu na 800 nepostoupil.\n\nOsobní rekord v běhu na 800 m (pod širým nebem) si vytvořil v roce 1998, ale v následujících letech se jeho výkony postupně zhoršovaly.\n\n\n"}
{"id": "733924", "url": "https://cs.wikipedia.org/wiki?curid=733924", "title": "Oleg Reif", "text": "Oleg Reif\n\nOleg Reif (20. září 1928 Úvaly – 24. října 2011 Praha) byl český herec a televizní režisér.\n\nRodiče Olega Reifa emigrovali po ruské revoluci do Československa. Otec byl po roce 1945 odvlečen zpět a vrátil se po třinácti letech. Oleg Reif se měl stát knězem, ale účinkování ve filmu \"Preludium\" ovlivnilo jeho další život. Byl členem Dismanova rozhlasového dětského souboru a dostával dětské role v řadě filmů mezi lety 1941 a 1953. Později hrál epizodní role. Jako herec vystupoval v pražských divadlech a v divadle v Karlových Varech. Od roku 1994 režíroval v Československé televizi.\n\nJeho syn je režisér Oskar Reif (*1959). \n\nPřed kamerou se objevil poprvé ve 13 letech ve filmu Preludium z roku 1941. Mezi jeho další role patřila postava inspicienta v divadle ve filmu Pane, vy jste vdova! nebo staršího Pláničky ve Slunce, seno a pár facek. Jeho poslední role byly v trilogii Kameňák, kde ztvárnil lorda.\n\n"}
{"id": "733926", "url": "https://cs.wikipedia.org/wiki?curid=733926", "title": "Exilia", "text": "Exilia\n\nExilia je nu metalová skupina původem z Itálie. V jejich hudbě se objevují prvky alternative metalu, rocku a hard rocku.\n\nSkupina byla založena v roce 1998 v Milánu, kde zpěvačka \"Masha\" potkala budoucího kytaristu \"Elio Aliena\". Hráli na koncertech spolu s Oomph!, Guano Apes, H-Blockx, Clawfinger, HIM, Therapy?, In Extremo, Rammstein, God Forbid, Sanctorum a Ill Niño.\n\nJejich debutové album, \"Rightside Up\" vydali v roce 2000. Následující album \"Unleashed\", které je podstatně agresivnější a tvrdší než předchozí album, bylo vydáno v květnu roku 2004 a umístilo se v Top 40 německých hitparád. V dubnu roku 2005 opustil skupinu bubeník \"Andrea Ge\", kterého nahradil \"Ale Lera\". Největším hitem skupiny byla písnička s názvem \"Can't break me down\", která pochází ze stejnojmenného CD singlu, vydaném v roce 2005. V roce 2006 skupina nahrála a vydala další plnohodnotné album \"Nobody Excluded\". Opět je zvuk o něco tvrdší než na albu \"Unleashed\" a byly přidány některé prvky Industrialu, což potvrdili v písničce \"In a Coma\". V témže roce, po vydání videa k písničce \"Kill Me\", pocházející z alba \"Nobody Excluded\", skupina vydala další CD single a oficiální videoklip k písni \"Your Rain\". CD Single obsahuje jinak nevydané tři písně. V roce 2007, když se \"Masha\" zotavila po zlomenině nohy, pokračovala skupina v turné. V témže roce opustil skupinu baskytarista \"Random\", kterého nahradil (Marco) \"Privacy\".\n\n\n\n"}
{"id": "733930", "url": "https://cs.wikipedia.org/wiki?curid=733930", "title": "Kumihimo", "text": "Kumihimo\n\nKumihimo je téměř 2 000 let stará japonská technika splétání šňůr. Původně ji používali samurajové, kteří si tak vyráběli doplňky oděvů (ale třeba i brnění), nyní se používá k výrobě náramků, přívěsků, vodítek na psy a podobně.\n\nK pletení se používá dřevěné kolo s dírou uprostřed (marudai), nejčastěji dnes pěnové pletací kolečko (mobidai), kde se provázky zachytí po obvodu do zářezů a vzájemnou výměnou se vytváří příslušný vzor. \n\n\n"}
{"id": "733938", "url": "https://cs.wikipedia.org/wiki?curid=733938", "title": "Progressive meshes", "text": "Progressive meshes\n\nProgressive meshes (postupné trojúhelníkové sítě) jsou jednou z technik dynamické úrovně detailu (LOD). Tuto techniku představil Hugues Hoppe v roce 1996. Tato metoda využívá uložení modelu do struktury – progressive mesh, která umožňuje plynulou volbu úrovně detailu v závislosti na aktuálním pohledu. V praxi to znamená, že je možné zobrazit celý model s nejnižší úrovní detailu najednou a potom postupně zobrazovat větší detaily. Mezi nevýhody patří větší spotřeba paměti. Výhoda je, že lze pracovat v reálném čase. Progressive Meshes lze využít i v jiných oblastech výpočetní techniky jako postupný přenos dat přes internet nebo komprese. \n\nProgressive mesh je datová struktura, která vznikne tak, že původní model v nejlepší kvalitě zjednodušíme pomocí vhodného decimačního (zjednodušovacího) algoritmu, který v jednotlivých krocích odstraňuje některou z hran v modelu (operace edge-collapse). Je třeba provést takový počet zjednodušení, abychom dosáhli minimálního modelu. Výsledný model, který je v plné kvalitě, je pak reprezentován minimálním modelem a posloupností operací inverzních k zjednodušujícím (operace vertex split). Vzniká tak hierarchická struktura pomocí které jsme schopni vytvořit model ve zvolené úrovni detailu. \n\nTato zjednodušující operace - ecol vezme hranu spojující dva vrcholy a vytvoří z ní jediný. Zároveň jsou při této operaci zrušeny dva trojúhelníky {v, v, v} a {v, v, v}, které byly touto hranou spojeny.\n\nVertex split (vsplit) je inverzní operace k edge collapse a provádí rozdělení vrcholu na dva nové vrcholy. Vzniká tedy nová hrana {v, v} a dva nové trojúhelníky {v, v, v} a {v, v, v}.\n\n\n"}
{"id": "733939", "url": "https://cs.wikipedia.org/wiki?curid=733939", "title": "Dresden Marathon", "text": "Dresden Marathon\n\nDresden Marathon nebo také \"Morgenpost Dresden Marathon\" je mezinárodní běžecká akce, konaná každoročně od roku 1998 v druhé polovině října v Drážďanech. Ve srovnání s berlínským nebo chicagským maratonem jde o menší podnik, kterého se obvykle účastní 7 až 8 tisíc běžců.\nZávod se skládá z běhů na 42, 21, 10 a 4,2 kilometrů. Mezi typické znaky patří velice kvalitní zázemí závodů, včetně volby tratí tak, že nejméně 95% probíhá na asfaltovém povrchu. Trasy všech běhů jsou voleny tak, aby běžci protínali historické centrum Drážďan s jeho dominantami.\nStartuje se tradičně z bulváru Ostra-Allee, cíl závodů je u hotelu Maritim.\nZávody jsou tradičně obsazovány německou vytrvaleckou špičkou, známé jsou úspěchy afrických závodníků z Keni.\n\n"}
{"id": "733941", "url": "https://cs.wikipedia.org/wiki?curid=733941", "title": "In Your Dreams", "text": "In Your Dreams\n\nIn Your Dreams je sedmé studiové album americké zpěvačky Stevie Nicks. Album vyšlo 3. května 2011 u Reprise Records. Album produkovali David A. Stewart a Glen Ballard.\n"}
{"id": "733943", "url": "https://cs.wikipedia.org/wiki?curid=733943", "title": "Tchaj-čou", "text": "Tchaj-čou\n\nTchaj-čou může být:\n\n"}
{"id": "733945", "url": "https://cs.wikipedia.org/wiki?curid=733945", "title": "Geomorfing", "text": "Geomorfing\n\nGeomorfing je technika, která potlačuje nepříjemný a rušivý jev nazývající se popping, ke kterému dochází při skokových změnách geometrie modelu při změně úrovně detailu (LODu). Jedná se o způsob potlačení skokových změn v geometrii modelu. Postupuje se tak, že se změna začne provádět o něco dříve a provádí se spojitě během časového úseku. Například při operaci rozdělení vrcholů nedojde k okamžitému posunu nově vytvořeného vrcholu na jeho novou pozici, ale posun probíhá plynule na základě dané úrovně detailu. \n\n"}
{"id": "733947", "url": "https://cs.wikipedia.org/wiki?curid=733947", "title": "Litevská osvobozenecká válka", "text": "Litevská osvobozenecká válka\n\nLitevská osvobozenecká válka, příp. Litevská válka za nezávislost (litevsky \"Laisvės kovos\") je série tří konfliktů, ve který museli Litevci bránit svůj nově vzniklý stát postupně proti bolševickému Rusku, Západní ruské dobrovolnické armádě patřící k bělogvardějcům a nově vzniklé Polské republice. Vojenské operace probíhaly s přestávkami od prosince 1918 do listopadu 1920. Výrazně zbrzdily mezinárodní uznání Litvy ostatními státy a vytvoření litevských civilních úřadů.\n\nLitva byla do roku 1795 součástí Republiky obou národů. Tento státní celek po třetím dělením Polska zcela zanikl a Litva připadla z většiny carskému Rusku. Pouze jižní část dnešní Litvy se stala součástí Německého císařství. Rusové zakázali vyučovat litevštinu a zavedli na území silnou rusifikaci obyvatelstva. Však začátkem 19. století proběhlo litevské národní obrození a začaly se formovat skupiny požadující větší pravomoci na vedení státu.\n\nZačátkem první světové války německá armáda podnikla masivní útok směrem do Pobaltí. Rusové dokázali stabilizovat frontu až na území dnešního Lotyšska, takže Litva zůstala po celou dobu války okupována německou armádou. Nejdůležitější města Vilnius a Kaunas byla Němci dobyta v roce 1915. Litevská rada v únoru 1918 vyhlásila znovuobnovení nezávislosti Litvy s odkazem na litevský stát před rokem 1795. Akt byl zprvu odmítán německými okupačními orgány, ale v březnu 1918 polevili s úmyslem vytvořit z Litvy satelitní stát závislý na Německém císařství. Němci tak nedovolili Litevcům vytvořit vlastní policii, armádu a správní úřady.\n\nLitevci nakonec byla obnovena monarchie a vzniklo oficiálně nezávislé Litevské království, které bylo pod plnou kontrolou německé armády. Králem Litevského království byl zvolen v červenci 1918 Vilém Württemberský, který měl na trůn nastoupit jako Mindaugas II. Němci ale se vznikem království nesouhlasili (klonili se k personální unii Litvy s německým Pruskem) a znemožnili Mindaugasovi odcestovat do Litvy. Vilém Württemberský tak nikdy na korunovaci do Litvy nepřijel.\n\nVálka skončila v listopadu 1918 porážkou Německa, a Němci tak ztratili kontrolu nad Litvou. Prozatímní litevská vláda se pod vlivem událostí začala klonit na stranu vítězů (republik) Francie a USA. Vzala zpět svou nabídku trůnu a Ústavodárné shromáždění následně rozhodlo o zformování Litevské republiky. Vznikla první litevská vláda, kterou vedl Augustinas Voldemaras.\n\nVláda zpočátku deklarovala, že nebude potřebovat velkou armádu pro udržení nezávislosti Litvy. Avšak politická situace v pobaltí byla čím dál více nestabilní a tak Litva vyslala misi vedenou Antanasem Smetonuo do Německa s žádostí o pomoc. Německo pak zaplatilo Litvě 100 miliónu marek ve formě reparací a litevská armáda začala být budována podle německého vzoru. Do Litvy byli také posíláni němečtí dobrovolníci, kteří vytvořili Jižní litevsko-saskou dobrovolnickou brigádu.\n\nOficiálním koncem první světové války byla také anulován Brestlitevský mír, který byl podepsaný mezi Německem a Ruskem. Sovětské Rusko pod vlivem světové revoluce zaútočilo na všechny nově vzniklé pobaltské státy včetně Litvy. Rudá armáda zaútočila na Litvu z východu v prosinci 1918. Pod vlivem útoku zformovali litevští komunisté dočasnou revoluční vládu ve Vilniusu, v jejímž čele stál komunista Vincas Mickevičius-Kapsukas. Ve stejnou dobu ale prohlásili kontrolu nad městem jak Litevci, tak Poláci. Německá vojska se z města odsunula na konci prosince 1918 zpátky do Německa a Rudá armáda zaútočila na začátku ledna 1919. Litevští představitelé uprchli z města s německou armádou, a tak Rudé armádě vzdorovaly pouze polské jednotky vedené generálem Władysławem Wejtkou. Po pětidenním boji však bolševici ovládli město a postupovali dále na západ. Taktéž v lednu 1919 v třetím největším městě Litvy Šiauliai propukla vzpoura proti litevské vládě a moci se chopili místní komunisté. Když Rudá armáda vstupovala do města, byla zde již etablována sovětská moc.\nv půlce ledna 1919 byla mezi stahující se německou armádou a sovětským Ruskem podepsána dohoda o demarkační linii. Poloha linie zabraňovala bolševikům přímo zaútočit na Kaunas, kde sídlila litevská vláda. Rudá armáda se tedy vydala do Kaunasu přes jižněji položený Alytus. V té době se do konfliktu zapojili němečtí dobrovolníci (Freikorps) vedení generálem Rüdigerem von der Goltz a společně s litevskou armádou podnikli útok na sovětské pozice. Úspěšný postup posílil morálku litevské armády a zasadil silný úder bolševickému vojsku. Došlo by k úplnému zničení místního sovětského vojska, kdyby Němci neodmítli pronásledovat prchající ruské síly.\n\nPohyb bolševických vojsk v blízkosti Východního Pruska stále více znervózňoval Německo a tak byli vysláni další dobrovolníci do řad vojska Rüdigera von der Goltz. S pomocí místních partyzánů vedených Povilasem Plechavičiusem se podařilo porazit ozbrojené síly komunistů z Šiauliai. Bolševici reagovali na porážku místních komunistů vytvořením Litevsko-běloruské socialistické sovětské republiky (zkráceně Litbel) a síly místních komunistů včlenili do Rudé armády. Posílená německá armáda ale pokračovala v postupu a v průběhu března 1919 postupně obsadila města Kuršėnai, Šiauliai a Radviliškis. Německé jednotky byly v Litvě aktivní do 31. března 1919.\n\nSovětská armáda začala propadat chaosu a demoralizaci a šířily se případy dezerce. Litevská armáda toho chtěla využít, zaútočit na Vilnius a dobýt zpátky hlavní město. Rozkladu sovětské armády ale využili i Poláci a Vilnius obsadili před příchodem Litevců. Boje Poláků s bolševiky však i tak Litevci využili a posílili své armády na severovýchodě země. Došlo k reorganizaci armády a mobilizaci dalších vojáků za účelem dokončit vyhnání bolševiků z Litvy.\n\nDne 17. března 1919 zahájila litevská armáda konečný útok na sovětské pozice. Postupně byli bolševici nuceni ustoupit z Panevėžysu a Kupiškisu. Litevci začali materiálně podporovat lotyšské partyzány a dostali se až k městu Daugavpils v dnešním Lotyšsku. Zde na březích řeky Daugavy se vojska zastavila a republika Litbel byla následně rozpuštěna.\n\n12. července 1919 byl podepsán mír mezi Litvou a sovětským Ruskem. Bolševici uznali nezávislost Litvy a její právo na město Vilnius. Tato smlouva ale nebyla uznána Polskem, které v té době Vilnius drželo.\n\nZápadoruská dobrovolnická armáda byla jednou z armád bělogvardějců, které bojovaly v Ruské občanské válce proti bolševikům. Byla vedena kozáckým vůdcem Pavlem Bermondt-Avalovem. Ačkoliv oficiálně zodpovídala admirálu Kolčakovi za boj proti místním bolševikům, její vojáci byli z tří čtvrtin Němci (bývalí ruští zajatci nebo vojáci rekrutováni z řad baltských Němců). Takže Bermondt-Avalov se spíše zabýval potlačováním národnostních hnutí v Pobaltí a udržení moci německé šlechty než bojem proti sovětskému Rusku. Velice aktivní byla tato armáda především v Lotyšsku, kde se dokonce pokoušela dobýt Rigu.\n\nPrvní kontakt obou armád proběhl v červnu 1919, kdy bělogvardějci obsadili město Kuršėnai. Litva zaměstnaná boji s bolševiky podala pouze diplomatický protest. Ani bělogvardějci zaměstnaní boji s Lotyši v útoku nepokračovali. V říjnu 1919 ale bělogvardějci podnikli útok na západní část Litvy a obsadili města Šiauliai, Biržai, a Radviliškis. Zavedli na obsazeném území povinnost používat pouze ruštinu, začali plenit a loupit, a tak se proti nim začaly vytvářet partyzánské skupiny.\n\nBělogvardějci mezitím utrpěli sérii porážek od spojeného vojska Lotyšska a Estonska, které bylo podporováno britským námořnictvem. Zbytek armády se stáhl z Lotyšska k litevskému městu Radviliškis, kde ležel významný železniční uzel. Litevská armáda zaútočila 21. listopadu a rozhodujícím vítězstvím zlomila moc armády generála Bermondt-Avalova. Boj byl ukončen diplomatickým zásahem států Dohody. Francouzský generál Henri Niessel zprostředkoval evakuaci zbývajících německých vojáků do Německa. Poslední německý voják opustil Litvu 15. prosince 1919.\n\nV červnu 1920 měli bolševici v Polsko-sovětské válce výrazně navrch. Vytlačili Poláky hluboko na jejich území, ale tam sovětská vojska utržila zdrcující porážku v bitvě u Varšavy. Z drtivé porážky se bolševici už nevzpamatovali a zažádali Poláky o mír. Během bojů Litva oficiálně zachovala neutralitu, ale fakticky pomáhala sovětské straně (12. července 1920 uzavřela Litva a Sovětské Rusko mírovou smlouvu, kterou bylo Vilensko přiznáno Litvě za Litevci slíbené povolení průchodu jednotek Rudé armády přes území Litvy). V červenci se dokonce litevská vojska účastnila bojů proti Polákům u Troků a Landvarova. Za litevské služby po sovětské porážce u Varšavy Sovětský svaz umožnil Litvě obsadit Vilensko (Na konci srpna Sovětské Rusko Litvě Vilnius skutečně předalo a ta jej 26. srpna 1920 vyhlásila za své hlavní město.) Polská vojska pronásledující prchající rudou armádu brzy narazila na Vilensku na litevské síly. Bez ohledu na to, že mezi Polskem a Litvou už proběhly boje na Suvalsku. (Litva využila polského oslabení a obsadila oblast Suvalek, odkud byla ale na přelomu srpna a září za polské protiofenzívy vytlačena zpět za Fochovu linii.) Polsko prozatím proti litevským vojskům na Vilensku nepodniklo žádné kroky. To se ovšem brzy změnilo. Z ohledu na dohodové mocnosti, které se diplomaticky angažovaly v řešení polsko-litevského střetu a probíhajícím jednáním, Polsko nechtělo proti Litvě zasáhnout bezprostředně. Před poražením sovětských vojsk, během nezastavitelné ofenzivy rudé armády bylo Polsko přinuceno západními mocnostmi ustoupit Litvě a ostatním sousedům za příslib pomoci. 13. července 1920 polská delegace podepsala úmluvu o přenechání Vilniusu Litvě, konečné rozhodnutí však mělo příslušet Nejvyšší spojenecké radě. 7. října 1920 (výsledek konference v Spa) podepsalo Polsko a Litva v Suvalkách smlouvu o dočasné demarkační linii, podle které se Vilnius nacházel na litevské straně. Ovšem diplomaticky západní mocnosti v Moskvě ničeho nedosáhly a jejich vojenská pomoc do Polska nikdy nedorazila. V konečném důsledku Polsko porazilo Sovětský svaz vlastními prostředky. Polský generál Lucjan Żeligowski, pocházející z Vilenska (stejně jako vůdce Polska Józef Piłsudski), dostal od svého vrchního velení rozkaz vyvolat \"vzpouru\" svých jednotek a vytlačit ze svého rodného Vilenska litevská vojska. Želigovský rozkaz splnil. Polská operace byla odsouzena Spojeným královstvím (Britové v té době stáli proti Polsku ve všech věcech týkajících se otázky hranic) i Francií a polská vláda se od ní formálně distancovala. Želigovský vyhlásil na Vilensku samostatný stát Střední Litva (polsky \"Litwa Środkowa\"). Po úspěšné operaci Piłsudski nabídl litevské vládě uznání Vilniusu za litevské území za její souhlas s vytvořením polsko-litevské federace a obrátil se na obyvatelstvo deklarací \"Obyvatelům bývalého velkoknížectví litevského\". Současně však polští národní demokrati chápali Litvu jen jako polský region a požadovali její bezprostřední včlenění do polského státu. Litevská vláda federaci odmítala (nejen z ohledu na názory Dmowského politické strany, důležitou roli zde hrál také litevský nacionalismus). Liga národů nakonec diplomaticky zakročila a Litva se musela smířit se ztrátou Vilniusu. Střední Litva se stala oficiálně součástí Polska po plebiscitu v roce 1922. Provizorním hlavním městem Litvy se stal Kaunas, ale v litevské ústavě byl i nadále jako hlavní město uváděn Vilnius. Spor o toto město, které bylo obydleno hlavně Poláky, ale zároveň bylo historickým hlavním městem Litvy, poznamenal polsko-litevské vztahy po celé meziválečné období. Vilnius byl přičleněn k Litvě až v roce 1939, kdy ale Litva už nevystupovala jako samostatný stát, ale jako Litevská SSR.\n\nNěmecko po porážce ve válce ztratilo rozsáhlé území na východě převážně ve prospěch Polska. Jednou z nejvýchodnějších částí Německa před válkou byl přístav Klaipėda (německy Memel). Z Klaipėdy se po válce stalo Svobodné město pod patronátem Organizace národů. Ve městě byla přítomna francouzská vojska, ale veškerá administrativa zůstala v rukou Němcům. Místní Němci se dožadovali znovupřipojení k Německu, Polsko si činilo nárok na město a Litva, pro kterou by Klaipėda byla nejdůležitějším přístavem, se taky nehodlala vzdát. V roce 1923 vypuklo v Klaipėdě povstání místních Litevců a litevská armáda přispěchala povstalcům na pomoc. Francouzská armáda zpočátku kladla odpor, ale brzo se všechny jednotky vzdaly a vrátili se do Francie.\n\nKlaipėda se stala oficiálně součástí Litvy po posvěcení přičlenění od Ligy národů v roce 1924.\n\n"}
{"id": "733948", "url": "https://cs.wikipedia.org/wiki?curid=733948", "title": "BGL Luxembourg Open 2011", "text": "BGL Luxembourg Open 2011\n\nTenisový turnaj WTA BGL Luxembourg Open 2011 se konal ve dnech 17.–23. října v Kockelscheueru v hale na tvrdém povrchu jako součást kategorie WTA International Tournaments. Odměny činily 220 000 USD.\n\n\nHráčky, které do hlavní soutěže získaly divokou kartu:\n\nHráčky, které postoupily z kvalifikace:\n\n\n"}
{"id": "733950", "url": "https://cs.wikipedia.org/wiki?curid=733950", "title": "Žákova skála", "text": "Žákova skála\n\nŽákova skála je osamocené buližníkové skalisko, pozůstatek opuštěného kamenolomu, v katastru obce Běloky, okres Kladno. Jedná se o významnou geologickou lokalitu, jednu ze dvou posledních dochovaných svého druhu na Kladensku (spolu s přírodní památkou Žraločí zuby).\n\nSkála se nachází asi 15 km na ZSZ od centra Prahy a 1,1 km na JZ od Bělok a 1,5 km na SV od Hostouně, při silnici do Dobrovíze, poblíž samoty Žákův Mlýn (odtud někdy též označována jako Skála u Žákova Mlýna). Vystupuje nenápadně, téměř skrytá v okolní zeleni, po pravé straně mělkého údolí Dobrovízského potoka, těsně před jeho vyústěním do potoka Zákolanského. Geomorfologicky Žákova skála náleží k celku Pražská plošina, podcelku Kladenská tabule a okrsku Hostivická tabule. Nadmořská výška lokality se pohybuje kolem 325–330 m.\n\nBuližníky proterozoického stáří zde vystupují několik metrů nad povrch. Tento výchoz ještě obnažil drobný stěnový kamenolom (dnes opuštěný). Vývoj v pozdějších geologických obdobích, kdy se skalisko nalézalo při mořském pobřeží, dokládají stopy příbojové abraze. Svrchní partie skály představuje takřka školní ukázku transgrese – je částečně překryta vrstvou jílovcových sedimentů z období svrchní křídy (stupeň spodní turon). V těchto vrstvách se dochovalo množství zkamenělin, zejm. ústřic.\n\nLokalita je výhledově doporučena na ochranu formou přírodní památky. Pro její uchování je podstatné bojovat proti vyskytujícímu se černému skládkování a zabránit případnému neschválenému lámání kamene či získávání zkamenělin.\n\n"}
{"id": "733957", "url": "https://cs.wikipedia.org/wiki?curid=733957", "title": "Čertova lípa", "text": "Čertova lípa\n\nČertova lípa, také zvaná Lípa v Tupadlech, je památný strom známý především pověstí o babce a čertovi. Roste v lese u vesnice Tupadly na Klatovsku.\n\n\nPokroucený kmen uzavírá dutinu, která již zasahuje i do kosterních větví. Mnohé větve jsou polámané.\n\nO lípě se vypravuje pověst. Babka z chalupy ve vsi se vydala do blízkého lesa pro klestí na zátop. Cestou se jí podařilo najít i několik pěkných polínek a aby hajný neviděl, že z lesa vynáší dřevo, dala je na dno nůše a přikryla klestím. Chtěla vyrazit k domovu, ale plnou nůši se jí nedařilo od země odlepit. Naštvaná, že bude muset nechat úlovek v lese, zaklela: „Aby tu nůši čert vzal!“ A tak se i stalo. Přiletěl čert, vzal nůši, jenže i s babkou, která ji měla navlečenou na zádech. Sotva se babě nohy odlepily od země, došlo jí, co se děje, a tak se snažila co nejrychleji vyvlíknout. Naštěstí se jí to podařilo, když ještě čert nebyl moc vysoko, a tak padla do koruny lípy, kde se zaklesla ve větvích. Když čert zjistil, že hříšnou duši ztratil, zavolal z pekla smečku dalších, ale ať lípu prohledávali, jak chtěli, nenašli ji, a tak s nepořízenou odletěli. To už bábě došly síly a spadla na zem přímo před hajného, který se šel podívat, co se mu to v lese děje za neplechu. Když mu babka vypověděla, co se stalo, pomohl jí do chalupy a ještě jí dřevo donesl. A ta už se víckrát ke staré lípě neodvážila.\n\nLípu ve svém díle zachytil akademický malíř Jaroslav Turek.\n\n"}
{"id": "733958", "url": "https://cs.wikipedia.org/wiki?curid=733958", "title": "Farní sbor Českobratrské církve evangelické v České Lípě", "text": "Farní sbor Českobratrské církve evangelické v České Lípě\n\nFarní sbor Českobratrské církve evangelické v České Lípě je sborem Českobratrské církve evangelické v České Lípě. Sbor spadá pod Liberecký seniorát. Evangelická modlitebna je od roku 1951 v Chelčického ulici, Česká Lípa. Nynějším Farářkou sboru je Petra Náhlovská a kurátorem sboru je Milan Přívratský.\n\nV České Lípě byl založen farní sbor ČCE v roce 1947. Do roku 1951, kdy získal současnou budovu v Chelčické ulici, pořádal bohoslužby v bývalém českolipském evangelickém kostele.\n\n\nV květnu 2013 se modlitebna zapojila do akce Noc kostelů. Veřejnosti byl poskytnut výklad s prohlídkou objektu.\n\n"}
{"id": "733961", "url": "https://cs.wikipedia.org/wiki?curid=733961", "title": "Farní sbor Českobratrské církve evangelické v Jablonci nad Nisou", "text": "Farní sbor Českobratrské církve evangelické v Jablonci nad Nisou\n\nFarní sbor Českobratrské církve evangelické v Jablonci nad Nisou je sborem Českobratrské církve evangelické v Jablonci nad Nisou. Sbor spadá pod Liberecký seniorát.\n\nFarářem sboru je Ondřej Titěra a kurátorkou sboru je Eva Drahoňovská.\n\n\n"}
{"id": "733964", "url": "https://cs.wikipedia.org/wiki?curid=733964", "title": "So Many Roads (1965-1995)", "text": "So Many Roads (1965-1995)\n\nSo Many Roads (1965-1995) je box set složený z pěti CD skupiny Grateful Dead. Album vyšlo 7. listopadu 1999 u Arista Records a znovu v roce 2004 u Rhino Records.\n\n"}
{"id": "733965", "url": "https://cs.wikipedia.org/wiki?curid=733965", "title": "Nezávislá počítačová hra", "text": "Nezávislá počítačová hra\n\nNezávislá počítačová hra (Nezávislá video hra, často nazývaná Indie hra dle anglického výrazu \")\" je počítačová hra vytvářená jednotlivcem nebo malým týmem bez finanční podpory vydavatele počítačových her. Základem nezávislých her tak často bývá originální nápad. Tyto hry jsou často distribuovány elektronicky přes Internet. Tvorba nezávislých her se právě kvůli této možnosti šíření začala rozvíjet hlavně poslední dobou.\n\nNěkteré nezávislé hry jako např. \"Braid\", \"World of Goo\", nebo \"Minecraft\" se staly finančně velmi úspěšnými.\n\nNeexistuje žádná široce uznávaná definice toho, co jsou „nezávislé hry“. Hry takto označované však sdílejí určité společné znaky. Tyto hry jsou vyvíjeny jednotlivci, malými týmy nebo malými nezávislými společnostmi. Nezávislé hry jsou typicky menší než mainstreamové tituly. Vývojáři nezávislých her nejsou finančně podporováni vydavateli a obvykle mají malý rozpočet, takže se spoléhají na elektronickou distribuci přes Internet. Tím, že jsou nezávislí, nemají tito vývojáři žádná tvůrčí omezení a nemusejí sledovat zájmy a požadavky vydavatele, tak jako je tomu u vývojářů mainstreamových her. Designová rozhodnutí také nejsou omezená přiděleným rozpočtem. Menší týmy navíc zvyšují možnost rozvoje jednotlivce. Nezávislé hry jsou proto známé pro inovace, tvořivost a umělecké experimentování. Vývojáři mohou být limitováni schopností vytvářet grafiku, takže často vsázejí na inovace v systému hry. Mezi nezávislými hrami se však kromě nových žánrů objevují i ty klasické.\n\nVývojáři nezávislých her by však neměli být zaměňováni za nadšenecké vývojáře, protože nezávislí vývojáři se více orientují na dokončení svého vlastního produktu, zatímco nadšenci spíše vytvářejí mody pro existující hry nebo pracují na určitých technologiích nebo částech her. Takoví nadšenci často vytvářejí nekomerční produkty a jsou mezi nimi jak začátečníci, tak pokročilí vývojáři.\n\nNezávislé hry mají svůj počátek na osobních počítačích, pro které jsou i dnes vytvářeny nejčastěji. Svůj vzestup zažily při sharewarové distribuci na počátku 90. let. S tím, jak postupně pokročila technika, se však zvýšily požadavky na hry a vývoj moderních her přestal být možný pro jednotlivce nebo malé týmy.\n\nPopularita a zájem o nezávislé hry konstantně rostly. Strmý vzestup nastal po roce 2000, kdy rozvoj Internetu umožnil prodej her on-line. Pro vývojáře i hráče vznikly platformy jako Xbox Live Arcade, Steam nebo OnLive. Kromě toho získali vývojáři přístup k nástrojům jako Adobe Flash, Microsoft XNA nebo Game Maker.\n\nJe sporné, jak jsou nyní nezávislé hry významné ve videoherním průmyslu. Většina her není tak široce známá nebo úspěšná a mainstreamová média se často věnují hlavně mainstreamovým titulům. To může být způsobeno nedostatkem marketingu u nezávislých her. Nezávislé hry mohou být cílené pro okrajový trh.\n\nNezávislá herní scéna začala na PC, kde je i nadále prominentní. Indie hry se staly populární přes distribuci shareware počátkem 90. let 20. století. Nicméně, jak technologie pokročily (převážně přechod z 2D do 3D a vysoká očekávání uživatelů), překročily požadavky na hry schopnosti jediného vývojáře či malého týmu.\n\nNezávislé hry zaznamenaly největší nárůst v druhé polovině roku 2000 díky novým on-line metodám distribuce a vývojových nástrojů. Hry se rozšířily po zakoupení na internetu a byly k dispozici mimo maloobchodní prodeje. To umožnilo hráčům stáhnout si hry z internetové platformy, jako je Xbox Live Arcade, Steam, nebo OnLive. Podobně vývojáři mají přístup k nástrojům jako Adobe Flash.\n\nNezávislí vývojáři se zapojují do různých akcí týkajících se nezávislých her, jako jsou Independent Games Festival nebo Indiecade.\n\nIndie Game Jam (IGJ) je každoroční událost, která umožňuje nezávislým vývojářům experimentovat a prezentovat nápady bez omezení vydavatele. IGJ byl založen Chrise Heckerem a Seanem Barrettem a poprvé konán v březnu 2002. Každý rok pokládá IGJ různé otázky o inovaci v nových nastaveních, žánrech a ovládání. IGJ je považováno za inspiraci pro další setkání včetně Nordic Game Jam a Global Game Jam (GGJ). GGJ byl poprvé konán v roce 2009 s 1650 účastníky v 53 lokalitách.\n\n\n"}
{"id": "733966", "url": "https://cs.wikipedia.org/wiki?curid=733966", "title": "Farní sbor Českobratrské církve evangelické v Jilemnici", "text": "Farní sbor Českobratrské církve evangelické v Jilemnici\n\nFarní sbor Českobratrské církve evangelické v Jilemnici je sborem Českobratrské církve evangelické v Jilemnici. Sbor spadá pod Liberecký seniorát.\n\nFarářem sboru je Jakub Hála.\n\nEvangelické společenství v Krkonoších se ustavuje teprve v závěru 19. století. V roce 1874 vzniká kazatelská stanice tolerančního luterského sboru v Křížlicích.\n\nV roce 1918 se jilemnická kazatelská stanice stává součástí evangelického sboru ve Valteřicích. Valteřičtí faráři zde působí až do německé okupace v roce 1938. V té době byly Valteřice i Křížlice přičleněny k německé říši, zatímco Jilemnice zůstává na území republiky a později protektorátu.\n\nV tomto období nastupuje v Jilemnici do služby vikář Josef Hlaváč a od roku 1941 vede zdejší sbor farář Josef Veselý. Protože válkou byly přerušeny i plány na stavbu vlastního kostela a fary, scházejí se členové sboru k bohoslužbám ve školách. Biblické hodiny a další setkání se konají v bytě duchovního.\n\nV roce 1945 je filiální sbor v Jilemnici prohlášen za samostatný sbor farní. Členové sboru zahajují stavbu sborového domu a po mnoha restrikcích ze strany komunistických úřadů a několikerém zastavení prací dokončují stavbu v roce 1950. Pod vedením faráře Veselého pak sbor prochází léty padesátými i časem normalizace. Bývalý fatář Veselý popisuje místní sbor jako „malý sbor evangelíků, kteří přišli z hor a usadili se jako řemeslníci nebo obchodníci v Jilemnici“.\n\nV roce 1981 začíná ve sboru působit vikář Petr Hudec. Ve svobodných poměrech po roce 1989 se manželům Hudcovým daří nebývale rozvinout zejména práci s dětmi a mládeží. Roku 1998 odcházejí na nové působiště a v uprázdněných sborech Jilemnice a Křížlice nastupují do kazatelské služby Martin a Gabriela Horákovi, za jejich 13leté působení ve sboru úspěšně navazují na předchozí aktivity. \n\n\n"}
{"id": "733971", "url": "https://cs.wikipedia.org/wiki?curid=733971", "title": "Farní sbor Českobratrské církve evangelické v Křížlicích", "text": "Farní sbor Českobratrské církve evangelické v Křížlicích\n\nFarní sbor Českobratrské církve evangelické v Křížlicích je sborem Českobratrské církve evangelické v Křížlicích. Sbor spadá pod Liberecký seniorát.\n\nFarářem sboru je Jiří Weinfurter a kurátorem sboru je Jiří Kužel.\n\n\n\n"}
{"id": "733972", "url": "https://cs.wikipedia.org/wiki?curid=733972", "title": "WTA Tour Championships 2011", "text": "WTA Tour Championships 2011\n\nWTA Tour Championships 2011, známý také jako Turnaj mistryň či se jménem sponzora TEB BNP Paribas WTA Championships byl jeden ze dvou závěrečných tenisových turnajů ženské profesionální sezóny 2011 pro osm nejvýše postavených žen ve dvouhře a čtyři nejlepší páry ve čtyřhře na žebříčku WTA Race.\n\nKonal se ve dnech 25.–30. října, poprvé v tureckém městě Istanbulu. Hrál se v hale Sinan Erdem Dome na tvrdém povrchu. Celkové odměny činily 4 900 000 USD.\n\nObhájkyně singlového titulu Kim Clijstersová, která velkou část sezóny absentovala, se na událost nekvalifikovala a pro poranění břišního svalstva již dříve předčasně ukončila sezónu. Obhájkyně vítězství ve čtyřhře, argentinsko-italský pár Gisela Dulková a Flavia Pennettaová, postoupily do turnaje z třetího místa.\n\nDvouhru vyhrála při premiérovém startu Češka Petra Kvitová s celkovým poměrem zápasů v sezóně 2011 odehraných v hale 19–0 a převzala pohár Billie Jean Kingové. Čtyřhru vyhrál druhý nasazený americký pár Liezel Huberová a Lisa Raymondová. U Huberové se jednalo o třetí a u Raymondové čtvrtý titul.\n\nTenistky společně s hlavními sponzory TEB a bankovním domem BNP Paribas věnovaly tureckému Červenému půlměsíci 250 000 dolarů na podporu rodin obětí ničivého zemětřesení, které v zemi proběhlo před zahájením turnaje. Na připomínku této tragédie hrály po celý turnaj všechny tenistky s černou stuhou.\nIstanbulská aréna Sinan Erdem Dome hostila mezi 25.–30. říjnem 2011 čtyřicátý první ročník turnaje mistryň ve dvouhře a třicátý šestý ve čtyřhře. Událost organizovala Ženská tenisová asociace (WTA) jako součást okruhu WTA Tour 2011. Jednalo se o větší ze dvou závěrečných turnajů sezóny, menším pak je Tournament of Champions hraný v následujícím týdnu po turnaji mistryň, jenž je určen pro nejlepší hráčky okruhu, a to podle specifických kritérií, nezúčastněné na této události.\n\nSoutěže dvouhry se účastnilo osm hráček, z nichž každá odehrála tři vzájemné zápasy v jedné ze dvou čtyřčlenných základních skupin – červené a bílé. První dvě tenistky z každé skupiny postoupily do semifinále, které bylo hráno vyřazovacím systémem pavouka. První z bílé skupiny se utkala s druhou z červené skupiny a naopak. Vítězky semifinále pak hrály finále.\n\nV soutěži čtyřhry nastoupily čtyři páry, jež hrály přímo vyřazovacím systémem pavouka semifinále, vítězky pak finále.\n\nKonečné pořadí v základní skupině se řídilo podle následujících priorit:\n\nCelkový rozpočet turnaje činil 4,9 miliónu dolarů.\n\n\"Prvními dvěma tenistkami kvalifikovanými na turnaj se 5. září staly Caroline Wozniacká a Maria Šarapovová.\"\nCaroline Wozniacká v předchozí části sezóny 2011 získala šest titulů ve dvouhře, nejvíce ze všech tenistek. Rok začala prohrou na Medibank International Sydney s Dominikou Cibulkovou. Následně se probojovala do tří za sebou jdoucích finále, a to na turnajích Dubai Tennis Championships, kde ve finále zdolala Světlanu Kuzněcovovu 6–1, 6–3, dále pak ve finále Qatar Ladies Open nestačila na Věru Zvonarevovou po setech 4–6, 4–6 a konečně v boji o titul v Indian Wells přehrála Marion Bartoliovou 6–1, 2–6, 6–3.\n\nTřetí titul sezóny vyhrála na Family Circle Cupu, kde porazila nenasazenou Rusku Jelenu Vesninovou 6–2, 6–3 ve finále. S Němkou Julií Görgeosovou prohrála v boji o titul 6–7, 3–6 na události Porsche Tennis Grand Prix. Čtvrtou výhru zaznamenala na úvodním ročníku Brussels Open, po třísetové finálové bitvě s Číňankou Šuaj Pchengovou 2–6, 6–3, 6–3. Pátý vavřín si odvezla z domácího dánského turnaje e-Boks Sony Ericsson Open, když ve finále porazila Lucii Šafářovou 6–1, 6–4. V letní části okruhu prohrála tři zápasy v řadě. Poté v srpnu získala poslední šesté vítězství sezóny a čtvrtý turnajový titul v řadě na americkém New Haven Open at Yale, kde si ve finále poradila s kvalifikantkou Petrou Cetkovskou 6–4, 6–1.\n\nNa grandslamech postoupila do dvou semifinále, konkrétně na úvodním Australian Open, a pak také na US Open. V prvním případě nestačila na Na Liovou 3–6, 7–5, 6–3, aniž proměnila mečbol a ve druhém případě na Serenu Williamsovou po prohře 6–2, 6–4. Na French Open nepřešla přes třetí kolo, když podlehla Daniele Hantuchové 6–1, 6–3 a ve Wimbledonu ji vyřadila v osmifinále další Slovenka Dominika Cibulková 1–6, 7–6, 7–5.\n\nTurnaje mistryň se účastnila potřetí, nejlepšího výsledku dosáhla v roce 2010, když odešla jako poražená finalistka.\nMaria Šarapovová během sezóny získala dva tituly v kategorii Premier 5. První z nich vyhrála na antukovém mezinárodním mistrovství Itálie, když v semifinále přešla přes světovou jedničku Caroline Wozniackou 7–5, 6–3 a ve finále triumfovala nad šestou nasazenou Samanthou Stosurovou 6–2, 6–4. Druhý titul si připsala na Western & Southern Open, kde v nejdelším finálovém zápase celé ženské sezóny, trvajícím dvě hodiny a čtyřicet devět minut, přehrála bývalou první hráčku světa Jelenu Jankovićovou 4–6, 7–6, 6–3.\n\nDo finále, která prohrála, se dostala na dalších turnajích, a to Sony Ericsson Open, kde nestačila na Viktorii Azarenkovou 1–6, 4–6 a poté byla na grandslamu ve Wimbledonu poražena Češkou Petrou Kvitovou 3–6, 4–6. Jednalo se o její první grandslamové finále od jejího triumfu na Australian Open 2008.\n\nNa dalších grandslamech se probojovala do semifinále French Open, v němž nestačila na vítězku turnaje Číňanku Na Liovou 4–6, 5–7. Na Australian Open vypadla v osmifinále s Němkou Andreou Petkovicovou po setech 2–6, 3–6 a na US Open sakončila již ve třetím kole na raketě Flavie Pennettaové 3–6, 6–3, 4–6.\n\nNa turnaj mistryň se kvalifikovala popáté, poprvé však od roku 2007. Ve všech předchozích účastech nikdy nevypadla před semifinále. Nejlepším výsledkem je vítězství během debutového startu v roce 2004, když v losangeleském finále porazila Američanku Serenu Williamsovou.\n\n\"1. října získaly jistotu účasti Petra Kvitová a Viktoria Azarenková.\"\n\nPetra Kvitová prožila dosud nejlepší tenisovou sezónu, když v ní vyhrála pět titulů. Rok začala ziskem titulu na australském turnaji Brisbane International, po finálové výhře nad Andreou Petkovicovou 6–1, 6–3. Poté postoupila do čtvrtfinále úvodního grandslamu Australian Open, když ve třetím kole porazila domácí pátou nasazenou Samanthu Stosurovou 7–6, 6–3, aby mezi posledními osmi podlehla Věře Zvonarevové 2–6, 4–6. Následně si připsala druhý triumf z pařížského Open GDF Suez, v němž ve finále zdolala Kim Clijstersovou 6–4, 6–3. V další části sezóny prohrála čtyři z pěti utkání, než dokázala vyhrát třetí událost roku Mutua Madrileña Madrid Open po finálové výhře nad Běloruskou Viktorií Azarenkovou 7–6, 6–4.\n\nNa druhém grandslamu roku French Open ji ve čtvrtém kole vyřadila příští šampiónka turnaje Na Liová ve třech setech 2–6, 6–1, 6–3. Finálové účasti pak dosáhla na travnaté přípravě Wimbledonu, turnaji AEGON International, kde podlehla Marion Bartoliové 1–6, 6–4, 5–7. Nejvýznamnější titul kariéry přišel na nejslavnějším turnaji světa ve Wimbledonu, kde z pozice turnajové osmičky přehrála ve finále Rusku a pátou nasazenou Marii Šarapovovou 6–3, 6–4.\n\nPo následné měsíční odmlce se na dvorce vrátila na amerických betonech, kde dvakrát v řadě nestačila v úvodním zápase turnaje na Němku Andreu Petkovicovou. Na posledním grandslamu sezóny US Open zaznamenala primát, když se stala první úřadující wimbledonskou vítězkou, která zde vypadla již v úvodním kole poté, co nestačila na Rumunku Alexandru Dulgheruovou 7–6, 6–3. V polovině října si připsala pátý titul sezóny na turnaji v rakouském Linci, po finálové výhře nad Dominikou Cibulkovou 6–4, 6–1.\n\nTurnaje mistryň se účastnila poprvé. Jednalo se o první českou tenistku v soutěži dvouhry od roku 1998, kdy na turnaji startovala Jana Novotná.\n\nViktoria Azarenková během předchozí sezóny vyhrála tři tituly. Celkově druhé vítězství zaznamenala na Sony Ericsson Open po finálovém triumfu nad Ruskou Marií Šarapovou 6–1, 6–4, když v předchozích kolech přešla přes světovou dvojku Kim Clijstersovou a také trojku Věru Zvonarevovou. Následující týden si připsala první antukový titul, a to na Andalucia Tennis Experience, když ve finále porazila Irinu-Camelii Beguovou 6–3, 6–2.\n\nV týdnu předcházejícím turnaji mistryň vyhrála BGL Luxembourg Open, když ve finále porazila Rumunku Monicu Niculescuovou 6–2, 6–2. Finálové účasti dosáhla také na madridském Mutua Madrileña Madrid Open, v němž ve finále nestačila na Petru Kvitovou 7–6, 6–4. Do prvního grandslamového semifinále se probojovala ve Wimbledonu, ale opět prohrála s příští vítězkou Kvitovou 6–1, 3–6, 6–2.\n\nNa úvodním grandslamu Australian Open podlehla v osmifinále, ve čtvrtfinále pak vypadla na French Open, vždy s Na Liovou a konečně účast na US Open zakončila ve třetím kole porážkou od navrátivší se Sereny Williamsové 6–1, 7–6.\n\nNa turnaji mistryň startovala potřetí za sebou.\n\n\"Li Na se na turnaj kvalifikovala jako pátá hráčka 5. října.\"\n\nLi Na zaznamenala úspěšnou, ale nevyrovnanou sezónu. Rok začala vítězstvím na turnaji v Sydney po finálovém triumfu nad Kim Clijstersovou 7–6, 6–3. Poté se probojovala jako první Číňan do finále singlu na grandslamu, a to na Australian Open, po semifinálové výhře nad světovou jedničkou Caroline Wozniackou. V boji o titul podlehla světové dvojce Kim Clijstersové 6–3, 3–6, 3–6. Následně však prohrála čtyři zápasy v řadě, než dosáhla dobrých výkonů na antukové části okruhu v Evropě.\n\nDo semifinále se probojovala na Mutua Madrileña Madrid Open a také na mezinárodním mistrovství Itálie, v němž nestačila na Stosurovou. Největšího úspěchu dosavadní kariéry zaznamenala na druhém grandslamu sezóny French Open, když ve finále přehrála italskou obhájkyni titulu Francescu Schiavoneovou 6–4, 7–6 a stala se tak prvním Asiatem vůbec, jenž vyhrál dvouhru Grand Slamu.\n\nNicméně po zbytek sezóny prezentovala nevyrovnané výkony se zápasovou bilancí pět výher a sedm porážek. Ve Wimbledonu nepřekročila druhé kolo, když nestačila na Němku Sabine Lisickou 6–3, 4–6, 6–8 a na US Open odešla poražená v úvodní fázi turnaje. S Rumunkou Simonou Halepovou prohrála po setech 6–2, 7–5.\n\nNa turnaji mistryň debutovala. V předcházejícím ročníku byla v pozici náhradnice.\n\"9. října se do startovní listiny zapsala druhá Ruska Věra Zvonarevová a také Australanka Samantha Stosurová.\"\n\nVěra Zvonarevová nezopakovala svou nejúspěšnější sezónu z roku 2010, přesto na okruhu získala dva tituly. První z nich si připsala po více než ročním čekání na Qatar Ladies Open, když ve finále porazila světovou jedničku Caroline Wozniackou 6–4, 6–4. Druhý turnajový triumf vyhrála na úvodním ročníku ázerbájdžánského Baku Cupu, po finálové výhře nad krajankou Xenií Pervakovou 6–1, 6–4. Na dalších dvou událostech prošla do finále. Jednalo se o Mercury Insurance Open a Toray Pan Pacific Open, na nichž vždy v boji o titul nestačila na Polku Agnieszku Radwańskou, v prvním utkání 6–3, 6–4 a v druhém pak 6–3, 6–2.\n\nNa grandslamech docílila nejlepšího výkonu na úvodním Australian Open, kde postoupila do semifinále. Tam podlehla Kim Clijstersové 6–3, 6–3. Ve čtvrtfinále skončila na US Open, a to na raketě vítězky turnaje Samanthy Stosurové 6–3, 6–3. Konečným kolem bylo čtvrté dějství na antukovém French Open, kde nestačila na krajanku Anastasii Pavljučenkovovou po setech 7–6, 2–6, 6–2. Ve Wimbledonu ji ve třetím kole vyřadila Bulharka Cvetana Pironkovová 6–2, 6–3.\n\nNa turnaji mistryň startovala popáté. Nejlepšího výsledku dosáhla v roce 2008 finálovou účastí.\n\nSamantha Stosurová neměla výraznou úvodní část sezóny, v níž se neprobojovala do semifinále až do dubnového turnaje Porsche Tennis Grand Prix. Posléze si zahrála finále mezinárodního mistrovství Itálie, v němž podlehla Marii Šarapovové 6–2, 6–4, přestože v předchozím průběhu turnaje neztratila ani jednu sadu. Druhého finále sezóny dosáhla na Canada Masters, v němž ji porazila Serena Williamsová 6–4, 6–2.\n\nV září získala první grandslamový titul, když triumfovala na US Open poté, co ve finále vrátila porážku favorizované trojnásobné šampiónce turnaje Sereně Williamsové, když vyhrála 6–2, 6–3. Stala se tak první Australankou, která zvítězila v singlu grandslamu od triumfu Evonne Goolagongové Cawleyové ve Wimbledonu 1980. Finále si zahrála ještě na HP Open, kde ve finále podlehla Marion Bartoliové 6–3, 6–1.\n\nNa Australian Open nepřešla přes třetí kolo, kde ji vyřadila Petra Kvitová 7–6, 6–3. Stejná fáze turnaje se pro ni stala konečnou na French Open, kde nestačila na tehdejší světovou jedničku ve čtyřhře Giselu Dulkovou 6–4, 1–6, 6–3 a z Wimbledonu odešla poražená již v úvodním kole od 262. hráčky světa Melindy Czinkové 6–3, 6–4.\n\nTurnaje mistryň se účastnila podruhé. V roce 2010 vypadla v semifinále.\n\"Agnieszka Radwańska získala jistotu účasti jako poslední z osmi tenistek až 21. října poté, co ve čtvrtfinále moskevského Kremlin Cupu odstoupila její největší konkurentka o účast Marion Bartoliová.\"\n\nAgnieszka Radwańska se v předešlé části sezóny probojovala do třech finále, a ve všech zvítězila, proměnila je ve tři tituly. První triumf zaznamenala na Mercury Insurance Open, kde si ve finále poradila s nejvýše nasazenou Věrou Zvonarevovou 6–3, 6–4. V asijské části okruhu si pak připsala dva zbylé tituly. Nejdříve na japonském Toray Pan Pacific Open, když si zopakovala finálovou výhru se Zvonarevovou po setech 6–3, 6–2 a poté zvítězila na nejvýznamnější události dosavadní kariéry – China Openu, když ve finále přehrála Andreu Petkovicovou 7–5, 0–6, 6–4.\n\nNa grandslamech se probojovala do celkově čtvrtého čtvrtfinále na Australian Open, v němž ji porazila vítězka turnaje Kim Clijstersová 6–3, 7–6. S Marií Šarapovovou vypadla v osmifinále French Open po setech 7–6, 7–5. Ve zbylých grandslamových turnajích nepřešla druhé kolo – ve Wimbledonu nestačila na Petru Cetkovskou 3–6, 7–6, 6–4 a na US Open pak podlehla překvapení turnaje, pozdější semifinalistce Angelique Kerberové 6–3, 4–6, 6–3.\n\nTurnaje mistryň se účastnila potřetí, když v letech 2008 a 2009 působila jako náhradnice.\n\nPrvní nahradnicí turnaje mistryň je Francouzka Marion Bartoliová, která v sezóně dosáhla na pět finálových utkání. Při debutovém finále kategorie Premier Mandatory na BNP Paribas Open prohrála s Caroline Wozniackou 6–1, 2–6, 6–3. V dalším boji o titul nestačila ve štrasburském turnaji na Andreu Petkovicovou, když skrečovala ve druhé sadě za stavu 6–4, 1–0.\n\nDebutový titul sezóny a první od roku 2009 získala na trávě AEGON International po finálové výhře nad Petrou Kvitovou 6–1, 4–6, 7–5. Ve Wimbledonu došla do čtvrtfinále, v němž podlehla Sabine Lisické 6–4, 6–7, 6–1, přestože předtím vyřadila obhájkyni Serenu Williamsovou. S touto Američankou naopak prohrála ve finále Bank of the West Classic. Druhý turnajový triumf vyhrála na japonském HP Open po finálovém vítězství nad Samanthou Stosurovou 6–3, 6–1.\n\nDo svého druhého grandslamového semifinále došla na domácím French Open.\n\nDo turnaje zasáhla jedním zápasem v bílé skupině po odstoupení Marie Šarapovové, která si poranila levý kotník.\n\nDruhou náhradnicí turnaje mistryň je Němka Andrea Petkovicová, která prožila nejlepší sezónu kariéry, když se poprvé posunula mezi nejlepších deset hráček žebříčku WTA. Jediný titul získala na Internationaux de Strasbourg po finálové výhře nad Bartoliovou. Dále si připsala dvě finálové účasti, a to na Brisbane International, kde v boji o titul podlehla Petře Kvitové 6–1, 6–3 a na China Open, na němž ji v rozhodujícím utkání přehrála Agnieszka Radwańska 7–5, 0–6, 6–4.\n\nNa třech grandslamech, kromě Wimbledonu, dosáhla čtvrtfinálové účasti.\n\nTabulka uvádí poměr vzájemných zápasů hráček před turnajem mistryň.\n\n\n\n\"Prvním párem kvalifikovaným na turnaj mistryň se 5. září stala česko-slovinská dvojice Květa Peschkeová a Katarina Srebotniková.\"\n\nKvěta Peschkeová a Katarina Srebotniková pokračovaly v deblové spolupráci také v sezóně 2011, kdy se 4. července poprvé v kariéře staly světovými jedničkami. Během předchozí části sezóny získaly šest titulů.\n\nPrvní titul vyhrály na ASB Classic, když ve finále zdolaly dvojici Sofia Arvidssonová a Marina Erakovićová 6–3, 6–0. Poté přišel triumf na Qatar Ladies Open po finálovém vítězství nad párem Liezel Huberová a Naděžda Petrovová 7–5, 6–7, [10–8]. Třetí titul si připsaly na AEGON International po finálové výhře Huberovou a Raymondovou 6–3, 6–0.\n\nDebutový grandslamový vavřín v ženské čtyřhře si připsaly ve Wimbledonu po hladkém průběhu rozhodujícího zápasu o titul proti Sabine Lisické a Samanthě Stosuruvé 6–3, 6–1. Následně triumfovaly na Mercury Insurance Open, když na ně ve finále nestačila americká dvojice Raquel Kopsová-Jonesová a Abigail Spearsová 6–0, 6–2. Poslední šestý titul přišel na události druhé nejvyšší kategorie okruhu China Open, když v boji o titul přehrály bývalé světové jedničky Giselu Dulkovou a Flaviu Pennettaovou 6–3, 6–4.\n\nKromě toho si zahrály další tři finále, z nichž odešly jako poražené. Jednalo se o Medibank International Sydney, když ve finále podlehly českému páru Iveta Benešová a Barbora Záhlavová-Strýcová, dále na Dubai Tennis Championships nestačily na Huberovou a Martínezovou Sánchezovou a konečně na Mutua Madrileña Madrid Open podlehly dvojici Viktoria Azarenková a Maria Kirilenková. Pár se probojoval do semifinále na Australian Open a ve čtvrtfinále skončil jak na French Open, tak US Open. Srebotniková navíc spolu s Danielem Nestorem získala titul ve smíšené čtyřhře na Australian Open.\n\n\"1. října se na turnaj mistryň kvalifikovala druhá dvojice Liezel Huberová a Lisa Raymondová.\"\nLiezel Huberová a Lisa Raymondová nenastupovaly společně celou sezónu, když na evropské antukové části začala hrát Huberová s Ruskou Naděždou Petrovovou a Raymondová vytvořila dvojici s Němkou Julií Görgesovou. Obě se jako pár prezentovaly na French Open, kde došly do semifinále a ve Wimbledonu zaznamenaly čtvrtfináulovou účast.\n\nPrvní dvě finále sezóny prohrály, a to na AEGON International s Peschkeovou a Srebotnikovou 6–3, 6–0 a poté na Bank of the West Classic nestačily na Azarenkovou s Kirilenkovou 6–1, 6–3. První jejich společný titul přišel na Canada Masters, a to po finále bez boje, když Azarenková a Kirilenková odstoupily. V září získaly grandslamový titul na US Open po finálové výhře nad obhájkyněmi titulu Vaniou Kingovou a Jaroslavou Švedovovou 4–6, 7–6, 7–6. Třetí titul si připsaly na japonském Toray Pan Pacific Open, když v boji o titul zdolaly pár Dulková a Pennettaová až v supertiebreaku třetího setu 7–6, 0–6, [10–6].\n\nHuberová spolu s Maríí José Martínezovou Sánchezovou navíc vyhrála debla na Dubai Tennis Championships po finálovém vítězství nad dvojicí Peschkeová a Srebotniková 7–6, 6–3 a s Petrovovou odešla jako poražená finalistka na turnaji Qatar Ladies Open, když v rozhodujícím utkání opět narazily na Peschkeovou a Srebotnikovou.\n\n\"Gisela Dulková a Flavia Pennettaová získaly jistotu účasti jako třetí v pořadí 11. října.\"\n\nGisela Dulková a Flavia Penettaová nezopakovaly svou nejlepší sezónu 2010, v níž získaly šest titulů, vítězství na turnaji mistryň a staly se také světovými jedničkami. V předchozím průběhu sezóny 2011 vyhrály jediný turnaj, jenž ovšem představoval jejich společný nejprestižnější triumf, a to úvodní grandslam Australian Open po finálové výhře nad párem Viktoria Azarenková a Maria Kirilenková 2–6, 7–5, 6–1. Pro obě hráčky se jednalo o debutový grandslam. V části sezóny nemohla dvojice obhajovat body kvůli zranění nohy Dulkové.\n\nKvalitní výsledky předvedly poté až v poslední asijské fázi okruhu, na které se dvakrát probojovaly do finále. Nejdříve v něm neuspěly na Toray Pan Pacific Open, když podlehly páru Huberová a Raymondová a poté opět prohrály v boji o titul na China Open s Peschkeovou a Srebotnikovou. Na zbývajících grandslamech postoupily do čtvrtfinále na French Open a do třetího kola na US Open.\n\nPennettaová dosáhla spolu s Dominikou Cibulkovou finálové účasti na UNICEF Open, kde v boji o titul nestačily české dvojici Záhlavová-Strýcová a Zakopalová.\n\n\"Posledním párem, který si zajistil účast na turnaji mistryň se 16. října stala dvojice Vania Kingová a Jaroslava Švedovová. O start do té chvíle soupeřila s bělorusko-ruským párem Viktoria Azarenková a Maria Kirilenková.\"\nVania Kingová a Jaroslava Švedovová nemohly společně hrát až do turnaje BNP Paribas Open pro zranění kolene Švedovové.\n\nPár nezopakoval dva grandslamové tituly z předchozí sezóny 2010, když si v roce 2011 zahrál jediné takové finále na US Open, z něhož odešel poražen dvojicí Huberová a Raymondová 6–4, 6–7, 6–7.\n\nPrvní titul sezóny získaly na Western & Southern Open, když ve finále porazily 6–4, 3–6, [11–9] pár Natalie Grandinová a Vladimíra Uhlířová. Dále se probojovaly do dvou neúspěšných finále. V prvním z nich na meztinárodním mistrovství Itálie nestačily na Číňanky Šuaj Pchengovou a Ťie Čengovou 2–6, 3–6 a ve druhém pak na HP Open podlehly Asiatkám Dateové Krummové s Čangovou po setech 5–7, 6–3, [9–11].\n\nŠvedovová zvítězila společně s Indkou Saniou Mirzaovou na úvodním ročníku washingtonského Citi Open po finálové výhře nad dvojicí Olga Govorcovová a Alla Kudrjavcevová 6–3, 6–3.\n\nKingová se také probojovala do finále s jinou partnerkou – Němkou Annou-Lenou Grönefeldovou na mexickém Monterrey Open, kde v boji o titul nestačily na Češky Benešovou se Záhlavovou-Strýcovou.\n\nTabulka uvádí poměr vzájemných zápasů dvojic před turnajem mistryň.\n\n\n"}
{"id": "733974", "url": "https://cs.wikipedia.org/wiki?curid=733974", "title": "Farní sbor Českobratrské církve evangelické v Liberci", "text": "Farní sbor Českobratrské církve evangelické v Liberci\n\nFarní sbor Českobratrské církve evangelické v Liberci je sborem Českobratrské církve evangelické v Liberci. Sbor spadá pod Liberecký seniorát.\n\nFarářem sboru je Filip Susa a kurátorem sboru je Lubor Franců.\n\n\n"}
{"id": "733976", "url": "https://cs.wikipedia.org/wiki?curid=733976", "title": "Farní sbor Českobratrské církve evangelické v Libštátě", "text": "Farní sbor Českobratrské církve evangelické v Libštátě\n\nFarní sbor Českobratrské církve evangelické v Libštátě je sborem Českobratrské církve evangelické v Libštátě. Sbor spadá pod Liberecký seniorát.\n\nFarářem sboru je Petr Hudec a kurátorem sboru je Jiří Kotas.\n\n\n"}
{"id": "733978", "url": "https://cs.wikipedia.org/wiki?curid=733978", "title": "Dream of Life", "text": "Dream of Life\n\nDream of Life je studiové album Patti Smith. Album vyšlo v červnu roku 1988 u Arista Records. Jedná se o první album, vydané po rozpuštění skupiny The Patti Smith Group a zároveň také první album, na kterém se nepodílel český hudebník Ivan Král.\n\nVšechny skladby napsali Patti Smith a Fred Sonic Smith.\n"}
{"id": "733980", "url": "https://cs.wikipedia.org/wiki?curid=733980", "title": "Farní sbor Českobratrské církve evangelické v Novém Městě pod Smrkem", "text": "Farní sbor Českobratrské církve evangelické v Novém Městě pod Smrkem\n\nFarní sbor Českobratrské církve evangelické v Novém Městě pod Smrkem je sborem Českobratrské církve evangelické v Novém Městě pod Smrkem. Sbor spadá pod Liberecký seniorát.\n\nFarářem sboru byl do konce února roku 2014 Adam Balcar. Od té doby sbor administroval Filipem Šimonovským ze sboru v Rumburku. Jeho služba skončila ke konci září 2015, kdy sbor převzala farářka Eva Halamová, která sem přišla ze sboru v Praze na Novém Městě. Kurátorem sboru je Jaroslav Láska.\n\n\n"}
{"id": "733982", "url": "https://cs.wikipedia.org/wiki?curid=733982", "title": "Farní sbor Českobratrské církve evangelické v Rumburku", "text": "Farní sbor Českobratrské církve evangelické v Rumburku\n\nFarní sbor Českobratrské církve evangelické v Rumburku je sborem Českobratrské církve evangelické v Rumburku. Sbor spadá pod Liberecký seniorát.\n\nFarářem sboru je Filip Šimonovský a kurátorkou sboru Irena Kubicová.\n\n"}
{"id": "733983", "url": "https://cs.wikipedia.org/wiki?curid=733983", "title": "Farní sbor Českobratrské církve evangelické ve Varnsdorfu", "text": "Farní sbor Českobratrské církve evangelické ve Varnsdorfu\n\nFarní sbor Českobratrské církve evangelické ve Varnsdorfu je sborem Českobratrské církve evangelické ve Varnsdorfu. Sbor spadá pod Liberecký seniorát.\n\nFarářem sboru je Filip Šimonovský a kurátorem sboru je Evžen Šmidt.\n\n"}
{"id": "733985", "url": "https://cs.wikipedia.org/wiki?curid=733985", "title": "1. hokejová liga SR 2009/2010", "text": "1. hokejová liga SR 2009/2010\n\n1. hokejová liga SR 2009/10 byla sedmnáctou sezónou 1. hokejové ligy na Slovensku a zúčastnilo se jí 14 týmů. Nejlepších 8 klubů po základní části postoupilo do playoff. Vítězem se stal klub ŠHK 37 Piešťany, který ve finále porazil mužstvo HC 07 Prešov 4:3 na zápasy. V baráži o extraligu si klub ŠHK 37 Piešťany postup nevybojoval. Pro mužstva od 9. do 14. místa sezóna skončila. Do 2. ligy sestoupilo mužstvo MšHK Prievidza.\n\n\n\n\n"}
{"id": "733990", "url": "https://cs.wikipedia.org/wiki?curid=733990", "title": "Popping (počítačová grafika)", "text": "Popping (počítačová grafika)\n\nPopping je nepříjemný a rušivý jev, který nastává při změně úrovně detailu (LODu), kdy se skokově mění geometrie modelu. Při pohybu pozorovatele dochází k přidávání nebo odebírání vrcholu z modelu, protože LOD algoritmus je závislý na poloze kamery. Čím výraznější změna geometrie nastane, tím je tento rušívý jev více vidět. Tento problém je nejvíc vidět při statickém (LODu), protože se mění velké množství vrcholů najednou. \n\n"}
{"id": "733991", "url": "https://cs.wikipedia.org/wiki?curid=733991", "title": "Alotropické modifikace železa", "text": "Alotropické modifikace železa\n\nAlotropické modifikace železa je jeden z nejznámějších příkladů alotropie v kovech. Za atmosférického tlaku se vyskytují následující alotropické modifikace: železo α, železo β, železo γ a železo δ. Modifikace nazývaná železo ε vzniká z α-železa při tlaku nad 10 GPa.\nŽelezo začne krystalizovat při chladnutí taveniny na úrovni teploty 1538 °C jako železo δ (často se označuje i jako vysokoteplotní modifikace železa α), které má kubickou prostorově středěnou strukturu (BCC).\n\nDalším ochlazováním se struktura mění na kubickou plošně středěnou (FCC) od teploty 1394 °C, která má název železo γ a je paramagnetická. Parametr atomové mřížky železa γ je přibližně 3,65×10 m.\n\nPři 912 °C se krystalová struktura opět vrací na kubickou prostorově středěnou jako železo β, které je také paramagnetické. Ochlazení pod tzv. Curieovou teplotou nepřináší již žádnou změnu ve struktuře, zůstává kubická prostorově středěná struktura, která je ale již feromagnetická a označuje se jako železo α. Parametr atomové mřížky železa α (β) závisí na teplotě a vzrůstá až do 2,9×10 m. Nemagnetické železo má všechny elektronové spiny atomů v magnetické doméně orientované stejně. Avšak vliv okolních magnetických domén s jinak orientovanými spiny se vzájemně ruší. V zmagnetizovaném železe jsou elektronové spiny v doméně zarovnané, takže magnetický efekt okolních domén se znásobuje. I když každá doména obsahuje miliardu atomů, má rozměry přibližně v setinách milimetru.\n\nPři tlaku přibližně nad 10 GPa a teplotě několik stovek kelvinů se železo α transformuje do těsně uspořádané mřížky šesterečné soustavy (HCP). Tato struktura se označuje jako železo ε. Železo γ se také může transformovat do železa ε, ale není nutné při tom působit tak vysokými tlaky. Tyto fáze se předpokládají v pevných částech planetárních jader. Předpokládá se, že Zemské jádro se skládá ze slitiny železo-nikl s fázemi ε.\n\nŽelezo tvoří s různými kovy a jinými prvky velmi důležitou sloučeninu. Nejdůležitější slitinu tvoří železo s uhlíkem buď jako ocel nebo jako technické železo resp. litinu. Podle další přídavných, tzv. legujících prvků, lze vytvořit mnoho druhů ocelí a litin s různými vlastnostmi. Pochopení vlastností alotropické modifikace železa je klíčem k výrobě kvalitní oceli.\nTuhý roztok uhlíku a železa α (resp. β, γ nebo δ) se nazývají ferit α (resp. ferit β, austenit nebo ferit δ).\n\nŽelezo α je stabilní modifikace železa při pokojové teplotě. Je to měkký, duktilní materiál, ve kterém lze rozpustit velmi malé množství uhlíku; maximálně 0,021 % hm. při teplotě 910 °C. Větší rozpustnost uhlíku umožňuje až železo γ a to až do hodnoty 2,11 % hm. při 1146 °C.\n"}
{"id": "733997", "url": "https://cs.wikipedia.org/wiki?curid=733997", "title": "The Marble Index", "text": "The Marble Index\n\nThe Marble Index je druhé sólové studiové album německé zpěvačky Nico, vydané v květnu 1969 u vydavatelství Elektra Records. Album produkoval Frazier Mohawk a o aranžmá a hudební doprovod se zde postaral John Cale (šlo o jeho vůbec první práci po odchodu ze skupiny The Velvet Underground). Své předchozí album \"Chelsea Girl\" Nico vydala v roce 1967 a následně jí byla zrušena smlouva s vydavatelstvím Verve Records. Deska v celém rozsahu vyšla znovu v roce 2007 jako součást kompilace \"\"; toto album pak ještě obsahovalo různé alternativní verze a dříve nevydané písně.\n\nSvé debutové album \"Chelsea Girl\" Nico vydala v roce 1967 u vydavatelství Verve Records. Tato společnost však o zpěvačku přestala mít zájem a pro další album si Nico musela sehnat nového vydavatele. Stalo se tak prostřednictvím Dannyho Fieldse, který ji doporučil Jacu Holzmanovi, prezidentovi společnosti Elektra Records. Na rozdíl od první desky, kde Nico nahrála písně jiných autorů, je zde autorkou všech skladeb ona sama. Název alba \"The Marble Index\" pochází z básně \"Předehra\" ( \"\") anglického básníka Williama Wordswortha.\n\nNahrávání alba proběhlo počátkem září roku 1968 ve studiu Elektra Studios v Los Angeles. Producentem se stal Frazier Mohawk, zvukovým inženýrem byl John Haeny a celé album bylo nahráno během pouhých čtyř dnů. Nico – stejně jako Danny Fields – chtěla, aby album produkoval John Cale, její dřívější spoluhráč ze skupiny The Velvet Underground. S tím však nesouhlasil Holzman; svůj nesouhlas odůvodnil tím, že Cale nemá patřičné zkušenosti s prací producenta. Fields však později řekl, že album ve skutečnosti produkoval Cale a Mohawk zde byl jen kvůli tomu, aby se na nahrávce podílel někdo ze stáje Elektra Records. John Cale je aranžérem všech skladeb a hraje v nich na všechny nástroje kromě harmonia, které obsluhovala zpěvačka sama.\n\nNejpravděpodobnější datum vydání alba \"The Marble Index\" je květen 1969, nicméně různé zdroje tvrdí, že album vyšlo už 19. září 1968 nebo někdy v listopadu toho roku. Původně album vyšlo na gramofonové LP desce a později na audiokazetě. V roce 1991 vyšla deska v reedici na CD doplněná o dvě bonusové skladby. Alternativní verze všech skladeb (mimo „Prelude“) z alba vyšly v roce 2007 na kompilačním albu \"\". Na tomto albu dále jsou ještě dvě skladby nahrané během nahrávání alba \"The Marble Index\": německy zpívaná „Sagen die Gelehrten“ a „Rêve Réveiller“, která je pro změnu zpívaná ve francouzštině.\n\nAlbum otevírá minutová instrumentální skladba „Prelude“, ve které Cale hraje na klavír a zvonkohru. Následuje „Lawns of Dawns“, kde se melodie vytvářená harmoniem houpe shora dolů. To doplňují Calem vytvářené ruchy a zpěvaččin hlas. Píseň byla inspirována výletem do kalifornské pouště, který podnikla se zpěvákem Jimem Morrisonem. Třetí skladbu pojmenovanou „No One Is There“ otevírá viola; později se přidá Nico se zpěvem a během zbytku písně již další nástroje použity nebyly. Další píseň Nico napsala pro svého syna Ariho; jmenuje se „Ari's Song“ a je postavená na harmoniu. První stranu původní desky uzavírá „Facing the Wind“ s výrazným harmoniem – Cale zde hraje na klavír a vytváří různé hluky.\n\nV celkovém pořadí šestou písní na albu je pětiminutová „Julius Caesar (Memento Hodie)“ – Nico s harmoniem je zde doprovázena Caleovou violou a text písně je založen na volných asociacích. Sama Nico za svou nejoblíbenější píseň z alba označila „Frozen Warnings“, jejíž hlavním motivem jsou vibrující zvuky harmonia. Producent Cale tuto píseň hrál později při svých sólových koncertech, například v roce 2003. V závěru alba se nachází „Evening of Light“ – v písni se objevuje více nástrojů, které obsluhuje Cale – nejvýrazněji je zde zastoupena viola. Nástroje se postupně proplétají a na konci, již bez zpěvu, gradují do nepřehledných hluků. Cale zde hraje také na osmistrunnou baskytaru Hagstrom, přičemž chtěl, aby nástroj zněl jako part pro tubu.\n\nNa pozdějších reedicích vyšly ještě dvě bonusové skladby. První z nich je „Roses in the Snow“ – píseň, které dominuje harmonium a basové pozadí. Druhou je a cappella skladba „Nibelungen“. Album \"The Frozen Borderline: 1968–1970\" obsahuje stejnou píseň s doprovodem roztřeseného harmonia.\n\nKdyž album vyšlo, většina kritiků jej zatracovala. Našli se ale také kritici, kteří album hodnotili pozitivně. Novinář Lenny Kaye, který později působil jako kytarista ve skupině zpěvačky Patti Smith, v recenzi v časopisu \"Jazz & Pop\" album chválil, obdivoval na něm Caleovu „sérii černých terénů, které jsou perfektními krajinami pro poeovské kvality hlasu Nico.“ Anne Marie Micklo ve své recenzi pro časopis \"Rolling Stone\" album popsala slovy: „\"Je to náladová hudba doplněná temnými a záhadnými texty\"“. Richard Williams v recenzi pro britský týdeník \"Melody Maker\" album označil za jednu z desek, která by za deset nebo dvacet let mohla být považována za milník.\n\nAutorkou všech skladeb je Nico.\n"}
{"id": "733999", "url": "https://cs.wikipedia.org/wiki?curid=733999", "title": "Brian McGrattan", "text": "Brian McGrattan\n\nBrian McGrattan (* 2. září 1981 Hamilton [Ontario]) je kanadský lední hokejista hrající za klub Nashville Predators v NHL. Hraje na postu pravého křídla. Je znám jako bitkař. Do povědomí širší veřejnosti USA se dostal v sezóně 2004–2005 Americké hokejové ligy, kdy zaznamenal historický ligový rekord v počtu obdržených trestných minut v jedné sezóně (551).\n\nV roce 1999 byl draftován týmem Los Angeles Kings, ale nikdy za něj nehrál. V roce 2003 byl draftován jako volný hráč týmem Ottawa Senators. Svoji premiéru v NHL odehrál za tento tým v roce 2005 proti týmu Toronto Maple Leafs. Svůj první gól dal legendárnímu brankáři Martinu Brodeorovi v zápase proti New Jersey Devils. Jeho první bitku v NHL absolvoval po necelém měsíci po první zápase, kdy vyhrál v pěstním souboji proti hráči jménem Tie Domi, který je považován za jednoho z nejlepších bitkařů v lize.\n"}
{"id": "734003", "url": "https://cs.wikipedia.org/wiki?curid=734003", "title": "Mistrovství světa v házené mužů 1997", "text": "Mistrovství světa v házené mužů 1997\n\n15. mistrovství světa v házené proběhlo ve dnech 17. 5. – 1. 6. v Japonsku.\n\nMistrovství se zúčastnilo poprvé 24 mužstev, rozdělených do čtyř šestičlenných skupin. První čtyři týmy postoupily do play off, kde se hrálo o medaile, mužstva na pátém a šestém místě z turnaje vypadla. Mistrem světa se stal tým Ruska.\n\n Japonsko – Island 20:24 (10:14)\n\n17. Května 1997 (19:30) - Kumamoto\n\n18. Května 1997 (15:00) - Kumamoto\n\n18. Května 1997 (17:00) - Kumamoto\n\n18. Května 1997 (19:00) - Kumamoto\n\n19. Května 1997 (13:00) - Kumamoto\n\n19. Května 1997 (15:00) - Kumamoto\n\n21. Května 1997 (19:00) - Kumamoto\n\n22. Května 1997 (13:00) - Kumamoto\n\n22. Května 1997 (15:00) - Kumamoto\n\n24. Května 1997 (15:00) - Kumamoto\n\n24. Května 1997 (17:00) - Kumamoto\n\n24. Května 1997 (19:00) - Kumamoto\n\n25. Května 1997 (15:00) - Kumamoto\n\n25. Května 1997 (17:00) - Kumamoto\n\n25. Května 1997 (19:00) - Kumamoto\n\n Francie – Itálie 25:21 (12:10)\n\n18. Května 1997 (15:00) - Kumamoto\n\n18. Května 1997 (17:00) - Kumamoto\n\n18. Května 1997 (19:00) - Kumamoto\n\n20. Května 1997 (13:00) - Kumamoto\n\n20. Května 1997 (15:00) - Kumamoto\n\n21. Května 1997 (18:00) - Kumamoto\n\n21. Května 1997 (20:00) - Kumamoto\n\n22. Května 1997 (13:00) - Kumamoto\n\n22. Května 1997 (15:00) - Kumamoto\n\n24. Května 1997 (15:00) - Kumamoto\n\n24. Května 1997 (17:00) - Kumamoto\n\n24. Května 1997 (19:00) - Kumamoto\n\n25. Května 1997 (15:00) - Kumamoto\n\n25. Května 1997 (17:00) - Kumamoto\n\n25. Května 1997 (19:00) - Kumamoto\n\n Portugalsko – Brazílie 26:18 (13:7)\n\n18. Května 1997 (15:00) - Jamaga\n\n18. Května 1997 (17:00) - Jamaga\n\n18. Května 1997 (19:00) - Jamaga\n\n20. Května 1997 (13:00) - Jamaga\n\n20. Května 1997 (15:00) - Jamaga\n\n21. Května 1997 (18:00) - Jamaga\n\n21. Května 1997 (20:00) - Jamaga\n\n22. Května 1997 (13:00) - Jamaga\n\n22. Května 1997 (15:00) - Jamaga\n\n24. Května 1997 (15:00) - Jamaga\n\n24. Května 1997 (17:00) - Jamaga\n\n24. Května 1997 (19:00) - Jamaga\n\n25. Května 1997 (15:00) - Jamaga\n\n25. Května 1997 (17:00) - Jamaga\n\n25. Května 1997 (19:00) - Jamaga\n\n Rusko – Kuba 31:17 (17:9)\n\n18. Května 1997 (15:00) - Jacuširo\n\n18. Května 1997 (17:00) - Jacuširo\n\n18. Května 1997 (19:00) - Jacuširo\n\n19. Května 1997 (13:00) - Jacuširo\n\n19. Května 1997 (15:00) - Jacuširo\n\n21. Května 1997 (18:00) - Jacuširo\n\n21. Května 1997 (20:00) - Jacuširo\n\n22. Května 1997 (13:00) - Jacuširo\n\n22. Května 1997 (15:00) - Jacuširo\n\n24. Května 1997 (15:00) - Jacuširo\n\n24. Května 1997 (17:00) - Jacuširo\n\n24. Května 1997 (19:00) - Jacuširo\n\n25. Května 1997 (15:00) - Jacuširo\n\n25. Května 1997 (17:00) - Jacuširo\n\n25. Května 1997 (19:00) - Jacuširo\n Island – Norsko 32:28 (13:15)\n\n27. Května 1997 (13.00) - Kumamoto\n\n27. Května 1997 (15.00) - Kumamoto\n\n27. Května 1997 (18.00) - Kumamoto\n\n27. Května 1997 (20.00) - Kumamoto\n\n27. Května 1997 (13.00) - Kumamoto\n\n27. Května 1997 (15.00) - Kumamoto\n\n27. Května 1997 (18.00) - Kumamoto\n\n27. Května 1997 (20.00) - Kumamoto\n Island – Maďarsko 25:26 (11:14)\n\n29. Května 1997 (18.00) - Kumamoto\n\n29. Května 1997 (20.00) - Kumamoto\n\n29. Května 1997 (18.00) - Kumamoto\n\n29. Května 1997 (20.00) - Kumamoto\n Maďarsko – Švédsko 19:31 (7:14)\n\n31. Května 1997 (18.00) - Kumamoto\n\n31. Května 1997 (18.00) - Kumamoto\n Švédsko – Rusko 21:23 (10:11)\n\n1. června 1997 (16.00) - Kumamoto\n Francie – Maďarsko 28:27 (15:12)\n\n1. června 1997 (14.00) - Kumamoto\n Španělsko – Island 23:32 (11:11)\n\n30. Května 1997 (13.00) - Kumamoto\n\n30. Května 1997 (15.00) - Kumamoto\n Egypt – Island 20:23 (9:10)\n\n31. Května 1997 (16.00) - Kumamoto\n Španělsko – Korejská republika 33:26 (17:12)\n\n31. Května 1997 (16.00) - Kumamoto\n\n"}
{"id": "734010", "url": "https://cs.wikipedia.org/wiki?curid=734010", "title": "Kitsapův poloostrov", "text": "Kitsapův poloostrov\n\nKitsapův poloostrov je poloostrov vyčnívající z Olympijského poloostrova a nacházející se přes Pugetův záliv od města Seattle v americkém státě Washington. Od Olympijského poloostrova jej odděluje Hoodův kanál. Patří do něj celý okres Kitsap s výjimkou Bainbridgova a Blakeova ostrovu, dále také části okresů Mason a Pierce. Nejvyšší bod poloostrova se jmenuje Zlatá hora. Na poloostrově se také nachází Námořní loděnice Pugetův záliv a Kitsapova námořní základna, kde operuje Námořnictvo Spojených států amerických. Největším městem poloostrova je Bremerton.\n\nDříve byl poloostrov označován jako Velký nebo Indiánský a jeho nynější jméno pochází ze jména okresu Kitsap. Okres své jméno nese po náčelníku Kitsapovi, který byl na přelomu 18. a 19. století válečníkem a šamanem kmene Suqamišů, kteří patřili mezi historické rybářské kmeny skupiny Pobřežních Sališů, a jejich starodávná sídliště se nacházela na východním pobřeží poloostrova. Ze stejného kmene pochází také náčelník Sealth, po němž je pojmenováno město Seattle. Indiánská rezervace Port Madison, která se nachází mezi městečkem Poulsbo a Agátinou úžinou, je nynějším centrem kmene. Na poloostrově sídlí také kmen Klallamů, patřící rovněž mezi Pobřežní Sališe, který sídlí v rezervaci v obci Little Boston na severozápadě poloostrova.\n\nPoloostrov spojuje s pevninou síť trajektů Washington State Ferries, které spojují Bremerton a Seattle, Kingston a Edmonds a Southworth a západní Seattle přes Vashonův ostrov. Další spojnicí je Tacoma Narrows Bridge ve městě Tacoma a Hood Canal Bridge vedoucí na Olympijský poloostrov.\n\n\n\n"}
{"id": "734012", "url": "https://cs.wikipedia.org/wiki?curid=734012", "title": "Warlock", "text": "Warlock\n\nWarlock byla německá heavy metalová skupina založená v roce 1982. Zpěvačkou skupiny byla Doro Pesch. Skupina se rozpadla po vydání čtyř sólových alb v roce 1988.\n\n\n\n\n"}
{"id": "734017", "url": "https://cs.wikipedia.org/wiki?curid=734017", "title": "Kateřina Hejlová", "text": "Kateřina Hejlová\n\nKateřina Hejlová, provdaná Šípková (* 29. února 1984, Litoměřice), je česká spisovatelka a překladatelka.\n\nKateřina Hejlová se narodila v Litoměřicích. Odmala miluje jazyky a literaturu, což ovlivnilo její výběr vysoké školy – je absolventkou Literární akademie Josefa Škvoreckého v Praze a zakládající členkou tvůrčí skupiny \"Hlava nehlava\" (z tvorby HN: Zuby nehty (2007) – povídka Poslední metro, Tisíc jizev (2008) – povídka Trojná bohyně, Ruce vzhůru (2009) – povídka Vražda v lodní kajutě, Nahoře bez…, a dole taky (2010) – povídka Vraž ho tam a Noční můry nespí (2011) – povídky Za zrcadlem a Aqua Mala.\n\nPíše od dětství a na svém kontě má i několik překladů. Od roku 2006 do ledna 2011 žila v Irsku a poté dva a půl roku v Anglii. V říjnu 2013 se s manželem vrátila zpět do Čech, kde v prosinci porodila dceru Alžbětu. V současné době je na rodičovské dovolené a nadále se věnuje psaní.\n\nNa přání nakladatele vydala pod pseudonymem \"Katty Joyce\" tři publikace: neautorizovanou biografii slavného hollywoodském páru Angelina Jolie & Brad Pitt: Společný příběh (Daranus, 2009). Román Zabijte je všechny! (XYZ, 2010) o událostech v africkém Kongu v roce 1978 – v malém hornickém městě Kolwezi byli katanžskými povstalci zajati a mučeni francouzští a belgičtí inženýři, pracující pro tamní těžařskou společnost, a jejich rodiny. A dále neautorizovaný životopis Hugh Laurie: Nespokojený melancholik (XYZ, 2010).\n\nV září 2011 publikovala svou první knihu pod vlastním jménem – mrazivou novelu Fimbul (JaS) o zhoubné tříleté zimě Fimbul, která zahalí Prahu a zbytek Evropy bělostným hábitem. V ulicích, lidských tvářích i srdcích se usadil mráz. Mladý pár Eva a Petr, ve snaze vzkřísit lásku, která jako by zamrzala spolu s Vltavou, se vydávají do chaty v horách, kde prožili první intimní chvíle. Čím více se však propadají do moci přírody s celou její symbolikou, tím více si začínají uvědomovat, že zabloudili. Ztrácí se v čase i prostoru a jejich putování za láskou se mění v boj o přežití.\n\nV roce 2014 vydala humorné, částečně autobiografické, vzpomínky (JaS) a povídku Kafe o páté ve sborníku \"Kafe v pět\".\n\n\n\n\n\n"}
{"id": "734020", "url": "https://cs.wikipedia.org/wiki?curid=734020", "title": "Silnice k moři", "text": "Silnice k moři\n\nSilnice k moři (anglicky „The Road to the Sea“) je sci-fi povídka britského spisovatele Arthura C. Clarka.\n\nV angličtině vyšla mj. ve sbírce \"Tales from Planet Earth\".\n\nNa pozadí hlavního děje probíhá kolonizace vesmíru, zatímco lidé na Zemi se vrátili k primitivnějšímu způsobu života. Opustili města a žijí v malých osadách. Brant - hlavní hrdina příběhu - se dozví o jednom takovém městě na pobřeží a hodlá se tam vydat, aby nalezl něco, co by mu pomohlo získat lásku dívky, kterou miluje.\n\nPrvní část povídky:\n\nDruhá část povídky:\n\nPrvní část povídky\n\nV první části povídky se setkává Durven se svým bratrem Hannarem. Vedou rozhovor o smyslu cestování vesmírem a jeho kolonizaci. Durven poukazuje na touhu po dobrodružství, věčný hlad po poznání a objevování, zatímco Hannar upřednostňuje klidný život v Shastaru, městě na pobřeží. Bratři se loučí, už se nikdy neuvidí. Exodus začíná, ze Země odletí mnoho lidí a jejich domovy zůstanou opuštěné. Stejný osud čeká i Shastar.\n\nDruhá část povídky\n\nPříběh pokračuje po pěti tisíci letech. Mladý Brant a jeho lidé musí opustit svůj domov a odstěhovat se na druhý konec planety. Takový je zákon, jenž má zabránit stagnaci. Žádná komunita nesmí zůstat na jednom místě více než tři generace.\n\nLidé z Chaldis si budují nový domov, vymýtí kus pralesa, přeloží tok řeky a srovnají se zemí blízký kopec. Brant, esteticky založený mladý muž usiluje o přízeň Yradne, ale i jeho přítel Jon má o ni zájem a tak jejich vzájemný vztah ochladne. Yradne těší zájem nápadníků, ale nedokáže si mezi nimi vybrat. Brant touží přinést důkaz lásky, něco, čím by Yradne ohromil. Jakmile se dozví o tajemném městě Shastar na pobřeží, cítí, že je to ten pravý cíl. Rozhodne se tam vypravit, aniž by tušil, co v opuštěném městě nalezne.\n\nOd Treggora si půjčí klisnu Sunbeam a vydá se na cestu. Po několika dnech dorazí pozdě večer na vrchol kopce a přespí u sochy sfingy. Shastar leží v údolí pod ní.\n\nBrant je ohromen a zprvu se hůře orientuje ve spleti ulic. Zanedlouho rozluští jejich řád a pustí se do průzkumu. Prochází prázdné síně, opuštěné domy a podívá se i do podzemí, kde lidé dříve bydleli. V jednom z domů nalezne, co hledal. Objeví rozsáhlý, téměř 30 m dlouhý obraz, jenž rozechvěje strunu v jeho citlivém srdci. Malba zobrazuje obléhání města armádou, celý výjev pozoruje žena s hlubokým smutkem ve tváři.\n\nKdyž se Brant vzpamatuje, rozhodne se přenést část obrazu domů. Chce portrétovat ženu shlížející z hradeb dolů. Nikdy si netroufl namalovat Yradne, teprve teď nadešla jeho chvíle a nemusí se obávat ani nespokojené reakce. Pracuje zaníceně dva dny, když zjistí, že jej najednou někdo pozoruje. Jsou to také návštěvníci, i když z větší dálky než Brant. Jsou to lidé z kosmu, někteří i umělci a experti. Brant má dojem, že mu něco uniká a tak se přímo zeptá, o co se jedná. Myslí si, že tito lidé s obrovskými znalostmi chtějí obsadit Zemi.\n\nPravda je jiná. Vědci si příliš zahrávali s artefakty bohů a vyvinuli pole Sigma, které se jim vymklo kontrole. Postupuje vesmírem a za sebou zanechává zničené planety a slunce. Tato pohroma se nyní blíží k Zemi. Brant je šokován, opět ztratí domov. Neúnavně pokračuje v malování, představuje to pro něj jediný pevný bod v proměnlivých konturách reality. Po čtyřech dnech dokončí své dílo a požádá Trescona o zhodnocení.\nTrescon pochválí jeho snahu o originalitu a uhodne, že Brant ve skutečnosti portrétoval jinou ženu - Yradne. Nabádá mladého malíře, aby se nebránil odletu ze Země, protože mu to prospěje v tvorbě. Ten má ale jiné plány, chce žít s Yradne. Trescon ví, že Brant si bude muset dříve nebo později vybrat.\n\nČesky vyšla povídka v následujících časopisech, sbírkách nebo antologiích:\n\n\n"}
{"id": "734023", "url": "https://cs.wikipedia.org/wiki?curid=734023", "title": "Labuan", "text": "Labuan\n\nLabuan (malajsky \"labuhan = přístav\") je ostrov, který leží u severního pobřeží Bornea a je součástí Malajsie. Má rozlohu 75 km² (91 km² včetně okolních ostrůvků, s nimiž tvoří jeden administrativní celek) a zhruba 90 000 obyvatel. Hlavním městem je Victoria. Labuan má status zvláštního území spravovaného přímo centrální vládou a je známý jako turistický a daňový ráj.\n\nDo té doby bezvýznamný ostrov obsadil roku 1846 britský důstojník James Brooke a udělal z něho základnu pro další výboje v oblasti. V roce 1907 se stal součástí britské kolonie Úžinových osad a roku 1963 byl připojen k Malajsii.\n\nNa Labuanu se odehrává děj románového cyklu od E. Salgariho \"Sandokan\", který byl několikrát zfilmován. Sandokanova žena, Lady Marianna, byla známá též jako „Perla z Labuanu“.\n\n"}
{"id": "734026", "url": "https://cs.wikipedia.org/wiki?curid=734026", "title": "Tchaj-čou (Če-ťiang)", "text": "Tchaj-čou (Če-ťiang)\n\nTchaj-čou ( , pchin-jinem \"Tāizhōu\") je městská prefektura v Čínské lidové republice. Náleží k provincii Če-ťiang na východě země, leží přímo na břehu Východočínského moře.\n\nCelá prefektura má rozlohu 9 411 čtverečních kilometrů. Žije zde obyvatel. \n\nTchaj-čou hraničí na severu s Ning-po, na severovýchodě s Šao-singem, na západě s Ťin-chua, na jihozápadě s Li-šuejem, na jihu s Wen-čou a východní hranice je tvořena pobřežím Východočínského moře.\n\n"}
{"id": "734027", "url": "https://cs.wikipedia.org/wiki?curid=734027", "title": "V odborné péči", "text": "V odborné péči\n\nV odborné péči (v anglickém originále In Treatment) je americký dramatický seriál z produkce HBO, který byl uveden 28. ledna 2008. Pochází z izraelského seriálu \"Be Tipul\". V americké verzi léči padesátiletý doktor Paul Weston, zahraný Gabrielem Byrnem. Seriál byl přijat kritiky a odnesl si mnoho ocenění, včetně Ceny Emmy a Zlatého glóbu. Druhá řada měla premiéru 5. dubna 2009.\n\n\n\n\n\n\n\n\n\n\n"}
{"id": "734029", "url": "https://cs.wikipedia.org/wiki?curid=734029", "title": "West Coast Live", "text": "West Coast Live\n\nWest Coast Live je koncertní album britské skupiny ProjeKct Four, jednoho z vedlejších projektů kapely King Crimson. Vydáno bylo v srpnu 1999, později téhož roku vyšlo i jako součást box setu \"The ProjeKcts\". Deska byla nahrána na koncertech improvizované hudby ProjeKctu Four v říjnu 1998 v USA a Kanadě. Jádrem alba je dvoudílná skladba „Ghost“, která je rozdělena do devíti stop.\n\n"}
{"id": "734031", "url": "https://cs.wikipedia.org/wiki?curid=734031", "title": "Protiatomový bunkr Parukářka", "text": "Protiatomový bunkr Parukářka\n\nProtiatomový bunkr Parukářka je komplex v podzemí Parukářky (vrchu Sv. Kříže) na pražském Žižkově\n\nKomplex byl vybudován v letech 1950–1955 a počítal s ukrytím přibližně 2 500 osob. Do krytu vede pětice přístupových chodeb a dvě odvětrávací věže, použitelné též jako nouzový východ. Komplex je vybaven vlastním zdrojem elektřiny, vody a vzduchotechnikou.\n\nDodnes je část krytu neustále připravena k použití a počítá s kapacitou přibližně 1 500 osob. Desetina prostor je pronajata a slouží jako hudební klub, lezecká stěna a muzeum. V dalších částech se nachází sklady Telefoniky O2 či místnosti Policie ČR.\n\n\n"}
{"id": "734038", "url": "https://cs.wikipedia.org/wiki?curid=734038", "title": "Pionites", "text": "Pionites\n\nAmazónek (\"Pionites\") je rod papoušků, do kterého jsou řazeny dva druhy amazónků. Patří sem amazónek černotemenný a amazónek bělobřichý, každý z nich je členěn na několik poddruhů. Podle své velikosti se řadí mezi menší papoušky. Dorůstají do výšky okolo 23 cm, váží přibližně 160 g a dožívají se až 35 let.\n\nV roce 1751 se objevila první zmínka o chovu amazónků, kdy došlo ke koupi amazónka neznámým londýnským obchodníkem. Prvním amazónkem, který se objevil v roce 1855 v anglické zoo, byl amazónek černotemenný. Zajímavostí je, že v této době nebyl druh Pionites v Evropě vůbec známý. Do tohoto rodu byl zařazen o třicet pět let později. Předtím byl výskyt amazónků zaznamenán v jižním Mexiku, jihovýchodní Brazílii a Bolívii.\n\nV domácím odchovu amazónků převažují samečci. Nevýhodou při koupi dospělých jedinců se stává věk, minulost a neprokázané pohlaví. Amazónci mohou hnízdit ve věku dvou až tří let. Jako další nevýhoda u amazónků se jeví skutečnost, že jim snadno přerůstají zobáky a drápky, pokud nemají k dispozici nařezané větve. Amazónci hnízdí v dutinách vysoko v korunách stromů. Rozmnožovací cyklus, od spáření po opeření mladých, trvá přibližně 17 týdnů.\n\nAmazónci se živí především širokým výběrem z řad rostlin, semen a plodů.\n\n\n"}
{"id": "734039", "url": "https://cs.wikipedia.org/wiki?curid=734039", "title": "Jarek II. ze Železnice", "text": "Jarek II. ze Železnice\n\nJarek II. ze Železnice (před 1399 – 1434) byl český katolický šlechtic a rytíř z rodu pánů ze Železnice.\n\nNarodil se před rokem 1399 Budivojovi II. ze Železnice a Bolce, pravděpodobně z Lemberka. Jeho manželkou byla Ernuše Hádačova z Rovně, dcera Markvarta z Rovně. Ačkoliv pocházel ze starobylého rodu, byla významnost pánů ze Železnice spíše na regionálně úrovni. Rodovým sídlem byl hrad Železnice u Jičína, který ovšem brzy zpustl a příslušníci rodu měli svá rodová sídla na různých místech v severovýchodních Čechách. Sídlem Jarka II. byl hrad Pecka.\n\nPrvní písemná zmínka o něm pochází z roku 1399, kdy patřil do panské jednoty. Finančně podporoval kostely nejen na svém panství, ale také např. kostel v Jablonném na lemberském panství. Po smrti Haška z Lemberka zdědil hrad Lemberk, kde nějaký čas sídlil. Ve spojitotsti s hradem je zmiňován mezi lety 1402–1411, ale pravděpodobně byl pouze spoludržitelem. V letech 1406–1409 vlastnil také semilské panství a ve stejné době i Smiříčno (dnes Mříčná). Po sňatku s Markvartovou dcerou získal také majetky na Chrudimsku. V roce 1426 vlastnil Verdek na Královédvorsku. Jeho sídlem však byla v letech 1407–1432 Pecka. Jako katolíka jej v srpnu 1432 na hradě oblehli sirotci, ovšem vzdorovat se mu podařilo až do Hromnic roku 1433, kdy s nimi uzavřel příměří. Zemřel po Vánocích 1434 a majetky po něm zdědil jeho syn Vaněk.\n\n"}
{"id": "734040", "url": "https://cs.wikipedia.org/wiki?curid=734040", "title": "Tchaj-čou (Ťiang-su)", "text": "Tchaj-čou (Ťiang-su)\n\nTchaj-čou ( , pchin-jinem \"Tàizhōu\") je městská prefektura v Čínské lidové republice. Je součástí provincie Ťiang-su.\n\nCelá prefektura má rozlohu 5 794 čtverečních kilometrů a v roce 2010 v ní žilo přes čtyři a půl milionu obyvatel.\n\nTchaj-čou leží ve středu provincie Ťiang-su na severním břehu Jang-c’-ťiang v místě, kde je spojena s Velkým kanálem. Na východě hraničí Tchaj-čou s Nan-tchungem, na severu s Jen-čchengem a na západě s Jang-čouem.\n\n"}
{"id": "734042", "url": "https://cs.wikipedia.org/wiki?curid=734042", "title": "Nelson (Nový Zéland)", "text": "Nelson (Nový Zéland)\n\nNelson je město ležící na východním pobřeží zálivu Tasman Bay na Novém Zélandu. Bylo založeno v roce 1841 a pojmenováno na počest britského viceadmirála Horatia Nelsona, který porazil španělskou a francouzskou flotilu v bitvě o Trafalgar roku 1805. Má asi 45 000 obyvatel.\n\n\n\n"}
{"id": "734046", "url": "https://cs.wikipedia.org/wiki?curid=734046", "title": "Evangelický kostel (Nové Město pod Smrkem)", "text": "Evangelický kostel (Nové Město pod Smrkem)\n\nEvangelický kostel v Novém Městě pod Smrkem je stavba vybudovaná v letech 1911 až 1912 na západním okraji města. Autorem jeho projektu byl německý architekt Otto Bartning (1883 – 1959) z Berlína. Stavba patří k jeho raným dílům.\n\nBudova je situovaná v západních partiích města (v Blahoslavově ulici) a od města je oddělena železniční tratí z Frýdlantu do Jindřichovic pod Smrkem. Od 10. února 2009 je chrám společně s farou chráněn jako kulturní památka České republiky.\n\nStavba kostela nesla název „Lutherův hrad“. Toto označení pravděpodobně odkazovalo na píseň Martina Luthera „Hrad přepevný je Pán Bůh náš“.\n\nO výstavbě kostela bylo rozhodnuto v roce 1910. Stavba byla 30. dubna 1911 svěřena Rudolfu Hamplovi z Frýdlantu, který hned v květnu se stavbou začal. Zahájení výkopových prací se uskutečnilo 8. května a již 15. června 1911 došlo k slavnostnímu položení základního kamene. Ani ne za měsíc (12. července) se kladla střecha na faře a sborovém sále a 1. srpna i na kostele. Stavba byla za významných finančních příspěvků z Německa dokončena v roce 1912. K jejímu vysvěcení došlo 11. srpna 1912. Autorem zvonu vážícího 122 kg je Gustav Adolf. Vysvěcen byl v roce 1927. A roku 1929 byly na věž instalovány hodiny.\n\nCelá stavba včetně úpravy pozemku a příjezdové silnice ke kostelu (dnešní Blahoslavovy ulice) stála 84 000 rakouských korun. Na stavbu významnějšími částkami přispěli:\n\nPo druhé světové válce (v roce 1945) kostel získala Českobratrská církev evangelická. Areál však od té doby chátral, protože na něm nebyly dělány významnější opravy. K nim se přistoupilo až na začátku 21. století.\n\nBudova je v půdorysu ve tvaru písmene „U“, v jejímž jihozápadním okraji stojí věž kostela. V levé – západní – části je bohoslužebný prostor, ve střední sborový sál (využívaný v zimních měsících k bohoslužbám namísto velkého kostela) a v pravé – východní – části budovy jsou sborové kanceláře a byt faráře. Vstupy do kostela i do pravého křídla jsou situované z jižní strany. Záměr postavit kostel, sborový sál i faru jako jednu budovu bylo na tehdejší dobu velmi pokrokové. V dnešním sklepě byl ještě byt pro kostelníka a sekretáře v jedné osobě. V hlavním bohoslužebném prostoru jsou po stranách umístěny dřevěné lavice a mezi nimi vede přístupová cesta dopředu kostela, kde je umístěn stůl Páně a vlevo od něj dřevěná křtitelnice. Napravo jsou výrazná vysoká kamna. Za stolem Páně je v apsidě umístěná vyvýšená kazatelna a po stranách od ní jsou po každé straně jedna krátká lavice, na které (té vpravo) sedává během bohoslužby kazatel. Na portálu apsidy je napsán text z 1. listu Janova, 4. kapitoly, 8. verše: „Bůh láska jest“.\n\nPro tento kostel bylo celkem odlito šest zvonů.\n\nPrvní tři zvony odlilo zvonařství bratrů Otto und Friedrich Schilling v Durynsku. Firemní označení Glockengießerei Franz Schilling Söhne Apolda. Celková váha zvonů byla 800 kg, zněly trojhlasně a měly tóny a, cis, e. Názvy zvonů byly – Exulantenglocke, Lutherglocke a Gustav Adolf Glocke. Svěcení zvonů bylo 21. dubna 1912. Zvony byly 1. září 1916 zrekvírované.\n\nDalší tři zvony odlil zvonař Oktav Winter z Braunau (Broumov). První malý zvon Gustav Adolf Glocke byl dodán a vysvěcen 9. listopadu 1919. Zvon měl tón e, průměr 61 cm a váhu 122 kg, cena byla 2 684 K. Další dva zvony byly dodány a vysvěceny v sobotu 29. října 1927. Cena 20 000 K. Druhá rekvizice proběhla počátkem dubna 1942 a dochován je pouze malý zvon umíráček, který má průměr 63 cm, výška je 45 cm a závěs 9 cm . Na plášti zvonu je dobře viditelná kartuš, kde je uveden autor, místo a rok odlití OKTAV WINTER BRAUNAU I./B./ GOSS MICH 1927, NR 2676. Na druhé straně pláště je nápis švabachem Menschen kommen und gehen, Gott bleibt bestehen.\n\n"}
{"id": "734051", "url": "https://cs.wikipedia.org/wiki?curid=734051", "title": "Kronplatz", "text": "Kronplatz\n\nKronplatz je horské středisko v Jižním Tyrolsku. Toto středisko je velmi oblíbené i mezi českými turisty a lyžaři. Přes léto je využíváno především cyklisty a turisty, v zimní sezóně (prosinec – duben) slouží toto středisko převážně lyžařům, skialpinistům a běžkařům. Na vrcholu je umístěn zvon Concordia 2000, který je největší v celých Alpách. Několikrát na Kronplatzu probíhala etapa cyklistického závodu Giro d'Italia.\n\nStředisko nabízí lyžařům 114 km sjezdovek a 32 lanovek, lze využít i několik běžeckých tras a skialpinistických cest. Ve volných chvílích je možno relaxovat i v plaveckém bazénu se saunou v městečku Reischach (Riscone), nebo využít bruslařskou plochu v městečku St. Lorenzen (San Lorenzen). Pro vyhledávače adrenalinu je možno využít snowpark a Zip-Line (lanovka).\n\nTato oblast nabízí hodně kilometrů cyklostezek a turistických tras.\n\n\n"}
{"id": "734068", "url": "https://cs.wikipedia.org/wiki?curid=734068", "title": "Jan Chudoba z Vartenberka", "text": "Jan Chudoba z Vartenberka\n\nJan z Vartenberka řečený Ralsko nebo též Chudoba byl bohatý český šlechtic ze severních Čech, potomek Markvarticů a Vartenberků, vlastník mnoha hradů a panství, římskokatolický kněz a kanovník. Přesná data narození a úmrtí nejsou známy.\n\nRod pánů z Vartenberka vzešel ze starého rodu Markvarticů, který se rozrostl ve 13. století do řady větví. V jedné z nich zvané dnes děčínské je znám Jan ze Stráže (Vartenberka), kterému patřila na severu Čech celá řada hradů a panství. Měl několik synů, všechny movité a s pohnutými osudy, jedním z nich, prvorozeným byl další Jan, zvaný postupem času také z Vartenberka či Jan Chudoba.\n\nKoncem března roku 1379 byl jmenován kanovníkem pražské katedrály, místa se však v roce 1390 zřekl. Jeho dravá povaha se pro kněžský život nehodila. Během 11 let působení v Praze se seznámil s Janem Husem. Koncem roku 1382 zemřel Janovi otec a během následujících 8 let získal dědictvím značný majetek, mj. i hrad Vartenberk, jiné statky měl s bratry v podílu. V listopadu 1398 Jan dobyl Lemberk a získal panství lembersko-jablonské. Téhož roku se oženil. V těchto letech na sklonku 14. století si nechal postavit hrad Ralsko a tak se začal psát \"Johanes Ralsko de Wartmberg\". Během svého života měl zcela či částečně podíl na šestnácti různých farních obročích.\n\nSloužil ve vojsku králi Zikmundovi Lucemburskému. V době husitských válek měnil občas svou přízeň (asi z hmotných pohnutek) a měl značný vliv na společnost v česko-lužickém pomezí. V roce 1420 tvořila jeho družina část posádky Pražského hradu. Dne 17. dubna byl společně se Zikmundem z Vartenberka zajat Čeňkem z Vartenberka, který je přijel na hrad navštívit. Čeněk zajatce o několik týdnů později vydal pražanům, ale oba byli brzy propuštěni. Roku 1423 mu husité sebrali městečko Mnichovo Hradiště a o dva roky později vypálili jeho Mimoň, Jablonné v Podještědí i Bělou. Brzy po bitvě u Ústí v roce 1426 sám zajal Zikmunda z Vartenberka, který krátce před bitvou přestoupil na stranu husitů, a do jara roku 1427 ho věznil na Ralsku. V letech 1432–1433 zastával u královského dvora funkci nejvyššího číšníka. Hrad Ralsko mu roku 1435 uzmuli lstí husité a Jan někdy v této době zemřel.\n\n"}
{"id": "734086", "url": "https://cs.wikipedia.org/wiki?curid=734086", "title": "Miroslav Příložný", "text": "Miroslav Příložný\n\nMiroslav Příložný (původně Prieložný) (* 27. listpadu 1955, Duchcov) je bývalý fotbalista, útočník.\n\nS fotbalem začínal v Bílině, na vojně hrál za VTJ Žatec, dále působil v Mostě, Jablonci, pražské Slavii, Bohemians a Olomouci. Kariéru končil v zahraničí v rakouském SK Vorwärts Steyr a v kyperském Limassolu. V lize odehrál 170 utkání a dal 56 gólů. V sezóně 1982–1983 získal mistrovský titul s Bohemians. V evropských pohárech odehrál celkem 13 utkání – v sezóně 1982–83 v Poháru UEFA 9 utkání a 5 gólů, v sezóně 1983–84 v PMEZ 2 utkání (vše za Bohemians) a v sezóně 1986–87 za Olomouc v Poháru UEFA 2 utkání. V reprezentaci do 21 let odehrál 3 utkání a v olympijském výběru 2 utkání.\n\n\n"}
{"id": "734088", "url": "https://cs.wikipedia.org/wiki?curid=734088", "title": "Bob Brunning", "text": "Bob Brunning\n\nBob Brunning (29. června 1943 - 18. října 2011) byl britský baskytarista, nejvíce známý jako zakládající člen skupiny Fleetwood Mac. Ze skupiny odešel krátce po jejím založení. V letech 1967-1968 byl také členem skupiny Savoy Brown.\n\n"}
{"id": "734091", "url": "https://cs.wikipedia.org/wiki?curid=734091", "title": "Alexis Korner", "text": "Alexis Korner\n\nAlexis Korner (19. dubna 1928, Paříž, Francie – 1. ledna 1984, Londýn, Anglie) byl britský bluesový hudebník. Často bývá označován jako „otec britského blues“. V 50. letech byl členem skupiny Chrise Barbera. Byl také členem skupin Blues Incorporated, C.C.S. a dalších.\n\n\n"}
{"id": "734114", "url": "https://cs.wikipedia.org/wiki?curid=734114", "title": "European Border Breakers Award", "text": "European Border Breakers Award\n\nKaždoročně se cenou EBBA (European Border Breakers Awards) odměňuje deset začínajících zpěváků nebo hudebníků, kteří už mají své publikum i mimo svou zemi (vydali v uplynulém roce už své první mezinárodní Název alba). Cenu EBBA např. obdrželi Adele, Tokio Hotel, The Baseballs, Zaz, Lykke Li, Milow, Katie Melua, Damien Rice, Caro Emerald, Stromae nebo Mumford and Sons.\n\nS cenami EBBA přišla Evropská komise. Udělují se za celou Evropskou unii. Vítěze cen vybírá a slavnostní ceremoniál jejich udělování pořádá nizozemská organizace Noorderslag Foundation, jejímž úkolem je propagovat evropskou populární hudbu.\n\nZpěváci nebo skupiny nominovaní na cenu EBBA se vybírají na základě těchto kritérií:\n\nKromě „hlavní“ ceny se od roku 2010 na základě veřejného internetového hlasování vyhlašuje Cena publika. První vítězem se stal belgický zpěvák Milow. V roce 2011 vyhrála německá rock'n'rollová skupina The Baseballs. \n\nOd roku 2009 se slavností ceremoniál předávání cen koná vždy v lednu, během festivalu Eurosonic Noorderslag, v nizozemském Groningenu. Večer uvádí moderátor BBC a hudebník Jools Holland. Během večera (jako ostatně i na celém festivalu) musejí ocenění interpreti vystoupit živě. Hosty programu jsou také vítězové předchozích ročníků. Večer přenáší nizozemský veřejnoprávní televizní kanál NOS/NTR a pořad vysílá kanál NET3. Lze jej sledovat na několika evropských televizních kanálech.\n\nS myšlenkou cen EBBA přišla Evropská komise a první ročník se konal v roce 2004. Cílem cen je propagovat evropské interprety populární hudby za hranicemi jejich země a upozornit na bohatost a rozmanitost evropské hudby. Ceny EBBA jsou udělovány s podporou programu „Kultura“ Evropské unie. Jeho cílem je vyšší mobilita umělců a pracovníků z oblasti kultury, méně překážek bránící mobilitě kulturní tvorby a uměleckých děl a intenzivnější mezikulturní dialog.\n\nCena publika: Selah Sue\n\nCena publika: The Baseballs\n\nCena publika: Milow\n\n"}
{"id": "734122", "url": "https://cs.wikipedia.org/wiki?curid=734122", "title": "Československý svaz tělesné výchovy a sportu", "text": "Československý svaz tělesné výchovy a sportu\n\nČeskoslovenský svaz tělesné výchovy (ČSTV) byl ustaven na celostátní konferenci ve dnech 3. – 4. 3. 1957 na základě zákona č. 68/1956 Sb., o organizaci tělesné výchovy. O Jednotné dobrovolné tělovýchovné organizaci (JDTO) rozhodlo politbyro již na celostátní konferenci KSČ ve dnech 11. – 15. 6. 1956. Sjednocování tělovýchovy probíhalo celé poválečné období až do února 1948, kdy přicházelo v úvahu nejprve sjednocení organické (Tělovýchovný svaz Sokol) a po nezdařeném zdlouhavém procesu jako druhá volba sjednocení federativní (Československý tělovýchovný svaz). \n\nV důsledku únorových událostí byly všechny sportovní a tělovýchovné organizace nejprve 31. 3. 1948 sloučeny pod hlavičku Sokola, který byl na základě č. 187/1949 Sb., o státní péči o tělesnou výchovu a sport nejprve prohlášen za výkonnou složku „Státního úřadu pro tělesnou výchovu a sport” (SÚTVS) a od roku 1952 jako celostátní tělovýchovná organizace postupně likvidován. \n\nStátní úřad pro tělesnou výchovu a sport byl na základě usnesení komunistické strany a vlády ze dne 2. 12. 1952 a zákona č. 71/1952 Sb., o organizaci tělesné výchovy a sportu nahrazen nově založeným „Státním výborem pro tělesnou výchovu a sport” (SVTVS). Jeho Krajské výbory pro tělesnou výchovu a sport byly v srpnu 1956 přejmenovány na „Přípravné výbory JDTO” a v únoru 1957 až do zvolení nových krajských a okresních výborů používaly název „Přípravný krajský (okresní) výbor ČSTV”. Od roku 1990 užíval značku ČSTV „Český svaz tělesné výchovy”, který se 27. dubna 2013 transformoval na Českou unii sportu (ČUS).\n\nPo druhé světové válce začalo spontánní obnovování celé řady tělovýchovných organizací, které působily na území Československa už v předválečném období. Mezi nejvýznamnější patřily Československá obec sokolská, Svaz Dělnických tělovýchovných jednot, Orel a Federace proletářské tělovýchovy. Komunistická strana Československa se snažila o prosazení jednotné tělovýchovné organizace skrze nově založený Ústřední národní tělovýchovný výbor, který prosazoval tzv. organické sjednocení tělovýchovy. Jednalo se o vznik nové organizace, která by slučovala všechny stávající tělovýchovné a sportovní spolky s tím, že by se vzdaly svých výsadních práv, organizačního uspořádání, rozhodování, financí a majetku. Pro nelevicové organizace nepřicházel tento sjednocovací typ pro ztrátu vlastní suverenity a historické tradice v úvahu a v průběhu roku 1946 se rozhodly pro sjednocení federativní pod Československým tělovýchovným svazem.\n\nProces budování jednotné mládeže a tělovýchovy byl nastartován už Košickým vládním programem a vytvořením (Národní fronty). Dne 5. května 1945 se sešli zástupci pěti tělovýchovných spolků a organizací: Československé obce sokolské (ČOS), Svazu Dělnických tělovýchovných jednot (DTJ), Federace proletářské tělovýchovy (FPT), Junáka a Československého všesportovního výboru, kdy se dohodli na nové tělovýchovné organizaci s názvem „Ústřední národní tělovýchovný výbor” (ÚNTV), k jejímuž oficiálnímu založení došlo 9. května 1945 v sále pražského Sokola. \n\nÚNTV si kladl za cíl sdružovat všechnu českou mládež i dospělé a to k výchově tělesné, ideové a mravní, šířit zásady lidové demokracie, spolupracovat se spojenými národy, zejména s národy slovanskými a národy Svazu sovětských socialistických republik, vést mládež k obraně svobody, lidové demokracie a sociálních práv československého lidu, vychovávat mládež k nejdokonalejší tělesné zdatnosti, kulturní vyspělosti a mravní čistotě. \n\nNárodní tělovýchovný výbor se měl stát jedinou celostátní organizací, které by byla svěřena péče o všestrannou tělovýchovu lidu a mimoškolní výchovu mládeže, přičemž mu měly být ihned dány pro společnou práci v jednotlivých místech republiky k dispozici všechny hospodářské objekty a zařízení (tělocvičny, hřiště, tábory) všech československých tělovýchovných, sportovních a junáckých organizací. ÚNTV také počítal s tím, že postupně dojde k jejich právní likvidaci a následnému převodu do nové jednotné tělovýchovné organizace - Tělovýchovného svazu Sokola (TSS).\n\nProgramové schůze o úkolech místních Národních tělovýchovných výborů (MNTV) se účastnili i zástupci Orla, Ústřední rady odborů a tělovýchovného odboru Ministerstva školství, přičemž Orel zůstával od počátku mimo těchto snah a do MNTV nevstupoval. Hlavním důvodem byla jeho odlišná ideologie. Orel hodlal nadále zůstat samostatným a s jednotnou tělovýchovnou organizací pouze úzce spolupracovat, zvláště pokud jde o brannou výchovu.\n\nV červnu 1945 vytvořily strany komunistická, sociálně demokratická a národně socialistická tzv. „Národní blok”. Vedle společných kroků v jiných oblastech se také zavázaly:\n\nZ červnové schůze Všesportovního výboru (VSV) vzešlo memorandum, ve kterém se sportovci vyslovili pro plnou samostatnost sportu a sjednocení tělovýchovy pro ně přicházelo v úvahu jen v rámci obecné tělesné výchovy (tedy vyjma závodů a sportovního soutěžení, které by nadále prováděly příslušné župy a svazy). V problematické situaci se nacházel také Junák, který na schůzi ústředních oblastních a okresních činovníků Junáka ve dnech 28. а 29. července 1945 v Praze konstatoval, že výchova junácké mládeže je ucelenou soustavou a je tedy pro něj těžké se rozhodnout, zda podle vydaných směrnic ministerstva školství a osvěty se sjednotí do Svazu české mládeže nebo vstoupí do jednotného Tělovýchovného svazu Sokola. \n\nUž během návštěvy tělovýchovných pracovníků 17. července 1945 upozornil prezident Edvard Beneš na to, že i po překonání technických obtíží tu stále zůstanou podstatné rozdíly v ideovém zaměření jednotlivých organizací. To se také projevilo zejména zdrženlivým stanoviskem Orla, který nehodlal vstoupit do Tělovýchovného svazu Sokola, jelikož výchova jeho mládeže byla v příkrém rozporu s výchovou svazů, které ji stavěly na historickém materialismu a marxistické ideologii. Počátkem srpna 1945 se pro sjednocení tělovýchovy vyslovilo (až na Orel a kopanou) asi 30 svazů, které se měly sejít na zakládacím sjezdu ve dnech 15. a 16. září 1945. Na základě těchto stanovisek se konala další schůze dne 15. srpna 1945, na které zástupci Junáka prohlásili, že se sloučí se Svazem české mládeže. \n\nKrátce před slučovacím sjezdem se konala 6. září 1945 porada zástupců Junáka, SČM a ministrů Zdeňka Nejedlého a Václava Kopeckého, na které padlo konečné rozhodnutí, že Junák do sjednocené tělovýchovy nezapojí a na valném sjezdu Junáka dne 10. září 1945 došlo k jeho sloučení se Svazem české mládeže a ponese nový název - Junák, ústředí skautské výchovy SČM.\n\nPo zářijovém rozhodnutí ministrů Nejedlého a Kopeckého o zapojení Junáka do SČM začal Svaz DTJ trvat na tom, aby se slučovací sjezd (připravený na 15. a 16. září 1945) konal teprve tehdy, až bude otázka výlučného postavení Junáka vyřešena, jelikož i on měl své junácké oddíly. Jednání DTJ s představiteli vlády nevedla k vytouženému cíli, takže se po téměř 3 měsících Svaz DTJ rozhodl od požadavku upustit. Mezitím ÚNTV opustili sportovci (VSV), takže v něm zůstaly jen tři tělocvičné svazy — ČOS, DTJ a FPT. \n\nSokol z počátku zastával myšlenku organického sjednocení, které mělo vést k vytvoření nové organizace «Tělovýchovného svazu Sokol». V průběhu roku se ale ČOS začala obávat o svoji suverenitu. Vzhledem k tomu, že připravovaný Československý tělovýchovný svaz měl nadále sdružovat všechny tělovýchovné, sportovní a junácké svazy a zachovat i jejich právní samostatnost, vyhlásil na své schůzi ve dnech 15. – 16. prosince 1945, že dnem 1. ledna 1946 obnovuje v plné šíři svou samostatnost.\n\nNa další jednání 18. prosince 1945 v Tyršově domě v Praze byli pozváni zástupci všech svazů. Po dlouhém vyjednávání se nakonec ukázalo, že zájem o sjednocení do TSS má pouze 8 svazů a některé ještě s výhradami. Na schůzi 10. ledna 1946 byli proto pozváni už jen zástupci těchto tělocvičných a sportovních svazů: Československé obce sokolské, Svazu Dělnických tělovýchovných jednot, Federace proletářské tělovýchovy, České atletické amatérské unie (ČAAU), Svazu lyžařů Republiky československé, Wolleyballového a basketballového svazu, Československého amatérského plaveckého svazu (ČAPS), Svazu horolezeckého, Svazu české mládeže, Junáka a odborové tělovýchovy ÚRO. Hlavním bodem programu byla reorganizace ÚNTV, kooptování zástupců jednotlivých sportovních svazů do předsednictva a vytýčení nových směrnic.\n\nPři lednové jednání se ukázalo, že představy jednotlivých svazů o způsobu sjednocení nejsou stejné. SČM, který při obou schůzích nejprve vystupoval s nadšením pro organické sjednocení zástupci Junáka (který měl již splynout s SČM, ale ve skutečnosti působil samostatně dál), najednou prohlásil, že Junák do sjednocené tělovýchovy vstoupit nemůže, jelikož je kolektivním členem SČM. Výhrady měl i zástupce Svazu lyžařů (nevyřešená otázka právní existence základních jednot a klubů). ČOS musela otevřeně konstatovat, že za dané situace není naděje na organické sloučení ani těch 28 svazů, které v září 1945 se sjednocením souhlasilo.\n\nV dubnu 1946 zdůraznila Československá strana lidová svoje stálé stanovisko. Její hlavní problém s jednotnou tělovýchovou spočíval v likvidaci dosavadních tradic a struktur, ve splynutí s ostatními tělovýchovnými a sportovními organizacemi a v „likvidaci tisícileté národní tradice českého katolicismu”.\n\nDne 12. května 1946 se výbor ČOS jednomyslně usnesl, že považuje utvoření Československého tělovýchovného svazu za „\"novou základnu a vhodné prostředí pro sjednocení tělesné výchovy v zájmu zdraví a brannosti národa\"”. Za tím účelem byl zvolen přípravný výbor, který projednal za součinnosti všech členských svazů v několika schůzích všechny potřebné otázky, připravil stanovy a přichystal ustavující sjezd. Členství přislíbily Československá obec sokolská, Junák, Orel, všechny sportovní svazy dosud sdružené ve Všesportovním výboru, všechny tři turistické organizace, taktéž i Slovenská športová ústredná rada, sdružující celý slovenský sport. Vzhledem k tomu, že ČOS se rozhodla vstoupit s ostatními tělovýchovnými svazy do nového ČSTS, dohodla se se Svazem dělnických tělocvičných jednot za souhlasu Federace proletářské tělovýchovy na likvidaci Ústředního národního tělovýchovného svazu.\nK ustavení Československého tělovýchovného svazu došlo na slavnostní schůzi dne 16. listopadu 1946 ve Slovanském domě. Zakládající valné hromady se účastnily všechny sportovní a tělocvičné organizace, zástupci slovenského Junáka i Československého výboru olympijského. Na návrh předsedy Svazu DTJ J. Vaverky byli zvolen:\n\nZa sektor C Ministerstva školství a osvěty, pod které ČSTS spadal, novou organizaci pozdravil ministerský rada Dr. Miroslav Klinger, za slovenský sektor C poveřenec Dr. Julius Chován, za Svaz brannosti promluvil plukovník Čeněk Hruška.\n\nPrvní schůze předsednictva ČSTS se konala 3. prosince 1946 a účastnil se jí také ministr školství a osvěty Jaroslav Stránský. Hlavním bodem programu bylo zřízení komisí: organizační, technické, branné, hospodářské a personální. Vzhledem k tomu, že se vznikem ČSTV zanikl Ústřední národní tělovýchovný výbor, týkala se schůze také likvidace místních národních tělovýchovných výborů. Třetím důležitým bodem bylo projednání se Svazem brannosti připravovaného zákona branné výchovy, jednotné provádění branné výchovy a vydávání jednotných příruček. К žádosti hlavního štábu projednala technická komise přizpůsobení tělovýchovných povelů všech organizací povelům Čs. armády a Svazu brannosti. Ústředním listem Svazu byl jmenován «Ruch v tělesné výchově». Ministerstvo školství a osvěty vydávalo týdeník pro tělesnou výchovu «Naše cesta». \n\nPředsednictvo nakonec tvořilo 36 členů (z tohoto 9 zástupců slovenské tělovýchovy): předseda, zastupovaný 5 místopředsedy, 3 jednatelé a zapisovatel a samostatní členové. Počet členů v předsednictvu odrážel poměrné zastoupení všech čtyř složek tělesné výchovy (tělocvik, sport, junáctví a turistika). V lednu 1947 ustavilo předsednictvo ČSTS komise: \n\nValná hromada, kterou svolával předseda ČSTS, se konala jednou za rok. Členské svazy vysílaly na valnou hromadu 3 zástupce. Výbor ČSTS tvořilo 100 členů (z toho 25 ze Slovenska) a mohl v případě potřeby svolávat mimořádnou valnou hromadu. Kontrolou těchto nejvyšších orgánů byli pověřeni hospodářští a účetní dozorci. Největší počet funkcí držela Československá obec sokolská (v předsednictvu 14 a ve výboru 32). Na zemské úrovni Čech, Moravy, Slezska a Slovenska si tělovýchovné spolky ponechaly organizační samostatnost.\n\nPo zahájení likvidace Federace proletářské tělovýchovy na konci roku 1946 vyzvalo předsednictvo KSČ jeho členstvo k hromadnému vstupu do Sokola a „\"k nejaktivnější účasti na přípravách k XI. všesokolskému sletu\"”. V lednu 1947 započal Český všesportovní výbor a Slovenská ústřední sportovní rada se svou likvidací a byla ustavena «Slovenská tělovýchovná rada» jako slovenský výkonný orgán ČSTS. Junák se nakonec rozhodl, že do ČSTS nevstoupí, takže pro něj vyhrazená místa ve správních sborech ČSTS byla obsazena zástupci Slovenského Junáka, který se členem ČSTS stal.\n\nRozhodnutím Ústředního akčního výboru Národní fronty (ÚAV NF) ze dne 27. února 1948 byla veškerá československá tělovýchova sloučena do Sokola. Na základě usnesení ÚAV NF ze dne 19. března 1948 se měl Ústřední akční výbor Sokola ujmout dnem 28. března 1918 řízení všech tělovýchovných, sportovních a turistických organizací a jejich složek. \nV úterý 23. března 1948 se v zasedací síni ROH v Praze na Perštýně konala ustavující schůze ústředního akčního výboru (ÚAV) Sokola, kterou zahájil předseda kulturního oddělení ÚAV NF Leopold Válka a po němž generální tajemník ÚAV NF a ministr spravedlnosti Dr. Alexej Čepička. Do představenstva ÚAV Sokola byli zvoleni: \n\nZároveň byly zřízeny dvě komise: 1. organizační v čele s Dr. Rudolfem Žáčkem (ČOS), 2. hospodářská v čele s Dr. Karlem Popelem (Svaz lyžařů RČS). Ústřední tajemník akčního výboru Viktor Heller následně vyhlásil zásady sjednocení Čs. tělovýchovy v Sokole:\n\nŽupní organizace Sokola byly nejprve reorganizovány na krajské (s novým zákonem o krajském zřízení č. 280/1948 Sb.) a na podkladě zákona č. 187/1949 Sb., o státní péči o tělesnou výchovu a sport se Sokol stal výkonnou složku Státního úřadu pro tělesnou výchovu a sport. Tehdy přebíral majetek všech organizací, které do něj byly v roce 1948 začleněny. Pro přebírání turistických chat a ubytoven zřídila v roce 1950 ČOS sokolské družstvo služeb „Vzlet”. Do roku 1952 pak probíhala jeho postupná likvidace. V letech 1949–1952 vydávala Československá obec sokolská list «Sokolské noviny». Začleňování majetku do vlastnictví ČOS probíhalo současně s jeho likvidací a družstvo Vzlet se stalo od roku 1953 národním podnikem, podléhající přímo Státnímu výboru pro tělesnou výchovu a sport a z jehož rozhodnutí vstoupil ke dni 14. 2. 1954 do likvidace a jeho nástupcem se stal «n.p. Turista». \n\nZaštiťujícím orgánem postupné likvidace Sokola se stal výše zmíněný Státní úřad pro tělesnou výchovu a sport (SVTVS), který vznikl na podkladě zákona č. 187/1949 Sb., o státní péči o tělesnou výchovu a sport, schválený 14. července 1949 Národním shromážděním republiky Československé.\n\nNa základě usnesení Komunistické strany Československa a vlády z 2. prosince 1952 a zákona č. 71/1952 Sb., o organizaci tělesné výchovy a sportu byl SVTVS nahrazen nově založeným Státním výborem pro tělesnou výchovu a sport (SVTVS). SVTVS byly podřízeny výbory krajské a okresní výbory, které řídily jednotlivé odbory a sekce, specializované na konkrétní sporty. Tento zákon znamenal zavedení důsledného státního řízení a kontroly tělovýchovné a sportovní činnosti, což vedlo mimo jiné k likvidaci Sokola.\n\nV návaznosti na XX. sjezd Komunistické strany Sovětského svazu v únoru 1956 se konala 11. - 15. června 1956 celostátní konference KSČ, na která byl projednány závěry XX. sjezdu KSSS a rozhodnuto o zřízení „Jednotné dobrovolné tělovýchovné organizace”, na kterou přenesla úkoly Státního výboru pro tělesnou výchovu a sport (SVTVS) z roku 1952. Krajské výbory pro tělesnou výchovu a sport byly následně v srpnu 1956 přejmenovány na „Přípravné výbory JDTO“. Pod tímto názvem fungovaly až do konce února 1957. \n\nPo celostátní konferenci KSČ, která probíhala ve dnech 3. – 4. 3. 1957 byl na základě zákona č. 68/1956 Sb., o organizaci tělesné výchovy ustaven Československý svaz tělesné výchovy. Zákon nabyl účinnosti dne 1. ledna 1957, kdy byly zrušeny všechny dosavadní samostatné sportovní výbory. V přechodné době do ustanovení nových výborů na krajských a okresních konferencích nesly výbory název „Přípravný krajský (okresní) výbor ČSTV”.\n\nDne 3. — 4. března 1957 se konal ve Smetanově síni Obecního domu v Praze ustavující sjezd Československého svazu tělesné výchovy (ČSTV). Zúčastnil se jej i tehdejší prezident Antonín Zápotocký. Sjezd schválil organizační řád, 75členný ústřední výbor a 25 náhradníků, 15člennou revizní komisi a 5 náhradníků, znak a vlajku organizace.\nRok poté 2. — 3. dubna 1958 se konal Slovenský sjezd ČSTV. Zvolení zástupci se hned po sjezdu sešli na své první schůzi, na které zvolili:\n\nKrajský výbor se podle tehdejšího socialistického organizačního systému skládal z pléna (voleného na krajských konferencích), které si ze svého středu volilo předsednictvo. Předsednictvo řídilo a chod krajské organizace mezi zasedáními pléna. Úřední aparát vedl agendu administrativy, financí a správy majetku. Jednotlivé odbory krajských výborů a krajské sekce, rozdělené na konkrétní druhy sportů, řídily sportovní organizace. Jejich nadřízené celostátní složky je řídily skrze pokyny a informace, vydávané ve formě cyklostylovaného letáku či časopisu pod názvem „Zprávy sekce …“. V krajích byly sekce rozčleněny do skupin, které řídili a kontrolovali referenti - „pracovníci sportů“. Obdobně se členily okresní výbory ČSTV.\n\nV letech 1957, 1962, 1967, 1973, 1978, 1982 a 1987 se konaly celostátní sjezdy ČSTV. V roce 1960 udělil prezident republiky Antonín Novotný ČSTV Řád Klementa Gottwalda za úspěšnou přípravu a provedení II. celostátního srazu.\n\n\nOd května 1969 byla ČSTV na základě změny stanov ČSTV organizačně rozdělena na dvě národní organizace: \n\nOd listopadu 1973 se však ČSTV vrátila ke své původní jednotné značce. \n\nČSTV fungoval i po po roce 1989 takřka v nezměněné podobě, kdy zkratku ČSTV užíval od března 1990 do dubna 2013 Český svaz tělesné výchovy. Poslední organizační řád schválil jeho výkonný výbor (VV ČSTV) v roce 2012. ČSTV se 27. dubna 2013 transformoval na Českou unii sportu (ČUS).\n\n\n\n"}
{"id": "734125", "url": "https://cs.wikipedia.org/wiki?curid=734125", "title": "Sociální demokracie Polska", "text": "Sociální demokracie Polska\n\nSociální demokracie Polska ( \"Socjaldemokracja Polska\", SDPL) je polská sociálnědemokratická politická strana. Strana klade důraz na sociální solidaritu a sekularismus, je proevropská. Strana vznikla v dubnu 2004 odštěpením od Svazu demokratické levice v reakci na aféry, které způsobily katastrofální propad preferencí postkomunistů. K této straně přešel mj. maršálek (předseda) Sejmu Marek Borowski. V nově založeném poslaneckém klubu SdPl nakonec skončilo 33 poslanců a 10 senátorů. Ve volbách do Evropského parlamentu v roce 2004 strana získala tři mandáty, v následujících volbách nezískala žádný mandát. V parlamentních volbách v roce 2005 strana nezískala žádný mandát. V parlamentních volbách v roce 2007 kandidovala strana jako součást volební koalice Levice a demokrati, kde obdržela 10 mandátů.\n\n"}
{"id": "734130", "url": "https://cs.wikipedia.org/wiki?curid=734130", "title": "Tomáš Matějček", "text": "Tomáš Matějček\n\nTomáš Matějček (* 23. března 1960) je bývalý fotbalista, záložník a fotbalový trenér. Začínal v Karlových Varech, v lize debutoval ve Slávii Praha (1980–1982). Dále hrál druhou nejvyšší soutěže za Xaverov. V roce 1985 hrál v lize za Bohemians Praha, ale podzim strávil na vojně v RH Cheb. Po vojně se vrátil do Bohemians Praha (1986–1989). V roce 1990 hrál za Spartu Praha, se kterou získal mistrovský titul. Ligovou kariéru zakončil v FK Dukla Praha. Po skončení aktivní kariéry působí jako trenér v Karlových Varech, v lize trénoval\nSFC Opava v roce 2003 a po ukončení angažmá trénoval švýcarský ligový tým FC Wil.\n\n"}
{"id": "734133", "url": "https://cs.wikipedia.org/wiki?curid=734133", "title": "Johnny B. Goode (album)", "text": "Johnny B. Goode (album)\n\nJohnny B. Goode je posmrtné koncertní album Jimiho Hendrixe. Album vyšlo v červnu 1986 u Capitol Records. Nahrávky pocházejí z 4. července 1970.\n\n"}
{"id": "734137", "url": "https://cs.wikipedia.org/wiki?curid=734137", "title": "Čchin-čou", "text": "Čchin-čou\n\nČchin-čou ( , pchin-jinem \"Qīnzhōu\") je městská prefektura v Čínské lidové republice. Leží na břehu Tonkinského zálivu a patří do autonomní oblasti Kuang-si.\n\nCelá prefektura má rozlohu 5 250 čtverečních kilometrů a v roce 2004 v ní žilo přes tři miliony obyvatel.\n"}
{"id": "734138", "url": "https://cs.wikipedia.org/wiki?curid=734138", "title": "Reno (Nevada)", "text": "Reno (Nevada)\n\nReno je město ve státě Nevada ve Spojených státech amerických. Je správním střediskem okresu Washoe County. Žije zde přes 240 tisíc obyvatel a je tak největším sídlem Nevady mimo metropolitní oblast Las Vegas. Pojmenováno bylo podle generála Jesseho L. Rena.\n\nReno se nachází v nadmořské výšce 1373 m v údolí řeky Truckee River, na západním okraji kotliny Great Basin, na úpatí stoupání do pohoří Sierra Nevada a nedaleko hranic Kalifornie.\n\nSousední sídla jsou od severu ve směru hodinových ručiček: Lemmon Valley, Golden Valley, Sun Valley, Sparks, Hidden Valley, Steamboat, Incline Village, Crystal Bay, Verdi, Mogul (všechna v okrese Washoe), Verdi Sierra Pines (okres Sierra, Kalifornie), Verdi, Mogul, Cold Springs a Stead (opět všechna v okrese Washoe).\n\nReno je rozděleno do osmi čtvrtí (Northvalley, Northeast, Northwest, Old Northwest, Ward 1, Ward 2 South, Ward 2 Central a Ward 3). Každá z nich je řízena tzv. sousedským poradním výborem.\n\nNa severní straně jezera Tahoe se také nachází „historický“ ranč Ponderosa z televizního seriálu \"Bonanza\".\n\nV polovině 50. let 19. století se zde usadili první osadníci. V 60. letech společnost Central Pacific Railroad vybudovala první transkontinentální americkou železniční trať a díky vzniku stanice bylo Reno v roce 1868 oficiálně založeno. Městská samospráva byla zřízena v roce 1903. Od legalizace hazardních her v Nevadě v roce 1931 se město začalo prudce rozvíjet.\n\nVe městě se nachází nejstarší univerzita Nevady, University of Nevada, Reno (UNR), která byla založena v roce 1864. Studuje na ní přibližně 9400 studentů. Reno je též sídlem diecéze Reno. Ve městě má též sídlo plynařská společnost Sierra Pacific Resources.\n\nHlavním „průmyslem“ města Reno jsou dnes hazardní hry. Město kvůli odlišení od Las Vegas používá slogan „Největší malé město na světě“. Nejvyšší budova ve městě Reno, Peppermill Hotel and Casino, byla postavena v roce 1995. Je 125 metrů vysoká a má 38 pater.\n\nOd roku 1964 se zde pořádají závody Reno Air. V této letecké soutěži, která se od roku 1966 koná na letišti Stead Airfield (asi 24 kilometrů severně od Rena), se závodí s letadly v několika různých kategoriích (např. sportovní letadla, trysková letadla, letadla s pístovými motory, stíhačky z druhé světové války).\n\nHodnota cen pro vítěze dosahuje 1,1 milionu amerických dolarů. Při počtu až 210 000 návštěvníků soutěž znamená příspěvek více než 50 milionů dolarů pro místní ekonomiku.\n\nDne 16. září 2011 zde došlo k leteckému neštěstí. Při havárii stíhačky z druhé světové války P-51 Mustang bylo nejméně devět lidí zabito a více než 50 bylo zraněno.\n\n\n\n\n"}
{"id": "734147", "url": "https://cs.wikipedia.org/wiki?curid=734147", "title": "Jan Jílek (psycholog)", "text": "Jan Jílek (psycholog)\n\nPhDr. Jan Jílek (* 2. dubna 1951 v Brně) je český psycholog, který propojuje psychologii a koučování s alternativním technikami. Pohybuje se v hraniční oblasti psychologie a zaměřuje se na propagaci témat seberealizace, spirituality a práce s energií v organizmu.\n\nJan Jílek vystudoval obor Psychologie na Univerzitě Jana Evangelisty Purkyně v Brně (dnešní Masarykova univerzita). Absolvoval semináře a školení v USA, Velké Británii, Švýcarsku, Holandsku, Norsku a v dalších zemích. Pracoval v Psychodiagnostice Bratislava (1980–83), v Manželské a předmanželské poradně Brno (1984–85), na psychotronickém výzkumném pracovišti na Vysoké škole chemicko-technologické v Praze (1986–87), jako sportovní psycholog pro československou reprezentaci v letecké akrobacii (1986–87). Mimo to působil také jako psycholog ve zdravotnictví, školství, ochraně přírody a v postpenitenciární péči.\n\nRoku 1990 založil vlastní jazykovou školu. Souběžně se věnoval praxi soukromého psychologického poradce a popularizoval psychologii a její hraniční oblasti v televizi a v rozhlase. Od roku 1996 Jan Jílek sbíral zkušenosti jako psychologický poradce pro mezinárodní klientelu podnikatelů, manažerů, právníků, diplomatů a umělců, jednotlivců, týmů i celých firem v Praze, v Evropě a v USA. Profesi psychologického poradce a kouče se věnuje i nadále.\n\n"}
{"id": "734148", "url": "https://cs.wikipedia.org/wiki?curid=734148", "title": "Miroslav Mlejnek", "text": "Miroslav Mlejnek\n\nMiroslav Mlejnek (* 21. září 1959) je bývalý český fotbalista, obránce.\n\nV československé lize hrál za Bohemians Praha (1978–1979 a 1991–1993), Sigmu Olomouc (1985–1989) a Spartu Praha (1989–1991). Se Spartou získal v sezónách 1989–90 a 1990–91 dvakrát mistrovský titul. V Poháru UEFA nastoupil ve 2 utkáních a dal 1 gól. Za juniorskou reprezentaci nastoupil v 9 utkáních a dal 2 góly. V nižších soutěžích hrál i za TŽ Třinec, SK Xaverov a 1. FC Terrex Kladno.\n\n\n"}
{"id": "734161", "url": "https://cs.wikipedia.org/wiki?curid=734161", "title": "Honda NT-700V", "text": "Honda NT-700V\n\nHonda NT-700V Deauville je silniční cestovní motocykl firmy Honda. Je to lehce ovladatený cestovní motocykl v sériové výbavě s čelním štítem a dvěma integrovanými bočními kufry. Jeho výhodou pro cestovatele je bezúdržbový sekundárním převod kardanem. Jejím předchůdce byla Honda NT 650V Deauville, vycházejí z nekapotavaného modelu Honda NTV 650 Revere.\n\nMotor je kapalinou chlazený dvouválec do V, který byl původně používán při objemu 583 cm³ (s vrtáním 75 mm a nezměněným zdvihem) v chopperu\nHonda VT 600C Shadow, který měl výkon 29 kW, čtyřstupňovou převodovku a sekundární převod řetězem, dále v enduru Honda XL-600V Transalp s výkonem výkon 36,5 kW, pětistupňovou převodovku a sekundárním převodem řetězem. Po zvýšení vrtání na 79 mm byl použit u modelu Honda NTV 650 Revere s výkonem 44 kW a u následujícího modelu Honda NT 650V Deauville, který má výkon 41 kW a také u endur Honda XL-650V Transalp a Honda XRV-650 AfricaTwin. S vrtáním 81 mm je dále použit i u modelu XL-700V Transalp.\n\n\n\n"}
{"id": "734167", "url": "https://cs.wikipedia.org/wiki?curid=734167", "title": "Erin", "text": "Erin\n\nErin je původně a zpravidla anglické resp. velšské ženské křestní jméno. V USA, kde se původně zpopularizovalo, se dává i chlapcům, nejvíce v roce 1974 s 321 chlapci.\n\nPochází z irského \"Éireann\" [vyslov Érín], které je utvořené z gaelského slova Eire, což znamená \"Irsko\". Velšsky se Irsko nazývá přímo \"Erin\" a je to také jeho anglická verze.\n\nJako příjmení se Erin používá jako jedna z verzí skotského rodového jména \"Irwin\", ačkoliv samo jméno Irwin pochází z názvu místa u města Dumfries a znamení \"zelená voda\", britonsky \"ir afon\".\n\n\n\n"}
{"id": "734179", "url": "https://cs.wikipedia.org/wiki?curid=734179", "title": "Aoife", "text": "Aoife\n\nAoife je ženské křestní jméno irského původu. Znamená \"krásná\", které je utvořené z gaelského slova\n\"aoibh\". Vyslovuje se jako 'Ífa' či 'Ífe'. V irské pověsti byla Aoife kněžna bojovnice. Ve válce proti ní stála její sestra Scathach, která porazila v souboji hrdinu Cúchulainna. Nakonec se smířila svojí sestrou a stala se milenkou Cúchullainna. Vyslovuje se jako \"Ífa\". Další variantou je Aífe.\n\n\n"}
{"id": "734188", "url": "https://cs.wikipedia.org/wiki?curid=734188", "title": "Bitva u San Jacinta", "text": "Bitva u San Jacinta\n\nBitva u San Jacinta (21. dubna 1836) byla jednou z nejvýznamnějších bitev Texaské revoluce.\n\nV roce 1836 mexický diktátor a generál Antonio López de Santa Anna vedl vojsko o síle 6000 mužů, s cílem zabránit Texasu odtrhnout se od Mexika. Prvním cílem byl San António de Bexar, dnešní San Antonio, kde po 13denní bitvě porazil a zmasakroval texaskou armádu u Alama. Další část armády Santa Anny zajala a zmasakrovala zajaté vojáky při městě Goliad. Z 350 zajatců se podařilo utéct 28, z kterých šest podalo zprávu generálu Samu Houstonovi. Po obou bitvách si byl Santa Anna jist vítězstvím.\nVojsko Santa Anny se utábořilo v místě, ohraničeného řekou San Jacinto, močály a rameny řek Buffalo a Vince. Po příjezdu posil plánoval obklíčit texaskou armádu a dosáhnout rozhodujícího vítězství.\nHouston se utábořil na travnaté prérii přibližně kilometr od stanoviště Santa Anny.\n21. dubna kolem 16.30. texaská armáda spálila most Vince's bridge, který představoval ústupovou a zásobovací cestu pro obě armády. Texasané se pak prodírali lesy a prérií a v těsné blízkosti, jenom několik stop od stanoviště mexické armády, zahájili palbu. Útok ve večerních hodinách byl pro Mexičany absolutním překvapením.\nPo hodině krátkého, ale urputného boje byl Sam Houston postřelen do nohy a Santa Anna z bojiště utekl. Texaské vojsko dosáhlo ohromujícího vítězství, všichni mexičtí vojáci byli zabiti, nebo zajati, dohromady 700 mrtvých, 208 raněných a 730 zajatých. Texaské vojsko mělo jenom 9 zabitých a 30 zraněných.\n\nAntonio Lopez de Santa Anna byl zajat. Krátce poté podepsal mírovou smlouvu, ve které se Mexiko oficiálně zřeklo práv na Texas a uznalo nezávislost Texaské republiky. Generál texaské armády Sam Houston se stal národním hrdinou.\n\n\n"}
{"id": "734189", "url": "https://cs.wikipedia.org/wiki?curid=734189", "title": "Curse of Enchantia", "text": "Curse of Enchantia\n\nCurse of Enchantia (česky \"Kletba Enchantie\") je počítačová hra typu point-and-click adventura.\n\nVe světě vzdáleného v čase i prostoru, mocná a zlá kouzelnice vládla v Enchantii - zemi pohádek a fantazie. Královna našla způsob, jak si zachovat mládí na věky; hlavní přísadou však bylo dítě mužského pohlaví z naší dimenze. Chlapec jménem Brad hrál se svou sestrou baseball, když si jej zlá čarodějka kouzlem přivolala: najednou z oblohy snesl blesk a přenesl ho do Enchantii.\n\nJe vaším úkolem uniknout z věznění, čarodějnici porazit v jejím zámku a navrátit se domů.\n\n"}
{"id": "734195", "url": "https://cs.wikipedia.org/wiki?curid=734195", "title": "František Korte", "text": "František Korte\n\nFrantišek Korte (22. dubna 1895 Ústí nad Orlicí – 27. července 1962 Praha) byl český právník a hudební skladatel.\n\nVystudoval Právnickou fakultu Univerzity Karlovy v Praze. Souběžně soukromě studoval skladbu u Vítězslava Nováka a vystupoval i jako dirigent a klavírní doprovazeč. V roce 1921 byl jmenován soudcem a působil jako předseda senátu v Komárně a v Nitře. Byl sbormistrem \"Južnoslovenského spevokolu\" v Nových Zámcích. Po odtržení Slovenska v roce 1939 byl několikrát evakuován. Nakonec byl penzionován a těžce onemocněl. Odešel do Prahy a stal se ředitelem kůru, příležitostně korepetoval a věnoval se skladatelské činnosti. Po osvobození byl rehabilitován, znovu přijat do státních služeb a pracoval jako místopředseda \"Pojišťovacího soudu\".\n\nHudbě se věnoval rovněž jeho syn, hudební skladatel, klavírista a fotograf, Oldřich František Korte (1926-2014).\n\n\n\n\n\n"}
{"id": "734201", "url": "https://cs.wikipedia.org/wiki?curid=734201", "title": "Hey You (píseň, Pink Floyd)", "text": "Hey You (píseň, Pink Floyd)\n\n„Hey You“ je skladba skupiny Pink Floyd. Jedná se o první skladbu z druhého disku dvojalba \"The Wall\" z roku 1979. Skladba byla použita například ve filmu \"Na doraz\" (v anglickém originále \"Due Date\") z roku 2010.\n"}
{"id": "734209", "url": "https://cs.wikipedia.org/wiki?curid=734209", "title": "Spurný", "text": "Spurný\n\nPříjmení Spurný, Spurná má více nositelů:\n\n"}
{"id": "734215", "url": "https://cs.wikipedia.org/wiki?curid=734215", "title": "Matěj Holec II. z Nemošic", "text": "Matěj Holec II. z Nemošic\n\nMatěj Holec II. z Nemošic (před 1405 – 1451) byl český rytíř z rodu pánů z Nemošic.\n\nNarodil se někdy před rokem 1405 Matěji Holcovi z Nemošic, jeho bratrem byl husita Jan Holec na Náchodě.\n\nMatěj Holec je poprvé zmiňován v zemských deskách k létům 1405 a 1406. V letech 1410–1423 je v listinách často uváděn jako svědek. Spolu s bratrem s aktivně účastnil politického života. V roce 1415 podpořil Jana Husa, když podepsal stížný list, který byl zaslán koncilu v Kostnici. Na rozdíl od svého bratra však patřil k umírněnějším a objevuje se především při formálních záležitostech – např. jako svědek při prodeji tvrze Přestavlky (1429–1436). Později se přiklonil na stranu krále Zikmunda, který mu roku 1437 daroval Kanín, jenž byl do té doby ve vlastnictví zbraslavského kláštera. Jako sídlo však pravděpodobně nadále používal tvrz v obci Nemošice u Pardubic. Dále vlastnil také Týnec a Lhotu, roku 1412 spolu s Janem také Rovné. Pravděpodobně vlastnil také Vlčnov a roku 1433 držel hrad Rabštejnek. V roce 1440 se v Praze zúčastnil lednového sjezdu a téhož roku se zavázal dodržovat zemský mír. Další písemné zmínky o něm chybí.\n\nV listině z roku 1451 při převodu statku Vinary je jako svědek uváděn jistý Matěj. Zda se jedná o Matěje Holce II. z Nemošice se zatím nepodařilo potvrdit. V roce 1454 je zmiňován jeho syn Jindřich.\n\n"}
{"id": "734231", "url": "https://cs.wikipedia.org/wiki?curid=734231", "title": "HC Chrudim", "text": "HC Chrudim\n\nHC Chrudim (celým názvem: Hockey Club Chrudim) je český klub ledního hokeje, který sídlí ve městě Chrudim v Pardubickém kraji. Založen byl v roce 1975 pod názvem TJ Transporta Chrudim. Svůj současný název nese od roku 1995. Od sezóny 2011/12 působí v Pardubické krajské lize, čtvrté české nejvyšší soutěži ledního hokeje. Klubové barvy jsou černá, červená a bílá.\n\nSvé domácí zápasy odehrává na zimním stadionu Chrudim s kapacitou 1 744 diváků.\n\nHistorie chrudimského hokeje začíná v květnu 1926, kdy bylo rozhodnuto o zřízení kluziště. Samotný oddíl ledního hokeje v rámci AFK Chrudim ovšem vznikl až v roce 1931. Do hokejových soutěží se oddíl přihlásil až od sezóny 1934/35 a to do Východočeské župy II. tříd. V období před a za války se mužstvo pohybovalo mezi I. a II. třídou. V roce 1947 rozhodl MV Chrudim o vybudování zimního stadionu s umělou plochou. V rámci reorganizací byl klub přejmenován na Sokol Transporta Chrudim a zařazen do krajského přeboru, které hrál až do konce padesátých let, poté chrudimský hokej opět zaniká.\n\nNová éra chrudimského hokeje začala 27. února 1974, kdy bylo rozhodnuto o výstavbě nového zimního stadionu a následný rok vznikl v rámci TJ Transporta i hokejový oddíl, který hrál už na novém stadionu. Klub hraje východočeský krajský přebor a to až do začátku 90. let. Jeden z největších úspěchů chrudimského hokeje se dostavuje v sezóně 1991/1992, kdy klub poprvé v historii postupuje do 2. ČNHL, hned v první sezóně se klub dostává až do kvalifikace o 1. ČNHL, která ovšem není úspěšná. Druhou ligu ovšem musí Chrudim z finančních důvodů po sezóně 1993/1994 prodat do Litomyšle. Od sezóny 1995/96 hraje klub už s novým názvem HC Chrudim opět východočeský krajský přebor, přejmenovaný na Východočeskou ligu.\n\nKlub v sezónách 1999/00 a 2000/01 s přehledem vyhrává Východočeskou ligu a účastní se kvalifikace o 2. ligu, z nichž ta druhá je úspěšná a opět postupuje do druhé ligy. V první rok se klub zachraňuje až v baráži, ale další roky se trvale zabydluje ve středu tabulky. V roce 2003 je vyčleněn A-tým, pro jeho \"lepší financování\". Od sezóny 2005/06 se klub spojuje s týmem TJ Staré Jesenčany, hrající východočeskou ligu a stává se z něho chrudimská farma. Od roku 2007 je tým ze starých Jesenčan přejmenován na Chrudim \"B\". Tento rok také klub dosahuje obrovského úspěchu, když postupuje do 1. ligy. Největšího úspěchu dosáhne v sezóně 2008/09, kdy se umisťuje v základní části na skvělém 5. místě, ovšem nezvládne předkolo play-off s Benátkami nad Jizerou a prohrává 3:0 na zápasy. 1. liga se ale ukazuje jako finančně náročná soutěž a v důsledku nedostatku financí klub v sezóně 2010/11 končí na posledním místě a následná baráž je pro něj neúspěšná a následuje sestup. Na druhou ligu ovšem nejsou sehnány potřebné finance a A-tým tak není přihlášen do žádné soutěže a zaniká. Ve městě tak zůstává pouze B-tým, které spravuje sdružení, je vyškrtnuto označení B-týmu. Ten se už pod názvem HC Chrudim účastní Pardubického krajského přeboru.\n\nZdroj: \n\n\n\nZdroj: \n\n\n\nZdroj: \n\n\nV sezoně 2012/2013 dorost vyhrál krajský přebor a dostal se tak do ligy staršího dorostu. Tím přibyla v Chrudimi další kategorie. Dorost se rozdělil na mladší dorost, který hrál stále krajský přebor a na starší dorost, který hraje ligu staršího dorostu. Mladší dorost se po spojení s Pardubicemi dostal do ligy mladšího dorostu, kde hraje jako tým Pardubice B. V sezoně 2013/2014 junioři vyhráli krajský přebor a probojovali se tak do ligy juniorů. Všem kategoriím se zatím daří soutěže udržet a tak se v Chrudimi hrají už 3 ligové mládežnické soutěže.\n\n"}
{"id": "734237", "url": "https://cs.wikipedia.org/wiki?curid=734237", "title": "A Treasure", "text": "A Treasure\n\nA Treasure je koncertní album Neila Younga. Album vyšlo 14. června 2011 u Reprise Records. Album produkovali Ben Keith a Neil Young. Na albu jsou skladby z Youngova amerického turné z let 1984-1985.\n\n"}
{"id": "734240", "url": "https://cs.wikipedia.org/wiki?curid=734240", "title": "Velká Balachňa", "text": "Velká Balachňa\n\nVelká Balachňa ( ) je řeka v Krasnojarském kraji v Rusku. Je dlouhá 532 km. Plocha povodí měří 12 600 km².\n\nPramení v jezerech ve střední části Severosibiřské nížiny. Teče na východ přes bažinatou tundru Ústí do malé zátoky na západním břehu Chatangského zálivu jež je součástí moře Laptěvů.\n\nZdrojem vody jsou sněhové a dešťové srážky. Zamrzá na konci září a rozmrzá na začátku června.\n\nJe bohatá na ryby (síh malý, síh muksun, nelma obecná, siven severní).\n"}
{"id": "734249", "url": "https://cs.wikipedia.org/wiki?curid=734249", "title": "Wu-čou", "text": "Wu-čou\n\nWu-čou ( , pchin-jinem \"Wúzhōu\") je městská prefektura v Čínské lidové republice. Patří do autonomní oblasti\nKuang-si a leží na soutoku řek Kuej Ťiang a Sün Ťiang, kterým vzniká Si-ťiang.\n\nCelá prefektura má plochu 12 588 čtverečních kilometrů a v roce 2010 v ní žilo přes tři miliony obyvatel s průměrným ročním přírůstkem 1,25 % v letech 2000-2010. Hlavní etnickou skupinou v prefektuře jsou Chanové, nejvýznamnějšími menšinami jsou Čuangové a Jaové. Wu-čou spadá pod vliv Kantonu a tak mnoho lidí mluví kantonštinou.\n"}
{"id": "734259", "url": "https://cs.wikipedia.org/wiki?curid=734259", "title": "Miloslav Kořínek", "text": "Miloslav Kořínek\n\nMiloslav Kořínek (29. ledna 1925 Brno – 8. července 1998 Bratislava) byl slovenský hudební skladatel a pedagog českého původu.\n\nStudoval na gymnáziu v Bratislavě. Ještě před maturitou studoval souběžně na Státní konzervatoři v Bratislavě hru na flétnu, skladbu a dirigování. Jeho učitelem kompozice byl Alexander Moyzes. Ve studiu skladby pak pokračoval na Vysoké škole múzických umění v Bratislavě. V letech 1949–1985 byl profesorem hudební teorie a skladby na bratislavské konzervatoři. Vedle skladby se podílel na přípravě učebnic hudební teorie.\n\n\n\n\n\n\n\n"}
{"id": "734264", "url": "https://cs.wikipedia.org/wiki?curid=734264", "title": "Zemětřesení na jihovýchodě Turecka 2011", "text": "Zemětřesení na jihovýchodě Turecka 2011\n\nZemětřesení na jihovýchodě Turecka je zemětřesení, ke kterému došlo v turecké provincii Van u hranic s Íránem v neděli 23. října 2011. Nejhůře byla zasažena města Erciş a Van. \n\nV oblasti se zřítilo více než 2000 budov. Zemětřesení o síle 7,2 stupně si vyžádalo přinejmenším 576 obětí. Počet zraněných je více než 2 608. \n\nV úterý 25. října zasáhlo východ Turecka další zemětřesení o magnitudu 5,4, podle agentury Reuters k němu došlo v Hakkarijské provincii.\n\nZasažená města navštívil hned v neděli premiér Erdogan, politické opozici se ale nelíbilo, že vláda odmítla zahraniční pomoc. Později však Ankara oznámila, že přijme zahraniční pomoc od zahraničních států včetně Izraele, se kterým má napjaté vztahy.\n\nJedním ze šťastnějších symbolů se stala čtrnáctidenní holčička, kterou záchranáři 25. října našli živou ve městě Erciş poté, co byla pod troskami 46 hodin. Společně s ní záchranáři našli ten den další čtyři přeživší včetně její matky. Ve středu 26. října pak záchranáři vytáhli z trosek ve městě Erciş po 61 hodinách živého osmnáctiletého studenta a po 66 hodinách živou, sedmadvacetiletou ženu. Po 91 hodinách vytáhli záchranáři z trosek pětiposchoďového domu v Ercişu devatenáctiletého studenta. V sobotu 29. října Turecko ukončilo záchranné operace, protože naděje, že by pod troskami mohli nalézt další živé, jsou minimální, celkem se podařilo zachránit z trosek 187 živých lidí.\n\n"}
{"id": "734274", "url": "https://cs.wikipedia.org/wiki?curid=734274", "title": "Mikuláš Fedor", "text": "Mikuláš Fedor\n\nMikuláš Fedor, též Miklós Fedor (1. září 1874 Trnava – 17. června 1948), byl československý politik a meziválečný poslanec Národního shromáždění za maďarskou Zemskou křesťansko-socialistickou stranu.\n\nPodle údajů k roku 1929 byl profesí penzionovaným řídícím učitelem v Levoči.\n\nPoliticky se angažoval za převážně maďarskou menšinovou stranu, ačkoliv projevy v parlamentu přednášel ve slovenštině. V parlamentních volbách v roce 1925 získal poslanecké křeslo v Národním shromáždění. Mandát obhájil v parlamentních volbách v roce 1929.\n\n"}
{"id": "734283", "url": "https://cs.wikipedia.org/wiki?curid=734283", "title": "Karl Fritscher", "text": "Karl Fritscher\n\nKarl Fritscher (28. července 1875 Mohelnice – 10. května 1945 Svitavy) byl římskokatolický kněz a československý politik německé národnosti, meziválečný senátor a poslanec Národního shromáždění.\n\nVystudoval německé gymnázium v Kroměříži a teologii a filozofii v Olomouci, kde byl roku 1898 vysvěcen na kněze. Od roku 1903 byl farářem ve Svitavách. Podle údajů k roku 1930 byl profesí katecheta ze Svitav. V roce 1932 obdržel titul tajného papežského komořího a monsignora. Byl v reigonu oblíbeným kazatelem, říkalo se mu \"Pater Karl\".\n\nPoliticky aktivní byl již za Rakouska-Uherska. Ambros Opitz, zakladatel rakouské Křesťansko-sociální strany v českých zemích, ho od počátku začlenil do úzkého kruhu svých stoupenců. Po vzniku Československa pak náležel mezi předáky Německé křesťansko sociální strany lidové na severní Moravě. Zasedal v městské radě ve Svitavách. Vydával stranický regionální list \"Grenzpost\".\n\nV parlamentních volbách v roce 1925 získal za Německou křesťansko sociální stranou lidovou senátorské křeslo v Národním shromáždění. V senátu setrval do roku 1929. V parlamentních volbách v roce 1929 byl opět zvolen do Národního shromáždění. Nyní ovšem nikoliv jako senátor ale jako poslanec, tedy člen dolní komory.\n\n"}
{"id": "734286", "url": "https://cs.wikipedia.org/wiki?curid=734286", "title": "Gejza Fritz", "text": "Gejza Fritz\n\nGejza Fritz (19. září 1880 Solivar – 20. února 1957 Solivar) byl československý politik, meziválečný poslanec a senátor Národního shromáždění za Hlinkovu slovenskou ľudovou stranu a ministr slovenských vlád.\n\nV parlamentních volbách v roce 1925 získal poslanecké křeslo v Národním shromáždění. Mandát obhájil v parlamentních volbách v roce 1929. Podle údajů k roku 1930 byl profesí tabulární soudce v Solivaru.\n\nV parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939.\n\nV prosinci 1938 byl rovněž zvolen ve volbách do Sněmu Slovenskej krajiny. V roce 1939 se stal ministrem spravedlnosti Slovenska v autonomní vládě Slovenska (vláda Karola Sidora). Politicky se pak angažoval v během Slovenského státu. Post ministra spravedlnosti držel v čtvrté vládě Jozefa Tisa a vládě Vojtecha Tuky v letech 1939–1944. Po roce 1945 byl vězněn.\n\n"}
{"id": "734287", "url": "https://cs.wikipedia.org/wiki?curid=734287", "title": "Jozef Galovič", "text": "Jozef Galovič\n\nJozef Galovič (13. října 1880 Nováky nebo Nové Zámky – ???) byl československý politik a poslanec Národního shromáždění za Hlinkovu slovenskou ľudovou stranu.\n\nZa první republiky působil jako traťmistr Československých státních drah. Vykonával funkci předsedy Svazu slovenských železničářů. V roce 1927 založil vydavatelské družstvo, založil i týdeník \"Slovenský juh\". Byl členem Slovenského katolického kruhu. Zasedal v okresním zastupitelstvu.\n\nPodle údajů k roku 1931 byl profesí železničním traťmistrem ve výslužbě v Nových Zámcích.\n\nPo parlamentních volbách v roce 1929 získal za Hlinkovu slovenskou ľudovou stranu poslanecké křeslo v Národním shromáždění. Mandát mu ale byl přidělen až dodatečně, v roce 1931, jako náhradníkovi poté, co rezignoval poslanec Pavol Macháček.\n\n"}
{"id": "734288", "url": "https://cs.wikipedia.org/wiki?curid=734288", "title": "Fanatismus", "text": "Fanatismus\n\nFanatismus (z lat. \"fanaticus\", posedlý, od \"fanum\", posvátné místo) je slepá vášnivá zaujatost, nekompromisní a krajně jednostranný postoj nebo jednání člověka, který nějaké téma, myšlenku nebo věc pokládá za tak cennou - případně tak ohroženou - že námitky či odpor proti ní vyvolávají jeho zuřivost. Fanatik se vyznačuje neschopností kritického odstupu, intolerancí, nepoučitelností a jistou omezeností.\n\nLatinská \"fanaticus\" znamenalo původně horlivého člověka a mělo spíše pozitivní význam. Křesťanští autoři slovo obrátili proti pohanům a dali mu význam pejorativní, který se pak užíval i pro sektáře. Osvícenští autoři, zejména Voltaire a encyklopedisté, obrátili tento pejorativní význam proti náboženství vůbec. Historicky se fanatismus často spojoval s náboženstvím, právě tak ovšem existuje i fanatismus politický, národní, vědecký nebo sportovní. Obecně se týká masově účinných a mobilizujících témat, zejména politických.\n\nPodle španělsko-amerického filosofa George Santayany je fanatik člověk, který „zdvojnásobuje své úsilí, když zapomněl svůj cíl“. Podle Winstona Churchilla je to člověk, který „neumí změnit své myšlení a nebude měnit téma“.\n\nSportovní fanoušek i převzaté anglické fan je odvozeno od fanatika, obvykle však znamená prostě přívržence a nemusí tak mít pejorativní význam.\n\n"}
{"id": "734291", "url": "https://cs.wikipedia.org/wiki?curid=734291", "title": "Zubatka", "text": "Zubatka\n\nZubatka (\"chauliodus\") také nazývaná zmijí ryba je rod ryb z čeledi Světlonošovití žijící ve více než kilometrové hloubce teplých moří. Protáhlé tělo dosahuje půlmetrové délky a je pokryto velkými stříbrnými šupinami. Zuby jsou velmi ostré, tenké a tak dlouhé, že se nevejdou do tlamy. Zubatka je obávaným predátorem, který využívá bioluminiscence k lákání kořisti. Dokáže otevřít čelist až v úhlu 110° a zahnuté zuby brání polapenému tvorovi uniknout - zubatka tak může strávit zaživa kořist větší, než je sama.\n\nZubatka se živí rozmanitou kořistí. Podle ulovených exemplářů se dožívá až 40 let, ale v zajetí brzy hyne.\nV rodě zubatka bylo v současné době popsáno devět druhů: \n\nhttp://www.deepseamonsters.com/component/content/article/46-deep-sea-viper-fish.html\n"}
{"id": "734294", "url": "https://cs.wikipedia.org/wiki?curid=734294", "title": "Jan Vávra (herec)", "text": "Jan Vávra (herec)\n\nJan Vávra (15. května 1861, Praha-Nové Město – 19. listopadu 1932, Praha), byl český divadelní herec.\n\nPocházel z bohaté pražské mlynářské rodiny. Jeho starší bratr Antonín (7. ledna 1847 – 8. června 1932) byl zpěvákem – tenoristou v Národním divadle a bratr Václav (26. srpna 1854 – 21. března 1922) zde byl hercem. Janův syn Jan Hilbert (9. dubna 1888 – 8. ledna 1950) byl členem opery Národním divadla (zpěvák – barytonista). Do širší rodiny patřil i Karel Vávra (1884 – 11. dubna 1931), herec a režisér Divadla na Vinohradech.\n\nStudoval na Vyšší hospodářské škole v Táboře, kterou ukončil v roce 1880 a následně převzal rodinnou živnost. S divadlem začínal jako ochotník ve spolku \"Pokrok\" na pražském Žižkově. Jako ochotník používal pseudonym \"Jan Pachta\", pod kterým vystoupil v letech 1883 a 1887 jako host rovněž dvakrát v Národním divadle v Praze. První angažmá získal v Brně v roce 1885 u ředitele F. Pokorného. Odmítl nabízené angažmá v Národním divadle a pokračoval u mimopražských divadelních společností (V. Hübner, J. L. Chmelenský, J. Blažek a F. Lacina). Roku 1887 se Jan Vávra oženil s Filipínoun Kaurovou. V roce 1892 hostoval znovu v pražském Národním divadle, již pod svým jménem.\n\nV roce 1898 získal koncesi pro pražské divadlo Uranie, kde úspěšně působil jako herec i režisér. V roce 1899 byl znovu pozván do Národního divadla a od 1. ledna 1900 zde byl angažován jako člen činohry. V Národním divadle působil až do svého odchodu do důchodu v říjnu roku 1925. V období působení režiséra Jaroslava Kvapila patřil spolu s Eduardem Vojanem, Karlem Želenským, Rudolfem Deylem, Jaroslavem Hurtem a dalšími k předním osobnostem Národního divadla. Po Kvapilově odchodu z ND v roce 1918 však Vávra jako herec uvolnil místo představitelům expresionistického směru. Na scéně Národního divadla vystoupil naposledy jako host u příležitosti svých 70. narozenin dne 23. 5. 1931 v roli Jana Žižky ve stejnojmenné hře Aloise Jiráska.\n\nJe pochován v rodinném hrobě na Vinohradském hřbitově v Praze.\n\n\n\n"}
{"id": "734302", "url": "https://cs.wikipedia.org/wiki?curid=734302", "title": "Arthur Rubinstein", "text": "Arthur Rubinstein\n\nArthur Rubinstein (28. ledna 1887 Lodž – 20. prosince 1982 Ženeva) byl polsko-americký klavírista, který se proslavil hlavně interpretacemi romantické hudby.\n\nNarodil se v bohaté rodině židovského továrníka jako nejmladší z osmi dětí. Už ve čtyřech letech hrál jako „zázračné dítě“, studoval hru na klavír ve Varšavě a od deseti let v Berlíně. Roku 1900, ve 13 letech, poprvé koncertoval s Berlínskými filharmoniky a roku 1904 se přestěhoval do Paříže. Zde se seznámil s Maurice Ravelem, Paul Ducasem a roku 1906 poprvé koncertoval v Carnegie Hall v New Yorku. Měl řadu milostných afér a roku 1908 se v krizi pokusil o sebevraždu. Později napsal, že se pak cítil jako „znovuzrozený“ a od roku 1912 žil v Londýně, kde se seznámil s Igorem Stravinským, Pablo Casalsem a dalšími. Absolvoval množství turné po Evropě i USA, hrál sólové recitály, komorní hudbu i koncerty s orchestrem. Těžiště jeho repertoáru tvořila romantická hudba, zejména Ludwig van Beethoven, Franz Schubert, Frédéric Chopin, Robert Schumann, Johannes Brahms, ale také Claude Debussy, César Franck, Karol Szymanowski nebo Maurice Ravel.Artur Rubinstein měl zcela mimořádné schopnosti. Dokázal si „fotograficky“ pamatovat celá hudební díla, která si pak v paměti „přehrával“, přátelům, kteří ho zkoušeli, dokázal zpaměti zahrát jakoukoli část skladby ze svého repertoáru, a hovořil osmi jazyky. Roku 1932 se oženil s polskou balerinou Nelou Mlynarskou, s níž měl pět dětí. Roku 1977, ve svých 90 letech, ji však opustil a žil pak s mladou hudební režisérkou A. Whitestone v Ženevě, kde také zemřel. Jeho urna je uložena v Jeruzalémě.\n\nRubinstein byl agnostik, velmi se však hlásil ke svým polským i židovským kořenům. Zpočátku se zdráhal nahrávat na gramofonové desky, jak se ale nahrávací technika zdokonalovala, postupně nahrál téměř celý svůj repertoár. Jeho nahrávky vyšly také na CD a tvoří přes 100 hodin hudby.\n\n\nCelkem získal šestkrát cenu Grammy Award za sólové i komorní nahrávky a roku 1994 za celoživotní dílo. V Izraeli se koná mezinárodní klavírní soutěž na jeho počest.\n\n\n"}
{"id": "734303", "url": "https://cs.wikipedia.org/wiki?curid=734303", "title": "FK Krasnodar", "text": "FK Krasnodar\n\nFutbolnyj klub Krasnodar (rusky: \"Футбольный клуб «Краснодар»\") je ruský fotbalový klub sídlící ve městě Krasnodar. Založen byl v roce 2008. Hřištěm klubu je nově postavený stadion Krasnodar s kapacitou 33 000 diváků.\n\nRuskou nejvyšší soutěž Krasnodar hraje od roku 2011. Jeho největším dosavadním úspěchem je 3. místo v této soutěži v sezóně 2015 a postup ze základní skupiny Evropské ligy v sezóně 2015/16. Do evropských pohárů se klub prvně podíval v ročníku 2014/15.\n\nZakladatelem a majitelem klubu je ruský miliardář Sergej Galickij, vlastník maloobchodního řetězce \"Magnit\", největšího v Rusku. Podle časopisu \"Forbes\" Galickij disponuje osmi miliardami dolarů.\n\nHráčům Krasnodaru se přezdívá \"Býci\", neboť černý býk je ve znaku klubu. Klubovými barvami jsou zelená, bílá a černá.\n\n\"Aktuální k datu: 28. října 2015\n\nZdroj: \n\nKrasnodar-2 je rezervním týmem Krasnodaru. Založen byl v roce 2013. Největšího úspěchu dosáhl v sezóně 2015/16, kdy se v PFL (3. nejvyšší soutěž) umístil na 3. místě.\n\nZdroj: \n\n"}
{"id": "734310", "url": "https://cs.wikipedia.org/wiki?curid=734310", "title": "Chuck Garric", "text": "Chuck Garric\n\nChuck Garric je rockový baskytarista, který spolupracoval s mnoha významnými hudebníky, mezi které patří například L.A. Guns, Dio, a Eric Singer Project. Od roku 2002 hraje v doprovodné skupině Alice Coopera.\n\n"}
{"id": "734316", "url": "https://cs.wikipedia.org/wiki?curid=734316", "title": "Marek Gažík", "text": "Marek Gažík\n\nMarek Gažík, též Marko Gažík (18. dubna 1887 Turzovka – 21. září 1947 Hlohovec), byl československý politik, ministr a poslanec Národního shromáždění za Hlinkovu slovenskou ľudovou stranu.\n\nNa univerzitách v Kluži a Budapešti vystudoval práva, promoval roku 1913. Poté působil jako advokátní koncipient v Čadci. Od roku 1919 pracoval jako advokát v Trenčíně.\n\nV parlamentních volbách v roce 1920 získal za Slovenskou ľudovou stranu poslanecké křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929. Od roku 1926 pracoval jako advokát v Bratislavě a od roku 1936 jako notář v Čadci.\n\nZastával i vládní posty. V třetí vládě Antonína Švehly a první vládě Františka Udržala byl v letech 1927–1929 Ministrem pro sjednocení zákonů a organisaci správy Československa. Šlo o součást politického posunu, kdy se Hlinkova strana dočasně stala součástí vládního tábora.\n\n"}
{"id": "734319", "url": "https://cs.wikipedia.org/wiki?curid=734319", "title": "Josef Geyer", "text": "Josef Geyer\n\nJosef Geyer (22. května 1889 Karlovy Vary nebo Březová – 3. září 1972 Dillenburg) byl československý politik německé národnosti a meziválečný poslanec Národního shromáždění za Německou národně socialistickou stranu dělnickou.\n\nVychodil národní školu v rodné Březové (Pirkenhammer), pak měšťanskou školu v Karlových Varech a učitelský ústav. Vyučoval na obchodní akademii. Podle údajů k roku 1930 byl povoláním profesor a člen městské rady v Karlových Varech.\n\nPo parlamentních volbách v roce 1925 získal poslanecké křeslo v Národním shromáždění. Mandát ale nabyl až roku 1927 jako náhradník poté, co zemřel poslanec Josef Patzel. Mandát obhájil v parlamentních volbách v roce 1929.\n\nV říjnu 1933 vystoupil z poslaneckého klubu německých národních socialistů a vstoupil do nového poslaneckého klubu nazvaného Sudetendeutsche parlamentarische Vereinigung (Sudetoněmecká parlamentní jednota). Již v listopadu 1933 byl ale, stejně jako všichni další bývalí poslanci DNSAP, zbaven mandátu.\n\nAngažoval se dále v komunální politice v Karlových Varech. Po jmenování nové městské rady v březnu 1939 se stal zástupcem vrchního starosty s přímou zodpovědností za vlastní Karlovy Vary (starosta stál v čele celé aglomerace). Funkci zastával do roku 1941, kdy jí byl zproštěn. Pak byl spolumajitelem firmy \"Schösser & Geyer\". Po roce 1945 žil v Západním Německu, kde byl ve městě Herborn v Hesensku komunálním politikem.\n\n"}
