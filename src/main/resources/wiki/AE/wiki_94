{"id": "746728", "url": "https://cs.wikipedia.org/wiki?curid=746728", "title": "Děčín (zámek)", "text": "Děčín (zámek)\n\nDěčín je hrad přestavěný na zámek v Děčíně na pískovcové skále na pravém břehu Labe nad soutokem Labe a Ploučnice. Prvním opevněným sídlem na skále bývalo nejspíše raně středověké hradiště. Ve třináctém století na jeho místě vyrostl gotický hrad. Na počátku čtrnáctého století jej získali Vartenberkové, kterým patřil až do roku 1511. Páni z Bünau nechali ve druhé polovině šestnáctého století starý hrad přestavět na renesanční zámek. Třetím významným rodem v Děčíně se stali Thun-Hohensteinové, kteří zámek vlastnili v letech 1628–1932. Za nich byl zámek přestavěn v barokním a klasicistním slohu. Přestože sloužil jako panské sídlo, plnil až do osmnáctého století také funkci důležité zemské pevnosti, kterou často obléhala a dobývala cizí i císařská vojska.\n\nZámecký areál je chráněn jako kulturní památka. Jeho majitelem je město Děčín.\n\nPředchůdcem vrcholně středověkého hradu v Děčíně bylo raně středověké hradiště, které je doložené písemnými prameny v desátém až třináctém století. Přestože nebylo archeologicky doloženo, předpokládá se, že stávalo v místech pozdějšího hradu a zámku. Správou hradiště byli pověřeni purkrabí, z nichž první je znám z roku 1199.\n\nKrálovský kamenný hrad byl postaven v polovině třináctého století. Podle Augusta Sedláčka jej založil Heřman ze Šumburka, který Děčín dostal od krále Václava I. v roce 1249. V neklidné době po smrti krále Přemysla Otakara II. se hradu zmocnil Jan z Michalovic a vrátil jej až v roce 1283 výměnou za jiný majetek. Děčín měl v té době připadnout do zástavy braniborskému markraběti Otovi V. za propuštění kralevice Václava II., ale jeho nároky zrušil římský král Rudolf I. Českým panovníkům hrad zůstal až období v letech 1305–1306, kdy jej král Václav III. udělil do dědičného držení bratrům Janovi, Benešovi a Václavovi z Vartenberka. Podle Augusta Sedláčka je věnoval už jejich otci Janovi a jeho bratru Vaňkovi. Uvedení Janovi synové tak hrad získali až po otcově smrti v roce 1316.\n\nBratři se o rodový majetek okolo roku 1350 rozdělili, takže části děčínského hradu získali Jan a Beneš. Jan z Vartenberka zemřel brzy po roce 1365 a zanechal po sobě nezletilé syny Jana Gasta a Jana, jejichž poručníkem se stal strýc Beneš, kterému patřil také blízký hrad Svádov. Krátce před rokem 1370 děčínský hrad vyhořel a jeho držení jim roku 1370 potvrdili císař Karel IV. a král Václav IV. Beneš z Vartenberka zemřel roku 1372 a jeho část Děčína zdědili synové Václav, Mikuláš a Beneš. Poslední jmenovaný koupil Mikulášův podíl a svou část poté odkázal bratrancům Janovi a Janu Gastovi, jejichž děčínský majetek roku 1377 spravoval purkrabí Pešek Faulfiš. Václav a Jan Gast z Vartenberka zemřeli do roku 1383. Ve stejné době byli pravděpodobně mrtví také ostatní majitelé s výjimkou Jana z Vartenberka, jenž se stal poručníkem Gastových synů Jana, Beneše a Václava.\n\nBratři drželi Děčín v nedílu, ale panství spravoval nejstarší Jan z Vartenberka. Později se o majetek rozdělili. Většinu si ponechal Jan. Václav dostal menší část děčínského panství, na které si založil hrad Blansko a Beneše Jan vyplatil. Aby získal dostatek peněz, musel zastavit hrad Střekov. Jan z Vartenberka zemřel na přelomu let 1409 a 1410 a zanechal po sobě syny Zikmunda a Jana. Bratři se tři roky po otcově smrti rozdělili o dědictví. Děčínský hrad nejspíše vlastnili společně, ale vládl na něm Zikmund. V době husitských válek stál nejprve na katolické straně, a proto husitské vojsko vedené hejtmanem Janem Žižkou roku 1423 vypálilo město Děčín.\n\nZikmund z Vartenberka vedl drobné války se Saskem a lužickým Šestiměstím. Když na přelomu let 1438 a 1439 zemřel, polovinu Děčína dostali jeho synové, zatímco druhou stále vlastnil Zikmundův bratr Jan starší z Vartenberka. Oba synové Jindřich a Jan, zvaný mladší, pokračovali v konfliktu s lužickými městy. Lužičané se proto dohodli s litoměřickým hejtmanem Jakoubkem z Vřesovic a jejich vojska v září roku 1444 oblehla některé vartenberské hrady. Patřil mezi ně i Děčín, který byl dobyt a vypálen. Jindřich z Vartenberka při bojích zřejmě zemřel.\n\nDěčínský hrad potom vlastnili Jan mladší a jeho strýc Jan starší se svým stejnojmenným synem. V roce 1453 se však začala řešit dědická práva Anežky ze Šternberka, vdovy po Zikmundovi z Vartenberka. Kromě Děčína jí patřily také hrady Rybnov, Milčany a Litýš. Anežka zemřela nejspíše už roku 1438 a její děčínský majetek měl připadnout jako odúmrť panovníkovi, ale vzhledem k tehdejšímu bezvládí její práva získali Aleš Holický ze Šternberka a Zdeněk Konopišťský ze Šternberka od panovníka až roku 1453. Oba však hned dalšího roku Anežčin podíl prodali Janovi mladšímu z Vartenberka. Ve stejném roce nejspíš zemřel jeho strýc Jan, jehož synovi připadlo Velké Březno s panstvím hradu Varta a který se stal tak zakladatelem březenské větve rodu Vartenberků. Jediným majitelem Děčína se tak stal Zikmundův syn Jan z Vartenberka a zůstal jím až do smrti v roce 1464.\n\nJanovi synové Kryštof a Zikmund se o rozsáhlé rodové dědictví rozdělili v roce 1476. Do té doby je spravoval Kryštof, který prodal hrad Tolštejn. Po rozdělení zůstal Děčín Zikmundovi spolu s panstvími hradů Ostrý, Vrabinec a Kamenice. Zikmund se z neznámých důvodů zadlužil a začal hledat kupce, který by si mohl dovolit koupit celé panství. Obchod schválil král Vladislav Jagellonský už roku 1504, ale k prodeji došlo až v roce 1511, kdy celé panství koupil za šedesát tisíc kop grošů Mikuláš Trčka z Lípy.\n\nMikuláš Trčka z Lípy byl děčínským pánem jen do roku 1515, kdy panství prodal za sedmdesát tisíc kop grošů bratrům Hanušovi, Volfovi a Bedřichovi ze Salhausenu. Jako majitel byl do zemských desek zapsán jen Hanuš, který se o sedm let později s bratry vyrovnal. Volfa vyplatil a Bedřich dostal Benešov nad Ploučnicí, Kamenici a kromě dalšího majetku snad i určitý podíl na děčínském hradě. Hanuš ze Salhausenu Děčín prodal v roce 1534 rytíři Rudolfovi z Bünau.\n\nRudolf z Bünau zemřel roku 1540. Měl syny Jindřicha staršího, Rudolfa, Gyntera a Jindřicha mladšího, z nichž poslední roku 1543 získal podíly svých bratrů, ale bezdětný zemřel už v roce 1553. Děčín zdědil Gynter a v roce 1573 nechal část hradu přestavět v renesančním slohu. Gynter zemřel roku 1576 v Drážďanech. Jako jeho otec měl i Gynter čtyři syny, které pojmenoval stejně. Ti se v roce 1579 rozdělili o majetek, a děčínské panství se tak rozdělilo na menší celky. Děčín s vesnicemi na pravém břehu Labe připadl Jindřichovi staršímu z Bünau, ale po smrti bratra Jindřicha mladšího zdědil také Podmokly s vesnicemi na levém břehu řeky.\n\nPo smrti Jindřicha staršího z Bünau spravovala panství nejprve vdova Anna Trmická z Miliny a po ní po roce 1615 Anna Hyršpergárová z Kynykshainu († 1618). Ze tří Jindřichových dětí se panství krátce po roce 1623 ujal nejstarší syn Rudolf starší z Bünau. Na rozdíl od mnoha jiných šlechticů se vzhledem k nízkému věku nezúčastnil stavovského povstání v letech 1618–1620, ale protože byl stejně jako jeho předci luteránem, musel po vydání Obnoveného zřízení zemského svůj český majetek prodat a odejít do zahraničí.\n\nStatky pánů z Bünau koupil v srpnu roku 1628 Kryštof Šimon z Thunu který byl o rok později povýšen do hraběcího stavu. Český majetek pak v roce 1635 zdědil synovec Jan Zikmund z Thunu, který na něm už před rokem 1630 hospodařil. V roce 1631 prohrálo císařské vojsko bitvu u Breitenfeldu a do Čech vnikly saské oddíly. S nimi přišel zpět Jindřich starší z Bünau i se svými bratry a hrad bráněný kapitánem de la Marche a stovkou mušketýrů dne 4. listopadu bez nesnází obsadili. Saská posádka zůstala na děčínském zámku až do roku 1635, kdy byl uzavřen Pražský mír. Jindřich z Bünau musel také odejít, a navíc byl odsouzen ke ztrátě všech svých nároků, které mohl na děčínské panství vznášet, protože Kryštof Šimon z Thunu mu nezaplatil celou smluvenou částku.\n\nVálečné události třicetileté války se Děčína dotýkaly i v dalších letech. V dubnu 1639 na zámek zaútočilo švédské vojsko generála Pfula. Velitelem malé zámecké posádky byl hejtman panství Jan Schober, který se vzhledem k velké přesile nepřítele a nedostatku střeliva po třídenním obléhání 25. dubna 1639 vzdal. Švédská posádka na zámku zůstala až do jara roku 1640, kdy Jan Schober a Jan Kryštof z Rublandu zajali čtyřicet švédských mušketýrů a obsadili město. Začali také obléhat zámek, na němž se Švédové bránili až do 13. května 1640, kdy se vzdali a po dohodě odevzdali zbraně a volně odešli.\n\nPotřetí byl zámek obléhán v roce 1645 švédským generálem Paykulem, který na něm chtěl získat zásoby munice. Zámecká posádka vedená Janem Jiřím Stüblingerem se ubránila. Dobýt zámek se Švédům podařilo až v roce 1648, kdy Jan Koppy nejprve obsadil 6. září město a 15. září se mu vzdala i zámecká posádka. I přes uzavření vestfálského míru Švédi v Děčíně zůstali až do června roku 1649.\n\nMezitím dne 29. června 1646 zemřel Jan Zikmund z Thunu a děčínské panství bylo v roce 1653 rozděleno na čtyři díly, z nichž Děčín dostal Maxmilián z Thunu. Nový majitel nechal renesanční zámek přestavět v barokním slohu. Podle Bohuslava Balbína trvala stavba zahájená v roce 1668 patnáct let. Přestože cílem bylo získat pohodlné a moderní sídlo, zůstal děčínský zámek zároveň pevností, přičemž severně od prvního nádvoří byla postavena velká dělostřelecká bašta (bastion). Ze stejné doby pochází také tzv. Dlouhá jízda, která tvoří hlavní přístupovou cestu k zámku.\n\nČtyři bratři, jimž patřily díly původního děčínského panství, se dohodli na ustanovení děčínského majorátu, který měl zajistit udržení rodinného majetku. Jako první Maxmiliánovi přenechal svůj díl Rudolf v roce 1664 a Jan Arnošt s Františkem Zikmundem v roce 1671. Správu majetku vykonával až do smrti v roce 1701 Maxmilián. Thunové v těch letech vykořisťovali své poddané, a tak i na Děčínsku došlo v roce 1680 k selskému povstání.\n\nDěčínský majorát po otcově smrti zdědil nejmladší syn Jan Arnošt z Thunu. Ačkoliv plnoletosti dosáhl v roce 1714, zemřel už o tři roky později a Děčín převzal jeho starší bratr Jan František z Thunu, kterému patřilo klášterecké panství. Ten navíc zdědil také Choltice, a sloučil tak všechny tři thunovské majoráty, ale zemřel už v roce 1720. Za jeho nezletilého syna Jana Josefa majetek spravovala vdova M. Filipína a rozmařilým způsobem života zvětšovala dluhy, které po sobě zanechal její manžel. Hrabě Jan Josef z Thunu se vlády nad panstvím chopil v roce 1732. V polovině osmnáctého století založil rozsáhlou knihovnu navštěvovanou představiteli českého národního obrození, mezi které patřily osobnosti jako František Martin Pelcl, Josef Dobrovský, Josef Jungmann a František Palacký. Václav Vladivoj Tomek podle materiálů ze zámeckého archívu sepsal dějiny děčínského panství. Jan Josef v roce 1785 majetek rozdělil mezi syny a o tři roky později zemřel. Děčín připadl polnímu maršálovi, hraběti Václavu z Thun-Hohensteina. Stavitel Jan Václav Kosch pro něj v letech 1786–1792 realizoval poslední velkou přestavbu, při níž zámek získal dochovanou podobu. Byl při ní zasypán druhý příkop, zrušeno opevnění a zámecké budovy bez větší architektonické výzdoby obklopily velké centrální nádvoří.\n\nVláda hraběte Jana Josefa z Thunu nad Děčínem se odehrávala na pozadí válek, v nichž měl Děčín roli významné pevnosti. V roce 1740 vypukly války o rakouské dědictví a o rok později zámek obsadila saská posádka, kterou v roce 1742 vystřídali Prusové pod velením generála Leopolda Maxmiliána Anhaltsko-Desavského. Po uzavření berlínského míru Prusové Děčín opustili, ale 2. října 1742 zámek obsadil francouzský generál François-Marie de Broglie, jehož posádka se na zámku bránila císařskému vojsku až do 11. prosince, kdy jí byl umožněn volný odchod. V roce 1744 byla na zámek umístěna císařská posádka devadesáti Chorvatů, ale brzy podlehla a byla zajata pruským vojskem. Když Prusové odtáhli ze země, obsadili zámek znovu Sasové a zůstali na něm do jara roku 1745. Uklidnění poměrů nepřinesl ani konec války, protože se vzápětí rozhořely staré spory mezi poddanými a vrchností, které vedly k hromadným nepokojům v roce 1753.\n\nNa začátku sedmileté války od 8. září 1756 zámek znovu chránila císařská posádka s hejtmanem Mittelstetterem. Ještě v září však Děčín dobyl a obsadil pruský generál Christoph Hermann von Manstein. Prusy později vystřídali Chorvaté, ale v roce 1757 zámek na krátkou dobu opět padl do pruských rukou, a po nich znovu císařským Chorvatům. Prusové zámek obsadili také v roce 1778 během války o bavorské dědictví. V té době už děčínské opevnění nevyhovovalo potřebám tehdejšího válečnictví, a proto císař Josef II. po osobní návštěvě raději založil novou pevnost Terezín.\n\nDalším majitelem děčínského zámku se v roce 1808 stal Václavův syn František Antonín I. z Thun-Hohenštejna. Také za něj byl zámek v letech 1809 a 1813 narychlo opevňován, a ve druhém zmíněném roce ho měla opět bránit chorvatská posádka. Přesto převážily Františkovy hospodářské dovednosti a děčínské panství se v době jeho vlády úspěšně rozvíjelo. Hrabě také nechal založit nový park a zámek nadále navštěvovali významní návštěvníci. Pod jejich vlivem se Františkův nejmladší syn Lev Thun-Hohenstein stal výrazným příznivcem českého národního obrození. V roce 1835 zámek navštívil Fryderyk Chopin, který na něm složil valčík As dur, opus 34, zvaný Děčínský, který věnoval komtese Josefíně z Thun-Hohensteina. František Antonín zemřel roku 1873 a zámek po něm v roce 1881 převzal syn Bedřich František z Thun-Hohensteina a po něm jeho syn František Antonín z Thun-Hohensteina.\n\nThunové zámek v roce 1932 prodali československému státu. Zámek tak ztratil svou funkci šlechtické rezidence a byl upraven na kasárny. Během druhé světové války je využívala německá armáda a v letech 1968–1991 armáda sovětská. Během té doby zámecké budovy chátraly a s jejich rekonstrukcí začalo až město Děčín, které zámek v roce 1991 získalo do svého majetku. Zámecký areál je v návštěvních hodinách přístupný veřejnosti a část budov slouží ke slavnostním a kulturním účelům.\n\nPodobě středověkého hradu je nejasná, protože ji výrazně ovlivnily četné přestavby v pozdějších obdobích. Dispozice stavby byla dvojdílná. Nad prvním příkopem stávala okrouhlá věž. Druhý příkop, přeměněný na sklepy, chránil hradní jádro, v jehož čele stála ještě na počátku osmnáctého století čtverhranná věž, za kterou býval palác se stupňovitými štíty. Další budovy jádra stály podél obvodu staveniště a pravděpodobně je obíhal parkán. Torzo čtverhranné věže bylo objeveno při archeologickém výzkumu v roce 2009. Věž měla půdorys s rozměry 5 × 5 metrů a na jedné ze stěn se dochovaly stopy točitého schodiště, na které se vstupovalo pozdně gotickým portálem z nádvoří.\n\nPři archeologickém výzkumu bylo také nalezeno zdivo raně gotického paláce, který obsahoval velký sál se dvěma komnatami po stranách. Sál osvětlovala hrotitá kružbová okna. Nalezená klenební žebra dokládají existenci písemnými prameny zmiňované kaple, ale její polohu se nepodařilo určit. Dochování těchto prvků umožnilo výrazné zvýšení terénu nádvoří už v průběhu středověku, díky kterému se původně přízemní místnosti změnily v suterén.\n\nZ mladších fortifikačních prvků se dochovaly polookrouhlé bašty v Růžové zahradě a Dlouhá jízda, která hrála významnou obrannou roli v osmnáctém století. Tehdy vstup do zámku chránilo později zaniklé hvězdicovité opevnění.\n\nBarokní zámek postavený Maxmiliánem z Thunu ve druhé polovině sedmnáctého století byl trojdílný. Respektoval členění hradu, jehož jádro nebylo přestavbou dotčeno.\n\nVýznamným a v české barokní architektuře výjimečným prvkem se stala Dlouhá jízda – 270 metrů dlouhá a devět metrů široká ulice sevřená sedm metrů vysokými zdmi zdobenými slepými arkádami. Dokončena byla v roce 1672, kdy se stala hlavní přístupovou cestou, která spojovala zámek s městem. Vstupuje se do ní pilastry zdobenou Dolní bránou se dvěma průjezdy (jeden vede do Křížové ulice) a dvěma brankami. Na opačném konci Dlouhou jízdu uzavírá raně barokní Horní brána s pilastry a trojúhelníkovým štítem. Třetím vstupem do ulice je Boční brána v severní zdi zdobená bosovanými pilastry, koulemi a dvěma plochými kapličkami po stranách.\n\nSeverně od Dlouhé jízdy původně vedla Růžová ulice, jejíchž 22 domů nechal Maxmilián z Thunu zbourat a na jejich místě založil francouzský park. Ve vyšší úrovni zároveň vznikla růžová zahrada, kterou na východní straně uzavírá gloriet doplněný v osmnáctém století dvěma sochami bojovníků. Gloriet je dvoupatrovový a má čtvercový půdorys. Jeho plochu člení schodiště a terasy a v přízemí se nachází trojlodní sál s křížovými klenbami. Další tři sochy antických bohů z doby okolo roku 1700 od Abraham Felixe Kitzingera stojí na zábradlí zahrady. Naproti glorietu je sala terrena s průčelím prolomeným třemi vysokými arkádami a interiérem zaklenutým valenou klenbou s lunetami. Fresky a iluzívní malby zhotovil malíř G. Bragaglio v roce 1678. Podél východní části severní zdi vede krytá chodba, která spojuje zámek s kostelem Povýšení svatého Kříže.\n\nSamotný zámek stojí až za dochovanými prvním příkopem, přes který vede kamenný most se sochami žen a amforami. Koschovy zámecké budovy, které obklopují šestiboké nádvoří, jsou na vnější straně dvoupatrové a na nádvorní straně jednopatrové. Jejich fasády jsou nezdobené a člení je pouze obdélníková okna. Dominantou západní strany je hranolová věž a na severní straně z půdorysu vystupuje arkýř nesený krakorci. Nároží věže jsou zkosená a zdobí je pilastry.\n\nDo nádvoří se vstupuje portálem zdobeným přepásanými sloupy s pilastry a rozeklaným štítem. Za bránou se nachází křížovou klenbou zaklenutý průjezd. Hlavní budova na západní straně nádvoří má pětiosé průčelí se slepými rustikovanými arkádami a okna v rámcích s uchy. Vstup do budovy tvoří polokruhový portál završený klenákem.\n\nZámecký areál doplňuje jízdárna a sýpka postavená na jižní straně Dlouhé jízdy v roce 1723 snad podle plánů Kiliána Ignáce Dientzenhofera. V průčelí sýpky je výklenek se sochou Turka a rolníka od Ferdinanda Maxmiliána Brokoffa z roku 1725. Západně od sýpky stojí zahradní pavilón ze druhé třetiny osmnáctého století. Jádro budovy má obdélný půdorys, ke kterému přiléhají dvě krátká postranní křídla. Budova má mansardovou střechu a její střední část je zaklenutá kupolí. Hlavní průčelí je členěné okny se zdobnými suprafenestrami, dekorativní vázou, římsou a trojúhelným štítem se sochami. Dovnitř vede portál se segmentovým záklenkem. Na jižní straně zámecké skály se nachází dochovaný fragment parku z počátku první třetiny devatenáctého století. Park navazuje na severní zahrady, se kterými je spojil ve skále vytesaný tunel a malý řetězový most. Podstatná část severního parku byla zničena výstavbou domů ve třicátých letech dvacátého století a jižně od zámku bývalo od poloviny dvacátého století koupaliště.\n\n\n\n"}
{"id": "746733", "url": "https://cs.wikipedia.org/wiki?curid=746733", "title": "The Fab Four", "text": "The Fab Four\n\nThe Fab Four je americká revivalová kapela imitující Beatles. Kapelu založil v roce 1997 Ron McNeil, představitel Johna Lennona a předseda The Fab Four Corp. Kapela začala brzy vystupovat po celé Jižní Kalifornii a často hrávala také v Disneylandu.\n\nVe svém repertoáru má kapela skoro všechny písně od Beatles a část ze sólové dráhy členů. Při svých vystoupeních používají přesné napodobeniny všech nástrojů, na které Beatles hráli. Mimo nástrojů mají také velkou sbírku kostýmů, paruk, vousů a dalších různých doplňků. \n\nV roce 2005 podepsali The Fab Four smlouvu na noční vystupování šestkrát do týdne v Las Vegas, což je dovedlo k založení dalšího obsazení, které dostalo název Fab Four Mania.\n\nDnes je tato revivalová kapela známá po celém světě. Vystupovali například v Japonsku, Malajsii, Francii, Hong Kongu, Velké Británii, Německu, Mexiku nebo Brazílii.\n\n\n\n\n\nVedlejší projekt The Fab Four při kterém hrají největší hity kapely Wings. Ardy Sarraf představuje Paula McCartneyho a ostatní členové hrají jako doprovodná kapela. Lindu McCartney představuje zpěvačka a skladatelka Christine Rosander.\n\nVedlejší projekt Gavina Pringa, který jako představitel George Harrisona hraje jeho největší hity ze sólové dráhy, ale také z dob Beatles. Pring s tímto projektem vystupuje na různých Beatles hudebních festivalech, včetně ročního Beatleweeku v Liverpoolu.\n\nVedlejší projekt The Fab Four založený k 30. výročí kapely The Rutles, která parodovala Beatles. Bylo odehráno několik vystoupení v Los Angeles a New Yorku, na kterých účinkovali Ron McNeil jako Ron Nasty (v originálu Neil Innes), Ardy Sarraf jako Dirk McQuickly (v originálu Eric Idle), Michael Amador jako Stig O’Hara (v originálu Ricky Fataar) a Rolo Sandoval jako Barry Wom (v originálu John Halsey).\n\nV roce 2010 bylo The Fab Four nabídnuto natáčení motion capture záběrů pro režiséra Roberta Zemeckise do jeho nově připravovaného 3D ramakeu slavného animovaného filmu Žlutá ponorka. Z natáčení nakonec sešlo, protože byl film pozastaven.\n\n\n"}
{"id": "746742", "url": "https://cs.wikipedia.org/wiki?curid=746742", "title": "Mobilní virtualizace", "text": "Mobilní virtualizace\n\nMobilní virtualizace je technologie umožňující provoz více operačních systémů nebo virtuálních strojů současně na mobilním telefonu. Pro bezpečné oddělení jednotlivých virtuálních strojů slouží hypervizor. Původně byla virtualizace využívána v jiných oblastech výpočetní techniky, jako například serverová a desktopová virtualizace.\n\nS postupným nárůstem využití virtualizace pro servery a desktopy bylo jen otázkou času, kdy pronikne i do mobilních zařízení. Virtualizace může daná zařízení zlevnit, zvýšit jejich bezpečnost a možnost opakovaného použití hardware a software, které zkracuje dobu vývoje. Dnes se čím dál častěji setkáváme s dodáváním aplikací pro Android pomocí cloudových řešení, která kladou minimální nároky na výkon uživatelova přístroje.\n\nDalším důvodem postupného zavedení byl požadavek ze segmentu byznys řešení na vyšší mobilitu, dostupnost a bezpečnost. Mnoho managerů využívá své mobilní telefony zároveň pro soukromé použití, což zvyšuje bezpečnostní rizika. Případně ztráta takového přístroje může být fatální. Při nasazení virtualizace a dodávání aplikací na dálku přebírá odpovědnost podnikové IT oddělení.\n\nDnes, na počátku 21. století se mobilní virtualizace netýká pouze mobilních telefonů, ale zároveň také televizorů, set-top boxů, apod. Díky nezávislosti na hostitelském OS můžeme zkombinovat virtualizaci s dodávkou webových cloudových řešení. Například za pomoci webově orientovaného OS Android. Zároveň není nutná výměna hardware. \n\nMobilní virtualizace také vyžaduje úpravy a změny architektury hardware. V září 2010 společnost ARM oznámila, že bude podporovat mobilní virtualizaci ve svém ARM Cortex A-15 procesoru.\n\n"}
{"id": "746743", "url": "https://cs.wikipedia.org/wiki?curid=746743", "title": "Fridrich August I. Saský", "text": "Fridrich August I. Saský\n\nFridrich August I. Saský, německy \"Friedrich August\" (23. prosince 1750, Drážďany – 5. května 1827, Drážďany), byl v letech 1806 až 1827 prvním saským králem a zároveň letech 1807 až 1815 vládl jako vévoda varšavský. Předtím vládl jako Fridrich August III. v letech 1763 až 1806 jako poslední saský kurfiřt než byl Napoleonem povýšen na krále. Pocházel albertinské (kurfiřtské) linie dynastie Wettinů.\n\nPrinc Fridrich August Wettin se narodil 23. prosince 1750 v Drážďanech saskému princi Fridrichu Kristiánovi a jeho ženě Marii Antonii Bavorské. Jeho děd a praděd z otcovy strany byli polští králové August II. a August III. Navíc jeho babička z otcovy strany (manželka Augusta III.) Marie Josefa Habsburská byla potomkem polských králů a tak možným nárokovatelem v té době zaniklého trůnu polského království.\n\nJeho otec zemřel 2 měsíce po nástupu na trůn, a tak se mladý Fridrich August stává náhle kurfiřtem. Do jeho plnoletosti (1768) za něj vládla jeho matka jako regentka společně s jeho strýcem Františkem Xaviérem.\n\n17. ledna 1769 (v zastoupení) si v Mannheimu a znovu 29. ledna v Drážďanech si vzal za ženu princeznu Amálii Zweibrückensko-Birkenfeldskou, sestru pozdějšího bavorského krále Maxmiliána Josefa. Pár měl spolu jedinou dceru, ostatní potomci zemřeli při narození.\n\n\nJelikož neměl Fridrich August žádného mužského dědice, stal se po jeho smrti saským králem jeho mladší bratr Antonín I. Saský.\n\n"}
{"id": "746745", "url": "https://cs.wikipedia.org/wiki?curid=746745", "title": "Aimbot", "text": "Aimbot\n\nAimbot (též aim-bot) je podvodný program proužívaný hráči akčních online her. Podobně jako tzv. wallhack i aimbot umožňuje rychlé zvyšování hráčova skóre za použití nepovolených prostředků. Jeho funkce je založena na automatickém zaměřování zbraně hráče na cíl. \n\nRozlišují se dva typy aimbotů:\n\n\n"}
{"id": "746749", "url": "https://cs.wikipedia.org/wiki?curid=746749", "title": "Xen", "text": "Xen\n\nXen je hypervizor poskytující rozhraní pro virtualizaci hardwaru a běh více operačních systémů na jednom počítači současně.\n\nPrvní verze Xenu vznikla v laboratořích na univerzitě v Cambridge. Od roku 2010 je Xen komunitním projektem publikovaným pod licencí GPL (GPLv2). Xen se vyvíjí pro platformy IA-32, x86-64, Itanium a architekturu ARM.\n\nHypervisor je v Xenu software pracující na nejnižší a nejvíce privilegované vrstvě.[2] Tato vrstva podporuje jeden nebo více hostovaných operačních systémů, jejichž běh je plánován na fyzické procesory. První hostitelský virtuální stroj se nazývá v terminologii Xenu doménou 0 (dom0). Hlavním účelem je přímý přístup k hardwaru ve výchozím nastavení a jeho management. Dále je možné do systému přidávat uživatelské domény (domU).\nDoména Dom0 je zpravidla upravená verze Linuxu, NetBSD a nebo Solarisu. Uživatelské domény mohou být open-source operační systémy nebo například Microsoft Windows. Nutností je podpora virtualizace x86 platformy (např. Intel VT-x a AMD-V). V případě paravirtualizace je nutná podpora ovladačů pro lepší interakci systému.\n\nXen vznikl jako výzkumný projekt na univerzitě v Cambridge pod vedením odborného asistenta Iana Pratta a zakladatele společnosti XenSource, Inc. Tato společnost podporuje vývoj open-source projektů a také prodává komerční licence. První veřejná verze Xenu byla uveřejněna v roce 2003. V roce 2007 proběhla akvizice ze strany společnosti Citrix Systems a následně došlo i k přejmenování produktů pod značkou Citrix:\n\nNásledně došlo k dalšímu přejmenování produktových řad. XenServer (zdarma), Essentials pro XenServer Enterprise a Essentials pro XenServer Platinum.\n\nDne 22. října 2007 Citrix Systems dokončila akvizici společnosti XenSource, [4] a projekt Xen se stěhoval na adresu http://www.xen.org/. Tento krok začal nějaký čas předtím a předcházelo mu založení poradního výboru (Xen AB), jehož členy jsou Citrix Systems, IBM, Intel, Hewlett-Packard, Novell, Red Hat, Sun Microsystems a Oracle. Xen AB aliance vznikla za účelem dohledu nad projektem, implementací kódů a rozvojem ochranné známky. Tu chce společnost Citrix nabízet svobodně pro všechny prodejce a projekty, které používají Xen hypervizor. Xen AB má odpovědnost za požadavky na udělení této licence.\n\nDne 21. října 2009 společnost Citrix oznámila uvolnění XenServeru jako open-source a je volně k dispozici veřejnosti pod názvem Xen Cloud Platform (XCP). [5] Simon Crosby, CTO pro virtualizaci a management ve společnosti Citrix, uvedl: \"XenServer je 100% zdarma, ze zcela otevřených zdrojů.\"\nProduktové řady byly přejmenovány na jaře roku 2010:\n\nSpráva virtuálních strojů (hypervizor) se často vyskytuje ve velkých sálových počítačích a serverech se systémem IBM, HP, aj. Internetové hostingové služby často využívají virtualizaci pro poskytování virtuálních privátních serverů. Amazon EC2, globální platformě Fujitsu cloud, [23] Linode a Rackspace Cloud použít pro správu virtuálních strojů Xen hypervisor.[24]\n\nVirtualizace serverů může poskytovat mnoho výhod:\n\nXen podporuje živou migraci strojů z jednoho hostitele na jiný bez omezení a prostojů. Virtualizace má také výhody při práci vývojářů (včetně vyvíjení operačních systémů): Provozem nového systému jako hosta se vyhneme restartům fyzického stroje vždy, když dojde k chybě. Hostované systémy se Sandboxem mohou také pomoci při výzkumu počítačového zabezpečení, které umožňuje studium vlivu některých virů nebo červů bez možnosti kompromitování hostitelského systému. Nyní je možné hostovat více rozdílných aplikací, které potřebují samostatné zdroje OS pro vyšší bezpečnost, nebo různé druhy OS pro svůj běh. Xen je možné provozovat jako virtualizační platformu. Například Citrix XenServer Enterprise Edition (dříve XenSource je XenEnterprise), nebo paravirtualizovat vložením do hostitelského operačního systému. Jako příklad dělají některé distribuce:\n\n\nV roce 2007 XenSource oznámila, že Dell bude obsahovat Citrix XenServer OEM Edition jako vestavěný hypervisor nainstalovaný volitelně na flash paměti pro všechny servery PowerEdge, počátkem roku 2008. Nicméně do května 2010 Citrix a jeho OEM partneři (včetně Dellu) se rozhodlo o opuštění tohoto záměru. Pouze XenServer 5.6 Retail Edition je k dispozici pro servery Dell PowerEdge. Zákazníci v současné době používají Dell OEM edici XenServeru 5.5 (nebo starší) a mohou provést upgrade se zachováním konfigurace svých virtuálních strojů a dat.\n\nSpolečnost XenSource také začala rozvíjet kompatibilitu pro hypervizor ve Windows Server 2008, takže je systém upraven tak, aby na příkaz Spustit fungoval stejně jako a provedl spuštění hostů.\n\nU většiny procesorů Xen používal paravirtualizaci. To vyžadovalo běh hostitelských systémů na upraveném operačním systému pomocí speciálního hypercall ABI místo některých architektonických prvků. Při paravirtualizaci může Xen dosáhnout vysoké výkonnosti i na své hostitelské architektuře (x86), která v dobách první implementace nebyla určena pro provoz tradičních virtualizačních technik.\nNa platformě x86, funguje jádro Xenu v ring 0, zatímco hostitelské domény běží v Ring 1, nebo v Ring 3.\n\nIntel i AMD přispěly úpravami Xenu na podporu svých virtualizačních technologií Intel VT-x a AMD-V. Ačkoliv se tyto technologie podstatně liší v jejich provádění a instrukčních sadách, Xen ovládá daná rozhraní pomocí společné abstraktní vrstvy, která umožňuje hostovaní nemodifikovaných operačních systémů běžících v Xenu na virtuálních strojích od verze 3.0. Tento vývoj umožňuje virtualizaci proprietárních operačních systémů (např. Microsoft Windows), protože jádro hostovaného systému nevyžaduje úpravy pro běh na hardwaru Intel VT-x nebo AMD-V.\n\nHardwarem podporovaná virtualizace nabízí nové instrukce pro podporu přímého volání, díky kterému dochází v hostovaném OS k přímému (řízenému) přístupu k hardwaru pomocí hypervizoru. Typicky se používá pro zrychlení práce s I/O nebo podobným systémovým voláním. Poskytuje také provedení \"root mód\" a \"non-root mód\". Oba způsoby se odehrávají v Ringu 0-3. Hosti v Xenu pracují v režimu root a mají přímý přístup ke skutečnému hardwaru, zatímco neupravené hostované OS fungují v Ring 0-3 v \"non-root\" režimu, kdy přístup k hardwaru plně řídí hypervizor (zde vzniká zpomalení přístupu).\n\nAsistovaná virtualizace hardwaru je srovnatelná s tenkou emulační vrstvou, kterou nabízí projekt QEMU. Ten tímto způsobem poskytuje veškeré I/O jednotlivým virtuálním strojům. Systém emuluje hardware pomocí speciálního systémového daemona (qemu-dm). Ten běží na pozadí v Dom0. To znamená, že hostované systémy nerozpoznají změnu a běží s iluzí práce na skutečném hardwaru. Například se jedná o přístup k řadičům HDD, emulaci VGA grafické karty, síťové karty, PAE a nebo v omezené míře ACPI a APIC. Emulace SCSI není podporována.\n\nXen 3.0.2 podporuje následující neupravený hosté:\n\nSprávci mohou provádět \"live migrace\" virtuálních strojů mezi fyzickými hostiteli přes LAN bez ztráty dostupnosti. A to díky procesu, který provede zkopírování celého VM na druhý fyzický stroj. Poté dojde k synchronizaci obsahu paměti RAM a registrů v CPU. Nakonec dojde k přenastavení DNS a odpojení původního VM s následným vymazáním a převedením všech úloh na daný virtuální stroj na novém hardwaru. Tento proces si v praxi vyžádá nedostupnost serveru v rozmezí kolem 60-300 ms. Můžeme tedy tvrdit, že celá \"live migrace\" je bezproblémovou. Podobné technologie mohou sloužit k pozastavení virtuálních strojů na disku, jejich odmigrování \"offline\" a opětovné spuštění na novém hardwaru. Vzhledem k nárokům, které jsou na dnešní IT kladena je tato možnost stále méně často používána.\n\nXen na Linuxu běží na x86 platformě s procesorem Pentium II a novějšími procesory x86-64, stejně jako na IA-64 a PowerPC. Xen podporuje až 64-cestný symetrický multiprocessing. Xen bootuje ze zavaděče (bootloaderu), jako je GNU GRUB, a pak obvykle načte upravený hostitelský operační systém do hostitelské domény (dom0). Většina linuxových distribucí měla balíčky pro interakci hypervizoru Xenu s dalšími doménami. Xen ale nebyl přijat do oficiálního linuxového jádra právě z důvodu nutnosti upravit jádro systému a instalace Xenu vyžaduje několik oprav kernelu. Některé distribuce, jako je Red Hat Enterprise Linux 6, Ubuntu 8.10 vyňali Xen ze své distribuce a podporován je dom0 až v dalších verzích. Se zahrnutím částí Xenu v Linuxu 2.6.37 oficiálního jádra na začátku roku 2011, začali některé distribuce opět zvažovat podporu dom0. Verze 3.0 jádra Linuxu bude podporovat dom0 i domU nativně v jádru.\n\n\nHostované systémy DomU mohou být spouštěny plně virtualizované (je vyžadována podpora hardwaru) nebo paravirtualizovaně (je vyžadován modifikovaný DomO hostitelský systém). Následující systémy mají opravy, které jim umožňují pracovat v režimu paravirtualizovaného hosta:\n\nXen ve verzi 3.0 představil možnost provozovat Microsoft Windows jako hostitelský operační systém. Vše je podmíněno podporou hardwarové virtualizace procesoru, kterou zajišťuje Intel VT-x (dříve pod kódovým označením Vanderpool), nebo AMD-V (dříve pod kódovým označením Pacifica).\nPři vývoji Xenu 1.x byla navázána spolupráce s Microsoft Research a universitou Cambridge. Skupina zabývající se operačními systémy vyvinula port pro Windows XP běžících na Xenu – umožnil to akademický licenční program Microsoftu. Podmínky této licence neumožňují zveřejnění tohoto portu, ale dokumentace se zkušenostmi se objevila v původní papírové dokumentaci SOSP Xen.\nJames Harper v čele Xen open-source komunity začal rozvíjet GPL'd Paravirtualisation GPL ovladače pro paravirtualizaci Windows. Ty poskytují výstup pro ovladače Xenu, síťová zařízení a povolují mnohem větší disky a vyšší výkon sítě pro systémy Windows běžící v režimu HVM. Bez těchto ovladačů by veškerá práce s disky a síťové služby musely být zpracovány přes QEMU-DM.\n\n\n\n"}
{"id": "746753", "url": "https://cs.wikipedia.org/wiki?curid=746753", "title": "Tatranský pohár 1977", "text": "Tatranský pohár 1977\n\n\n Československo – VSŽ Košice 4:3 (3:0, 1:3, 0:0)\n\n7. září 1977 – Poprad\nBranky: Bubla, M. Šťastný, Martinec, Hlinka – ???\n\n8. září 1977 – Poprad\nBranky: Ebermann 2, Martinec, Havlíček, Nový.\n\n10. září 1977 – Poprad\nBranky: Nový 3, M. Šťastný 3, Martinec 2, Černík 2, Hlinka 2, Augusta 2, Pouzar 2, Sýkora, Bubla, Zajíček, P. Šťastný, Havlíček – Melvold.\n\nČSSR: Sakač (30. Holeček) – Bubla. Kajkl, Kaberle, Chalupa, Dvořák, Roháčik, Zajíček, Joun – Havlíček, Hlinka, Augusta – Martinec, Nový, Ebermann – M. Šťastný, P. Šťastný, Černík – Sýkora, Novák.\n\n11. září 1977 – Poprad\nBranky: Martinec 2, Ebermann, Richter, Zajíček, Kaberle, Nový – Fengler.\n\n\n"}
{"id": "746757", "url": "https://cs.wikipedia.org/wiki?curid=746757", "title": "Roztavení", "text": "Roztavení\n\nRoztavení (anglicky \"Meltdown\") je šestý díl čtvrté série (a celkově dvacátý čtvrtý v rámci seriálu) britského kultovního sci-fi seriálu / sitcomu \"Červený trpaslík\".\n\nScénář napsali Rob Grant a Doug Naylor, režie Ed Bye.\n\nKryton objeví v laboratoři Červeného trpaslíka transportér hmoty (zvaný mogul), jenž dokáže přenést osoby na planety se známkami života do vzdálenosti 500 000 světelných let. Na planetě vzdálené 200 000 světelných let přerušili voskoví androidi (tzv. „parafíni“) svůj naprogramovaný cyklus a vedou navzájem válku. Arnold Rimmer vycítí šanci dokázat mylnost názorů ohledně omezenosti své osoby a postaví se do čela skupiny parafínů. Hodlá z nich vytrénovat řádné vojáky. Jeho plán má tragické následky.\n\nDavid Lister a Kocour sedí u stolu, zatímco Rimmer vypráví nudnou historku o tom, jak porazil svého učitele v kostkách v sedmnácti letech. Lister se mu snaží vysvětlit, jak je omezený a nudný, ale Rimmer se nechytá a dál si vede svůj monolog. Lister z něj šílí, Kocour je znechucen.\n\nNajednou se v místnosti zhmotní Kryton se zvláštním přístrojem v ruce. Vysvětlí, že se jedná o mogul – transportér hmoty, který nalezl v laboratoři na palubě Z a opravil jej. Tento přístroj dokáže přenést několik osob současně na planety se známkami života v okruhu 500 000 světelných let. Navrhuje navštívit zajímavou planetu ve vzdálenosti 200 000 let.\n\nJako první letí Kryton s Rimmerem a jakmile se objeví na planetě, pošlou mogul Listerovi a Kocourovi. Jsou však nuceni prchat před dinosaury ala Godzilla a poté zajati Elvisem Presleym a ozbrojeným papežem a dovedeni do sídla skupiny parafínů. Zde Kryton pochopí, že celá planeta je bývalý zábavní park, v němž androidi vystupující jako voskové figuríny známých historických osob přerušili svůj program a od té doby vedou mezi sebou válku. Na straně dobra je např. Albert Einstein, Pythagoras, Stan Laurel a další, proti nim bojují např. Caligula, Adolf Hitler, Rasputin, Messalina, bostonský škrtič a tucty dalších. Mnozí na straně dobra již padli – John Wayne, Johanka z Arku, sir Lancelot atd. Stan Laurel si postěžuje, že necelé dvacítce zbylých „dobrých“ parafínů chybí vůdce. To je voda na mlýn Arnolda Rimmera. Jmenuje se do jejich čela a slíbí, že z nich vycvičí nebojácné vojáky.\n\nLister s Kocourem použijí navrátivší se mogul, jenž je přenese na jiné místo téže planety. Zhmotní se v generálním štábu Třetí říše, kde se koná porada mezi Adolfem Hitlerem, Josefem Goebbelsem a Hermannem Göringem. Přestože se jim daří chvíli unikat, jsou po chvíli dopadeni v krbu velkého sálu. Přístroj je jim odebrán a oba jsou uvězněni. Ve vězení k nim přibude Abraham Lincoln, od nějž se dozví o poměrech na planetě. Podaří se jim zmást vyslané parafíny – Caligulu a Rasputina a prchnout z vězení.\n\nRimmer ve vojenské uniformě nechá seřadit zbývající parafíny a jde si je s Krytonem (jehož ustanovil svým pobočníkem) obhlédnout. Z toho, co vidí, není vůbec nadšen. V řadě zde postává skupinka liberálů a pacifistů.\n\nNásleduje tvrdý dril, během něhož se několik parafínů roztaví v důsledku vyčerpání. Rimmer ignoruje Krytonovy argumenty, že je vede příliš tvrdě a předestírá svůj plán. Útok pod rouškou denního světla přes minové pole. Kryton je zděšen. Do místnosti jsou Elvisem přivedeni Kocour s Listerem. Oba se také podivují nad válečnými choutkami Rimmera a Lister mu v tom hodlá zabránit. Rimmer však pověří Elvise Presleyho, aby je svázal.\n\nNásledující útok vedený přes minové pole za denního světla nepřežije mnoho parafínů, kteří jsou koseni nepřátelskou palbou a trháni nášlapnými minami. Královně Viktorii se podaří díky naplánovanému klamnému manévru proniknout na velitelství Třetí říše, kde postřílí kulometem přítomné parafíny. Sama dostane zásah od Adolfa Hitlera a umírá. Kryton dostane příkaz vypnout termostat v kotelně, což má za následek roztavení zbývajících parafínů.\n\nRimmer se vrací s Krytonem za Listerem s Kocourem a chlubí se vítězstvím. Kryton je rozváže. Na Listerův dotaz, kolik parafínů přežilo, Rimmer omílá fráze o nezbytných obětech než přizná, že ani jediný. Obhajuje se, že planetu zbavil hrozby, která ji sužovala. Dave nesouhlasí:\n\nJelikož má posádka Červeného trpaslíka zpátky transportér hmoty, chystá se k odchodu. Rimmer má chuť projít se po bojišti, aby se mohl dmout pýchou a kochat se nad vlastním geniálním plánem, což Lister nesnese. Požádá Holly o Rimmerovo holosrdce a následně jej spolkne. Rimmera čeká pouť Listerovým trávícím traktem.\n\n\nV dílu „Roztavení“ vystupuje mimo stálé herce i mnoho epizodních, kteří reprezentují známé historické postavy a další osobnosti:\n\nParafíni na straně dobra:\nParafíni na straně zla:\n\n"}
{"id": "746761", "url": "https://cs.wikipedia.org/wiki?curid=746761", "title": "Josef Uhlíř", "text": "Josef Uhlíř\n\nJosef Uhlíř (2. září 1822 Hořice – 9. prosince 1904, Praha) byl český středoškolský profesor a básník. Vyučoval na gymnáziích v Jičíně a Praze; od roku 1874 do důchodu řídil české vyšší gymnázium v Jindřišské ulici. Příležitostně publikoval básně.\n\nNarodil se 2. září 1822 v Hořicích, kde jeho otec, obchodník z Nechanic a Dašic, v té době pobýval s rodinou. Zásluhou kněží Jana a Josefa Müllera byl dán na studia do Jičína, kde v té době vyučovali obrozenci Simeon Karel Macháček a Karel Bayer. Po maturitě absolvoval filosofická studia v Praze, po nichž nastoupil na právnickou fakultu, kde strávil dva roky. Více než práva ho ale lákalo učitelské povolání. V roce 1848 se stal auskultantem na akademickém gymnáziu, jeho učitelem byl Václav Kliment Klicpera. Téhož roku také během revoluce vstoupil do studentské legie.\n\nRoku 1849 složil potřebné zkoušky (na univerzitě mu přednášel František Ladislav Čelakovský) a roku 1850 přijal místo profesora na gymnáziu v Jičíně. Působil tam deset let a z té doby pochází většina jeho básnických prací.\n\nRoku 1860 se stal profesorem na německém gymnáziu na Malé Straně. Poté, co z tohoto ústavu odešla většina českých profesorů, přestoupil v roce 1873 na akademické gymnázium. O rok později byl jmenován ředitelem nově zřízeného reálného gymnázia (České vyšší gymnázium novoměstské) v Jindřišské ulici. Tam pak působil až do odchodu do důchodu.\n\nZemřel 9. prosince 1904, pohřben byl na Olšanech.\n\nHlavní zásluhy Josefa Uhlíře jsou v pedagogické oblasti. Jako profesor i ředitel byl respektovaný a oblíbený u kolegů i studentů.\n\nPrvní básně publikoval roku 1844 ve Včele, další napsal během jičínského pobytu v letech 1850-60. Navazoval na Čelakovského a Jablonského. Byly to převážně lyrické verše s erotickými motivy. Roku 1856 poslal Karlu Jaromíru Erbenovi svůj básnický příspěvek do sborníku na počest stříbrné svatby císaře Ferdinanda Dobrotivého a Marie Anny; Erben jeho práci pochválil, do souboru ji ale nezařadil z politických důvodů.\n\nRoku 1858 vydal Uhlíř sbírku \"Básně\". Setkala se s příznivým ohlasem kritiky, na dlouhou dobu ale byla poslední.\n\nPřispěl rovněž odbornými články do výroční zprávy jičínského gymnázia – \"Čím vyniká za našich dnů literatura česká a které jsou její nedostatky\" a \"Esthetický rozbor básní Boleslava Jablonského\".\n\nPo odchodu do Prahy svou literární tvorbu podstatně omezil, od té doby psal jen příležitostně. Knižně vyšly ještě:\n\nSvému předčasně zemřelému příteli Josefu Dastichovi věnoval básnický nekrolog ve \"Světozoru\".\n\nVydal také metrický překlad Ovidia.\n"}
{"id": "746765", "url": "https://cs.wikipedia.org/wiki?curid=746765", "title": "Alžběta z Burgh", "text": "Alžběta z Burgh\n\nAlžběta z Burgh (1289 – 27. října 1327) byla druhou manželkou a jedinou královnou Roberta I. Skotského.\n\nNarodila se v Dunfermline ve Skotsku, jejím otcem byl Richard Óg de Burgh, hrabě z Ulsteru a matkou jeho manželka Markéta z Burgh († 1304). Její otec byl blízký přítel anglického krále Eduarda I. Roberta z Bruce, tehdy ještě pouze hraběte z Carricku, nejspíš potkala na anglickém královském dvoře. Jejich svatba se konala v roce 1302 v Essexu.\n\nBruce kolem sebe soustředil skupinu spojenců a ve spolupráci s biskupy ze St. Andrews a Glasgow připravil svou korunovaci, ke které došlo 27. března 1306. Alžběta byla korunována spolu s ním. V roce 1306 utrpěl dvě porážky v bitvách u Methvenu a Tyndrumu. Během těchto dvou bitev byli zajati dva jeho bratři Alexandr a Thomas a ještě před tím i Neil. Všichni tři byli popraveni. Alžběta byla spolu s Marjorie, Robertovou dcerou z prvního manželství, držena v zajetí v Anglii. Robert utekl na ostrov Rathlin u Irska.\n\nAlžběta sama byla nakonec uvězněná celých osm let, od října 1306 do roku 1314. V roce 1314 se v Yorku měla sjednat výměna vězňů a Alžběta měla audienci u krále Eduarda II. V listopadu 1314 se konečně vrátila do Skotska.\n\nZ dětí Alžběty a Roberta se tři dožily dospělosti: Matylda, Markéta a David. Alžběta zemřela 27. října 1327 na hradě Cullen. Její manžel zemřel o osmnáct měsíců později.\n\n"}
{"id": "746766", "url": "https://cs.wikipedia.org/wiki?curid=746766", "title": "Ethel", "text": "Ethel\n\nEthel je ženské křestní jméno staroanglického původu znamenající \"noblesní\". Je utvořena ze slova æthel (též aethel). V anglosaských dobách to byla zkrácenina jmen Ethelbert a Etheldreda. Též to může být z germánského jména Odal \"ušlechtilá, urozená\".\n\n\n\n\n\n"}
{"id": "746769", "url": "https://cs.wikipedia.org/wiki?curid=746769", "title": "Tilt (album, Cozy Powell)", "text": "Tilt (album, Cozy Powell)\n\nTilt (v Japonsku Thunder Storm) je druhé sólové studiové album britského bubeníka Cozy Powella, vydané v roce 1981 u Polydor Records. Na albu se podílela celá řada hostů, mezi které patří například Jeff Beck (The Yardbirds), Gary Moore (Thin Lizzy), Jack Bruce (Cream) nebo Mel Collins (King Crimson). Na albu jsou i dvě skladby, které napsal Jan Hammer, který se na albu hudebně nepodílel.\n\n"}
{"id": "746774", "url": "https://cs.wikipedia.org/wiki?curid=746774", "title": "Boeing CST-100 Starliner", "text": "Boeing CST-100 Starliner\n\nBoeing CST-100 Starliner ( ) je kosmická loď vyvíjená společností Boeing v rámci programu Commercial Crew Development vyhlášeném roku 2008 americkým Národním úřadem pro letectví a kosmonautiku (NASA). Jejím hlavním úkolem má být doprava astronautů na Mezinárodní vesmírnou stanici (ISS), kam má podle kontraktu vykonat 2 až 6 pilotovaných letů, případně soukromé vesmírné stanice, jejichž příkladem je navrhovaná stanice společnosti Bigelow Aerospace.\n\nNavenek bude vypadat podobně jako MPCV, kosmická loď vyvíjená pro NASA společností Lockheed Martin. Přesné rozměry Boeing do léta 2010 neoznámil, nicméně loď má být větší než velitelský modul Apolla, ale o něco menší než MPCV (resp. jeho předchůdce Orion). Loď má nést až sedmičlennou posádku, kvůli omezené kapacitě amerického segmentu ISS však bude dopravovat spíše čtyřčlennou posádku a omezené množství zásob. Na oběžné dráze připojená ke stanici bude moci zůstat sedm měsíců, koncipována je jako znovupoužitelná s životností 10 letů.\n\nV první fázi programu CCDev, roku 2010, dostal Boeing od NASA 18 miliónů dolarů na předběžný návrh lodi. Ve druhé fázi, roku 2011, Boeing získal 93 miliónů na další vývoj. Kromě CST-100 bude mít NASA k dispozici i loď Dragon 2 konkurenční společnosti SpaceX.\n\nCST-100 má být uzpůsobena k vynášení různými nosiči, a sice nosnými raketami Atlas V, Delta IV a Falcon 9. \nPro první start zvolil Boeing raketu Atlas V.\n"}
{"id": "746775", "url": "https://cs.wikipedia.org/wiki?curid=746775", "title": "Christa Wolfová", "text": "Christa Wolfová\n\nChrista Wolfová (* jako Christa Ihlenfeld; 18. března 1929, Landsberg an der Warthe – 1. prosince 2011, Berlín) byla německá spisovatelka. Byla držitelkou Ceny Heinricha Manna (1963), Ceny Georga Büchnera (1980) a Schillerovy pamětní ceny (1983). Mezi její nejznámější knihy patří \"Návraty ke Christě T.\" (1968) nebo \"Kassandra\" (1983).\n\nChrista Wolfová se narodila roku 1929 jako dcera obchodníka Otto Ihlenfelda a jeho ženy Herty. Školu navštěvovala skoro do konce války v Landsberg an der Warthe. V roce 1945 našla rodina útočiště po útěku před postupujícími sovětskými vojsky v Mecklenbursku. Christa pracovala jako pomocná písařka u starosty obce Gammelin nedaleko Schwerinu. Roku 1949 odmaturovala na Vyšší střední škole v Bad Frankenhausen a ve stejném roce vstoupila do SED (komunistická strana v bývalém NDR), jejíž členkou zůstala až do června roku 1989. Mezi léty 1949 a 1953 studovala germanistiku v Jeně a Lipsku, mimo jiné také u Hanse Mayera.\n\nChrista Wolfová pracovala jako vědecká spolupracovnice Svazu německých spisovatelů a lektorka v různých vydavatelstvích a redaktorka časopisu \"Nová německá literatura\". V letech 1955 až 1977 byla členkou představenstva Svazu spisovatelů NDR.\n\nChrista Wolfová debutovala v roce 1969 svou \"Moskevskou novelou\", pojednávající o milostném vztahu východoberlínské lékařky a ruského tlumočníka. Od roku 1962 byla spisovatelkou z povolání. V letech 1962 až 1976 žila v obci Kleinmachnow a později v Berlíně. Mezi léty 1963 a 1967 byla kandidátkou strany a od roku 1974 členkou Akademie umění v Berlíně NDR. V roce 1972 podnikla cestu do Paříže a roku 1984 se stala členkou Evropské akademie věd a umění v Paříži. O dva roky později vstoupila do Svobodné akademie umění v Hamburku. Protože se přidala k signatářům \"otevřeného dopisu proti vysídlení Wolfa Biermanna“, byla v roce 1976 vyloučena z předsednictva berlínské sekce Svazu spisovatelů a strana SED ji to na sjezdu přísně vytkla. Christa Wolfová podnikla mnoho cest za literaturou, mezi jinými do Švédska, Finska, Francie a do USA, kde obdržela čestný doktorát na Ohio State University. Patří mezi nejvýznamnější německé spisovatele a její díla byla přeložena do mnoha jazyků.\n\nChrista Wolfová byla jedna z řečnic na demonstraci proti politice v NDR 4. listopadu 1989 na Alexanderplatz. Ale v rozpuštění nebo zrušení NDR v listopadu/prosinci 1989 nevěřila, stejně jako mnoho jejích kolegů spisovatelů. Považovala za možné, že NDR bude pokračovat ještě po nějaký čas v socialistických reformách, ovšem pod jiným vedením. Christa Wolfová nepochybovala o tom, že změny v NDR jsou nutné jen kvůli stabilizaci státu, ale hlavně kvůli budoucímu vývoji socialismu. Proto rozhodně odmítla označení společensko-politických změn jako \"zlom\", se kterým přišel Egon Krenz; toto by mohlo vést k nedorozumění ve smyslu obratu, restaurace nebo nasměrování k západu. Christa Wolfová mluvila spíše o počátku \"nové epochy\".\n\nPočátkem devadesátých let vyšlo najevo, že Wolfová byla v letech 1959 až 1962 vedena jako \"neoficiální spolupracovník\" ministerstva vnitra NDR. Sama vyhotovila tři zprávy, které ovšem udané osoby vykreslovaly mimořádně pozitivně. Na základě toho si státní policie stěžovala v roce 1962 na zdrženlivost Wolfové při spolupráci a začala autorku také sledovat - tento stav trval až do roku 1989.\n\nZveřejnění těchto údajů o Wolfové a kritika její práce \"Was bleibt\" vyvolaly literární spor. V mnoha médiích jí byl závazek vůči státní policii, který jí byl bez ohledu na kontext událostí vyčítán, tvrdě kritizován. Toto Wolfová pociťovala jako hon na čarodějnice a jako zúčtování za její volání po demokratickém socializmu. Ona sama srovnávala svoji situaci s útlakem v bývalé NDR. V letech 1992/93 odešla Christa Wolfová na delší čas do USA. Stáhla se z politického a veřejného života a její tělo reagovalo na výčitky nemocí – to popsala mimo jiné ve svém vyprávění \"Leibhaftig\". Aby vyvrátila výčitky médií, zveřejnila v roce 1993 kompletní verzi svého spisu pod názvem \"Akteneinsicht Christa Wolf\".\n\nSvůj pobyt v USA zpracovala v svém díle z roku 2010 \"Stadt der Engel oder The Overcoat of Dr. Freud.\" Odráží se zde její zážitky z doby po převratu, její principiální víra v utopii socialismu a její zděšení z důsledků kapitalismu stejně jako bída Afroameričanů a Válka v Iráku. Dlouho se zabývala zveřejněním podrobností své spolupráce s tajnou policií.\n\nWolfová se vdala v roce 1951 za spisovatele Gerharda Wolfa, se kterým žila až do své smrti. Měli spolu dvě dcery. Christa Wolfová zemřela 1. prosince 2011 po dlouhé těžké nemoci. Její dcera Annette Simon je provdaná za německy píšícího spisovatele českého původu Jana Faktora.\n\nDíla Christy Wolfové byly literární kritikou hojně diskutována, obzvláště po znovusjednocení Německa. Po tom, co byl zveřejněn text \"Was bleibt\", argumentovali západoněmečtí kritici jako Frank Schirrmacher, že Christa Wolfová opomněla kritizovat autoritarismus východoněmecké komunistické vlády. Další kritici označili díla Wolfové jako „moralistické“. Obhájci spisovatelky zase upozorňovali na význam Christy Wolfové jako důležité představitelky východoněmecké literární produkce. Studie Fausta Cercignaniho o raných románech Wolfové a na ni navazující texty o jejích pozdních dílech přispěly k rozkrytí smyslu děl východoněmecké spisovatelky, a to nezávisle na jejích politických a osobních proměnách. Cercignaniho důraz na osobní hrdinství Christy Wolfové vydláždil cestu dalším podobně laděným příspěvkům.\n\n\n\n\n\n"}
{"id": "746789", "url": "https://cs.wikipedia.org/wiki?curid=746789", "title": "Locronan", "text": "Locronan\n\nLocronan (\"bretonsky Lokorn\") je obec ve bretaňském departementu Finistère patřící mezi \"Nejkrásnější vesnice Francie\", sdružení, jež má podpořit francouzský cestovní ruch.\n\nLocronan byl založen v 10. století poustevníkem Ronanem a největšího rozkvětu dosáhl v 16. století, kdy se zde rozvinula výroba plátna. Právě z této doby pochází jádro obce tvořené renesančními žulovými domy a kostelem sv. Ronana z 15. století. Pro svou zachovalost je řada místních budov chráněna jako historická památka a opakovaně se stává kulisou pro filmaře.\n\n\n"}
{"id": "746791", "url": "https://cs.wikipedia.org/wiki?curid=746791", "title": "Ruské parlamentní volby 2011", "text": "Ruské parlamentní volby 2011\n\nRuské parlamentní volby v roce 2011 se konaly 4. prosince 2011. Volilo se v nich do 450 křesel Státní dumy, dolní komory Federálního shromáždění Ruské federace, do které se naposledy volilo v roce 2007. Parlamentní volby se konaly krátce před prezidentskými volbami v březnu 2012.\n\nVolby skončily vítězstvím dosavadní vládní strany Jednotné Rusko, která získala s 49,29 % nadpoloviční většinu (238 z 450) křesel. Oproti výsledku předchozích voleb si ovšem pohoršila a přišla o ústavní většinu. Nejvíce posílili komunisté, kteří si s 19,20 % hlasů polepšili o 35 křesel na dohromady 92 křesel. Třetí skončila strana Spravedlivé Rusko, která získala s 13,25 % dohromady 64 křesel, o 26 více než v předchozích volbách. Poslední, kdo se dostal do parlamentu, byla Liberálně-demokratická strana Ruska, která získala 11,68 % hlasů a tak 56 křesel, o 16 více, než minule. Zbylé strany se do parlamentu nedostaly, navíc pouze Jabloko s 3,43 % hlasů získalo nárok na státní příspěvek. Účast voličů byla 60,2 %.\n\nPřed volbami měly v Dumě své zástupce čtyři strany, které tím automaticky získaly právo se voleb účastnit: Jednotné Rusko vedené Vladimirem Putinem, Komunistická strana Ruské federace vedená Gennadijem Zjuganovem, Liberální demokratická strana Ruska vedená Vladimirem Žirinovským a Spravedlivé Rusko vedené Nikolajem Levičevem.\n\nDalší tři strany doložily dostatek podpory sebráním 150 000 podpisů do 19. října: Jabloko vedené Grigorijem Javlinským, Ruští patrioti vedení Gennadijem Semiginem a Správná věc vedená Andrejem Dunajevem.\n\nMezi strany, kterým se nepodařilo splnit pravidla pro registraci, patřily například Jiné Rusko nebo Nacionálně bolševická strana Ruska.\n\nJiž před volbami se objevily spory ohledně jejich příprav. Nestátní nezisková organizace GOLOS připravila na webu interaktivní mapu Ruské federace s vyznačenými nahlášenými prohřešky proti férovosti voleb, přičemž další je tam zároveň možná nahlásit.\nO podvodech včetně vycpávání uren dodatečnými hlasy mluví opozice i ruští a evropští pozorovatelé. Blogeři poukazují na živé televizní přenosy průběžných výsledků: v Rostovské, Voroněžské a Sverdlovské oblasti krátce ukázaly voličskou účast 140, 130 a 115 procent.\n\nNaopak úřady a některá média začala různě GOLOS obviňovat z provádění propagandy za cizozemské peníze atp.\n\nV důsledku podezření, že volby byly na více místech zmanipulované a doprovázené volebními podvody, došlo ještě večer 4. prosince ve velkých městech po celém Rusku k protestům, které se po týdnu malých demonstrací rozrostly na největší protesty od pádu Sovětského svazu. Celkově protesty proběhly v 99 městech po celé zemi a v 42 městech v zahraničí. Symbolem protestů se stala bílá stužka.\n"}
{"id": "746800", "url": "https://cs.wikipedia.org/wiki?curid=746800", "title": "Tatranský pohár 1976", "text": "Tatranský pohár 1976\n\n Československo – LVS Poprad 7:0 (2:0, 1:0, 4:0)\n\n14. srpna 1976 – Poprad \nBranky: M. Šťastný 2, Bubla 2, Richter, Pouzar, Černík.\nRozhodčí: Filip – Mišura, Šutka (TCH)\nVyloučení: 5:3 (0:0)\n\n14. srpna 1976 – Poprad \nBranky: Mišin 2, Frolov, Ciganov – Vlček, Nikl, Kochta.\nRozhodčí: Šubrt – Martinko, Macho (TCH)\nVyloučení: 7:7 (1:0)\n\n15. srpna 1976 – Poprad \nBranky: Nový 3, Martinec 2, B. Šťastný 2, Černík 2, Machač, Novák, Holík, Hlinka, Pospíšil – Šigoncev.\nRozhodčí: Filip – Martinko, Macho (TCH)\nVyloučení: 4:3 (0:0)\n\n15. srpna 1976 – Poprad \nBranky: Pěnička, Mec.\nRozhodčí: Šubrt – Mišura, Šutka (TCH)\nVyloučení: 5:7 (0:0)\n\n16. srpna 1976 – Poprad \nBranky: 52. Mec – 5. B. Šťastný, 25. P. Šťastný, 27. Hlinka, 50. Pouzar.\nRozhodčí: Šubrt - Martinko, Macho (TCH)\nVyloučení: 4:5 (0:0)\n\nSparta: Jaroslav Radvanovský – Vladimír Kostka, Jaroslav Šíma, Miroslav Kuneš, Karel Pavlík, Vladimír Nejedlý, Vladislav Vlček – Jiří Kochta, Jaroslav Mec, Tomáš Netík – Pavel Richter, František Kalivoda, Jiří Nikl – Václav Honc, Luděk Škaloud, Lubomír Pěnička.\n\nČSSR: Vladimír Dzurilla – Milan Kajkl, Jiří Bubla, František Kaberle, Vladimír Šandrik, Miroslav Dvořák, Milan Chalupa – Vladimír Martinec, Jiří Novák, Bohuslav Šťastný – Jiří Holík, Ivan Hlinka, Bohuslav Ebermann – Marian Šťastný, Peter Šťastný, Jaroslav Pouzar.\n\n16. srpna 1976 – Poprad\nBranky: 2. Ilavský, 53. Lach – 15. Šigoncev, 33. Rjanov.\nRozhodčí: Filip – Mišura, Šutka (TCH)\nVyloučení: 6:8 (0:0) z toho Frolov a Kukurin na 10 minut.\n"}
{"id": "746801", "url": "https://cs.wikipedia.org/wiki?curid=746801", "title": "Jan I. Saský", "text": "Jan I. Saský\n\nJan I.Saský, plným jménem německy \"Johann Nepomuk Maria Joseph Anton Xaver Vincenz Aloys Franz de Paula Stanislaus Bernhard Paul Felix Damasus\" (12. prosince 1801, Drážďany – 29. října 1873, Pillnitz) byl v letech 1854–1873 saským králem. Byl činný i jako překladatel pod pseudonymem Philalethes.\n\nJan se narodil jako šesté ze sedmi dětí prince Maximiliána Saského (1759–1838) a jeho první manželky Karoliny Bourbonsko-Parmské (1770–1804). Jeho otec byl nejmladším synem saského kurfiřta Fridricha Kristiána Saského, jeho matka Karolina, rozená parmská princezna, byla vnučkou císařovny Marie Terezie.\n\nJan byl velmi záhy vzdělán ve správě království a převzal důležité úkoly ve finančním kolegiu. Po schválení ústavy v roce 1831 se stal princ Johann členem první komory saského \"Landtagu\" (parlamentu) a účastnil se aktivně jeho jednání.\n\nBěhem jeho návštěvy v Lipsku v srpnu roku 1845 došlo k nepokojům, při nichž obyvatelstvo protestovalo proti němu a armáda zahájila proti demonstrantům palbu.\n\nJan se stal králem poté, co se jeho bezdětný starší bratr, král Fridrich August II. Saský, stal obětí smrtelné nehody (9. srpna 1854). Jan převzal i podle ústavy mu náležející předsednictví \"Gesamtministerium\". Díky svým dlouholetým zkušenostem se orientoval dobře ve všech oblastech státní správy a dokázal si o všem vytvořit vlastní úsudek. Fakticky tak byl svým vlastní ministerským předsedou. Váhu přikládal nanejvýš námitkám či jiným názorům svých ministrů Beusta a Falkensteina.\nReforma justice v roce 1855, rozšíření železniční sítě, zavedení svobody řemesel vešly v život hlavně na jeho popud a díky jeho podpoře. Za jeho vlády došlo k uzavření obchodní smlouvy s Francií (1862) a k uznání nově vzniklého Italského království. Zasadil se pod vlivem Beustovým pro velkoněmeckéou koncepci sjednocení říše (včetně západní části Habsburské monarchie). Saské království bojovalo v roce 1866 v Prusko-rakouské válce na straně Rakouska. Po porážce v bitvě u Hradce Králové vstoupilo nakonec Sasko do Severoněmeckého spolku a roku 1871 se připojilo k Německému císařství pod hegemonií Pruska.\n\nZvláštní pozornost věnoval školství a vysokému školství. Podporoval \"Saskou akademii věd\"; roku 1824 založil \"Königlich Sächsische Verein zur Erforschung und Erhaltung vaterländischer Altertümer (Královský Saský spolek pro výzkum dávnověku vlasti)\" 1824 a roku 1863 časopis \"Neues Archiv für Sächsische Geschichte (Nový archiv Saských dějin)\".\n\nVedle své politické práce se Jan věnoval literatuře. Pod pseudonymem \"Philalethes\" („Přítel pravdy“, odtud také jeho přídomek „Der Wahrhaftige“ – \"Upřímný\") překládal Dantovu Božskou komedii, podstatnou část z toho na zámku Weesenstein.\n\n21. listopadu roku 1822 se v Drážďanech oženill s bavorskou princeznou Amálií Augustou, dcerou bavorského krále Maximiliána I.; s její mladší sestrou Marií Annou se v roce 1833 oženil Janův starší bratr, saský král Fridrich August II.\n\nZ jejich manželství vzešlo devět potomků:\n\n"}
{"id": "746803", "url": "https://cs.wikipedia.org/wiki?curid=746803", "title": "Porto (loď)", "text": "Porto (loď)\n\nLoď Porto byla uvedena do provozu v roce 1988. V roce 2006 byla pak kompletně zrekonstruována, nyní je jednou z nejmodernějších lodí v Praze na Vltavě.\n\nPorto měří na délku 32 metrů, do šířky 5,4 metrů. Kapacita uvnitř lodi je 60 osob, navíc pak i prosklený salonek na přídi. Venkovní paluba je částečně zastřešená, pojme až 86 osob. Loď je kompletně ozvučena a vybavena klimatizací.\nLoď slouží zejména k okružním a vyhlídkovým plavbám v Praze, stejně tak ovšem k různým akcím jako svatby, adventní či valentýnské plavby, firemní akce a další. Porto kotví u Čechova mostu.\n\n"}
{"id": "746811", "url": "https://cs.wikipedia.org/wiki?curid=746811", "title": "Aubagne", "text": "Aubagne\n\nAubagne je město ve Francii v departementu Bouches-du-Rhône. Nachází se zde velitelství Francouzské cizinecké legie. Od února roku 2009 je zde užívání veřejné hromadné dopravy zdarma.\n\nSousední obce: Allauch, Roquevaire, Roquevaire, Gemenos, Marseille, La Penne-sur-Huveaune, Carnoux-en-Provence, Cassis a Roquefort-la-Bédoule.\n\nObec Aubagne je rozdělena do dvou kantonů:\n\nDo správního obvodu východní části města náleží následující obce:\n\nKromě západní části města sem náleží rovněž obec La Penne-sur-Huveaune.\n\n\"Abitanti censiti\"\n\n\n\n"}
{"id": "746814", "url": "https://cs.wikipedia.org/wiki?curid=746814", "title": "Nikolaj Vladimirovič Levičev", "text": "Nikolaj Vladimirovič Levičev\n\nNikolaj Vladimirovič Levičev ( , * 28. května 1953, Puškin, Ruská SFSR) je ruský politik, současný vůdce politické strany Spravedlivé Rusko. Za vůdce strany byl zvolen 16. dubna 2011 na jejím pátém kongresu a v čele strany vystřídal jejího prvního předsedu Sergeje Mironova. Nikolaj Vladimirovič Levičev jako jediný člen ruské Ústřední volební komise nehlasoval dne 25. 12. 2017 proti kandidatuře Alexeje Anatoljeviče Navalného na úřad prezidenta Ruské federace, a hlasování se zdržel.\n"}
{"id": "746820", "url": "https://cs.wikipedia.org/wiki?curid=746820", "title": "Merlin (seriál)", "text": "Merlin (seriál)\n\nMerlin (v anglickém originále Merlin nebo The Adventures of Merlin) je dobrodružný fantasy seriál britské televizní stanice BBC One, kde byl vysílaný od 20. září 2008 do 24. prosince 2012. Vychází z legend o kouzelníku Merlinovi a králi Artušovi, od jejíž tradiční podoby se však v mnoha ohledech liší.\n\nV České republice byl seriál vysílán premiérově na kanálu AXN Sci-Fi a poslední dvě řady na AXN.\n\nCelý příběh začíná příchodem mladého čaroděje Merlina do Kamelotu, kde se ho ujme na požádání jeho matky dvorní lékař Gaius. Nezkušený kouzelník později zjišťuje, že je na Kamelotu již delší dobou zakázaná veškerá magie králem Utherem Pendragonem, který ji bez milosti trestá a každého jejího uživatele nechává neprodleně popravit a který zároveň uvěznil hluboko pod Kamelot posledního z draků, Kilgharraha, který svým voláním probouzí ze spánku Merlina a sdělí mu důležitou roli v jeho osudu: chránit vlastním životem syna krále, Artuše, se kterým mají sjednotit celý Albion a na kterého nemá Merlin zrovna kladný názor. Po prvním setkání začal Merlin o Artušovi smýšlet pouze jako o rozmazleném a arogantním korunním princátku a Artuš si o Merlinovi nemyslí rozhodně nic pozitivnějšího. Situace se ale obrací po tom, co Merlin mladého prince zachrání před smrtí a Uther ho prohlašuje jeho sluhou. I když se to ze začátku ani jednomu z nich nezamlouvá a Merlin se stává jeho sluhou víceméně nedobrovolně, po nějakém čase se jejich vzájemný vztah výrazně zlepší a Merlin se stane nejen Artušovým oddaným sluhou, ale i loajálním přítelem, který mu vždycky stojí po boku v dobrém i zlém.\n\nDne 24. července 2011 bylo oznámeno, že se připravuje pátá série, jejíž natáčení mělo začít v březnu 2012 ve Walesu a v Pierrefonds ve Francii. Stejně jako ostatní serie měla nakonec 13 epizod.\n\n\n"}
{"id": "746821", "url": "https://cs.wikipedia.org/wiki?curid=746821", "title": "Kostel svatého Petra a Pavla (Kružberk)", "text": "Kostel svatého Petra a Pavla (Kružberk)\n\nKostel svatého Petra a Pavla v Kružberku patří mezi nejstarší dochované kostely ve Slezsku.\n\nJednolodní stavba téměř čtvercového půdorysu s odsazeným kněžištěm přiléhajícím k východní straně lodi byla postavena v první polovině 14. století na jižním okraji Kružberka poblíž řeky Moravice na jejím levém břehu. Později (neznámo kdy) byla na jižní straně přistavěna sakristie. Z hřebene střechy kostelní lodi vyrůstá nevelká polygonální vížka se zvonem z roku 1766. Při rekonstrukci koncem 18. století bylo kněžiště zaklenuto pruskou klenbou (ostatní prostory kostela jsou plochostropé) a prolomena nynější okna. Zdejší varhany patří údajně k nejstarším ve Slezsku. Od roku 1964 je kostel zapsán na seznamu státem chráněných kulturních památek.\n\nKružberská farnost je od roku 2010 spravována excurrendo z Dolních Životic (dříve z Melče a krátce také z Budišova nad Budišovkou).\n\n"}
{"id": "746831", "url": "https://cs.wikipedia.org/wiki?curid=746831", "title": "Společenství latinskoamerických a karibských států", "text": "Společenství latinskoamerických a karibských států\n\nSpolečenství latinskoamerických a karibských států (zkratka CELAC, , ) je označení pro spolek latinskoamerických a karibských států dohodnutý 23. února 2010 na společném summitu Karibského společenství a skupiny Rio v Playa del Carmen v mexickém státě Quintana Roo. Patří do něj všechny suverénní státy Ameriky kromě Spojených států amerických a Kanady. Členy nejsou ani evropské státy s územími v Americe (Francie, Nizozemské království a Spojené království).\n\nJedná se o alternativní spolek k Organizaci amerických států, která byla využívána Spojenými státy americkými jako protiváha k možnému vlivu Sovětského svazu na americké státy, tedy spolek, který má oslabit vliv Spojených států amerických v Latinské Americe a posílit její samostatnou integraci.\n\nV červenci 2010 byli jako spolupředsedové dalších diskusí jmenováni prezident Venezuely Hugo Chávez a prezident Chile Sebastián Piñera.\n"}
{"id": "746834", "url": "https://cs.wikipedia.org/wiki?curid=746834", "title": "Radioastron", "text": "Radioastron\n\nRadioastron nebo také Spektr-R je vesmírný radioteleskop určený k pozorování objektů v oboru centimetrových a decimetrových vln. Byl vypuštěn 18. července 2011 pomocí rakety Zenit-3M. Pozorování je prováděno za pomoci 10m radioteleskopu v součinnosti s různými radioteleskopy na zemi. Díky tomuto vzniká obří interferometr s velmi vysokým rozlišením.\n\nHlavními vědeckými cíli mise jsou:\n\n"}
{"id": "746835", "url": "https://cs.wikipedia.org/wiki?curid=746835", "title": "Anaplastický oligodendrogliom", "text": "Anaplastický oligodendrogliom\n\nAnaplastický oligodendrogliom je zhoubný nádor vycházející z oligodendrocytů, což je jeden z druhů podpůrných buněk nervové tkáně, neuroglie. Patří tudíž mezi gliomy, resp. oligodendrogliomy . Od oligodedrogliomu grade II se liší histologickými známkami malignity, buňky jsou tzv. anaplastické, tzn. velmi málo diferencované, s jadernými atypiemi, nádor je velmi buněčný, časté jsou buněčné mitózy, nekrózy a krvácení v nádoru. V ostatních znacích odpovídá struktuře oligodendrogliomu, včetně struktury kapilární sítě a kalcifikací, které ovšem nemusí být přítomny. Ze všech oligodendrogliálních nádorů anaplastický oligodendrogliom tvoří 20–51 %.\n\nPříznaky jsou nejprve nevýrazné, plíživé a odpovídají nádorům mozku obecně, nejčastěji se jedná o epileptické záchvaty, dále se objevují bolesti hlavy či neurologické deficity.\n\nOligodendrogliom, stejně tak i jeho anaplastická forma, je nádor poměrně citlivý k chemoterapii. Terapie je hlavně chirurgická, poté následuje radiační terapie následovaná chemoterapií, nebo se přechází rovnou k chemoterapii. Používá se temozolomid nebo PCV protokol – kombinace prokarbazinu, CCNU a vinkristinu.\n\nAnaplastický oligodendrogliom může tvořit metastázy i mimo centrální nervový systém, ovšem činí tak poměrně vzácně. Průměrná doba přežití je 3 až 4 roky.\n\n"}
{"id": "746836", "url": "https://cs.wikipedia.org/wiki?curid=746836", "title": "Shamirovo sdílení tajemství", "text": "Shamirovo sdílení tajemství\n\nShamirovo schéma pro sdílení tajemství je kryptografický algoritmus. Je to forma sdílení tajné informace, kdy je tato informace rozdělena do částí (každému účastníku je přidělena jedinečná část) a pro rekonstrukci původní informace je třeba alespoň určitý počet z dílčích částí.\n\nNašim cílem je rozdělit nějaká data formula_1 do formula_2 částíformula_3 tak, že:\n\n\nToto schéma nazýváme formula_10 prahové schéma.\nPokud formula_11, všichni účastníci jsou třeba k rekonstrukci tajemství.\n\nPředpokládejme, že chceme užít formula_10 prahové schéma pro sdílení tajemství formula_13.\nBez újmy na obecnosti předpokládejme, že formula_13 je prvkem konečného tělesa formula_15 velikosti formula_16 kde <math>0 < k \\le n < P; S a zároveň je formula_16 prvočíslo.\n\nNáhodně vybereme formula_18 koeficientů formula_19. Dále formula_20 Sestavíme polynom\nformula_21. Dále vypočítáme souřadnice formula_2 bodů tohoto polynomu. Například pro formula_23 získáme formula_24 bodů ve tvaru formula_25\n\nTyto souřadnice jsou rozděleny mezi formula_26 účastníků.\nJelikož je polynom stupně formula_18 určen jednoznačně formula_28 body, z jakékoliv formula_28-prvkové podmnožiny bodů lze jednoznačně pomocí interpolace určit koeficienty polynomu formula_30 a tedy i tajemství formula_31\n"}
{"id": "746838", "url": "https://cs.wikipedia.org/wiki?curid=746838", "title": "Antarktický poloostrov", "text": "Antarktický poloostrov\n\nAntarktický poloostrov (anglicky Antarctic Peninsula) je nejsevernější část pevninské Antarktidy, čnící severozápadním směrem k nejjižnějšímu cípu Jižní Ameriky vzdálené cca 1000 km.\n\nNachází se přibližně mezi 57. a 75. stupněm západní zeměpisné délky, z antarktické pevniny vystupuje zhruba na 75° jižní zeměpisné šířky, končí asi na 63°. Jeho plocha je přibližně 300 000 km², na délku měří asi 1300 km, je částečně zaledněný a má velmi členité pobřeží. Jeho širší jižní část (až 200 km) nese historické jméno Palmerova země a užší severnější (jen 40 až 100 km) Grahamova země, hranice mezi nimi probíhá přibližně na 69° jižní zeměpisné šířky. Na Grahamovou zemi ze severu navazuje ještě kratičký poloostrov Trinity kterým je celý Antarktický poloostrov zakončen.\n\nPřibližně v polovině Antarktického poloostrova probíhá jižní polární kruh.\nZ východu je omýván Weddellovým mořem a ze západu Bellingshausenovým mořem, u pobřeží je mnoho ostrovů většinou spojených ledem s pevninou. Jihovýchodní okraj lemuje Larsenův šelfový ledovec o ploše asi 86 000 km² .\n\nPoloostrov je geologicky odlišný od velice staré antarktické pevniny, tvořené pevninskou platformou. Přes jeho území přechází horský systém s alpinskou morfologií, je vlastně pokračováním jihoamerických And, s kterými je spojen podmořským horským hřbetem tzv. Skotským obloukem. Hornatý povrch poloostrova dosahuje výšky až 4191 m n. m. (Mount Jackson). Nízký věk zdejšího pohoří určuje i charakter zalednění, nejsou zde jako na centrální antarktické pevnině rozsáhlé ledovcové štíty, ale visuté vrcholové a údolní ledovce horského typu. Z těch se tvoří ledovce úpatní které se po částech odlamují do moře.\n\nPodnebí na Antarktickém poloostrově lze charakterizovat jako \"mořsko-antarktické\", které se odlišuje od \"kontinentálně-antarktického\" panujícího v centru Antarktidy. Nachází se pod jižním okrajem Antarktické konvergence a na počasí má převládají vliv Jižní oceán. Nad poloostrovem vznikají jako následek střetů mořských a kontinentálních vzdušných proudů časté cyklóny a frontální systémy. Často zde vanou větry o velké rychlosti a pro počasí je příznačná značná proměnlivost. Teploty jsou zde v porovnání s kontinentální Antarktidou příznivější, v létě vystupují na +10 až +15 °C a v zimě klesají \"jen\" k -40 °C. V zimním období je poloostrov sevřen i několik metrů hrubým ledovým krunýřem Jižního oceánu a je nedostupný. Roční úhrn srážek činí asi 500 mm, což je asi 10krát více než v centrální Antarktidě, na západní straně poloostrova prší více než na východní. V létě je zde 70 % dnů zamračeno, často zde drobně prší a na severu jsou zhusta mlhy.\n\nV pobřežních oblastech Antarktidy se občas vyskytují lišejníky (např. provazovka), ale na poloostrově rostou i krytosemenné rostliny: tráva metlice antarktická (\"Deschampsia antarctica\") a bylina z čeledě hvozdíkovitých \"Colobanthus quitensis\".\n\nOkolní Jižní oceán je hluboký a velice bouřlivý, dokáže z hloubek vynášet k povrch živiny a dostatečně okysličovat vodu, která je zde velmi úživná. Žije v ní hodně řas, planktonu i krilu a následně také hodně větších živočichů kteří se živí těmi menšími atd., až po největší velryby. Na tomto mořském bohatství jsou také závislí na poloostrově nebo přilehlých skalnatých ostrovech rozmnožující se tuleni a z ptáků tučňáci, buřňáci, buřňáčci, kormoráni, štítonosi, chaluhy, rybáci i racci živící se krilem, rybami, korýši i hlavonožci. Vyjma ploutvonožců zde savci nežijí.\n\nO objevení Antarktického poloostrova v roce 1820, nejsevernější a tudíž i nejpřístupnější část Antarktidy, se hlásí ruská vědecká výprava kterou vedl Němec Fabian Gottlieb von Bellingshausen, američtí lovci tuleňů v čele s Nathanielem Palmerem a britská expedice pod vedením Edwarda Bransfielda. Za nejpravděpodobnějšího objevitele je v současnosti považován Bellingshausen. Až výprava Australana Johna Rymila v roce 1937 prokázala, že se skutečně jedná o poloostrov a ne pouze o skupinu v ledu zamrzlých ostrovů.\n\nÚzemní nároky na poloostrov, v rámci rozdělení Antarktidy mezi tehdejší mocnosti, si činila Velká Británie. V roce 1940 vznesla na tamní oblast svůj nárok Argentina a roku 1942 i Chile (využily zaneprázdnění Velké Británie ve 2. světové válce) a dokonce jej začlenily do svého území. V roce 1961 vstoupila v platnost tzv. washingtonská Smlouva o Antarktidě (v ČR zákon č. 276/2003 Sb. o Antarktidě …), ve které se mj. zúčastněné země zavázaly po dobu platností smlouvy zakonzervovat rozdělení Antarktidy mezi jednotlivé země podle stavu z roku 1959, ale zároveň tato vlastnická práva neuplatňovat. Tato smlouva byla v roce 1991 doplněna tzv. Madridským protokolem zabývající se i ekologií a využitím Antarktidy.\n\nPřestože poloostrov nemá trvale žijící obyvatele, je na něm a přilehlých ostrovech vzhledem k nejmírnějšímu podnebí nejčilejší ruch z celé Antarktidy. Koncentrují se tam vědecké stanice z mnoha zemí světa. Také se do této oblasti v krátkém letním období vypravují vyhlídkové lodě s turisty toužící za nemalý peníz alespoň vystoupit na antarktickou pevninu. Koncem léta většina výzkumníků odjíždí.\n\nTéměř u konce poloostrova, ve Weddellově moři, je Ostrov Jamese Rosse na jehož severním odledněném okraji v létech 2005 až 2006 vybudovala Masarykova univerzita z Brna českou antarktickou výzkumnou základnu s letním provozem Mendelovou polární stanici, která je pojmenována po meteorologu a zakladateli moderní genetiky Johannu Gregoru Mendelovi.\n\nNa Antarktickém poloostrově se nejvíce projevuje globální oteplování, stoupla zde za 50 let průměrná teplota o 2,5 až 3 °C. Také ultrafialové záření působí přes zdejší ozonovou díru zhoubně na živočichy žijící na pevnině i v přilehlém oceánu. Je zde zakázaná těžba jakýkoliv nerostů i lov zvířat, dokonce se zde nesmějí dovážet zvířata která zde nejsou původní (např. psi). Pevné odpady které vyprodukují vědecké expedice se musí odvézt, odpadní vody před vypuštěním do moře procházejí čističkou. Celá Antarktida smí být využívána pouze k mírovým a vědeckým účelům.\n\n"}
{"id": "746842", "url": "https://cs.wikipedia.org/wiki?curid=746842", "title": "Žofie Saská", "text": "Žofie Saská\n\nŽofie Saská, německy \"Maria Friederike Auguste Leopoldine Alexandrine Ernestine Albertine Elisabeth, Prinzessin von Sachsen\" (15. března 1845, Drážďany – 9. března 1867, Mnichov) byla rodem saská princezna a sňatkem bavorská vévodkyně.\n\nPrincezna Žofie se narodila jako nejmladší dcera saského krále Jana I. a jeho manželky Amálie Augusty Bavorské.\n\n11. února roku 1865 se v Drážďanech provdala za svého bratrance, bavorského vévodu Karla Theodora, syna vévody Maxmiliána Josefa Bavorského a jeho manželky princezny Ludoviky Bavorské.\n\nPo porodu svého prvního a jediného dítěte, dcery Amélie (24. prosince 1865), onemocněla a byla stále slabší, až se nakonec lékaři vzdali naděje na uzdravení. Zemřela na chřipku 9. března roku 1867 v necelých 22 letech věku.\n\n\n"}
{"id": "746848", "url": "https://cs.wikipedia.org/wiki?curid=746848", "title": "Hans Sutermeister", "text": "Hans Sutermeister\n\nHans Sutermeister (1907 – 1977) byl švýcarský německy píšící spisovatel (uměleckým jménem Hans Moehrlen), lékař a politik.\n\n\n"}
{"id": "746849", "url": "https://cs.wikipedia.org/wiki?curid=746849", "title": "Swizzling", "text": "Swizzling\n\nSwizzling (nebo též operace či operátor swizzle) označuje v počítačové grafice „přeskládání“ jednotlivých složek vektoru, přičemž složky se mohou opakovat nebo mohou být vynechány. Mějme například vektor A = {1, 2, 3, 4}, jehož složky jsou x, y, z a w v daném pořadí. Potom můžeme vypočíst vektor B = A.wwxy, přičemž výsledný vektor bude roven B = {4, 4, 1, 2}. Tato operace se často používá v jazycích pro psaní shaderů (například jazyky GLSL, HLSL nebo Cg).\n\n\n"}
{"id": "746850", "url": "https://cs.wikipedia.org/wiki?curid=746850", "title": "Feldberg", "text": "Feldberg\n\nFeldberg (1493 m n. m.) je německá hora a nejvyšší vrchol pohoří Schwarzwald (Černý les). Nachází se nedaleko města Freiburg im Breisgau a mimo Alpy je nejvyšším vrchem v zemi.\n\nNa vrcholu se nachází televizní a rozhlasový vysílač a meteorologický radar. V okolí jsou výborné podmínky na lyžovaní.\n"}
{"id": "746853", "url": "https://cs.wikipedia.org/wiki?curid=746853", "title": "OpenGL Shading Language", "text": "OpenGL Shading Language\n\nOpenGL Shading Language (zkráceně GLSL nebo také GLslang) je vyšší programovací jazyk pro psaní shaderů, který vychází ze syntaxe jazyka C pro všeobecné použití. Jazyk GLSL byl vytvořen konsorciem OpenGL ARB.\n\nJazyk vznikl v rámci procesu postupné transformace fixního vykreslovacího řetězce na řetězec programovatelný a stal se jednou z vyspělejších alternativ k tehdy používaným nižším programovacím jazykům pro psaní shaderů.\n\nNová funkcionalita (nebo funkcionalita specifická pro určitého výrobce či hardware) je do GLSL často doplňována nejprve v podobě tzv. rozšíření (např. podpora geometry shaderu), které je třeba v kódu explicitně aktivovat a v pozdějších verzích se významná rozšíření stávají součástí funkcionality základní.\n\nTabulka shrnující jednotlivé verze OpenGL a příslušné verze GLSL, které byly v rámci dané specifikace představeny:\n\nJazyk GLSL poskytuje operátory známé z jazyka C. Výjimku tvoří operátory související s ukazateli, které nejsou v jazyce GLSL podporovány. V prvních verzích rovněž nebylo možné používat bitové operátory — jejich podpora byla zavedena ve verzi 1.30. Oproti jazyku C je navíc k dispozici speciální operátor swizzle.\n\nGLSL podporuje skalární datové typy jazyka C. Lze použít i datový typ void ovšem pouze jako typ návratové hodnoty funkcí. Podpora struktur a polí umožňuje tvorbu uživatelských datových typů.\n\n\nVektor je homogenní datový typ. GLSL má vestavěnou podporu pro jedno- až čtyř-složkové vektory. Název vektorového datového typu (např. codice_6) se skládá z prefixu části \"vec\" a sufixu. Prefix určuje datový typ složek vektoru a sufix určuje jejich počet. Příklad použití (včetně inicializace):\n\nK jednotlivým složkám vektoru lze pak přistupovat pomocí definovaných složek x, y, z a w (např. codice_7).\n\nGLSL poskytuje podporu pro práci s maticemi o rozměrech 2x2 až 4x4, přičemž matice nemusí být pouze čtvercová (k dispozici jsou všechny kombinace uvedených rozměrů). Názvy maticových datových typů jsou tvořeny obdobně jako u vektorů — název začíná prefixem následuje část \"mat\" a je ukončen sufixem. Prefix určuje datový typ prvků matice a sufix určuje rozměr matice (např. mat3x4; u čtvercových matic je použit zkrácený zápis např. mat3 pro matici o rozměrech 3x3). Příklad použití (včetně inicializace):\n\nK jednotlivým prvkům matice přistupujeme obdobně jako k prvkům pole v jazyce C:\n\nGLSL nabízí i tzv. opaque (česky někdy též \"transparentní\") datové typy. Opaque datový typ je ve skutečnosti pouze handler (handle) na nějaký jiný objekt. Přístup k takovému objektu probíhá přes sadu vestavěných funkcí (přímé čtení či zápis hodnoty proměnné takového typu není možné). Při deklaraci jednoho opaque datového typu jsou ve skutečnosti deklarovány objekty dva, handler samotný i vnitřní objekt ke kterému handler přistupuje. Deklarace těchto typů je možná pouze na některých místech kódu — typicky bývají deklarovány např. jako parametry funkcí. \n\nDo kategorie opaque datových typů spadají v GLSL tzv. Samplery (např. sampler2D) a jedná se o handler k jedno-, dvou- či tří-rozměrné textuře, hloubkové textuře, cube-mapě apod.\n\nImage je další třídou opaque datových typů (např. image1D, image2D, image2DMS a další). jedná se o handler k jedno-, dvou- či tří-rozměrnému obrázku (image), které se používají pro načítání či ukládání souborů obsahujících statický obraz (případně pro další atomické operace).\n\nJazyk GLSL využívá stejnou konstrukci řídících struktur (větvení, cyklů, skoků) a funkcí jako jazyk C. Kromě podpory uživatelských funkcí disponuje GLSL i sadou funkcí vestavěných. Některé z nich jsou podobné funkcím jazyka C (zejména matematickým) — např. funkce exp() nebo abs(), zatímco jiné jsou určeny speciálně pro práci s grafikou — např. smoothstep() nebo texture2D().\n\nPro řízení předzpracování zdrojového kódu, je k dispozici sada preprocesorových direktiv známých z jazyka C. Navíc jsou k dispozici speciální direktivy codice_8 a codice_9.\n\nDirektiva codice_8 se musí nacházet na začátku každého zdrojového souboru a určuje verzi GLSL, která bude při překladu použita.\n\nChování GLSL lze dále ovlivnit pomocí tzv. rozšíření OpenGL (OpenGL extensions). Tato rozšíření lze řídit právě pomocí direktivy codice_9:\n\nKde položka \"jmeno_rozsireni\" definuje název konkrétního rozšíření nebo nabývá hodnoty \"all\" chceme-li pracovat se všemi rozšířeními. Dané rozšíření lze v části \"chovani\" povolit nebo zakázat a dále pak definovat chování v případě, kdy rozšíření není dostupné.\n\nKomentáře lze zapisovat ve stejném formátu jako v jazycích C, C++.\nKód shaderu může být umístěn v samostatném souboru nebo jako textový řetězec v rámci hlavního programu. Vlastní překlad probíhá až za běhu aplikace. Nejprve je třeba vytvořit shader objekt a definovat jeho typ (např. GL_VERTEX_SHADER) voláním OpenGL funkce glCreateShader(). Vlastní překlad je vyvolán funkcí glCompileShader() (jako parametr je předán řetězec s kódem shaderu). Dalším krokem je sestavení přeložených shaderů ve výsledný program. Opět je nejprve nutné vytvořit speciální objekt program funkcí glCreateProgram(). Následuje připojení přeložených shader objektů — glAttachShader() a potom již vlastní proces linkování — glLinkProgram(), v rámci kterého dochází rovněž k mapování proměnných hlavního programu a proměnných GLSL shaderů.\n\nUvedený vertex shader realizuje stejnou transformaci vstupu jako fixní vykreslovací řetězec.\n\nPoužitá funkce codice_12 není od verze GLSL 1.40 dostupná. Při použití novější specifikace GLSL musí programátor místo použití této funkce explicitně vykonat násobení vertexu projekční a modelview maticí.\nNásledující kód realizuje jednoduchý průchozí geometry shader pro barvu a pozici vertexu.\n\nOd verze GLSL 1.50 nejsou již geometry shadery rozšířením, ale staly se součástí základní funkcionality GLSL. V souvislosti s tím došlo i k mírné změně syntaxe.\nJednoduchý shader, jehož výstupem bude fragment červené barvy.\n\nPři použití specifikace GLSL 1.30 nebo pozdější je třeba shader upravit.\n\nV hlavním programu je potřeba provést navázání proměnné:\n\nkde:\n\nPříklad tessellation control shaderu pracujícího s trojúhelníky.\nPříklad tessellation evaluation shaderu pracujícího s trojúhelníky.\n\n\n\n\n"}
{"id": "746869", "url": "https://cs.wikipedia.org/wiki?curid=746869", "title": "Tequixquiac", "text": "Tequixquiac\n\nTequixquiac je okres a jeho hlavní město v Mexiku, ve státu Estado de México.\n\nNa západě hraničí s hlavním městem Ciudad de México a je součástí metropolitní oblasti Valle de México. Žije tu oficiálně 33 000 obyvatel, neoficiálně až trojnásobek.\n\n"}
{"id": "746875", "url": "https://cs.wikipedia.org/wiki?curid=746875", "title": "Bedřichov u Jihlavy", "text": "Bedřichov u Jihlavy\n\nBedřichov u Jihlavy (německy \"Friedrichsdorf\") je katastrální území statutárního a krajského města Jihlavy. Bedřichov býval samostatnou obcí. V současnosti má Bedřichov u Jihlavy rozlohu 693,7394 hektarů, rozkládá se převážně severně od řeky Jihlavy a sousedí s katastrálními územími Staré Hory, Jihlavou, Herolticemi u Jihlavy, Pávovem, Zbornou a obcí Hybrálcem. Původně se rozkládal čistě na území Čech, avšak roku 1949, došlo ke změně jeho katastrální hranice, takže již nepatrně přesahuje i na Moravu.\n\nBedřichov není samostatnou evidenční části města Jihlavy. Katastrální území Bedřichov u Jihlavy je statisticky rozděleno do tří základních sídelních jednotek: Bedřichov, Zadní Bedřichov a Lesnov. Malý díl ZSJ Bedřichov (objekt a adresou Romana Havelky 285/11) sice patří také do katastrálního území Bedřichov u Jihlavy, ale evidenčně patří k části Staré Hory. Zbytek katastru Bedřichova náleží k evidenční části Jihlava. Základní sídelní jednotka Průmyslová zóna Bedřichov není součástí katastru Bedřichova, protože náleží ke katastrálnímu území Jihlava, avšak v minulosti její menší část ke katastru Bedřichova taktéž náležela.\n\nKatastrem Bedřichova prochází od severovýchodu k jihozápadu dálniční přivaděč napojující Jihlavu na dálnici D1. Od severovýchodu k jihu zde prochází i železniční trať směřující k jihlavskému nádraží. Vlastní zástavbu Bedřichova lze rozčlenit na dvě hlavní části: rozlehlý jižněji položený vlastní Bedřichov, jenž je výše uvedenou železnicí rozetnut na dvě části a malou, severněji položenou osadu Lesnov, dříve zvanou Bukovno \"(Walddörfel)\". Celý Bedřichov má v podstatě charakter velké vesnice nebo předměstí s převahou rodinné zástavby. V Bedřichově funguje sbor dobrovolných hasičů Jihlava-Bedřichov, TJ Sokol Bedřichov a Klub českých turistů Bedřichov Jihlava\n\n\n\n\n\n\n\nMimo výše uvedená zařízení mají obyvatelé Bedřichova k dispozici následující zařízení, která se sice již nenacházejí v katastru Bedřichova, avšak jsou těsně v jeho sousedství: \n\nPodle sčítání 1920 zde žilo v 92 domech 1090 obyvatel, z nichž bylo 574 žen. 596 obyvatel se hlásilo k československé národnosti, 480 k německé. 1020 občanů se hlásilo k římskokatolické církvi a 39 k evangelické. \n\nVeřejnou dopravu na území Bedřichova zajišťuje Dopravní podnik města Jihlavy a.s. prostřednictvím autobusových linek č. 5, 12 a 3 a trolejbusové linky E.\n\nPomineme-li okrajovou část náležející původně ke zrušenému jihlavskému katastrálnímu území Dřevěné Mlýny, existovaly původně na území moderního katastrálního území Bedřichov u Jihlavy dvě samostatná katastrální území, jimiž byly Bukovno a Bedřichov, přičemž od roku 1880 zde existovala spojená obec Bedřichov. Za první republiky došlo na jihu Bedřichova k rozšíření jeho zástavby. Roku 1949 pak došlo k úpravě katastrální hranice obce s Jihlavou. Od 1. ledna 1951 je Bedřichov součástí Jihlavy. V 50. letech 20. století došlo k přeměně někdejší pily na bývalé hranici Bedřichova a Dřevěných Mlýnů v rozsáhlé Jihlavské dřevařské závody. Do roku 1979 existovaly v katastru Bedřichova části Bedřichov a Bukovno, které však byly k 1. červenci 1979 úředně zrušeny a začleněny do části Jihlava. V souvislosti s rozšiřováním Jihlavských dřevařských závodů pak došlo roku 1991 k další úpravě katastrální hranice Bedřichova, při níž byla další část jeho katastru připojena ke k. ú. Jihlava. K 15. březnu 2006 byla velice malá část katastru (nově označovaná jako ZSJ Bedřichov díl 2) o výměře 0,4647 km², s několika domy v ulici Romana Havelky, začleněna do části Staré Hory, aniž by došlo k překatastrování.\n\n"}
{"id": "746881", "url": "https://cs.wikipedia.org/wiki?curid=746881", "title": "Avro Canada VZ-9-AV Avrocar", "text": "Avro Canada VZ-9-AV Avrocar\n\nAvro Canada VZ-9-AV Avrocar je letoun diskového tvaru s kolmým startem a přistáním, vyvinutý jako tajný projekt v období studené války kanadským výrobcem letadel Avro Canada ve městě Malton v provincii Ontario.\n\nKonstruktér Jack Frost do společnosti Avro Canada přišel v roce 1947. Předtím pracoval pro britskou společnost de Havilland na vývoji tryskových stíhacích letounů de Havilland Vampire a de Havilland Swallow. V Kanadě se nejdříve podílel na vývoji přepadového stíhacího letounu Avro Canada CF-100 Canuck. Později začal pracovat ve speciální vývojové skupině na tajném vývoji letounů.\n\nČinnost skupiny finančně podporovala kanadská vláda. Podpora byla zastavena v roce 1953, protože výsledky vývoje neodpovídaly výši nákladů. Po ukončení podpory ze strany kanadské vlády se Frost nevzdal. Díky svým schopnostem dobrého obchodníka se mu podařilo upoutat zájem Spojených států amerických o projekt. V roce 1953 navštívila společnost skupina amerických vojenských expertů kvůli stíhacímu letounu Avro Canada CF-100 Canuck. Frost využil příležitost a seznámil americké experty s projektem svého letounu. Následně došlo k dohodě, že Frostovu skupinu budou financovat Američané. \n\nPožadavky Američanů měl splnit letoun Avro VZ-9-AV Avrocar. Armáda USA požadovala podzvukový letoun, použitelný na průzkum a dopravu vojáků v terénu. Letectvo USA chtělo letoun, který se bude pohybovat těsně nad zemí mimo dosah radarů, ale v případě potřeby se rychle vznese do výšky a vyvine nadzvukovou rychlost. Konstruktéři věřili, že se jim podaří splnit všechny požadavky. \n\nNa výrobní lince společnosti byly postaveny dva prototypy letounu Avro VZ-9-AV Avrocar. Jeden byl určen na testování v aerodynamickém tunelu NASA v Kalifornii a druhý pro zkušební lety. Těsně po dokončení výroby testovacích modelů letadel, v únoru 1959, kanadská vláda přestala finančně podporovat projekt Avro Canada CF-105 Arrow, což způsobilo vážnou krizi společnosti. Krize se dotkla všech projektů, včetně činnosti Frostovy skupiny. Nicméně již na konci května 1959 byl Frost schopen ve spolupráci s Američany zajistit pokračování svého projektu.\n\nLetoun Avro VZ-9-AV Avrocar má tvar „létajícího talíře“ o průměru cca 5,5 m se dvěma oddělenými malými kabinami, určenými pro pilota a pozorovatele. Horní části kabin jsou tvořeny průhlednými kopulemi. Letoun má tři malé proudové motory Continental J69-T-9, mezi nimiž je umístěn hlavní rotor letounu. Snahou konstruktérů bylo využít Coandův efekt. Letoun měl být schopen kolmého startu a přistání. Ve výšce 3000 m měl vyvinout rychlost 480 km/h. \n\nPrvní tři zkušební lety byly provedeny v listopadu 1959. Pak následovaly další testy v lednu 1960 a potom ještě v období od července 1960 do června 1961. Celkem to bylo 75 hodin. Výsledky testů odhalily problémy se stabilitou a nízký výkon. Maximální rychlost dosažená v průběhu zkoušek byla jen 56 km/h ve výšce 90 cm nad zemí. Ukázalo se, že výkon motorů není dostatečný. Avrocar se choval v podstatě jen jako vznášedlo. Navíc byl velmi hlučný, což je nevýhodné pro vojenské účely.\n\nNa provedení dalších změn už nebyly k dispozici finanční prostředky. Frostovy návrhy na změny projektu nebyly akceptovány a Avrocar a další projekty z oblasti VTOL přestaly být ze strany USA v roce 1961 podporovány. Avrocar nevzbudil zájem ani kanadské vlády ani jiných zemí, což vedlo k ukončení činnosti skupiny. Z hlediska dosažených výsledků byl Avrocar neúspěšný a skončil v leteckém muzeu. Přesto se stal zdrojem inspirací pro další projekty, jako je např. vznášedlo Saunders Roe SR.N1. Jeden z vývojářů Paul Moller později vyvinul „létající automobil“ Moller Skycar M400. \n\n\n"}
{"id": "746887", "url": "https://cs.wikipedia.org/wiki?curid=746887", "title": "Aureille", "text": "Aureille\n\nAureille je obec ve Francii v departementu Bouches-du-Rhône. Jméno obce je odvozeno od názvu staré římské cesty Via Aurelia.\n\nAureille leží v pohoří Alpilles mezi Mouriès na západě a Eyguières na východě. Obec náleží do regionálního přírodního parku Alpilles.\n\nV polceném gotickém štítě se v pravém červeném poli nachází zlatá cihlová věž s cimbuřím, dvěma vedle sebe položenými okny a vraty. V levém zlatém poli se nachází vpravo otočený sedící červený jednoocasý lev se zdviženýma tlapama.\n\n\n"}
{"id": "746888", "url": "https://cs.wikipedia.org/wiki?curid=746888", "title": "Avro Canada", "text": "Avro Canada\n\nKanadská společnost Avro Canada (1945–1962) se zabývala především vývojem a výrobou proudových letounů pro vojenské účely a v menší míře i některými civilními projekty.\n\nSpolečnost Avro Canada byla po dobu třinácti let třetí největší společnost v Kanadě a patřila mezi sto největších společností na světě. Přímo zaměstnávala více než 50 000 lidí. Mezi nejznámější výrobky společnosti patří přepadový stíhač Avro Canada CF-100 Canuck a záchytný nadzvukový stíhací letoun s trojúhelníkovým delta křídlem Avro Canada CF-105 Arrow.\n\nDvoumístný proudový přepadový stíhač Avro Canada CF-100 Canuck poprvé vzlétl počátkem roku 1950. Původně byl určen pro hlídkování nad rozsáhlým územím severní Kanady, ale sloužil i na základnách NATO v Evropě a používalo ho také belgické vojenské letectvo. Ačkoliv letoun byl navržen jako podzvukový, pilot \"Janusz Żurakowski\" s prototypem letounu v roce 1952 při střemhlavém letu překonal rychlost zvuku. Vyrobilo se celkem 692 letounů. Letoun byl vyřazen ze služby až v roce 1981.\n\nPřepadový stíhač Avro Canada CF-103 měl být nástupcem letounu Avro Canada CF-100 Canuck, z něhož byl vyvinut. Model nesplnil očekávání a vývoj letounu byl zastaven.\n\nDvoumístný letoun diskového tvaru s kolmým startem a přistáním Avro Canada VZ-9-AV Avrocar byl vyvinut v rámci tajného projektu financovaného Američany pro potřeby Armády Spojených států amerických a Letectva Spojených států amerických. Byly vyrobeny pouze dva kusy. Letoun poprvé vzlétl na konci roku 1959, ale vlastnosti nebyly uspokojivé. Američané zastavili financování roku 1961.\n\nDopravní letoun středního doletu Avro Canada C102 Jetliner byl po letounu de Havilland Comet druhý proudový dopravní letoun na světě. Velký zájem o něj projevil Howard Hughes. Společnost Avro Canada ale zastavila práce na tomto projektu, protože byla tehdy plně vytížena vývojem a výrobou letounů typu Avro Canada CF-100 Canuck. Prototyp letounu Avro Canada C102 Jetliner byl později sešrotován.\n\nZáchytný nadzvukový dvoumotorový proudový stíhací letoun s trojúhelníkovým delta křídlem Avro Canada CF-105 Arrow měl původně nahradit relativně pomalé stroje Avro Canada CF-100 Canuck. První let se uskutečnil na jaře roku 1958. Vlastnosti letounu se ukázaly jako velmi dobré (překonal ve své době několik rekordů). Přesto byl vyroben pouze v počtu pěti kusů. Několik desítek dalších strojů bylo v době ukončení výroby rozestavěno.\n\nDceřiná společnost \"Orenda Engines\" se zabývala vývojem a výrobou leteckých motorů. V letech 1953 až 1954 vyvinula proudový motor \"PS.13 Iroquois\" pro stíhací letoun Avro Canada CF-105 Arrow. Výroba motoru byla zrušena v únoru 1959 spolu se zastavením výroby letounu. Společnost potom vyráběla v licenci jiné letecké motory.\n\nRoku 1959 nová kanadská vláda zastavila financování výroby letounu Avro Canada CF-105 Arrow. Na základě tohoto rozhodnutí muselo být propuštěno cca 50 000 zaměstnanců, protože výroba letounu Avro Canada CF-105 Arrow byla pro společnost stěžejní. Řada zaměstnanců společnosti tehdy přešla do NASA, kde potom pracovali na mnoha projektech, včetně programu Apollo. Jiní se podíleli na projektu Concorde. Společnost Avro Canada existovala ještě do roku 1962.\n"}
{"id": "746914", "url": "https://cs.wikipedia.org/wiki?curid=746914", "title": "Sony Ericsson Open 2008 – ženy", "text": "Sony Ericsson Open 2008 – ženy\n\nTenisový turnaj WTA Sony Ericsson Open 2008, známý také jako Miami Masters 2008, se konal ve dnech 26. března – 6. dubna v Miami ve Spojených státech amerických venku na kurtech s tvrdým povrchem. Turnaj patřil do kategorie Tier I. Odměny činily 3 770 000 USD.\n\nV závorce je kolo, ve kterém hráčka vypadla. Všechny nasazené hráčky měly v 1. kole volný los.\n\n\n"}
{"id": "746931", "url": "https://cs.wikipedia.org/wiki?curid=746931", "title": "Seznam zápasů Třinec - Brno v české hokejové extralize", "text": "Seznam zápasů Třinec - Brno v české hokejové extralize\n\nKompletní seznam extraligových zápasů HC Oceláři Třinec s Brnem v České hokejové extralize. Týmy se v každé sezóně utkávají 4×.\n\nStav po ZČ 2019/2020\n"}
{"id": "746937", "url": "https://cs.wikipedia.org/wiki?curid=746937", "title": "Kanton L'Isle-sur-Serein", "text": "Kanton L'Isle-sur-Serein\n\nKanton L'Isle-sur-Serein ( \"Canton de l'Isle-sur-Serein\") byl francouzský kanton v departementu Yonne v regionu Burgundsko. Jeho střediskem je obec L'Isle-sur-Serein. Skládal se ze 13 obcí. Zrušen byl po reformě kantonů 2014.\n"}
{"id": "746945", "url": "https://cs.wikipedia.org/wiki?curid=746945", "title": "BF", "text": "BF\n\nSpojení písmen B a F může mít různé významy:\nBf\n\n\n"}
{"id": "746949", "url": "https://cs.wikipedia.org/wiki?curid=746949", "title": "Richard Mandl", "text": "Richard Mandl\n\nRichard Mandl (9. května 1859 Prostějov – 1. dubna 1918 Vídeň) byl rakouský skladatel narozený na Moravě.\n\nStudoval na konzervatoři v Paříži u francouzského skladatele Léo Deliba. Přestože napsal dvě opery a řadu skladeb pro orchestr, stal se známým zejména pro své písně. Mimo jiné zhudebnil básně Theodora Storma psané dolnoněmeckým dialektem plattdeutsch. Pro svůj židovský původ byl v roce 1935 zařazen na Goebbelsův seznam židovských hudebníků, jejichž díla se nesměla hrát a notové záznamy byly ničeny.\n\n\n\n\n\n"}
{"id": "746952", "url": "https://cs.wikipedia.org/wiki?curid=746952", "title": "Kasumigaura", "text": "Kasumigaura\n\nKasumigaura ( ) je jezero v prefekturách Ibaraki a Čiba 60 km severovýchodně od Tokia na ostrově Honšú v Japonsku. Je to druhé největší jezero v zemi. Má rozlohu 220 km². Dosahuje maximální hloubky 7 m. Leží v nadmořské výšce 0,16 m.\n\nNa pobřeží leží města Kasumigaura a Cučiura (土浦). Jednotlivé části jezera mají vlastní jména (Nišiura, Kitaura, Sotonasakaura.\n\nDo jezera ústí řeky Sakura, Naka a více než 30 menších řek. Z jezera odtéká řeka Tone do Tichého oceánu.\n"}
{"id": "746959", "url": "https://cs.wikipedia.org/wiki?curid=746959", "title": "Bliss systém", "text": "Bliss systém\n\nBliss systém je forma alternativní (náhradní) a augmentativní (podpůrné) komunikace, kterou vyvinul Charles K. Bliss. Nechal se inspirovat čínským obrázkovým písmem. Poprvé byl Bliss uveřejněn v publikaci Semantography (1949). Vznikal v letech 1942 až 1965, ale tento systém nenašel ve své době uplatnění. Objevil jej až terapeutický tým ze střediska pro postižené děti v Torontu (1971). V roce 1975 byl založen Institut pro komunikaci se symboly Bliss.\n\nJedná se o univerzální obrázkovou řeč s vnitřní systémovou logikou. Původně nebyl tento systém určen pro osoby s postižením, ale byl vytvořen jako univerzální komunikační prostředek, který měl umožnit mezinárodní porozumění.\n\nSymboly, kterých se užívá, jsou poměrně abstraktní, vytvořené z geometrických tvarů. Bliss systém je tvořen 26 základními grafickými prvky, z nichž vzniklo 2 300 symbolů (slov). Což poskytuje poměrně široký slovník. Pro konkrétního uživatele se zpracovává do individuálních komunikačních tabulek.\n\n"}
{"id": "746971", "url": "https://cs.wikipedia.org/wiki?curid=746971", "title": "BG", "text": "BG\n\nSpojení písmen B a G může mít různé významy:\n\n"}
{"id": "746973", "url": "https://cs.wikipedia.org/wiki?curid=746973", "title": "CG", "text": "CG\n\nSpojení písmen C a G může mít různé významy:\n\n"}
{"id": "746978", "url": "https://cs.wikipedia.org/wiki?curid=746978", "title": "BS", "text": "BS\n\nSpojení písmen B a S může mít různé významy:\n\n"}
{"id": "746980", "url": "https://cs.wikipedia.org/wiki?curid=746980", "title": "Arrondissement Gap", "text": "Arrondissement Gap\n\nArrondissement Gap je francouzský arrondissement ležící v departementu Hautes-Alpes v regionu Provence-Alpes-Côte d'Azur. Člení se dále na 23 kantonů a 139 obcí.\n"}
{"id": "746981", "url": "https://cs.wikipedia.org/wiki?curid=746981", "title": "Arrondissement Grasse", "text": "Arrondissement Grasse\n\nArrondissement Grasse je francouzský arrondissement ležící v departementu Alpes-Maritimes v regionu Provence-Alpes-Côte d'Azur. Člení se dále na 19 kantonů a 62 obcí.\n"}
{"id": "746983", "url": "https://cs.wikipedia.org/wiki?curid=746983", "title": "Arrondissement Nice", "text": "Arrondissement Nice\n\nArrondissement Nice ( \"Arrondissement de Nice\") je francouzský arrondissement ležící v departementu Alpes-Maritimes v regionu Provence-Alpes-Côte d'Azur. Člení se dále na 33 kantonů a 101 obcí.\n"}
{"id": "747000", "url": "https://cs.wikipedia.org/wiki?curid=747000", "title": "Corgoň liga 2010/11", "text": "Corgoň liga 2010/11\n\nCorgoň liga 2010/11 byl 18. ročník nejvyšší fotbalové ligové soutěže na Slovensku. Organizátorem byl Slovenský fotbalový svaz.\n\nMistrovský titul získal Slovan Bratislava, obhájce titutlu z předchozího ročníku 2009/10 MŠK Žilina skončil na třetím místě. Z ligy sestoupil poslední tým – MFK Dubnica nad Váhom, který pro další sezónu 2011/12 nahradil vítěz druhé nejvyšší soutěže FK AS Trenčín.\n\n"}
{"id": "747006", "url": "https://cs.wikipedia.org/wiki?curid=747006", "title": "Seznam zápasů Třinec - Sparta Praha v české hokejové extralize", "text": "Seznam zápasů Třinec - Sparta Praha v české hokejové extralize\n\nKompletní seznam extraligových zápasů HC Oceláři Třinec – HC Sparta Praha v České hokejové extralize. Týmy se v každé sezóně utkávají 4×. Krom toho na sebe narazily v play-off v sezóně 2001/2002, kde v sérii hrané na 4 vítězné zápasy zvítězila Sparta 4:2 na zápasy.\n\nStav po ZČ 2018/2019\n"}
{"id": "747007", "url": "https://cs.wikipedia.org/wiki?curid=747007", "title": "Seznam panovníků Irska", "text": "Seznam panovníků Irska\n\nToto je seznam panovníků Irska. Od 12. století neexistoval žádný domácí irský král, což byl složitý důsledek normanské invaze do Irska, Windsorské dohody (1175) a smrti posledního velekrále Irska, Roryho O'Connora (Ruaidrí Ua Conchobair), v roce 1198. \n\n\n\n\n\n\n\n\n\n\nJiří III. byl panovníkem Království Velké Británie a Irska. 1. ledna 1801 se obě země spojily a Jiří se stal králem Spojeného království Velké Británie a Irska.\n\nPro další krále se podívejte na seznam britských králů.\n\nPoté, co byl Irsko v roce 1922 udělen status dominia, titul irského krále byl od roku 1927 znovu zaveden a užíval se až do roku 1949, kdy se Irsko stalo republikou.\n\n\n"}
{"id": "747008", "url": "https://cs.wikipedia.org/wiki?curid=747008", "title": "Václav Starý", "text": "Václav Starý\n\nVáclav Starý (25. září 1931 – 15. února 1993) byl československý fotbalista, obránce a útočník.\n\nHrál za Spartak Praha Sokolovo v letech 1954–1964. V roce 1954 získal ligový titul. V československé lize odehrál 192 utkání a dal 7 gólů. Za reprezentační B-tým odehrál 5 utkání.\n\n\n"}
{"id": "747012", "url": "https://cs.wikipedia.org/wiki?curid=747012", "title": "L'Isle-sur-Serein", "text": "L'Isle-sur-Serein\n\nL'Isle-sur-Serein je francouzská obec v departementu Yonne, v regionu Burgundsko-Franche-Comté. V roce 2008 zde žilo 756 obyvatel. Leží u řeky Serein.\n\n"}
{"id": "747017", "url": "https://cs.wikipedia.org/wiki?curid=747017", "title": "Pavol Stričko", "text": "Pavol Stričko\n\nPavol Stričko (* 7. srpna 1958) je bývalý československý fotbalista, obránce.\n\nV lize hrál za Slavii Praha (1976–1982) a Tatran Prešov (1982–1988). V lize nastoupil ke 165 utkáním a dal 13 gólů. V Poháru UEFA odehrál 2 utkání. Za dorosteneckou reprezentaci nastoupil ke 23 utkáním.\n\n\n"}
{"id": "747021", "url": "https://cs.wikipedia.org/wiki?curid=747021", "title": "Fluorid sirnatý", "text": "Fluorid sirnatý\n\nFluorid sirnatý (SF), též difluorid síry je anorganická sloučenina patřící mezi fluoridy.\n\nÚhel vazby F–S–F má velikost 98,3 ° a délka vazby S–F je 159 pm.\n\nFluorid sirnatý se připravuje reakcí chloridu sirnatého a fluoridu draselného nebo rtuťnatého při nízkém tlaku:\n"}
{"id": "747027", "url": "https://cs.wikipedia.org/wiki?curid=747027", "title": "SF2", "text": "SF2\n\nSkupina znaků SF2 může mít různé významy:\n\n\n"}
{"id": "747035", "url": "https://cs.wikipedia.org/wiki?curid=747035", "title": "Trdelník", "text": "Trdelník\n\nTrdelník je sladké pečivo ve tvaru podobném velké duté kremroli, ovšem bez krémové náplně. \n\nVyrábí se z kynutého těsta, které se rozválené v pruzích navíjí na bukový válec (dnes také kovový) o průměru 8 až 10 cm, zvaný trdlo, a peče se v žáru dřevěného uhlí. Při pečení se otáčí, potírá mlékem až do té doby, dokud nezíská zlatočervenou barvu. Pak se z válce opatrně stáhne, aby se neporušil tvar.\n\nHistorie trdelníku ze Skalice, městečka na slovensko-moravském pomezí, se odvíjí z historického Sedmihradska. Odtud se s Maďary dostal do slovenské Skalice. \n\nV současnosti má Slovensko pro Skalický trdelník registrovanou známku EU „chráněné zeměpisné označení“ – PGI \"(protected geographical indication)\".\n\nPodobné výrobky jsou známy ve světě a také jinde mají v některých případech (Švédsko, Slovensko) registrovánu značku PGI. V Maďarsku je trdelník znám jako \"kürtőskalács\", je považován za téměř „národní symbol“. Mezi další podobné výrobky patří:\n\n\nV Česku začal být trdelník prodáván ve stáncích jako „staročeský“ pokrm, což je ovšem označováno za marketingový podvod. V Sedmihradsku toto sladké pečivo pekla místní německá komunita několik stovek let, od ní ji převzali Maďaři jako svůj téměř národní pokrm.\n\nMajitel pekařství ve Vidči, které začalo vyrábět trdelníky ve stáncích po celém Zlínském kraji pod značkou Valašský trdelník v roce 2004, přičemž předtím se v regionu neprodávaly, uvádí, že se u nich v rodině návod na výrobu dědil z generace na generaci. Uvádí, že trdelník pochází z Rumunska a do Beskyd se dostal společně s přistěhovalci někdy kolem 17. století. Pekl se jen pro slavnostní příležitosti.\n\n"}
{"id": "747049", "url": "https://cs.wikipedia.org/wiki?curid=747049", "title": "Julius Pokorny", "text": "Julius Pokorny\n\nJulius Pokorny (12. června 1887 Praha – 8. dubna 1970 Curych) byl německý jazykovědec, zaměřující se na keltské jazyky. Ve svém oboru byl předním evropským odborníkem. Byl německým nacionalistou a propagátorem irských nacionalistických snah. Jeho stěžejním dílem je Indogermánský etymologický slovník.\n\nNarodil se do katolické rodiny, všichni jeho prarodiče však byli židé. Vystudoval jazykovědu na Vídeňské univerzitě, kde poté i přednášel. Od roku 1920 působil na Humboldtově univerzitě v Berlíně. Pro svůj židovský původ byl v roce 1935 na základě Norimberských zákonů donucen z Humboldtovy univerzity odejít. V roce 1943 se mu podařilo uprchnout do Švýcarska. Poté přednášel na Bernské univerzitě a Curyšské univerzitě. V roce 1959 odešel do důchodu. V roce 1970 zemřel na následky zranění, které utrpěl při srážce s tramvají nedaleko svého curyšského bydliště.\n"}
{"id": "747055", "url": "https://cs.wikipedia.org/wiki?curid=747055", "title": "Dick Quax", "text": "Dick Quax\n\nTheodorus Jacobus Leonardus (Dick) Quax (1. ledna 1948, Alkmaar – 28. května 2018) byl novozélandský atlet, běžec, který se věnoval středním a dlouhým tratím. V roce 1977 vytvořil světový rekord v běhu na 5000 metrů.\n\nQuax se narodil v Nizozemsku, ale v roce 1954 se odstěhoval s rodiči na Nový Zéland. V roce 1970 získal stříbrnou medaili na hrách Commonwealthu. Na olympijských hrách 1976 v Montrealu získal stříbrnou medaili. V roce 1977 vytvořil na mítinku ve Stockholmu nový světový rekord v běhu na 5000 metrů časem 13:12,9 minuty. Tímto časem držel i rekord Nového Zélandu až do roku 2008, tedy 31 let. V závěru kariéry běhal delší tratě včetně maratonského běhu. Později se věnoval politice.\n\nZemřel 28. května 2018.\n\n"}
{"id": "747056", "url": "https://cs.wikipedia.org/wiki?curid=747056", "title": "Chráněná označení Evropské unie", "text": "Chráněná označení Evropské unie\n\nChráněná označení EU je systém tří označení EU určených k ochraně a propagaci jmen kvalitních zemědělských výrobků a produktů. \n\nV Evropské unii se celkem používají tato označení s příslušnými logy:\n\nJakost a vlastnosti produktu jsou zásadně nebo výlučně dány konkrétním zeměpisným prostředím s jemu vlastními přírodními a lidskými činiteli a který se vyrábí, zpracovává a připravuje v určité zeměpisné oblasti. \n\nChráněné označení původu \"(PDO, protected designation of origin)\" má zaregistrováno šest produktů z Česka: \n\n\nTento název identifikuje produkt pocházející\nz určitého místa či oblasti, jehož jakost, pověst nebo jiné vlastnosti lze přičíst především jeho zeměpisnému původu a u něhož alespoň jedna z fází produkce probíhá ve vymezené zeměpisné oblasti.\n\nChráněné zeměpisné označení \"(PGI, protected geographical indication)\": z České republiky je zaregistrováno 23 produktů: \n\n\nTSG, zaručená tradiční specialita \"(traditional speciality guaranteed)\", zaručuje především přesnost receptury, nikoliv značku výrobce. Označení popisuje konkrétní produkt nebo potravinu, které jsou výsledkem způsobu produkce, zpracování nebo složení odpovídajících tradičním postupům pro dotyčný produkt či potravinu nebo jsou vyrobeny ze surovin a přísad, které jsou tradičně používány.\n\nZe všech chráněných označení původu je značka využívána nejméně. V České republice se toto označení vztahuje na tyto masné výrobky: , \n\n\nPodle evropské legislativy musejí výrobci biopotravin u všech balených biopotravin vyprodukovaných v rámci Evropské unie uvádět toto logo (tzv. eurolist).\n"}
{"id": "747057", "url": "https://cs.wikipedia.org/wiki?curid=747057", "title": "Seznam ostrovů Japonska", "text": "Seznam ostrovů Japonska\n\nOstrovy Japonska se skládají z několika souostroví a samostatných ostrovů ležících v Tichém oceánu. Celkem se jedná o 6 852 ostrovů (započítán je každý ostrov, který má obvod delší než 100 m), z nichž 430 je obydlených.\n\nGeograficky lze ostrovy Japonska třídit podle polohy v moři na:\n\nPoliticky se ostrovy rozlišují na náležející Japonsku a ostrovy sporné:\n\nNíže uvedená tabulka vychází z geografického třídění s tím, že ostrovy u pobřeží lokalizuje k příslušnému hlavnímu ostrovu.\n\nVšechny ostrovy s plochou větší než 10 km² jsou uvedeny v seznamu níže. Údaje o ploše se liší podle zdroje, zde uvedené hodnoty vycházejí z japonských zdrojů a významné rozdíly jsou označeny poznámkou. Pro menší ostrovy není tabulka vyčerpávající. Umělé ostrovy ani vnitrozemské ostrovy zde uvedeny nejsou.\n\n"}
{"id": "747058", "url": "https://cs.wikipedia.org/wiki?curid=747058", "title": "FL", "text": "FL\n\nSpojení písmen F a L může mít různé významy:\n\n\n"}
{"id": "747064", "url": "https://cs.wikipedia.org/wiki?curid=747064", "title": "Alex Delvecchio", "text": "Alex Delvecchio\n\nAlex Delvecchio (* 4. prosince 1931, Fort Wiliam, Ontario, Kanada) je bývalý kanadský lední hokejista, hokejový trenér, člen Hokejové síně slávy. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nJako junior nastupoval za Oshawa Generals v OHA. V roce 1951 poprvé nastoupil za Detroit Red Wings v National Hockey League. Od sezóny 1951/52 za Detroit nastupoval pravidelně a stal se oporou týmu. Hned tomto ročníku s týmem slavil Stanley Cup. Za Detroit odehrál celou svou profesionální kariéru, 22 sezón, v nichž triumf ve Stanley Cupu slavil celkem třikrát (v letech 1952, 1954 a 1955). Hrával v centru nebo na levém křídle. Nejvíce se proslavil jako součást hvězdného útoku zvaného \"Production line\", v němž nastupoval s Gordie Howem a Tedem Lindsayem. Přestože se vyznačoval dobrou střeleckou produktivitou, nikdy nevyhrál kanadské bodování týmu. I v současnosti je ale historicky u Red Wings v hlavních ofenzivních statistikách (góly, body, asistence) na třetím místě za Gordie Howem a Steve Yzermanem, v počtu utkání je druhý.\n\nZa své gentlemanské vystupování na ledě i mimo něj byl třikrát oceněn Lady Byng Memorial Trophy. Aktivní kariéru ukončil v roce 1973, v té době byl hráčem s druhým největším počtem odehraných utkání i asistencí v historii základní části NHL. Poté pracoval jako trenér a generální manažer Red Wings. Působení u hokeje ukončil v roce 1977, ve stejném roce byl jmenován i členem Hokejové síně slávy. Později se krom jiného věnoval charitativním projektům.\n\nTýmové\n\nIndividuální\n\n\n"}
{"id": "747069", "url": "https://cs.wikipedia.org/wiki?curid=747069", "title": "Filuta", "text": "Filuta\n\nFiluta může být:\n\n\n"}
{"id": "747070", "url": "https://cs.wikipedia.org/wiki?curid=747070", "title": "Africký pohár národů 1963", "text": "Africký pohár národů 1963\n\nAfrický pohár národů 1963 bylo 4. mistrovství pořádané fotbalovou asociací CAF. Vítězem se stala Ghanská fotbalová reprezentace.\n\n"}
{"id": "747078", "url": "https://cs.wikipedia.org/wiki?curid=747078", "title": "Jezírko u Dobříše", "text": "Jezírko u Dobříše\n\nJezírko u Dobříše je jezírko vzniklé zatopením lomu na nepropustném podkladu. Nachází se jižně od města Dobříš v okrese Příbram ve Středočeském kraji v Česku. Má rozlohu 1,145 ha. Je 170 m dlouhé a 110 m široké. Leží v nadmořské výšce 367 m.\n\nOkolí jezírka tvoří dno bývalého lomu, které je porostlé trávou a ojedinělými stromy. Okolní bývalý lom spolu s vodní plochou tvoří přírodní památku, která byla vyhlášena k 10. listopadu 2009 a její rozloha je 4,2011 ha. Byla vyhlášena společně s přírodní památkou Pařezitý u Svatého pole a přírodním parkem Hřebeny. Důvodem ochrany je geologický profil svrchněproterozoických slabě metamorfovaných sedimentů, které byly uloženy v mořském prostředí.\nSled sedimentárních hornin je tvořen především drobami, prachovci a rozpadavými jílovitými břidlicemi. Důležitým horninovým typem jsou tzv. dobříšské slepence, které v tomto lomu mají svůj ukázkový vývoj. Horniny se řadí k barrandienskému proterozoiku a do tzv. štěchovické skupiny.\nJezírko nemá povrchový přítok ani odtok. Náleží k povodí Sychrovského potoku.\n\nZ ohrožených druhů živočichů se na území přírodní památky nachází: kovařík \"Zorochros meridionalis\",\nsoumračník skořicový (\"Spialia sertorius\"), modrásek rozchodníkový (\"Scolitantides orion\"); obratlovci jsou zastoupeni např. ohroženým kulíkem říčním (\"Charadrius dubios\"). Z druhů, které nejsou vyhlášeny za ohrožené, ale zároveň se nejedná o běžné druhy: ťuhýk obecný (\"Lanius collurio\"), skokan zelený (\"Rana esculenta\") a skřehotavý (\"R. ridibunda\").\n\nChráněné území je veřejnosti přístupné pouze po obvodu z ulice Příbramské ulice v Dobříši od autobusové zastávky Dobříš, lom.\n\n"}
{"id": "747084", "url": "https://cs.wikipedia.org/wiki?curid=747084", "title": "Ratio decidendi", "text": "Ratio decidendi\n\nRatio decidendi (lat. \"důvod rozhodnutí\") je ta část odůvodnění rozhodnutí, která vysvětluje, proč bylo rozhodnuto tak, jak bylo rozhodnuto. Významná je především v precedenčních právních systémech, protože je normativní a je tedy závazná do budoucna. Ta část odůvodnění, která závazná není, pouze shrnuje další argumenty a která je uváděna pouze pro dokreslení v daném konkrétním případě, se nazývá obiter dictum.\n"}
{"id": "747086", "url": "https://cs.wikipedia.org/wiki?curid=747086", "title": "Vladimír Málek", "text": "Vladimír Málek\n\nVladimír Málek (* 12. listopadu 1964) je český římskokatolický kněz, který působil mimo jiné jako osobní sekretář kardinála Vlka (v letech 1998 až 2004) a ředitel Pastoračního střediska Arcibiskupství pražského (2004–2011).\n\nPochází z Hlinska. Narodil se jako třetí ze čtyř dětí ve věřící rodině, jeho rodiče pracovali v zemědělství. V dětství ministroval, ve čtvrtém ročníku svého středoškolského studia byl také kostelníkem. Po maturitě v roce 1983 vstoupil do kněžského semináře v Litoměřicích, jeho bohoslovecká studia přerušila v letech 1985–1987 základní vojenská služba, kterou absolvoval v Přerově. Ještě v průběhu studia vstoupil do jezuitského řádu. Kněžské svěcení přijal 30. června 1990 v Hradci Králové z rukou biskupa Otčenáška.\n\nNejprve působil osm měsíců jako farní vikář v pražské farnosti u kostela sv. Ignáce z Loyoly, následně byl vyslán do Říma, kde rok pracoval jako pomocný redaktor Vatikánského rozhlasu a současně začal postgraduální studia na fakultě sociálních nauk na Gregoriánské univerzitě. Po návratu do vlasti strávil rok v Kolíně, během něhož také vyučoval náboženství na Arcibiskupském gymnáziu v Praze, poté se stal rektorem kostela sv. Ignáce z Loyoly v Praze a zároveň představeným pražské jezuitské komunity. Od roku 1998 pracoval jako osobní sekretář a ceremonář pražského arcibiskupa Miloslava kardinála Vlka. V roce 2000 požádal generálního představeného Tovaryšstva Ježíšova o dispenz od prvních slibů a z jezuitského řádu regulérně vystoupil. Od 1. července 2004 do 30. června 2011 byl ředitelem Pastoračního střediska Arcibiskupství pražského a rektorem in spiritualibus kostela sv. Vojtěcha v pražských Dejvicích.\nVýznamně se podílel na organizaci návštěvy papeže v České republice v roce 2009 a svými komentáři provázel televizní přenosy z této návštěvy, jakož i dalších českých a zahraničních bohoslužeb, především z Vatikánu. Od 1. května 2010 do 31. prosince 2013 byl v pražské arcidiecézi odpovědný za rozvoj duchovní a pastorační péče ve vztahu k zahraničí a koordinaci této péče poskytované cizincům. Již několik let (od roku 2005) působí také externě na nunciatuře v Praze a od 1. července 2011 byl ustanoven rektorem kostela sv. Martina z Tours ve středočeských Líbeznicích. Dne 8. září 2011 jej papež Benedikt XVI. jmenoval kaplanem Jeho Svatosti. Od 1. ledna 2014 se stal zaměstnancem České biskupské konference.\n\n\n"}
{"id": "747089", "url": "https://cs.wikipedia.org/wiki?curid=747089", "title": "Recepční zákon", "text": "Recepční zákon\n\nRecepční zákon je zákon, kterým nový stát přebírá (recipuje) část nebo celý dosavadní právní řád, který na daném území platil. \n\nV českém právním řádu jsou významné zejména tyto:\n"}
{"id": "747095", "url": "https://cs.wikipedia.org/wiki?curid=747095", "title": "Maxmilian Mareček", "text": "Maxmilian Mareček\n\nMaxmillian Mareček, v zahraničí používal jméno Max Maretzek nebo Mareczek (28. června 1821 Brno – 14. května 1897 Pleasant Plains, Staten Island, New York, USA), byl hudební skladatel, dirigent a operní podnikatel českého původu činný ve Spojených státech.\n\nJiž v mládí projevoval mimořádný hudební talent. V 19 letech zkomponoval operu \"Hamlet\", která byla uvedena v Brně 14. listopadu 1840. Studoval medicínu na Vídeňské univerzitě a současně se vzdělával v hudbě u Ignaze von Seyfrieda. Po dvou letech studia medicíny zanechal a zcela se věnoval hudbě. Jako hudebník zaujal i císaře Ferdinanda I. a získal si uznání od předních vídeňských hudebníků (Hans von Bülow, Richard Wagner, Ferenc Liszt, Jacques Offenbach, Johann Strauss). Jako houslista a dirigent procestoval Německo a Francii. Za svého pobytu v Paříži navázal styky s tamními skladateli (Giacomo Meyerbeer, Hector Berlioz, Frédéric Chopin) a s německým básníkem Heinrichem Heine. V roce 1844 se usídlil v Londýně a stal se asistentem dirigenta Michaela Williama Balfe v Her Majesty's Theatre (\"Divadle jejího Veličenstva\").\n\nV roce 1848 odcestoval do Spojených států a stal se hudebním ředitelem divadla \"Astor Opera House\" v New Yorku. V roce 1849 zahájil svou kariéru operního producenta. Založil vlastní operní společnost složenou převážně ze zpěváků \"Astor Opery\" a v následujících letech uvedl na scénu vrcholná díla světového operního repertoáru. V roce 1854 řídil zahajovací představení nového newyorského divadla \"Academy of Music\". Kvůli sílící konkurenci se na čas přesunul do Filadelfie. V roce 1860 se vrátil do \"Astor Place Opera House\", ale spolupracoval také s divadlem \"Niblo's Garden\" na Broadwayi a s divadlem \"Crosby's Opera House\" v Chicagu. Podnikal i umělecké cesty na Kubu a do Mexika.\n\nPřes veškeré úspěchy a pocty ve Spojených státech se stále považoval za Čecha a nějaký čas vydával v New Yorku český časopis \"Slavia\".\n\nKromě dvou oper a několika úspěšných operet napsal i tři svazky pamětí.\n\n\n\n\n"}
{"id": "747098", "url": "https://cs.wikipedia.org/wiki?curid=747098", "title": "Gustav Fechner", "text": "Gustav Fechner\n\nGustav Theodor Fechner (19. dubna 1801 – 18. prosince 1887) byl německý fyzik, psycholog, filozof a estetik. Společně s Wilhelmem Wundtem a Hermannem von Helmholtzem je považován za zakladatele moderní experimentální psychologie. Svému experimentálnímu přístupu říkal psychofyzika, a definoval ji jako vědní obor, který se zabývá vztahem mezi fyzikálními impulsy a jejich subjektivním vnímáním. U té příležitosti definoval tzv. Weberův-Fechnerův zákon, který říká, že vztah mezi fyzickým podnětem a jeho subjektivním vnímáním je nelineární.\n\nNarodil se v Dolní Lužici. Jeho otec byl protestantský pastor. Vystudoval gymnázium v Sorau (dnešní Żary) a roku 1817 pak začal studovat lékařství na \"Medizinische Akademie Carl Gustav Carus\" v Drážďanech. Rok poté přestoupil na Lipskou univerzitu, kde získal v roce 1822 bakalářský titul. Magisterské studium již ovšem věnoval přírodní filozofii (tedy přírodovědě). Dostal nabídku na univerzitě i učit, ale nepřijal a začal se živit jako překladatel z francouzštiny (např. prací Jean-Baptiste Biota nebo Louis Jacques Thénarda). Začal se zabývat fyzikou a v roce 1831 publikoval první významný článek v tomto oboru věnovaný galvanickému článku. Již roku 1834 pak získal na Lipské univerzitě post profesora fyziky. \n\nV roce 1839 se mu vymknul z rukou experiment, při němž pozoroval slunce přes barevná sklíčka. Částečně oslepl a navíc se u něj začala poté rozvíjet psychická choroba, trpěl nechutenstvím a depresemi, měl i sebevražedné sklony. Z profesorského místa musel v tomto stavu odejít. \n\nKolem roku 1843 se ale jeho psychický stav zlepšil a vrátil se mu i zrak. Díky tomu se mohl vrátit na univerzitu. Spřátelil se v té době s Wilhelmem Wundtem.\n\nVíce než fyzice se ovšem začal v pozdějších letech svého života věnovat filozofii, zejména tématu vztahu mezi tělem a myslí. Stál přitom na pozicích německého idealismu a odmítal sílící materialismus ve vědě. \n\nJeho klíčovou prací je \"Elemente der Psychophysik\" (1860). Zde formuloval své největší objevy, na prvním místě pak tzv. Weber-Fechnerův zákon (část objevu totiž musel přiznat Ernstu Heinrichu Weberovi). Obecně se Fechner snažil popsat vztah mezi fyzickým a psychickým. Ten je podle něj paralelní, neboť v jádru jde o jedinou skutečnost nazíranou z různého směru. Proto také každá změna systému se projeví jak v mysli, tak na těle. Fechner k ilustraci tohoto \"psychofyzického paralelismu\" používal často metaforu ohnuté mince - její ohyb je patrný na obou stranách, je to stále ten stejný ohyb, jen na každé straně vypadá v závislosti na úhlu pozorování jinak. Mezi myslí, tělem a světem je pak spojovací článek - senzorický systém, tedy smysly. Ten však nefunguje dokonale a mysl smyslové podněty často dekóduje nepřesně, což se Fechner pokusil dokázat mnoha různými experimenty. Když chtěl tento vztah nějak kvantifikovat, musel si právě vypomoci výsledky Weberovými - Weber totiž hledal nejmenší rozdíl intenzity mezi dvěma podněty, který by vedl ke vzniku různého vjemu. Za tím účelem definoval tzv. rozdílový práh, přičemž zjistil, že rozdílový práh se mění v závislosti na velikosti podnětu. Rozvinutím této zákonitosti došel Fechner k větě, jíž se proslavil: \"Vzrůstá-li intenzita podnětu řadou geometrickou, pak roste intenzita počitku řadou aritmetickou\" (což je tedy onen Weber-Fechnerův zákon, matematicky vyjádřeno \"k\"=d\"I\"/\"I\", přičemž \"k\" je konstanta, \"I\" je intenzita základního podnětu a d\"I\" je přírůstek intenzity podnětu odpovídající nejmenšímu znatelnému rozdílu). Zjednodušeně řečeno: čím silnější je podnět, tím ho jedinec relativně méně vnímá - škála, na níž se vedle sebe skládají počitky je jakoby menší než škála možných podnětů. U slabších podnětů naopak člověk dokáže rozlišit i jemnější intenzity, poměr mezi intenzitou podnětu a intenzitou vjemu není tak pokřiven.\n\nDalšími jeho slavnými experimenty byly ty se světlem (které ho také stály načas zrak). Fechner se totiž snažil dokázat, že barvy hmoty neexistují a jsou pouze konstrukcí naší mysli. Podle svého přesvědčení to dokázal tím, že experimentální osoby vystavoval zábleskům bílého světla. Zjistil, že když jsou záblesky dostatečně rychlé, vzniká zvláštní optická iluze, lidé začínají vnímat namísto světla bílého různé barevné odstíny (někdy se jim říká Fechnerovy barvy). Jako první se - právě v souvislosti s výzkumem vnímání barev - začal rovněž zabývat synesteziemi. \n\nZa pomoci psychofyziky se pokusil rozřešit i problém estetiky, tedy objevit, jaké tvary a rozměry objektů lidé vnímají jako příjemné. Vytvořil deset obdélníků s různými poměry stran a žádal osoby v experimentu, aby vybraly ten \"nejlepší a nejhorší\" obdélník. Došel nakonec k tomu, že ideální poměr stran obdélníku je 3:5 a 5:8. V článku, kde tyto objevy publikoval, tedy \"Vorschule der Aesthetik\" z roku 1878, patrně jako první užil pojem medián. Obecně zdůrazňoval, že základem fyziky i psychologie musí být statistika.\n\nNavzdory tomu, že v psychologii a fyzice vsadil na experiment, na poli filozofie nikdy nepřekročil mez hegelismu. Učil, že celý vesmír je duchovního charakteru a hmota je pouze vnějším projevem duchovní reality. To, co se jeví jako fyzické, je \"samo o sobě\" psychické - každý autonomní systém v přírodě je tedy autonomní jen zdánlivě, ve finále se znovu vrací k původnímu celku, tedy univerzálnímu duchu. Tvrdil dokonce, že vše má vědomí (organicky živé se liší tím, že má navíc duši). Po smrti se duše podle něj stává součástí \"paměti Boží\". Svou ideu jakéhosi \"univerzálního vědomí\" rozvinul zvláště v práci \"Zend-Avesta: oder über die Dinge des Himmels und des Jenseits\" z roku 1851.\n\nZa svůj život napsal také více než čtyřicet satir a básní pod pseudonymem Dr. Mises.\n"}
{"id": "747101", "url": "https://cs.wikipedia.org/wiki?curid=747101", "title": "Exteriér psa", "text": "Exteriér psa\n\nExteriér psa je soubor vnějších tělesných znaků psa. Mezi jednotlivými psími plemeny existují obrovské rozdíly co do velikosti i tělesných proporcí, protože exteriér psa do značné míry odpovídá typu výkonu, pro který bylo dané plemeno vyšlechtěno. Popis exteriéru ideálního jedince konkrétního plemene je zaznamenán ve standardu plemene. V České republice se psi s průkazem původu posuzují především podle standardů mezinárodní kynologické federace (FCI).\n\nKohoutková výška psa je výška měřená od země k nejvyššímu bodu hřbetní linie psa, tzn. ke kohoutku. Měří se na rovné podložce u přirozeně stojícího psa, a to posuvným měřítkem. Psy s kohoutkovou výškou pod 35 cm označujeme jako trpasličí a malá plemena, mezi 35 až 50 cm se jedná o psy střední, psi s kohoutkovou výškou mezi 50 až 80 cm jsou velcí a nad 80 cm dorůstají plemena obří. Trpasličí vzrůst je často doprovázen dalšími vnějšími znaky, jako je kulatá lebka, přičemž není výjimkou neuzavření fontanely, velmi výrazný stop, krátký špičatý čenich, jemné čelisti a velké vystouplé oči.\n\nFormát označuje poměr mezi kohoutkovou výškou a celkovou délkou trupu. Nejpřesněji může být určen pomocí tzv. \"indexu formátu\":\n\ndélka trupu x 100 / kohoutková výška\n\nPřičemž rovná-li se 100, jde o čtvercový formát, přesahuje-li tuto hodnotu, jedná se o formát obdélníkovitý. Poměr délka těla/výška v kohoutku 9 : 10 je žádoucí u azavaka. Jeho formát těla lze popsat jako obdélník postavený na výšku.\n\nVzájemný soulad šířky a hloubky hrudníku, formátu těla a délky končetin vytváří tělesný rámec psa. Může být velký či malý v porovnání se standardní kohoutkovou výškou daného plemen, mohutný či vyvážený, pes může být též vysokonohý – typicky basenji, chrti – či nízkonohý, jako jezevčík nebo někteří teriéři.\n\nKonstituce je neměnný tělesný stav, který vyplývá z dědičného základu psa. Z hlediska exteriéru se hodnotí jedna ze složek konstituce, habitus. Ovšem nedílnou součástí je i temperament psa, tzn. typ jeho nervové soustavy, stupeň dráždivosti a ochota k práci.\n\nU psa rozlišujeme pět základních konstitučních typů:\n\n\n\n\n\n\nU psů je vyjádřený pohlavní dimorfismus – psi se vzhledem odlišují od fen, tento rozdíl, pohlavní výraz, je zvláště patrný u psů pevné a suché konstituce. Psi jsou větší a mohutnější, mají hrubší a širší hlavu, feny bývají poněkud jemnější. Samci bývají bohatěji osrstění.\n\nHlava psa je rozdělena na dva hlavní celky – mozkovnu, jejímž podkladem je mozková část lebky, a čenichovou partii. Přechod mezi mozkovnou a čenichem se nazývá stop.\n\nCo se týče poměru délek mozkovny a čenichové partie, plemena psů se obecně dají rozdělit do tří skupin:\n\n\n\nVe vztahu ke vzhledu požadovaném standardem může být hlava dlouhá, krátká, široká, úzká, těžká, lehká, jemná, ušlechtilá či neušlechtilá, hrubá nebo přiměřená. Klínovitá, též vlčí hlava je taková, u které se čenichová partie postupně směrem k čenichu zužuje. Je typická pro německé ovčáky, špice, šiperku, kolie aj. Hlava hranatá je charakteristická kratší čenichovou partií, která se nezužuje. Je mohutná s patrnými lícními kostmi. Hranatou hlavu mají například molossoidní plemena nebo americký pitbulteriér. Kulatou hlavu mají malá společenská plemena, jako je čivava, opičí pinč, shih-tzu. Vejčitá hlava je charakteristickým znakem anglického bulteriéra.\n\nLinie temene a čenichu mohou být rovnoběžné, jak je pořadováno například u Nova Scotia duck tolling retrívra nebo u německé dogy, sbíhavé, konvergující, jak je požadováno například u cane corso, nebo rozbíhavé, divergující, standardně u německého drátosrstého ohaře či španělského mastina.\n\nNa mozkovně psa se hodnotí tvar a šířka čela, které může být široké nebo úzké, dlouhé nebo krátké, ploché, klenuté nebo vypouklé. Výrazně vypouklé čelo je znakem jablkovité hlavy, která je plemenným znakem čivavy. Uprostřed čela se u některých plemen tvoří kožní záhyb, tzv. čelní rýha. Ta může být mělká nebo hluboká. Nadočnicové oblouky mohou být výrazné, nebo naopak nevýrazné. Líce mohou být vystouplé nebo ploché, masité nebo suché. Na přechodu hlavy v krk může být výrazný týlní hrbol, nebo je naopak nevýrazný či neznatelný.\n\nStop je přechod mezi mozkovnou a čenichovou partií psa. U psích plemen existují stopy s úhlem skoro 90° až po sotva znatelný, postupný přechod. Výrazný stop je vyžadován u čivavy, kanárské dogy, bandoga, westíka, anglického setra a dalších, dobře patrný u hovawarta či slovenského čuvače, mírný stop je vyžadován u československého vlčáka, beaucerona, aljašského malamuta aj. Skotský teriér či jezevčík mají stop jen naznačený. Sotva znatelný stop je vyžadován u kavkazského pasteveckého psa, dlouhosrsté kolie či barzoje.\n\nHřbet nosu bývá většinou rovný, dále je častý římský nos, vyžadovaný brazilské fily nebo německého ohaře, u bulteriéra je typický výrazný klabonos, lehce konkávní, pronesený hřbet nosu je standardní u argentinské dogy či u pointra.\n\nNosní houba je obvykle vyžadována černě pigmentovaná. U modrých psů je nosní houba břidlicově šedá – jedná se o zesvětlenou černou, u hnědých psů je nosní houba hnědá, tzv. játrová. U psů zbarvení merle se obvykle toleruje skvrnitá nosní houba. Pysky mohou být masité nebo tenké, převislé, volné nebo dobře přiléhající. Měly by být dobře pigmentované, obvykle černé, s výjimkou modrých a hnědých zvířat, kde jsou břidlicově šedé a hnědé.\n\nDospělý pes má 42 zubů. Většinou je vyžadován nůžkový skus, což značí, že horní řezáky těsně překrývají spodní. Tolerovaný je skus klešťový. U brachycefalických plemen je častý předkus, kdy spodní řezáky překrývají horní.\n\nTvar ušního boltce je výrazným plemenným znakem. Původní jsou uši vzpřímené, prošlechtěná plemena mají uši s měkkou chrupavkou, které visí podle lící dolů. \"Klopené uši\" jsou uši vzpřímené, jejichž přibližně horní polovina je přehnutá dopředu a částečně nebo úplně zakrývá ústí vnějšího zvukovodu. Poloklopené uši jsou vzpřímenější a lehčí než klopené, dopředu je ohnutá jen špička ucha a ústí zvukovodu je volné. Ucho tvaru růžového lístku je malé, vysoko nasazené klopené ucho, složené nazad a odkrývající vnitřek boltce i vstupu do zvukovodu.\n\nUšní boltec může být nasazený nízko, středně vysoko nebo vysoko, přičemž hodnocení toho, co je nízko a co je vysoko zpravidla záleží na standardu plemene. Kupírování uší je chirurgická úprava vzhledu psa, při které dochází v podobném tvaru ke ztrátě ušního boltce, a tím ke změně vzhledu zvířete. V České republice je kupírování uší zakázáno od roku 1993 a od 1. 3. 2004 ČMKU zakazuje vstup kupírovaným jedincům na kynologické akce.\n\nPodle tvaru se popisuje oko kulaté, například u výmarského ohaře, bostonského teriéra nebo u belgického grifonka, oválné u anglického setra, border kolie nebo dobrmana, mandlovité oko u německého ovčáka, pudla či labradorského retrívra, trojúhelníkovité u shiby nebo afghánského chrta. Basset má oko kosočtverečného tvaru. Podle zasazení v lebce může být oko zapadlé na jedné straně (např. čau-čau, bulteriér), nebo vystouplé jako druhý extrém (pekingský palácový psík, shi-tzu).\n\nOtevřené oko je takové, kde je vlivem povoleného spodního víčka trvale odhalena spojivka. Tento stav se nazývá též ektropium. Jedná se o poruchu utváření víček, která je častější u lymfatických nebo lymfatičtějších typů psů. Oko reaguje zvýšeným slzením, jsou časté záněty spojivek. Diamantové oko je oko, u kterého je jak ektropium, tak entropium na horním víčku, při kterém se víčko stáčí směrem k rohovce a mechanicky ji dráždí.\n\nCo se týče barvy oka, nejčastější barva duhovky u psů je hnědá a obecně platí, že čím tmavší, tím lepší. Jantarové oko je předepsáno u výmarského ohaře, u modrých thajských ridgebacků, u československého vlčáka. Tmavě jantarovou barvu mají hnědě zbarvení pudlové a někteří lusitanští leopardí psi. Světle žluté, dravčí oko, je u většiny plemen nežádoucí, toleruje se u bandoga, leopardí pes může mít oči jakékoliv barvy. Modré oči může mít australský ovčák, sibiřský husky, border kolie. Pes může mít i nestejnou barvu očí.\n\nKrk psa tvoří spojnici mezi hlavou a trupem a společně s hřbetem, bedry, zádí a ocasem tvoří horní linii psa. Je tvořen krční páteří, vazy a svaly. Na krku se dále popisuje jeho horní část, šíje, a dolní část, hrdlo.\n\nDélka krku je hodnocena ve srovnání s délkou hlavy, krátký a osvalený krk má například kavkazský ovčák, středoasiat, americký buldok. Tito psi mají krk nízko nasazený, okrouhlého průřezu. Krk nasazený na hrudník pod úhlem asi 40° má většina plemen. Středně dlouhý, mírně klenutý krk má kromě jiných dobrman, maďarský ohař, rotvajler, čivava nebo sibiřský husky. Dlouhý, ovšem stále přiměřeně dlouhý krk je vyžadován u foxteriéra, skotského jeleního psa a chrtů.\n\nJelení krk je takový, kde je horní linie krku prohnutá a spodní naopak vypouklá, labutí krk je krk dlouhý, tenký a slabý. Na suchém krku kůže všude přiléhá k podkoží, opakem je krk s lalokem, jako má například brazilská fila nebo bloodhound.\n\nKrk na hrudník navazuje nahoře v kohoutku, dole v předhrudí psa.\n\nHřbetní linie je tvořena kohoutkem, hřbetem, bedry, zádí a nasazením ocasu. U většiny psů je nejvyšším bodem hřbetu kohoutek, výjimku tvoří psi, kteří jsou tzv. přestavění, u nich je nejvyšší bod hřbetní linie záď. Může se jednat o exteriérovou vadu, ale jsou plemena kde je tento znak žádán, jako brazilská fila, malorská doga, kanárská doga, bobtail. U sloughiho je povolené přestavění nebo záď a kohoutek ve stejné výšce.\n\nHřbetní linie bývá rovná a víceméně vodorovná, například u čivavy, jezevčíka nebo hovawarta, nebo rovná a spadající, jako je tomu u kokršpaněla, knírače, pinče, německého ovčáka. Stoupající hřbetní linie je typická pro přestavěné psy. U anglického buldoka tvoří hřbetní linie tzv. kulatá záda, roach back - bezprostředně za plecemi hřbet lehce klesá do nejnižšího bodu hřbetní linie, pak stoupá k bedrům, na kterých je nejvyšší bod linie a následně strmě klesá k ocasu. U francouzského buldočka hřbetní linie nejprve stoupá až ke krátkým bedrům a následně též rychle klesá směrem k ocasu. U barzoje nebo whippeta hřbet, bedra a záď tvoří oblouk. Lasicovité tělo je znakem Dandie Dinmont teriéra, který je u ramen poněkud nízký, ale na bedrech jeho hřbetní linie tvoří oblouk, podobný hřbetní linii lasicovitých šelem.\n\nKohoutek, též hřbetní hrbol, je tvořen chrupavkou horního okraje lopatky a výběžky 4.-5. hrudního obratle. Nachází se na přechodu krku v hřbet a jeho utváření souvisí s nasazením krku a s utvářením lopatky. Kohoutek může být vysoký, jako u argentinské dogy, nebo nízký, jako má puli, dlouhý, jako u kuvacze, nebo naopak krátký. Výrazný kohoutek je plemenným znakem rotvajlera, cane corso, dobrmana či šiperky, dobře vyvinutý kohoutek má též německý ovčák, zdůrazněný kohoutek se vyžaduje u belgického ovčáka nebo bílého švýcarského ovčáka. U beaucerona má být kohoutek poměrně patrný, lehce vyjádřený u flanderského bouviera, naopak nepříliš výrazný u čivavy, neapolského mastina nebo českého teriéra.\n\nKohoutek by měl plynule přecházet ve hřbet, není-li tomu tak, výsledkem je hřbetní linie za kohoutkem zaškrcená, ta je nežádoucí.\n\nHřbet je část páteře, kterou tvoří hrudní obratle. U psů je vyžadován hřbet rovný a dostatečně široký. Proláklý hřbet je vada způsobená vadnou stavbou páteře nebo slabými svaly, vypouklý, kapří hřbet se může občas objevit u mladých jedinců a růstem se srovná, nebo se jedná o trvalou vadu danou utvářením páteře. Hřbet musí být pevný a osvalený, aby umožnil dobrý pohyb psa. Slabý, měkký hřbet je způsobený nedostatečným osvalením nebo ochablostí svalů v důsledku nemoci nebo obezity. Bývá nežádoucí.\n\nKrátký hřbet mají například knírači, Chesapeake Bay retrívr, foxteriér, opičí pinč nebo bostonský teriér. Středně dlouhý hřbet mají samojedi, apezelský salašnický pes nebo krašský ovčák, mírně delší hřbet je charakteristickým znakem výmarského ohaře.\n\nBedra jsou tvořena bederní páteří a okolní svalovinou. Na těle psa je to oblast nahoře mezi žebry a pánví psa. Jejich utváření je důležité při přenosu hybné síly z pánevních končetin. Musí mít dostatečnou délku, aby umožnila psovi podsunutí pánevních končetin pod tělo, ale zároveň nesmí být příliš dlouhá, protože se jedná o oblast páteře bez další kosterní opory. Pes s příliš krátkými bedry ztrácí obratnost, nemůže se v pohybu rychle otočit bez porušení kroku, pes s příliš dlouhými bedry má hřbet celkově příliš volný, tím ztrácí v pohybu sílu vycházející z pánevních končetin a rychle se unaví. Feny mívají obvykle bederní partii o něco delší než psi.\n\nKrátká bedra má francouzský buldoček, knírači, jihoruský ovčák, pointer, beauceron, belgický ovčák, kuvacz nebo cane corso. Dlouhá bedra jsou vyžadována u barzoje. Většina plemen má mít bedra středně dlouhá tak, aby pes byl dostatečně obratný a přitom ne moc dlouhý.\n\nBedra by měla dobře navazovat na hřbet, tzn. být dobře vázaná. Není-li tomu tak, bedra se označují jako odsazená a je to považováno za vadu. Podle tvaru mohou být bedra rovná - u většiny plemen, nebo mírně klenutá, například u krátkosrsté a dlouhosrsté kolie, bulteriéra, rhodéského ridgebacka, anglického setra, saluki nebo irského vlkodava. Klenutá, též kapří bedra jsou plemenným znakem bedlingtonského teriéra, ibizského podengo, italského spinone, španělského galga nebo italského chrtíka. Proláklá nebo propadlá bedra jsou chybou, zpravidla navazují na proláklý nebo měkký hřbet.\n\nNa oblast beder navazuje záď. Je tvořena pánví a svalstvem a délka a utváření pánve rozhoduje, jak záď vypadá. U většiny plemen je pánev a tedy i záď oproti vodorovné linii skloněná o 20 - 30°. Méně skloněná záď při jinak vodorovné hřbetní linii může vést ke strmému nebo strmějšímu úhlení pánevních končetin, příliš skloněná pánev zase může vést k tzv. sražené zádi a přeúhleným pánevním končetinám.\n\nDále se hodnotí šířka a délka zádě a její osvalení. Dlouhou, lehce spadající záď má mít německý nebo bílý švýcarský ovčák, úměrně spadající záď má mít většina plemen. Dlouhá, spáditá záď s větším sklonem je standardní u italského spinone, kelpie, australského honáckého psa, pyrenejského mastina, sicilského chrta, kde má být sklon již 45° a u španělského galga, kde je vyžadován úhel přesahující 45°, stejně tak má spáditou záď ibizský podengo, šikmou francouzský buldoček, azavak a sloughi a u italského chrtíka má být záď silně spadající. Naopak belgický ovčák má mít záď jen velmi lehce skloněnou, stejně tak briard a šarpej. Vodorovnou a dlouhou záď má holandský ovčák, jihoruský ovčák, maltézský psík nebo středoasijský pastevecký pes, vodorovná a široká záď je žádoucí u ardenského bouviera, tibetské dogy, kavkazského pasteveckého psa a u špiců a čivavy. Krátká lehce spáditá záď je vyžadována u dobrmana, mudiho, pumiho a puliho, krátká horizontální záď je plemenným znakem šiperky, kde je nazývána \"morčecí\", a dále u grifonků.\n\nZáď je zakončena nasazením ocasu. Ten může být vzhledem k zádi nasazen nízce, středně a vysoce. Vysoko nasazený ocas má například tosa-inu, německý špic nebo československý vlčák. Středně nasazený ocas je standardem předepsán u kanárské dogy, puliho či parson russel teriéra, nízko nasazený ocas je častý u psů se spáditou nebo šikmou zádí, kde tvoří její přirozené pokračování. Příkladem je australský honácký pes, kuvasz, bílý švýcarský ovčák, bostonský teriér.\n\nOcas může být nesen nízko, vždy pod úrovní hřbetu, jak je tomu u kolií, jihoruského ovčáka nebo chrtů, je-li ocas nesený výš, označuje se to jako \"veselé\" nesení ocasu. U některých plemen jsou ocasy neseny v klidu nízko, přičemž ani při vzrušení nesmí být nesen výše, než vodorovně s hřbetní linií, příkladem je beauceron, německý ovčák, sheltie. Clumber španěl, Chesapeake Bay retrívr, německý dlouhosrstý ohař a pointr nosí ocas v úrovni hřbetní linie, u bavorského barváře může být ocas nesen vodorovně nebo spuštěný mírně šikmo dolů. Vysoko nasazené a vysoko nesené ocasy mají některá společenská plemena, jako je bruselský grifonek, havanský psík, tibetský teriér, jorkšírský teriér, dále pak bígl, primitivní plemena psů a sáňoví psi.\n\nOcasy nesené pod úrovní hřbetu mohou být neseny v šikmo dolů v mírném oblouku, jako u německého ovčáka nebo u saluki, spuštěný dolů a rovný, jako u čínského chocholatého psa či u aljašského malamuta, nebo spuštěný dolů se špičkou ocasu otočenou vzhůru, jako má belgický ovčák, šavlovitý ocas má gordonsetr, bergamský ovčák, knírač. Afghánský chrt má ocas na konci jednou zatočený do prstýnku.\n\nObloukovitě vzhůru nesený ocas má při vzrušení brazilská fila; hovawart, sibiřský husky nebo polský nížinný ovčák mohou v afektu též nosí ocas v oblouku nad hřbetem, stále v oblouku nad hřbetem nosí ocas lvíček nebo boloňský psík, silně zatočený nebo v srpovitém oblouku nad hřbetem nosí ocasy kishu-inu, shiba-inu, hokkaido-ken. U špiců leží ocas kruhovitě stočený na hřbetě, přes hřbet nosí ocas též pekingský palácový psík, jednou nebo dvakrát zatočený ocásek stočený nad páteří blízko stehna má basenji, v kyčelní oblasti má zatočený ocásek mops.\n\nNěkterá plemena psů mohou mít přirozeně krátký, pahýlovitý ocas, například ardenský bouvier, šiperka, bobtail, australský ovčák, welsh corgi pembroke nebo australský honácký pes s krátkým ocasem, jehož nízko nasazený a nízko nesený ocásek je nejvýše 10 cm dlouhý. Krátký ocásek je žádoucí také u anglického buldoka.\n\nU bergamského ovčáka je žádoucí ocas, který nedosahuje až k hlezennímu kloubu, délka ocasu k hleznu je běžná u většiny plemen, u hovawarta, německého ovčáka nebo irského vlkodava dosahuje až pod hlezna, u skotského jeleního psa a welsh corgi cardigana sahá ocas téměř k zemi. Kupírovaný ocas je ocas, který byl chirurgicky zkrácený. Kupírování se provádí u štěňat do 5. dne věku, ocásky se zkracují na 2-3 obratle (flanderský bouvier, dobrman) či o jednu čtvrtinu (ohaři), či tak, jak to požaduje standard. Současný trend v Evropě nicméně směřuje k zákazu kupírování ocasů, standardy plemen jsou postupně měněny tak, aby upřednostňovali přirozený tvar ocasu a v některých evropských zemích (Norsko, Švédsko, Řecko, Lucembursko, Švýcarsko) je kupírování ocasů zakázáno zákonem.\nHrudník psa je ta část těla, jejímž podkladem je hrudní koš, tudíž hrudní kost a žebra. Prostornost hrudníku je v přímé úměře s velikostí orgánů v něm uloženým, srdcem a plícemi, a tudíž i s výkonností psa. Dostatečná výška hrudníku je rovněž oporou pro dostatečně dlouhou a šikmou lopatku, což ovlivňuje úhlení končetin a mechaniku pohybu psa. Obvod a výška hrudníku - tj. vzdálenost mezi nejvyšším bodem kohoutku a prsní kostí - bývá měřena a hodnocena během bonitací chovných jedinců.\n\nPřední část hrudníku, před lokty hrudních končetin, se nazývá předhrudí. Je tvořeno hrudní kostí, pažními kostmi a okolní svalovinou. U některých plemen se vyžaduje výrazné, osvalené předhrudí, například u dobrmanů, německé dogy, velkého švýcarského salašnického psa nebo kuvasze. Prsní kost je obvykle obalena svaly, ale u španělského mastina je hrudní kost vyjádřená a u jezevčíků tak silně vystupující, že se na obou stranách tvoří lehké dolíky. Chorvatský ovčák má předhrudí nepříliš vyznačené. Nevýrazné předhrudí je důsledkem strmého úhlení hrudních končetin a strmě postavenou lopatkou a často je spojeno rovněž s krátkým krkem.\n\nŽádoucí je hrudní koš zepředu oválný, ne příliš úzký, protože úzký hrudník je často spojený s úzkým nebo rozbíhavým postojem předních končetin. Žebra by měla být dobře klenutá, není-li tomu tak, označuje se takový hrudník jako plochý. Výrazně klenutá žebra tvoří sudovitý hrudník. U většiny plemen je takový extrém již nežádoucí, výjimku tvoří labradorský retrívr nebo francouzský buldoček, kulatý průměr hrudníku za lopatkami má i anglický buldok.\n\nHrudník psa by měl být dostatečně prostorný, dlouhý a hluboký, většina plemenných standardů požaduje výšku hrudníku odpovídající přibližně polovině kohoutkové výšky psa a sahající k loktům, nebo i níže (např. kavkazský pastevecký pes, středoasijský pastevecký pes, tibetská doga). U československého vlčáka či kanárského podenga naopak hrudník až k úrovni loktů nedosahuje.\n\nBřišní linie psa v dobrém výživném stavu by měla být obvykle lehce vtažená a stoupající, nevtažené, téměř rovné břicho mívají rotvajler nebo novofundlandský pes, naopak dobře vtažené břicho má německá doga či tosa-inu, výrazně vtažené břicho mají chrti. Roztažené, kravské břicho mají psi krmení nekvalitním, objemným krmivem. Břicho by mělo být pevné, osvalené, měkké břicho je povolené, bez pevného svalstva. Spuštěné, volné a visící břicho mají zvířata březí a obézní.\n\nHrudní končetiny psa jsou tvořeny šikmo umístěnou lopatkou, která přiléhá na hrudní koš, pažní kostí, která se v lokti kloubí s předloktím, dále nadprstím a jsou zakončené tlapkou, na kterou pes našlapuje. Nesou 60 - 80% hmotnosti těla zvířete. K optimální funkci je nutné, aby byly postavené kolmo pod tělem v přiměřené vzdálenosti od sebe, přičemž lokty by se měly nacházet u nejhlubšího místa hrudníku a osa, která při pohledu ze strany spojuje loketní a zápěstní kloub by měla směřovat kolmo k zemi.\n\nÚzké postavení hrudních končetin je projevem úzkého hrudníku. Při pohledu zepředu jsou končetiny pravidelné a kolmé, ale probíhají příliš blízko sebe. Úzké postavení končetin poskytuje psovi malou oporu, ten musí vynakládat více energie na udržení rovnováhy a úzký hrudník rovněž nemusí poskytovat dostatečný prostor pro vnitřní orgány. U psů je obecně nežádoucí. Úzký hrudník může pes kompenzovat také rozbíhavým postojem, který je rovněž nežádoucí.\n\nŠiroké postavení hrudních končetin je naopak důsledkem sudovitého hrudníku. Je žádoucí u některých psů s širokou přední frontou, jako je francouzský buldoček, anglický bulteriér a další. Příliš široký postoj však vede ke kolébavé chůzi psa. Když končetiny nevedou kolmo k zemi, ale ve svém průběhu se sbíhají, jedná se o postoj sbíhavý. Vzdálenost mezi loketními klouby je při něm větší, než vzdálenost mezi tlapkami. Bývá spojen se vybočeným loktem, ale není to pravidlo, a u některých plemen je standardní, příkladem je bedlington teriér.\n\nPřerušení linie kolmo k zemi probíhající končetiny může být dvojí - při francouzském postoji se končetiny v zápěstním kloubu rozbíhají, při vbočeném postoji se naopak sbíhají.\n\nLopatka, která je dostatečně dlouhá a šikmá, umožňuje dostatečný pohyb končetin vpřed a tím i prostorné chody. Na hřeben lopatky se upínají svaly plecí, které pohybují pažní kostí. Obecně je ideální sklon lopatky k vodorovné linii 45 – 50°. Je-li tento úhel větší než 50°, označuje se taková lopatka jako strmá. Strmější lopatka obvykle vede k otevřenějšímu úhlu mezi lopatkou a pažní kostí a obecně ke strmému úhlení celé končetiny. Lopatka dobře přiléhá k hrudníku a je na svém místě fixována pevnými svaly. Není-li tomu tak a lopatka se při pohybu nadměrně pohybuje, jedná se o lopatku volnou.\n\nS pažní kostí se lopatka kloubí v ramenním kloubu. Úhel, který spolu tyto kostí svírají, určuje zaúhlení hrudní končetiny. Obecně je ideální úhel 90°, takto zaúhlené končetiny jsou ideálem většiny plemen, například jezevčíka, německého ovčáka (ideál 90° - 100°) německé dogy, hovawarta, welsh-corgiho, kelpie, australského ovčáka, bulteriéra a mnoha dalších. Je-li úhel větší a kloub více otevřený, hovoří se o strmém či nevýrazném úhlení. Ideální úhel kolem 110° je určený standardem plemene u ardenského bouviera, jihoruského ovčáka (100°), katalánského ovčáka, kuvasze, slovenského čuvače (107°) nebo dobrmana (105-110 °C), československého ovčáka se za ideální úhlení považuje 120-130 °C, u belgického ovčáka se připouští i 150 °C, podobně strmé úhlení má i chorvatský ovčák. Je-li úhel v kloubu větší, než požaduje standard plemene, jedná se o tzv. přeúhlení.\n\nPažní kost by měla být zhruba stejně dlouhá jako lopatka, krátká a strmá kost totiž do značné míry ruší výhody šikmé a dlouhé lopatky a opět zkracuje rozsah pohybu celé končetiny. V loketním kloubu se pažní kost spojuje s kostí loketní a vřetenní. Úhel v loketním kloubu je tupý a pohybuje se kolem 130°, u některých plemen až ke 150°. Lokty musí přiléhat těsně k tělu, což umožňuje lehký pohyb vycházející z lopatek. Volné, odstávající lokty jsou proto většinou chybou, často bývají spojené též s vybočeným předloktím a úzkým postojem tlapek. Nicméně nízko posazené lokty, které výrazně odstávají, jsou znakem anglického buldoka. Vbočené lotky bývají spojené vbočeným předloktím a vybočenými tlapkami, tzn. s francouzským postojem, což je nežádoucí.\n\nPředloktí musí být umístěné kolmo k zemi a být rovné. U plemen s achodroplazií a s ní spojenými krátkými končetinami (jezevčík, baset) mohou být kosti předloktí obloukovitě zkřivené. Vně vybočená předloktí se správnou polohou lopatek vytvářejí tzv. křivý postoj.\n\nV zápěstním kloubu přechází do nadprstí, které je obvykle oproti vertikální linii procházející předloktím mírně šikmo, přibližně pod úhlem 20°. Svislé, jen velmi málo šikmé nadprstí je standardem předepsáno u kavkazského pasteveckého psa, velkého švýcarského a bernského salašnického psa, bulteriéra nebo amerického stafordšírského teriéra. Příliš strmé nadprstí vede ke zvýšené zátěži kloubů a negativně ovlivňuje vytrvalost psa. Opakem je měkké nadprstí, neboli prošlap. Často se jedná o vadu vzniklou během růstu psa při špatné výživě a nesprávném pohybu. Často bývá spojené s rozevřenou tlapkou. Je-li nadprstí vychýlené dopředu, vzniká tzv. kozí, nebo též přikleklý postoj, který bývá spojený s příliš krátkou tlapkou.\n\nU některých plemen bývají přední tlapky vytočené mírně ven, například u kanárského podenga, pekingského palácového psa, anglického buldoka, francouzského buldočka nebo stafordšírského bulteriéra.\n\nTlapky psa by měly být dobře klenuté, s dobře přiléhajícími prsty. Podle tvaru se rozlišuje tlapka krátká a kulatá, zvaná kočičí, delší a oválnější, zvaná zaječí, a mírně oválná tlapka s delšími středními prsty, zvaná lžícovitá. Kočičí tlapky má například australský honácký pes nebo belgický ovčák, německá doga, akita-inu, bruselský grifonek, nebo azavak, zaječí tlapky nalezneme u sibiřského huskyho, bearded kolie, border kolie, tibetského španěla nebo polského chrta. Lžícovité tlapky má německý křepelák, český fousek, německý krátkosrstý ohař, bavorský barvář či šarplaninec.\n\nZvláštní tlapky má norský lundehund, který má mírně vytočené tlapky oválného tvaru, na předních tlapkách se nejméně šesti prsty, z nichž pět spočívá na zemi a s osmi polštářky, přičemž nadbytečné prsty jsou plně vyvinuté. Na pánevních končetinách má nejméně šest prstů, z nichž země se dotýká pět z nich, a sedm prstních polštářků.\n\nPánevní končetiny psa jsou tvořené pánví, kostí stehenní, bércem tvořeným kostí holenní a lýtkovou, hleznovým kloubem, nártem a jsou zakončeny zadními tlapkami. Z pánevních končetin vychází impuls k pohybu psa.\n\nPánev je podkladem zádě a s horizontální linií svírá u většiny plemen úhel kolem 30°. Stehna by měla být dobře osvalená, u některých plemen, například amerického stafordšírského teriéra, se má svalstvo stehen výrazně rýsovat na povrchu.\n\nPři hodnocení zaúhlení pánevních končetin je významný úhel kolenního kloubu, který má být asi 125°, a úhel hleznového kloubu, který by se měl pohybovat 130°. Takové úhlení je žádoucí u většiny plemen. Při menším úhlu se jedná o přeúhlení, nicméně podle standardů plemen je úhel v kolenním kloubu 120° žádoucí například u německého ovčáka, 110° - 120° u kuvasze, kolem 110° u slovenského čuvače nebo argentinské dogy, u jezevčíka je požadováno 90°. Přeúhlení v koleni bývá spojeno se sraženou zádí a přeúhlením též v hleznovém kloubu, což se označuje jako šavlovitý postoj.\n\nOtevřenější úhel vede ke strmému postoji. Je-li chybou, bývá spojen s přestavěnou zádí. Běžně se vyskytuje u plemen s menším sklonem pánve, mírně strmější úhlení má československý vlčák nebo dobrman, též bergamský ovčák, vysloveně strmý postoj spojený s přestavěností je plemenným znakem aidi.\n\nStehno a bérec mohou být stejně dlouhé, jako například u německého ovčáka, nebo může být stehno kratší než lýtko, jako je tomu u výmarského ohaře.\n\nNárt psa obvykle směřuje téměř kolmo k zemi, u některým plemen je též lehce skloněný (brazilská fila). Tlapky se hodnotí stejně jako na hrudních končetinách, někdy bývají poněkud delší. U většiny plemen jsou paspárky na pánevních končetinách nežádoucí a u štěňat se odstraňují, případně se nesmí vyskytovat ani při narození (francouzský buldoček) u jiných plemen tvoří dvojité paspárky plemenný znak (pyrenejský mastin, pyrenejský horský pes, pyrenejský ovčák, beauceron, briard)\n\nPři pohledu zezadu by měly být osy pánevních končetin rovnoběžné a kolmé k zemi. Od sebe by měly být v přiměřené vzdálenosti, jsou-li příliš vzdáleny, vzniká široký postoj, opakem je postoj úzký. Poněkud úzký postoj pánevních končetin je standardní u norského lundehunda, obvykle je však považován za chybu.\n\nRozevřený postoj vzniká v případě, že se osy pánevních končetin rozbíhají při zachování rovné linie mezi sedacím a patním hrbolem. Při sudovitém postoji jsou hlezna vybočená mimo osu končetin. Přibližují-li se hlezenní klouby vzájemně k sobě, výsledkem je sevřený, též kravský postoj. Bývá spojen s vybočenými, tzv. rozbíhavými, otevřenými koleny, které nekopírují osu těla, a s rozbíhavým postojem tlapek. Standardní je kravský postoj u anglického buldoka.\n\nPři pohledu zezadu nebo zepředu musí být přední a zadní končetiny v zákrytu nebo téměř v zákrytu. Výjimku tvoří plemena s výrazně širším postojem hrudních končetin, jako je anglický buldok.\n\nPro co nejobjektivnější posouzení exteriéru psa, především při hodnocení chovnosti jedinců, se některé tělesné rozměry psa měří pomocí posuvného měřítka či páskové míry, případně se měří i úhloměrem. K běžně měřeným mírám patří:\n\nDále je možno změřit hloubku čenichu, výšku zádi, délku krku, délku hrudní končetiny, obvod nadprstí. Z naměřených hodnot se výpočtem dále získávají indexy, z nichž kromě již výše zmíněného indexu formátu je používaný index délky hlavy, index hlavy a index kostnatosti:\n\nindex délky hlavy = délka hlavy x 100 / délka krku\n\nindex hlavy = šířka hlavy / délka hlavy\n\nindex kostnatosti = obvod nadprstí x 100 / kohoutková výška\n\nObecně můžeme rozdělit psí srst do několika druhů:\n\nZbarvení psí srsti je výsledkem interakce asi 12 různých genů, přičemž fenotyp nemusí vypovídat nic o genotypovém založení. Pro podrobnější informace o genetice viz článek Genetika zbarvení psů.\n\nV následující tabulce jsou základní zbarvení psů s možným genotypem, který je způsobuje. Možné jsou i další kombinace barev, které v tabulce zaznamenány nejsou, například žíhaná s irskou strakatostí, hnědá s tříslovými odznaky, kombinace strakatosti a tečkování a mnoho dalších.\n\n\n\n"}
{"id": "747103", "url": "https://cs.wikipedia.org/wiki?curid=747103", "title": "Internationaux de Strasbourg 2008", "text": "Internationaux de Strasbourg 2008\n\nTenisový turnaj WTA Internationaux de Strasbourg 2008 se konal ve dnech 19. – 24. května ve francouzském Štrasburku venku na antukových dvorcích jako součást kategorie Tier III. Odměny činily 175 000 USD.\n\n\n\n"}
{"id": "747107", "url": "https://cs.wikipedia.org/wiki?curid=747107", "title": "Kostel Stětí svatého Jana Křtitele (Hořelice)", "text": "Kostel Stětí svatého Jana Křtitele (Hořelice)\n\nŘímskokatolický kostel Stětí svatého Jana Křtitele v Hořelici (dnes součást Rudné) je jednolodní barokní stavba neobvyklého půdorysu dokončená v roce 1747. Je chráněn jako kulturní památka České republiky.\n\nO hořelickém farním kostele je první písemná zmínka z roku 1352. Roku 1605 byl přestavěn (nebo znovu vybudován), ale už v roce 1631 došlo k jeho zpustošení saskou armádou a jeho oprava byla provedena v roce 1697 nákladem majitele panství Janem Josefem Karvinským. Pro zchátralost byl však později zbořen a nahrazen chrámem dnešním, benedikovaným 3. září 1747 farářem Janem Ferdinandem Ojlaserem. Autorem jeho podoby je pražský architekt a stavitel Václav Špaček.\n\nZdejší farnost zanikla v roce 1618 (kostel se stal filiálním ve farnosti Železná) a roku 1696 byla obnovena; v současné době je spravována excurrendo z Hostivice (v současnosti je administrátorem excurrendo Milan Norbert Badal OP).\n\n"}
{"id": "747109", "url": "https://cs.wikipedia.org/wiki?curid=747109", "title": "Seznam zápasů Třinec - České Budějovice v české hokejové extralize", "text": "Seznam zápasů Třinec - České Budějovice v české hokejové extralize\n\nKompletní seznam extraligových zápasů HC Oceláři Třinec s Českými Budějovicemi v České hokejové extralize. Týmy se v každé sezóně utkávají 4×.\n\nStav po ZČ 2012/2013\n\n"}
{"id": "747119", "url": "https://cs.wikipedia.org/wiki?curid=747119", "title": "Heřmanova Huť (rozhledna)", "text": "Heřmanova Huť (rozhledna)\n\nHeřmanova Huť je rozhledna vybudovaná z pivovarského vodojemu, který stojí v Zahradní ulici v obci Heřmanova Huť. Vodojem byl vybudován v roce 1908 pro potřeby pivovaru ve Vlkýši, nádrž nese 6 sloupů s centrálním válcovým dříkem o průměru 1,2 m. Po zániku pivovaru byl využíván pro zemědělskou produkci do roku 1960. V roce 2011 dostal novou fasádu, bylo přistavěno venkovní schodiště a 21. října 2011 byla rozhledna slavnostně otevřena. Vyhlídková plošina je v 16 m, vede k ní 75 schodů, je z ní výhled na Brdy a Český les.\n\n"}
{"id": "747122", "url": "https://cs.wikipedia.org/wiki?curid=747122", "title": "Ealhswith", "text": "Ealhswith\n\nEalhswith nebo Ealswitha (asi 852 Mercia – 5. prosinec 905) byla manželkou krále Alfréda Velikého.\n\nAlfréd se roku 868 oženil s Ealhswith, dcerou příslušníka rady starších rodu Gaini, který pocházel z Gainsborough v Lincolnshire. Přes svou matku byla spřízněna s královským rodem Mercie. Zdá se, že dokonce mohla být vnučkou krále Mercie. Ani poté, co se Alfréd v roce 871 stal králem Wessexu, Ealhswith v souladu s místními zvyky v dané době nenosila titul královny.\n\nS Alfrédem měli šest dětí včetně Eduarda Staršího, který se stal jeho následníkem, Ethelfeldy, která se později stala královnou Mercie a Elfthrythy, která se vdala za Balduina, hraběte flanderského.\n\n\nPo Alfrédově smrti se stala jeptiškou a zemřela 5. prosince 905 v klášteře sv. Marie ve Winchesteru, kde je i pohřbena.\n"}
{"id": "747133", "url": "https://cs.wikipedia.org/wiki?curid=747133", "title": "Mistrovství světa v házené žen 2011", "text": "Mistrovství světa v házené žen 2011\n\n20. mistrovství světa v házené proběhlo ve dnech 2.–18. prosince v Brazílii. Mistrovství se zúčastnilo 24 družstev, rozdělených do čtyř šestičlenných skupin. První čtyři týmy postoupily do play off (osmifinále). Mistrem světa se stalo družstvo Norska.\n\n Černá Hora – Island 21:22 (10:11)\n\n3. prosince 2011 (15:00) – Santos (Arena Santos)\nRozhodčí: Menezes, Pinto (BRA)\n\n3. prosince 2011 (17:15) – Santos (Arena Santos)\nRozhodčí: Gubica, Milošević (CRO)\n\n3. prosince 2011 (19:30) – Santos (Arena Santos)\nRozhodčí: Kliko, Johansson (SWE)\n\n4. prosince 2011 (14:30) – Santos (Arena Santos)\nRozhodčí: Kliko, Johansson (SWE)\n\n4. prosince 2011 (17:15) - Santos (Arena Santos)\nRozhodčí: Charlotte Bonaventura, Julie Bonaventura (FRA)\n\n4. prosince 2011 (19:30) – Santos (Arena Santos)\nRozhodčí: Gubica, Milošević (CRO)\n\n6. prosince 2011 (15:00) – Santos (Arena Santos)\nRozhodčí: Charlotte Bonaventura, Julie Bonaventura (FRA)\n\n6. prosince 2011 (17:15) – Santos (Arena Santos)\nRozhodčí: Kliko, Johansson (SWE)\n\n6. prosince 2011 (19:30) – Santos (Arena Santos)\nRozhodčí: Menezes, Pinto (BRA)\n\n7. prosince 2011 (15:00) – Santos (Arena Santos)\nRozhodčí: Gubica, Milošević (CRO)\n\n7. prosince 2011 (17:15) – Santos (Arena Santos)\nRozhodčí: Menezes, Pinto (BRA)\n\n7. prosince 2011 (19:30) – Santos (Arena Santos)\nRozhodčí: Charlotte Bonaventura, Julie Bonaventura (FRA)\n\n9. prosince 2011 (15:00) – Santos (Arena Santos)\nRozhodčí: Gubica, Milošević (CRO)\n\n9. prosince 2011 (17:15) – Santos (Arena Santos)\nRozhodčí: Charlotte Bonaventura, Julie Bonaventura (FRA)\n\n9. prosince 2011 (19:30) – Santos (Arena Santos)\nRozhodčí: Kliko, Johansson (SWE)\n\n Kazachstán – Austrálie 37:9 (20:6)\n\n3. prosince 2011 (15:45) – Barueri (Ginásio José Corrêa)\nRozhodčí: Abid, Chaouch (TUN)\n\n3. prosince 2011 (18:00) – Barueri (Ginásio José Corrêa)\nRozhodčí: Gjeding, Hansen (DEN)\n\n3. prosince 2011 (20:15) – Barueri (Ginásio José Corrêa)\nRozhodčí: Coulibaly, Diabate (CIV)\n\n4. prosince 2011 (15:45) – Barueri (Ginásio José Corrêa)\nRozhodčí: Coulibaly, Diabate (CIV)\n\n4. prosince 2011 (18:00) – Barueri (Ginásio José Corrêa)\nRozhodčí: Marina, Minore (ARG)\n\n4. prosince 2011 (20:15) – Barueri (Ginásio José Corrêa)\nRozhodčí: Gjeding, Hansen (DEN)\n\n6. prosince 2011 (15:45) – Barueri (Ginásio José Corrêa)\nRozhodčí: Coulibaly, Diabate (CIV)\n\n6. prosince 2011 (18:00) – Barueri (Ginásio José Corrêa)\nRozhodčí: Marina, Minore (ARG)\n\n6. prosince 2011 (20:15) – Barueri (Ginásio José Corrêa)\nRozhodčí: Gjeding, Hansen (DEN)\n\n7. prosince 2011 (15:45) – Barueri (Ginásio José Corrêa)\nRozhodčí: Gjeding, Hansen (DEN)\n\n7. prosince 2011 (18:00) – Barueri (Ginásio José Corrêa)\nRozhodčí: Coulibaly, Diabate (CIV)\n\n7. prosince 2011 (20:15) – Barueri (Ginásio José Corrêa)\nRozhodčí: Abid, Chaouch (TUN)\n\n9. prosince 2011 (15:45) – Barueri (Ginásio José Corrêa)\nRozhodčí: Coulibaly, Diabate (CIV)\n\n9. prosince 2011 (18:00) – Barueri (Ginásio José Corrêa)\nRozhodčí: Marina, Minore (ARG)\n\n9. prosince 2011 (20:15) – Barueri (Ginásio José Corrêa)\nRozhodčí: Abid, Chaouch (TUN)\n Brazílie – Kuba 37:21 (17:11)\n\n2. prosince 2011 (21:00) – São Paulo (Ginásio do Ibirapuera)\nRozhodčí: Arntsen, Gullaksen (NOR)\n\n3. prosince 2011 (15:00) – São Paulo (Ginásio do Ibirapuera)\nRozhodčí: Al Suwaidi, Bamatraf (QAT)\n\n3. prosince 2011 (17:15) – São Paulo (Ginásio do Ibirapuera)\nRozhodčí: Cohen, Peretz (ISR)\n\n5. prosince 2011 (15:00) – São Paulo (Ginásio do Ibirapuera)\nRozhodčí: Liu Fengjuan, Liu Shuyong (CHN)\n\n5. prosince 2011 (17:15) – São Paulo (Ginásio do Ibirapuera)\nRozhodčí: García, Marin (ESP)\n\n5. prosince 2011 (19:45) – São Paulo (Ginásio do Ibirapuera)\nRozhodčí: Gatelis, Mazeika (LTU)\n\n6. prosince 2011 (15:00) – São Paulo (Ginásio do Ibirapuera)\nRozhodčí: Arntsen, Gullaksen (NOR)\n\n6. prosince 2011 (17:15) – São Paulo (Ginásio do Ibirapuera)\nRozhodčí: García, Marin (ESP)\n\n6. prosince 2011 (19:45) – São Paulo (Ginásio do Ibirapuera)\nRozhodčí: Al Suwaidi, Bamatraf (QAT)\n\n8. prosince 2011 (15:00) – São Paulo (Ginásio do Ibirapuera)\nRozhodčí: Gatelis, Mazeika (LTU)\n\n8. prosince 2011 (17:15) – São Paulo (Ginásio do Ibirapuera)\nRozhodčí: Hizaki, Ikebuchi (JPN)\n\n8. prosince 2011 (19:45) – São Paulo (Ginásio do Ibirapuera)\nRozhodčí: Cohen, Peretz (ISR)\n\n9. prosince 2011 (15:00) – São Paulo (Ginásio do Ibirapuera)\nRozhodčí: Liu Fengjuan, Liu Shuyong (CHN)\n\n9. prosince 2011 (17:15) – São Paulo (Ginásio do Ibirapuera)\nRozhodčí: García, Marin (ESP)\n\n9. prosince 2011 (19:45) – São Paulo (Ginásio do Ibirapuera)\nRozhodčí: Al Suwaidi, Bamatraf (QAT)\n\n Švédsko – Argentina 37:11 (19:7)\n\n3. prosince 2011 (13:00) – São Bernardo do Campo (Ginásio Adib Moyses Dib)\nRozhodčí: Hizaki, Ikebuchi (JPN)\n\n3. prosince 2011 (15:15) – São Bernardo do Campo (Ginásio Adib Moyses Dib)\nRozhodčí: Liu Fengjuan, Liu Shuyong (CHN)\n\n3. prosince 2011 (17:30) – São Bernardo do Campo (Ginásio Adib Moyses Dib)\nRozhodčí: Gatelis, Mazeika (LTU)\n\n5. prosince 2011 (15:15) – São Bernardo do Campo (Ginásio Adib Moyses Dib)\nRozhodčí: Al Suwaidi, Bamatraf (QAT)\n\n5. prosince 2011 (17:45) – São Bernardo do Campo (Ginásio Adib Moyses Dib)\nRozhodčí: Arntsen, Gullaksen (NOR)\n\n5. prosince 2011 (20:00) – São Bernardo do Campo (Ginásio Adib Moyses Dib)\nRozhodčí: Hizaki, Ikebuchi (JPN)\n\n6. prosince 2011 (15:15) – São Bernardo do Campo (Ginásio Adib Moyses Dib)\nRozhodčí: Hizaki, Ikebuchi (JPN)\n\n6. prosince 2011 (17:45) – São Bernardo do Campo (Ginásio Adib Moyses Dib)\nRozhodčí: Gatelis, Mazeika (LTU)\n\n6. prosince 2011 (20:00) – São Bernardo do Campo (Ginásio Adib Moyses Dib)\nRozhodčí: Cohen, Peretz (ISR)\n\n8. prosince 2011 (15:00) – São Bernardo do Campo (Ginásio Adib Moyses Dib)\nRozhodčí: García, Marin (ESP)\n\n8. prosince 2011 (17:15) – São Bernardo do Campo (Ginásio Adib Moyses Dib)\nRozhodčí: Arntsen, Gullaksen (NOR)\n\n8. prosince 2011 (19:30) – São Bernardo do Campo (Ginásio Adib Moyses Dib)\nRozhodčí: Liu Fengjuan, Liu Shuyong (CHN)\n\n9. prosince 2011 (15:00) – São Bernardo do Campo (Ginásio Adib Moyses Dib)\nRozhodčí: Hizaki, Ikebuchi (JPN)\n\n9. prosince 2011 (17:15) – São Bernardo do Campo (Ginásio Adib Moyses Dib)\nRozhodčí: Gatelis, Mazeika (LTU)\n\n9. prosince 2011 (19:30) – São Bernardo do Campo (Ginásio Adib Moyses Dib)\nRozhodčí: Cohen, Peretz (ISR)\n\n Korejská republika – Angola 29:30 (13:13)\n\n11. prosinec 2011 (14:30) – Arena Santos, Santos\nRozhodčí: Bonaventura, Bonaventura (FRA)\n\n11. prosinec 2011 (14:30) – Ginásio José Corrêa, Barueri\nRozhodčí: Marina, Minore (ARG)\n\n11. prosinec 2011 (17:15) – Arena Santos, Santos\nRozhodčí: Menezes, Pinto (BRA)\n\n11. prosinec 2011 (17:15) – Ginásio José Corrêa, Barueri\nRozhodčí: Gjeding, Hansen (DEN)\n\n12. prosinec 2011 (14:30) – Ginásio do Ibirapuera, São Paulo\nRozhodčí: Gubica, Milošević (CRO)\n\n12. prosinec 2011 14:30 – Ginásio Adib Moyses Dib, São Bernardo do Campo\nRozhodčí: Kliko, Johansson (SWE)\n\n12. prosinec 2011 (17:15) – Ginásio Adib Moyses Dib, São Bernardo do Campo\nRozhodčí: Cohen, Peretz (ISR)\n\n12. prosinec 2011 (20:00) – Ginásio do Ibirapuera, São Paulo\nRozhodčí: Hizaki, Ikebuchi (JPN)\n\n Rusko – Francie 23:25 (12:13)\n\n14. prosinec 2011 (11:45) – Ginásio do Ibirapuera, São Paulo\nRozhodčí: García, Marin (ESP)\n\n14. prosinec 2011 (14:30) – Ginásio do Ibirapuera, São Paulo\nRozhodčí: Gatelis, Mazeika (LTU)\n\n14. prosinec 2011 (17:15) – Ginásio do Ibirapuera, São Paulo\nRozhodčí: Al Suwaidi, Bumatraf (QAT)\n\n14. prosinec 2011 (20:00) – Ginásio do Ibirapuera, São Paulo\nRozhodčí: Gjeding, Hansen (DEN)\n Francie – Dánsko 28:23 (14:12)\n\n16. prosinec 2011 (17:15) – Ginásio do Ibirapuera, São Paulo\nRozhodčí: Gubica, Milošević (CRO)\n\n16. prosinec 2011 (20:00) – Ginásio do Ibirapuera, São Paulo\nRozhodčí: Gatelis, Mazeika (LTU)\n\n Francie – Norsko 24:32 (13:19)\n18. prosinec 2011 (17:15) – Ginásio do Ibirapuera, São Paulo\nRozhodčí: Gubica, Milošević (CRO)\n\n Dánsko – Španělsko 18:24 (9:9)\n\n18. prosinec 2011 (14:30) – Ginásio do Ibirapuera, São Paulo\nRozhodčí: Cohen, Peretz (ISR)\n\n Rusko – Angola 41:31 (17:18)\n\n16. prosinec 2011 (11:45) – Ginásio do Ibirapuera, São Paulo\nRozhodčí: Coulibaly, Diabate (CIV)\n\n16. prosinec 2011 (14:30) – Ginásio do Ibirapuera, São Paulo\nRozhodčí: Kliko, Johansson (SWE)\n\n Rusko – Brazílie 20:36 (11:18)\n\n18. prosinec 2011 (9:00) – Ginásio do Ibirapuera, São Paulo\nRozhodčí: Bonaventura, Bonaventura (FRA)\n\n Angola - Chorvatsko 29:32 (12:14)\n\n18. prosinec 2011 (11:45) – Ginásio do Ibirapuera, São Paulo\nRozhodčí: Arntsen, Gullaksen (NOR)\n\n Německo – Kazachstán 37:14 (15:6)\n\n11. prosinec 2011 (11:45) – Ginásio do Ibirapuera, São Paulo\nRozhodčí: Arntsen, Gullaksen (NOR)\n\n11. prosinec 2011 (14:30) – Ginásio do Ibirapuera, São Paulo\nRozhodčí: García, Marin (ESP)\n\n Německo – Tunisko 33:25 (16:14)\n\n12. prosinec 2011 (17:15) – Ginásio do Ibirapuera, São Paulo\nRozhodčí: Marina, Minore (ARG)\n\n Kazachstán – Uruguay 31:22 (17:9)\n\n12. prosinec 2011 (11:45) – Ginásio do Ibirapuera, São Paulo\nRozhodčí: Menezes, Pinto (BRA)\n\n Čína – Austrálie 45:11 (22:4)\n\n11. prosinec 2011 (17:15) – Ginásio do Ibirapuera, São Paulo\nRozhodčí: Hizaki, Ikebuchi (JPN)\n\n11. prosinec 2011 (19:30) – Ginásio do Ibirapuera, São Paulo\nRozhodčí: Al Suwaidi, Bamatraf (QAT)\n\n Čína – Kuba 30:29 (15:13)\n\n12. prosinec 2011 (20:00) – Ginásio Adib Moyses Dib, São Bernardo do Campo\nRozhodčí: Abid, Chaouch (TUN)\n\n Austrálie – Argentina 12:30 (4:12)\n\n12. prosinec 2011 (11:45) – Ginásio Adib Moyses Dib, São Bernardo do Campo\nRozhodčí: Liu, Liu (CHN)\n\n"}
{"id": "747141", "url": "https://cs.wikipedia.org/wiki?curid=747141", "title": "Vrba křehká", "text": "Vrba křehká\n\nVrba křehká (\"Salix euxina,\" též \"Salix fragilis\") je dvoudomá dřevina z obsáhlého rodu vrba. Tvoří velmi křehké lámavé větévky, které nejsou převislé. Tmavě zelené lesklé listy jsou na rubové straně matné. Květy jsou uspořádané v jehnědách, samičí nesou stopkatý pestík, samčí dvě tyčinky, kvete v dubnu až květnu. Ve volné přírodě se vyskytuje v pobřežních křovinách, bývá také vysazována.\n\nVrba křehká je středně velký strom obvykle 6–15 m vysoký, s řídkou, rozkladitou, již nízko se větvící korunou. Dosahuje průměru kmene 50 cm, ovšem je-li vysazena v nížinách, může vyrůst až ve 20 m vysoký statný strom o průměru kmene 75 cm. Kmen je křivý, borka hrubá a záhy podélně brázditá, tmavošedá. Na silných křivolakých větvích se vytváří olistění jen po obvodu koruny. Letorosty lysé, šedozelené, nepřevislé, v uzlinách snadno lámavé (z toho odvozeno její jméno, přestože prýty mohou být podobně lámavé i u jiných druhů vrb).\n\nListy jsou lysé, podlouhlé až vejčitě kopinaté, dosti hrubě pilovité, 7–10 cm dlouhé a 1,5–3,0 cm široké. Na líci jsou tmavozelené a lesklé, na spodní straně sivé se světlým voskovým povlakem. Pupeny jsou lysé a často v horní části černavé a zaschlé. Řapík se dvěma žlázkami u báze čepele bývá 1,0–1,8 cm dlouhý. Květy jsou sdruženy ve válcovitých jehnědách, které jsou větší než u vrby bílé. Rozkvétá nejčastěji v dubnu až květnu, krátce před nebo současně s rašením listů. Plod je lysá tobolka dozrávající po 5 týdnech, v každé chlopni se nachází 4 základy semen. Semena jsou drobná, ochmýřená.\n\nDožívá se 60 let.\n\nJedná se o běžně rozšířenou středo- až severoevropskou vrbu, jejíž areál výskytu zasahuje také do Malé Asie, kavkazské oblasti a západní Sibiře. Ve střední Evropě ji najdeme především v nížinách, v říčních údolích a údolích středních poloh; v Alpách až do výšky 800 m. Přirozené hranice je těžké stanovit kvůli častým záměnám s křížencem \"Salix\" × \"rubens\", který roste na Britských ostrovech a v Severní Americe. Výškové rozšíření zasahuje do horských oblastí v pásmu lesů; vrba křehká však zdaleka nevystupuje až k lesní hranici.\n\nV České republice je rozšířena v chladnějších oblastech celého území. Přirozeně chybí všude v luzích nižších poloh (Polabí, Poohří a velké úvaly řek na Moravě). Naproti tomu je charakteristickou stromovou vrbou řady pohoří (Šumava, Krkonoše, Českomoravská vysočina, Jeseníky, Karpaty). Zde se hojně nachází od středních až do nižších horských poloh, v Jeseníkách vystupuje do 950 m n. m., v Karpatech pak dokonce až do 1200 m n. m. Protože lámavé větve odnáší voda a ukládá níže po proudu, kde zakoření, provází toky řek v dlouhých úsecích (Otava, horní Vltava, Sázava a horní Svratka). Tímto splavováním a také úmyslnými výsadbami se dostává i na dolní toky řek.\n\nSilně světlomilná dřevina nesnášející ani slabý boční zástin. Je-li tísněna jinými stromy, zastíněné listy shazuje a vytváří vysoko nasazenou korunu. Při jednostranném zastínění strom začíná za světlem šikmo vybočovat, např. nad vodní hladinu, bokem z alejové řady a podobně.\n\nPokud jde o požadavky na vláhu, je vrba křehká velmi přizpůsobivá. Snese bez následků krátkodobé záplavy během vegetační doby. Vyrovná se s kolísáním hladiny podzemní vody a přečká bez poškození i trvalý pokles hladiny vody po melioračních nebo jiných zásazích. Hůř snáší stojatou vodu a s tím špatné provzdušnění půdního profilu. Její přirození rozšíření je u proudících vod, ale může se vyskytovat také na okrajích vlhkých luk, vodních příkopů a na březích rybníků. Typickým stanovištěm jsou místa podél toků na úpatích svahů, kde bystřiny narovnávají koryto a ukládají množství štěrku. Vyhovuje jí vyšší vzdušná vlhkost.\n\nV nárocích na půdu je skromná; roste na různorodém materiálu, snese i mělké chudé půdy. Vyskytuje se na propustných půdách se značnou příměsí skeletu. Je odolná ke klimatickým výkyvům a tedy ač brzy raší, nebývá poškozována pozdními mrazy a roste dobře i v úzkých údolích, mrazových kotlinách a jiných klimaticky extrémních stanovištích.\n\nVrba křehká je diagnostický druh společenstev třídy \"Salicetea purpureae\" (poříční vrbové křoviny a vrbotopolové luhy); je též dominantou druhotných vrbových porostů na stanovištích různých lužních společenstev podsvazu \"Alnenion glutinoso-incanae\". (Viz článek Fytocenologie.)\n\nDíky své odolnosti je vrba křehká vhodná k umělému zpevňování břehů v oblastech nepříznivých pro jiné druhy vrb (např. u podhorských toků, v mrazových kotlinách). Její kořenový systém je převážně povrchový, ovšem do hloubky směřující kratší postranní kořeny dobře dřevinu upevňují a zabraňují podemílání. V chladných oblastech poskytuje také dobrou včelí pastvu, protože bohatě kvete i za nepříznivých podmínek. Zvěř a dobytek druh málo poškozují, protože listí je hořké a na větvích se brzy tvoří hrubá kůra. Varieta \"Bullata\" bývá zejména v Pobaltí vysazována ve městech pro okrasné účely.\n\nDřevo s hnědým jádrem je využitelné převážně jako palivo. Výjimečná je výmladková schopnost této vrby, a to jak na kmeni, tak na pařezu. Snadno kořenuje z řízků, tyčí, dokonce i skrz tlustou borku povalených kmenů. Dobře hojí různá poškození, i staré vyhnilé stromy vykazují vysokou vitalitu tvořením výmladků. Díky těmto vlastnostem byla v minulosti obhospodařována jako „hlavatá“ vrba, její dlouhé prýty jsou nelámavé a našly tak využití v košíkářství. Kůra má použití ve farmaceutickém průmyslu.\n\nObvodem kmene nejmohutnější vrby křehké v České republice jsou:\n\n"}
{"id": "747145", "url": "https://cs.wikipedia.org/wiki?curid=747145", "title": "Automatizovaný externí defibrilátor", "text": "Automatizovaný externí defibrilátor\n\nAutomatizovaný externí defibrilátor (AED) je přístroj určený k laické resuscitaci, postiženému srdci podá elektrický výboj (tzv. defibrilace). AED je schopno automaticky rozlišit mezi defibrilovatelnými a nedefibrilovatelnými rytmy. Laika navádí hlasitými mluvenými pokyny.\n\n\nPřístroje AED slouží široké veřejnosti na místech s vyšší koncentrací lidí a tedy rizikem NZO. Mají jej k dispozici mj. složky IZS - policisté, strážníci, hasiči, horská služba. \n\n"}
{"id": "747146", "url": "https://cs.wikipedia.org/wiki?curid=747146", "title": "Merenptahova stéla", "text": "Merenptahova stéla\n\nMerenptahova stéla, známá též jako Izraelská stéla nebo Vítězná stéla Merenptahova, je nápis zanechaný starověkým egyptským faraonem Merenptahem (vládl od r. 1213 do 1203 př. n. l.), na rubové straně žulové stély vztyčené faraonem Amenhotepem III. Objevil ji Flinders Petrie roku 1896 v Thébách.\n\nStéla se proslavila jako jediný starověký egyptský dokument zmiňující „Isrir“ nebo „Izrael“. Je to nejstarší známé svědectví o existenci obyvatel nazývaných Izraelci. Z tohoto důvodu mnozí učenci hovoří o stéle jako o „Izraelské stéle“.\n\nStéla z černé žuly zaznamenává v první řadě vítězné válečné tažení proti Libuským a Mešwešským Libyjcům a jejich spojencům z Mořských národů, poslední dva řádky však zmiňují předchozí válečné tažení do Kanánu, při němž Merenptah dobyl mezi jinými Aškelon, Gezer, Yanoam a Izrael.\n\nStélu objevil r. 1896 by Flinders Petrie na prvním nádvoří Merenptahova zádušního chrámu v Thébách. Nyní je ve sbírce Egyptského muzea v Káhiře a neúplná kopie stély byla nalezena také v Karnaku. Flinders Petrie se obrátil na Wilhelma Spiegelberga, německého jazykovědce, aby nalezenou masivní žulovou stélu přeložil. V závěru textu narazil Spielberg na znak, který mezi národy či kmeny poraženými Merenptahem uváděl „I.si.ri.ar?“ Petrie rychle usoudil, že jde o „Israel!“ Spiegelberg souhlasil, že to musí být správný překlad. „Velebníčky to určitě potěší,“ poznamenal Petrie. Při večeři toho dne Petrie, který si uvědomoval význam nálezu, řekl:\n„Tahle stéla bude ve světě proslulejší než cokoliv, co jsem dosud našel.“\n\nBylo to poprvé, co se ve starověkých egyptských textech objevilo jméno „Izrael“, a tato novinka se ocitla v titulcích všech anglických novin.\n\nStéla je vysoká 3,18 m a široká 1,63 m. Text je převážně prozaickou zprávou s poetickým závěrem, odrážejícm styl podobných stél egyptské nové říše z té doby. Datována je Rok 5., 3. měsíc šemu (léta), 3. den (asi 1209/1208 př. n. l.), a začíná chvalozpěvem na Merenptahovy úspěchy v bitvě.\n\nNázev „Izraelská stéla“ je poněkud zavádějící, neboť stéla obsahuje pouze stručnou zmínku o Izraeli a Kanánu. Časově další v pořadí je zmínka o Izraeli z 9. stol př. n. l., nalezená na Mešově stéle.\n\nŘádek zmiňující Izrael se vyskytuje společně se třemi dalšími poraženými národy v Kanánu (Gezer, Yanoam a Aškelon) pouze jedinkrát, zatímco o poražených Libyjcích se mluví opakovaně.\nŘádek odkazující na Merenptahovo válečné tažení do Kanánu zní:\n\n„Kanán je zpustošen a zbědován. Dobyt je Aškelon, Gezer zajat, Yanoam už více není; Izrael leží pustý, jeho setba zmařena.“\n\nObrat „pustý, setba zmařena“ je ustálení rčení, často užívané o poražených národech. Znamená to, že byly zničeny všechny zásoby včetně osiva, takže dotyčný národ bude příští rok trpět hladem a nepředstavuje tudíž pro Egypt vojenskou hrozbu.\n\nZe stély je jasné, že „Izrael“ na tomto místě označuje národ nebo kmenový svaz, nikoli království nebo městský stát, jelikož je zde použit determinativ (rozlišovač) pro „cizí národ“, nikoli pro „zemi“.\n\nZatímco ostatní nepřátelé Egypta uvedení vedle Izraele v tomto dokumentu, jako je Aškelon, Gezer a Yanoam, mají rozlišovač městského státu – „bumerang a tři kopce označující cizí zemi“ – hieroglyfy vztahující se k Izraeli používají místo toho rozlišovač \"cizí lid\": bumerang a muže se ženou nad třemi svislými čarami plurálu. Tento znak Egypťané běžně užívali pro nomádské kmeny bez pevného městského sídla, z čeho vyplývá, že \"\" „Izrael“ bylo pojmenováním pasteveckého, polokočovného či venkovského obyvatelstva.\n\nJsou spory o tom, zda Merenptah opravdu podnikl válečné tažení do Kanánu, nebo jde o báchorku, podobně jako pozdější asyrské dokumenty nikdy nepřiznaly, že by Asýrie utrpěla porážku v bitvě. Tato domněnka má jisté opodstatnění, jelikož stéla Merenptahova předchůdce Ramsese II o bitvě u Kádeše naznačuje pevnou vládu nad Levantem, takže je divné, že by jej Merenptah musel znovu dobývat; ledaže by Merenptah byl nucen čelit revoluci v této oblasti a potlačit ji, aby utvrdil svou moc nad Kanánem. V takovém případě by jeho nadvláda nad Kanánem byla přinejmenším dost vratká.\n\nDonald Redford tvrdí, že „Izrael“ byla tlupa beduinských kočovníků, kterým Egypťané říkali „Šasu“, a odvolává se přitom na spojení „\"Yhw-\" v zemi Šasu“ z chrámu Amenhotepa III v Solebu, což se pokládá za ranou podobu tetragramu.\n\nTuto domnělou spojitost mezi Izraelci a Šasu však zpochybňuje fakt, že na karnackém reliéfu bitvy nejsou Izraelci zobrazeni jako bojovníci Šasu, nýbrž mají stejné oděvy a účesy jako Kenánci, bránící opevněná města Aškelon, Gezer a Yanoam.\n\nMichael G. Hasel, ředitel Archeologického ústavu na Southern Adventist University tvrdí, že Izrael byl koncem 13. stol. př. n. l. v Kanánu již pevně zakotvenou politickou mocností:\n\n„Izrael fungoval jako zemědělská, usedlá socioetnická entita v závěru 13. stol př. n. l., dostatečně významná na to, aby byla zahrnuta do válečného tažení proti politickým útvarům v Kanánu. I když Merenptahova stéla nepodává žádné náznaky o tehdejší společenské struktuře izraelského lidu, naznačuje, že šlo o významnou socioetnickou entitu, se kterou se muselo počítat.“\n\nProf. Ze'ev Herzog archeologické fakulty university v Tel-Avivu přesto tvrdí, že v archeologických nálezech neexistuje doklad pro to, že by Izrael představoval významnou politickou mocnost, ať už v době vzniku stély nebo kdykoli v onom období. Ve svém článku „Rozbor jerišských hradeb“, otištěném v Ha'aretz (29. října 1999), označuje zmínku o Izraeli za odkaz na „skupinu obyvatelstva“:\n\n„Název »Israel« bylo pojmenování pro jednu ze skupin obyvatelstva, které obývaly Kanán koncem pozdní doby bronzové, zřejmě v centrální vysočině, v oblasti, kde později bude založeno Izraelské království...“\n\nKopie stély se nachází v Harvardském semitském muzeu.\n"}
{"id": "747151", "url": "https://cs.wikipedia.org/wiki?curid=747151", "title": "Projekt 670", "text": "Projekt 670\n\nProjekt 670 (v kódu NATO třída Charlie) byla třída ponorek Sovětského námořnictva s jaderným pohonem. Jednalo se o nosiče protilodních střel, určené zejména k napadání hladinových lodí, především těch letadlových. Jako první sovětské ponorky mohly své střely odpalovat pod hladinou. Všech 17 postavených ponorek již bylo vyřazeno ze služby.\n\nCelkem bylo ve dvou skupinách postaveno 17 ponorek této třídy. Všechny postavila loděnice v Gorkém. Ponorky první verze Projekt 670A Skat (\"Charlie I\") byly do služby zařazeny v letech 1967–1973 v počtu 11 kusů. Na první sérii navázalo šest ponorek Projektu 670M Čajka (\"Charlie II\") nesoucích modernější protilodní střely. Do služby byly zařazeny v letech 19673–1982. Všechny byly vyřazeny do poloviny 90. let.\n\nOproti třídě \"Echo\" měly tyto ponorky mnohem elegantněji tvarovaný trup. Jejich hlavní zbraň, v podobě protilodních střel, se přitom přesunula do přídě, odkud byly střely vypouštěny přímo z šachet v trupu ponorek. Novinkou byla také schopnost ponorek vypouštět tyto střely při plavbě pod hladinou. Ponorky verze \"Charlie I\" byly vyzbrojeny osmy protilodními střelami typu P-70 Ametist (v kódu NATO SS-N-7 Starbright) s dosahem cca 60 km. Pozdější verze \"Charlie II\" nesla stejný počet modernějších střel P-120 Malachit (v kódu NATO SS-N-9 Siren) s dosahem cca 120 km. Ponorky rovněž měly čtyři 533mm torpédomety pro klasická torpéda a dva 406mm torpédomety pro torpéda s akustickým samonavedením. Podle odhadů ponorky nesly celkem 12 torpéd či řízených střel RPK-2 Viyuga (v kódu NATO SS-N-15 Starfish).\n\nPohonný systém tvořil jeden vodou chlazený reaktor VM-4 a dvě turbíny, roztáčející jeden pětilistý lodní šroub. Nejvyšší rychlost byla 12 uzlů na hladině a 26 uzlů pod hladinou, u verze \"Charlie II\" to bylo 15 uzlů na hladině a 24 uzlů pod hladinou.\n\nV letech 1988–1991 byla ponorka \"K-43\" verze \"Charlie I\" zapůjčena Indii, kde sloužila jako INS \"Čakra\" (S71). Indické námořnictvo má stále zájem o získání ponorek s jaderným pohonem.\n\n\n"}
{"id": "747154", "url": "https://cs.wikipedia.org/wiki?curid=747154", "title": "Turnaj tří 1964", "text": "Turnaj tří 1964\n\nTurnaj tří v ledním hokeji se konal od 29. prosince 1963 do 5. ledna 1964. Turnaje se zúčastnila tři mužstva, která se utkala jednokolově systémem každý s každým.\n\n Kanada – Švédsko 6:3 (2:1, 2:0, 2:2)\n\n29. prosince 1963 – Toronto\nBranky: 4. Johnson, 11. Conacher, 23. Johnson, 29. Cadieaux, 55. a 58. Forhan – 9. Stoltz, 54. S. Johansson, 57. Sterner.\nRozhodčí: McLean, Maschio (CAN)\n\nKanada: Broderick – O'Malley, McKenzie, Morrison, Rodgers, Akervall, Bourbonnais, Cadieux, Conacher – Begg, Forhan, Clancy – Dinnen, Johnson, Conlin – Swarbrick, McLean, Marrifield – Seiling.\n\nŠvédsko: Holmqvist – Blomé, N. Johansson, Stoltz, Nordlander – Pettersson, L. Johansson, Lundwall – Borg, Andersson, Sterner – Määttä, S. Johansson, Öhrlund – Englund.\n\n4. ledna 1964 – Sudbury \nBranky: 17. Morrison, 46. Cadieux, 53. Forhan, 53. Conacher.\nRozhodčí: McLean, Maschio (CAN)\n\nČSSR: Nadrchal – Čapla, Tikal, Potsch, Sventek – Bubník, Walter, Vlach – Dolana, Golonka, Cvach – Pryl, Vaněk (21. Holík), Černý.\n\nKanada: Broderick – O'Malley, Rodgers, McKenzie, Morrison, Akervall, Wilson, Bourbonnais, Dinnen – Conlin, Swarbrick, Forhan – Begg, Clancy, Cadieux – Conacher.\n\n5. ledna 1964 – Toronto \nBranky: Jiří Holík, 19. Golonka, 33. Klapáč, 34. Walter. 40. Jiří Holík, 47. a 52. Klapáč, 56. Vl. Bubník – 6. a 19. Sterner, 24. a 41. Tumba Johanson, 55. Lundvall.\nRozhodčí: McLean, Maschio (CAN)\n\nČSSR: Dzurilla – Potsch, Sventek, Tikal, Gregor – Golonka, Dolana (Klapáč), Cvach – Bubník, Walter, Vlach – Jiří Holík, Vaněk, Černý\n"}
{"id": "747156", "url": "https://cs.wikipedia.org/wiki?curid=747156", "title": "V tom domě straší", "text": "V tom domě straší\n\nV tom domě straší (v anglickém originále \"Monster House\") je americký animovaný film studia Relativity Media, ImageMovers a Amblin Entertainment z roku 2006.\n\nMladý kluk DJ už dlouho pozoruje podivného souseda pana Nebercrackra, který bydlí v domě oproti ním a nesnáší, když někdo šlape po jeho trávníku a zanechá tam věci. Jednou, když si DJ ze svým kamarádem Buřtem házeli míčem, najednou spadl na Nebercrackrův trávník a on dostal od naštvání infarkt a odvezli ho do nemocnice. DJ a Buřt si mysleli, že je mrtvej. Jenomže DJ měl z toho špatnou náladu, protože si myslel že za jeho smrt může on. Když DJ usnul, najednou mu začal zvonit telefon, který zvonil z Nebercrackrova domu. DJ dostal strach, že jeho dům je živej. Pak se DJ a Buřt rozhodli, že Nebercrackrov dům prozkoumají. Přidala se k nim i holka, která prodávala cukroví, jménem Jenny. Na konec se Jenny, Buřt a DJ dozvěděli, že Nebercrackrův dům, který ožil, je vlastně jeho žena Constance, která nesnášela lidi, co se pohybovali kolem jejich domu. Pak se dozvěděli, že Nebercracker vůbec nezemřel, ale sám zničil svou ženu Constance jednou provždy.\n"}
{"id": "747161", "url": "https://cs.wikipedia.org/wiki?curid=747161", "title": "Projekt 661", "text": "Projekt 661\n\nProjekt 661 (v kódu NATO třída Papa) byla třída ponorek Sovětského námořnictva s jaderným pohonem, reprezentovaná pouze jednou ponorkou – K-162 (později přejmenována na K-222). Jednalo se o rychlý nosič protilodních střel, na kterém byly zkoušeny nové postupy a technologie, včetně titanového trupu. Ponorka již byla vyřazena ze služby.\n\nK-162 postavila loděnice v Severodvinsku, do služby byla zařazena v roce 1969.\n\nTrup ponorky byl vyroben z titanu. Největší hloubka ponoru dosahovala cca 400 metrů. Ponorka nesla šest 533mm torpédometů, ze kterých mohla být vypouštěna torpéda či řízené střely RPK-2 Viyuga (v kódu NATO SS-N-15 Starfish). V její přední části pak bylo, pod rozměrnými kryty, uloženo deset protilodních střel P-120 Malachit (v kódu NATO SS-N-9 Siren) s dosahem cca 120 km. Střely mohly být vypouštěny při plavbě pod hladinou.\n\nPohonný systém tvořily dva jaderné reaktory V-5R chlazené vodou a dvě parní turbíny GTZA-618. Lodní šrouby byly dva. Ponorka dosahovala vysokých výkonů. Nejvyšší rychlost byla 25 uzlů na hladině a 45 uzlů pod hladinou.\n\n"}
{"id": "747166", "url": "https://cs.wikipedia.org/wiki?curid=747166", "title": "Africký pohár národů 1965", "text": "Africký pohár národů 1965\n\nAfrický pohár národů 1965 bylo 5. mistrovství pořádané fotbalovou asociací CAF. Vítězem se stala Ghanská fotbalová reprezentace, která tak obhájila titul z minulého ročníku.\n\n----\n\n"}
{"id": "747168", "url": "https://cs.wikipedia.org/wiki?curid=747168", "title": "Juan Filloy", "text": "Juan Filloy\n\nJuan Filloy (1. srpna 1894, Córdoba – 15. července 2000, tamtéž) byl argentinský spisovatel. Do dnešní doby není příliš znám, nicméně jeho dílo je velmi rozsáhlé a jazykově bohaté. Věnoval se převážně psaní románů, avšak povoláním byl soudce. Jeho romány jsou charakteristické mimořádně bohatým slovníkem, košatými větami, množstvím literárních odkazů a šíří jazykových rejstříků, od filozofie až po hovorovou a vulgární mluvu.\n\nNarodil se v argentinské Córdobě, kde prožil většinu svého života, během něhož obdržel řadu ocenění včetně nominace na Nobelovu cenu za literaturu.\nNapsal 55 románů, jež měly všechny sedmipísmenný název. K nejznámějším patří: \"Caterva\", \"¡Estafen!\", \"Aquende\", \"La Purga\", \"Metopas\", \"Periplo\", \"Sexamor\", \"Tal Cual\" a \"Zodíaco\". Vytvořil též více než 6000 palindromů a novotvarů, jež vešly do všeobecného povědomí.\n\nJuan Filloy hovořil sedmi jazyky.\n\n"}
{"id": "747172", "url": "https://cs.wikipedia.org/wiki?curid=747172", "title": "Albert Edwin Roberts", "text": "Albert Edwin Roberts\n\nAlbert Edwin Roberts nebo také Bert Roberts (26. února 1878, Birmingham – 24. července 1964, Ipswich, Queensland) byl australský fotograf a kouč. Renesanční muž, který se zajímal širokým rozsahem předmětů, a pořídil mnoho fotografií každodenního života kolem Ipswiche v Queenslandu na počátku 20. století.\n\nOd začátku 20. století tvořil svá díla především v queenslandském Ipswichi. Více než tisíc skleněných desek z jeho díla je součástí sbírky \"A E \"Bert\" Roberts plate glass photo collection\", kterou vlastní Queenslandské Muzeum.\n\n"}
{"id": "747174", "url": "https://cs.wikipedia.org/wiki?curid=747174", "title": "Gavin Pring", "text": "Gavin Pring\n\nGavin Leslie Pring (* 8. července 1978, Liverpool) je britský zpěvák a muzikant, který je známý především z kapel The Fab Four a George Harry’s Son, kde imituje George Harrisona. \n\nNarodil se a vyrůstal v Liverpoolu, zde také začal s imitováním George Harrisona a stal se členem první revivalové kapely The Blue Meanies. Později se přestěhoval do USA, kde si založil svoji vlastní kapelu George Harry’s Son, se kterou jezdí po celém světě a pravidelně vystupuje na ročním Beatleweeku v Liverpoolu. Díky jeho skvělé imitaci Harrisona, mu bylo v roce 2005 nabídnuto místo v revivalové kapele The Fab Four. Zde hrál nejprve v obsazení pod názvem „Fab Four Mania“, které vystupovalo pouze v nočních hodinách po Las Vegas a od roku 2009 vystupuje s oficiálním The Fab Four, kde se střídá s Michaelem Amadorem. \n"}
{"id": "747175", "url": "https://cs.wikipedia.org/wiki?curid=747175", "title": "Maškova zahrada", "text": "Maškova zahrada\n\nMaškova zahrada je arboretum bývalé šlechtitelské stanice v Turnově, které fungovalo jako zásobní sbírka dřevin pěstovaná a vyšlechtěná Vojtěchem Maškem, zahradníkem knížete Rohana, pro zámek Sychrov. 23 významných dřevin bylo vyhlášeno památnými stromy. Realizována je úprava jižní části území na sportovní a rekreační areál. \n\n28. října 2015 byl slavnostně otevřen zimní stadion. Venkovní koupaliště by mělo být podle harmonogramu předáno stavební firmou na konci května 2016.\n\n\nKaždý z druhů je zastoupen jedním exemplářem vyjma korkovníku, kterého v arboretu rostou dva zástupci.\n\nArboretum založil Vojtěch Mašek pro knížete Rohana. Nejznámější strom parku byl nazván právě po něm – Rohanův buk (název se ujal i jako botanické označení buk Rohanův). Část arboreta zanikla při výstavbě rychlostní komunikace ve směru na Lažany. Zaniknout měl i buk, ale nakonec byla právě kvůli unikátnímu stromu trasa mírně odkloněna, díky čemuž zůstal zachován.\n\nV místě Maškovy zahrady byl v letech 1995 až 2001 proveden velkoplošný archeologický výzkum o rozsahu zhruba 8 hektarů. Objeveny byly předměty a známky osídlení z mladší i starší doby bronzové, starší doby železné a starší doby římské.\n\n\n"}
{"id": "747176", "url": "https://cs.wikipedia.org/wiki?curid=747176", "title": "Josef Kořínek", "text": "Josef Kořínek\n\nJosef Kořínek (27. května 1829, Trojovice – 14. srpna 1892, Královské Vinohrady) byl český středoškolský profesor a klasický filolog. Přes třicet let vyučoval na gymnáziu v Jindřichově Hradci. Byl autorem latinské mluvnice a cvičebnice řečtiny. Připravil kritické vydání Alexandreidy, Rukopisu královédvorského a zelenohorského i prací Komenského. V jeho díle pokračoval jeho syn Josef Kořínek mladší (1861–1924).\n\nNarodil se 27. května 1829 v Trojovicích na Chrudimsku v chudé rodině. Po absolvování piaristického gymnázia v Litomyšli odešel roku 1851 do Prahy, kde tři roky studoval na univerzitě klasickou filologii; k jeho učitelům patřili Georg Curtius, František Ladislav Čelakovský a Jan Pravoslav Koubek.\n\nZ Prahy odjel roku 1854 do Banské Bystrice, kde se stal nejprve suplentem, později profesorem na gymnáziu. Chtěl se ale vrátit do Čech. Na vlastní žádost byl v roce 1857 přeložen na gymnázium do Jindřichova Hradce, kde působil 34 let (během let 1875 - 1882 byl rovněž ředitelem). Byl velmi aktivní, vedle klasických jazyků vyučoval i češtinu a francouzštinu a ve volném čase literárně tvořil.\n\nSvými pedagogickými výsledky, pílí, svědomitostí a literární tvorbou si získal respekt kolegů, studentů i odborné veřejnosti. Od biskupa Jirsíka dostal nabídku, stát se ředitelem nově zřizovaného budějovického gymnázia, nakonec ji ale nepřijal. Roku 1890 se stal dopisujícím členem České akademie věd a umění. Byl rovněž členem Svatoboru.\n\nV roce 1891 odešel do důchodu; při té příležitosti byl oceněn rytířským křížem řádu Františka Josefa. Po léčebném pobytu v Piešťanech se přestěhoval na Královské Vinohrady. Eliška Krásnohorská mu nabídla místo ředitele v dívčím gymnáziu „Minerva“, kvůli špatnému zdravotnímu stavu ale musel odmítnout. Zemřel 14. srpna 1892, pohřben byl v Jindřichově Hradci.\n\nHlavním literárním dílem Josefa Kořínka byla \"Latinská mluvnice\" (1873 s reedicemi), učebnice pro nižší a střední třídy gymnázií. Používala se na všech gymnáziích v Čechách, na Moravě a ve Slezsku, ale byla také přeložena do bulharštiny a stala se základním vzorem učebnice pro chorvatské školy.\n\nJeho další prací v oboru klasické filologie je \"Cvičebná kniha ku překládání z češtiny na jazyk řecký pro vyšší gymnasijní třídy\" (1869, 1875).\n\nKořínek rovněž kriticky upravil a připravil k vydání historické literární památky (skutečné či domnělé):\n\nVydal i stručný životopis Komenského.\n\n\n"}
{"id": "747177", "url": "https://cs.wikipedia.org/wiki?curid=747177", "title": "IEEE 802.3", "text": "IEEE 802.3\n\nIEEE 802.3 je standard společnosti Institute of Electrical and Electronics Engineers (IEEE), který určuje specifikace fyzické a linkové vrstvy Ethernetu. Obecně se využívá v lokální síti s některými WAN aplikacemi. Jedná se o fyzické propojení uzlů a/nebo infrastrukturních zařízení (hub, switch, router) pomocí měděných nebo optických kabelů.\n\nEthernet měl být původně řešen proprietárně (pouze ve vlastnictví) tří společností – Digital Equipment Corporation, Intel a Xerox (DIX). Nakonec rozhodli o otevřené technologii, která však postrádala jakoukoliv standardizaci. Té se ujala společnost IEEE, která se počátkem osmdesátých let začala zabývat právě oblastí standardizace lokálních sítí. Roku 1980 vydala skupina společností DIX první verzi Ethernetu (tzv. Blue Book), kterou předložila společnosti IEEE. Ta vytvořila skupinu pojmenovanou jako 802 (podle data vzniku: rok 1980 a druhý měsíc, tedy únor). První specifikaci Ethernetu dostala na starost podskupina 802.3 (podle třetího pořadového čísla).\n\nPodskupina IEEE 802.3 pozměnila některé specifikace Ethernetu a poslala zpět k jeho autorům z DIX. Ti změny akceptovali a roku 1982 vznikla upravená specifikace Ethernet Version 2, častěji označovaná jako Ethernet II či jako DIX Ethernet, která změnila některé časové konstanty s cílem dosáhnout vyšší kompatibility se standardem 802.3. Mezi oběma specifikacemi však zůstal rozdíl ve formátu rámce. O tři roky později pracovní podskupina vydala vlastní standard Ethernetu, pojmenovaný jako CSMA/CD (\"Carrier Sense with Multiple Access and Collision Detection\"), česky \"metoda mnohonásobného přístupu s nasloucháním nosné a detekcí kolizí\". Slovo Ethernet se zde vynechalo záměrně, jelikož ochrannou známku pro Ethernet vlastní Xerox. Formální název pro Ethernet tedy zní „IEEE 802.3 CSMA/CD“, který zdůrazňuje klíčovou roli přístupové metody CSMA/CD jako hlavní charakteristiky Ethernetu. Neformálně se však standardům IEEE 802.3 říká Ethernet.\n\nEthernet II se od roku 1982 již nadále nerozvíjí a tak veškerý vývoj a nové verze spadají pod společnost IEEE, konkrétně pod pracovní skupinu 802.3.\n"}
{"id": "747178", "url": "https://cs.wikipedia.org/wiki?curid=747178", "title": "SFK Vrchovina Nové Město na Moravě", "text": "SFK Vrchovina Nové Město na Moravě\n\nSFK Vrchovina z.s. Nové Město na Moravě (celým názvem: Sportovní fotbalový klub Vrchovina z.s. Nové Město na Moravě) je český fotbalový klub, který sídlí v Novém Městě na Moravě v Kraji Vysočina. Od sezóny 2010/11 hrával Moravsko-Slezskou Divizi - skupinu D (MSD-D), kterou v ročníku 2017/18 vyhrál a postoupil do Moravskoslezské fotbalové ligy (jedna ze dvou skupin 3. nejvyšší soutěže).\n\nKlub má ve svém vlastnictví dva areály. Kromě hlavního hřiště (Sportovní 1480), kde má také sídlo v Novém Městě na Moravě, má klub pronajaté ještě hřiště v Radešínské Svratce, kde je k dispozici také několik tréninkových ploch.\n\nKlub reprezentuje i rezervní tým, týmy staršího i mladšího dorostu (Moravsko-Slezská divize), A týmy starších a mladších žáků (krajský přebor kraje Vysočina), B týmy starších a mladších žáků (okresní přebor Žďárska), několik týmů přípravky a také tým žen, který působí v moravskoslezské divizi, což je třetí nejvyšší ženská soutěž.\n\nKlub byl založen v roce v roce 1998 a navazuje na bez mála stoletou historii novoměstské kopané sloučením oddílů Nového Města na Moravě a Radešínské Svratky pod společný název \"Bohemia Breeding\". Od poloviny roku 2001 klub nosil název \"SFK Vrchovina Nové Město - Radešínská Svratka\". Roku 2009 došlo k osamostatnění fotbalu v Radešínské Svratce. V listopadu roku 2014 se klub přejmenoval na \"SFK Vrchovina z.s.\" (Sportovní fotbalový klub Nové Město na Moravě).\n\nDo Moravsko-Slezské Divize postoupila Vrchovina v roce 2010, když zvítězila v krajském přeboru kraje Vysočina. Po podzimní části ročníku 2011/12 patřilo Vrchovině třinácté místo. Trenérem prvního mužstva byl od ledna 2008 Richard Zeman, které mu se povedl historický postup do MSD. Od roku 2013 převzal tým Marek Štukhejl, který obsadil v ročníku 2013/14 historické 3. místo v Divizi D.\n\nZdroj: \n\n\n\nZdroj: \n\n\n\nZdroj: \n\nSFK Vrchovina Nové Město na Moravě „B“ je rezervním týmem SFK Vrchovina. Od sezony 2012/13 hraje I. A třídu Kraje Vysočina.\n\n\nZdroj: \n\n\n\nZdroj: \n\n"}
{"id": "747179", "url": "https://cs.wikipedia.org/wiki?curid=747179", "title": "Africký pohár národů 1968", "text": "Africký pohár národů 1968\n\nAfrický pohár národů 1968 bylo 6. mistrovství pořádané fotbalovou asociací CAF. Vítězem se stala Fotbalová reprezentace Demokratické republiky Kongo.\n\n"}
{"id": "747180", "url": "https://cs.wikipedia.org/wiki?curid=747180", "title": "Josef Kořínek mladší", "text": "Josef Kořínek mladší\n\nJosef Kořínek (4. ledna 1861, Jindřichův Hradec – 22. srpna 1924, Hradec Králové) byl český středoškolský profesor, klasický filolog a odborný spisovatel. Byl synem profesora Josefa Kořínka (1829-1892).\n\nNarodil se v Jindřichově Hradci v rodině gymnazijního profesora Josefa Kořínka (1829–1892). V roce 1884 vyučoval na matičním gymnáziu v Opavě, následující rok se přestěhoval do Pelhřimova. Jeho posledním působištěm se stal Hradec Králové, kde byl jmenován ředitelem gymnázia.\n\nZemřel v Hradci Králové na mrtvici ve věku 63 let.\n\nOd devadesátých let, počínaje šestým vydáním (1896-8), upravoval k tisku oblíbenou učebnici \"Latinská mluvnice\", jejímž autorem byl jeho otec. \nVydal rovněž sociologické pojednání o společenských třídách ve státě Solónově a Lykurgově.\n\n"}
{"id": "747182", "url": "https://cs.wikipedia.org/wiki?curid=747182", "title": "Rue de Bretonvilliers", "text": "Rue de Bretonvilliers\n\nRue de Bretonvilliers je pařížská ulice na ostrově Saint-Louis.\n\nJe pojmenována po Claudu Le Ragois de Bretonvilliers, tajemníkovi finanční rady, který zde měl postavený palác.\n\n\n"}
{"id": "747183", "url": "https://cs.wikipedia.org/wiki?curid=747183", "title": "Kozlík dvoudomý", "text": "Kozlík dvoudomý\n\nKozlík dvoudomý (\"Valeriana dioica\") je druh středně vysoké vytrvalé byliny z čeledě zimolezovitých.\n\nJe to rostlina Evropy a Severní Ameriky. V Evropě se nejhojněji vyskytuje na severozápadě a ve středu, řidčeji na jihozápadě a jihu. Směrem na východ roste až do Běloruska a Ukrajiny. V Severní Americe lze kozlík dvoudomý spatřit na severu a severozápadě Spojených států a v Kanadě až po subantarktické pásmo, nachází se i v příhodných oblastech Aljašky. Roste na zamokřených loukách, rašeliništích, v okolí pramenišť, v mokrých příkopech i po okrajích vlhkých světlých lesů, nejlépe mu svědčí jílovité půdy s dostatkem živin. Jeho přítomnost signalizuje vysokou hladinu spodní vody. Snáší mírné zastínění.\n\nVytrvalá rostlina se vzpřímenou, 15 až 35 cm vysokou, slabě rýhovanou až hranatou, svěže zelenou, jen v horní části rozvětvenou lodyhou která vyrůstá z konce plazivého, výběžkatého oddenku. Z oddenku vyrůstají v prvém roce jen listové růžice s celistvými listy s řapíky od 6 do 10 cm dlouhými, jejích celokrajné nebo vykrajované čepele, pravidla dlouhé 2 až 4 cm a široké 1 až 2,5 cm, jsou vejčitě nebo úzce kopinaté, mají klínovitou bázi a na vrcholu jsou tupě špičaté. Z růžice vyrůstá až příštím rokem lodyha, obvykle s 1 až 5 páry listů lysých nebo krátce brvitých. Listy ve spodní části lodyhy jsou, obdobně jako u listových růžic, celistvé. Střední a horní listy jsou většinou přisedlé, dlouhé 3 až 10 cm a široké 1,5 až 3 cm, bývají lyrovitě peřenodílné s podlouhlými bočními úkrojky, koncový eliptického tvaru je znatelně delší a mělce zubatý.\n\nKozlík dvoudomý, jak napovídá druhové jméno, jsou převážně rostliny dvoudomé. Vyskytují se zvlášť se samčími a zvlášť ze samičími květy. Výjimečně lze nalézt i rostliny mnohomanželné. Většinou pětičetné, nálevkovité květy jsou sestaveny do hustých koncových, většinou trojramenných vidlanů, pod každým rozvětvením jsou dva 3 mm dlouhé kopinaté listeny. Větší prašníkové květy s růžovými, 3 mm dlouhými, uvnitř chlupatými korunními lístky mají z trubky vystouplé 3 volné tyčinky s fialově zbarvenými prašníky; pestík s čnělkou jsou rudimentální. Menší, hustěji směstnané pestíkovité květy s bělavými, 1 mm dlouhými korunními lístky mají pestík se silnou čnělkou s trojlaločnou bliznou; tyčinky s prašníky jsou zakrslé. Spodní semeník je srostlý ze tří plodolistů, vajíčko má jen v jediném oddílu. Po dobu kvetení jsou kališní lístky svinuté a tudíž nezřetelné, po dozrání plodu vytvářejí jeho chmýr.\n\nKvete od května do června, rostliny se samičímí květy rozkvétají o pár dnů před květy samčími. Plodem jsou jednosemenné trojpouzdré nažky, dvě pouzdra mají vždy prázdná. Lysé nažky dlouhé až 3 mm jsou na vrcholu opatřeny pérovitým chmýrem o délce asi 10 mm, pozůstatek po kalichu. Chromozómové číslo: 2n = 16.\n\nV České republice, vyjma vyloženě suchých oblastí, vyrůstá kozlík dvoudomý roztroušeně na mnoha stanovištích, od nížin až do podhůří. Podle \"Černého a červeného seznamu cévnatých rostlin České republiky\" je pokládán za rostlinu které již nehrozí bezprostřední nebezpečí vyhynutí. Je tam zařazen do kategorie C4a, tj. mezi rostliny méně ohrožené, které však nutno dále sledovat. Ve vyhlášce MŽP ČR č. 395/1992 Sb. (seznam zvlášť chráněných druhů rostlin) již uveden není.\n\n\n \n"}
{"id": "747185", "url": "https://cs.wikipedia.org/wiki?curid=747185", "title": "Africký pohár národů 1970", "text": "Africký pohár národů 1970\n\nAfrický pohár národů 1970 bylo 7. mistrovství pořádané fotbalovou asociací CAF. Vítězem se stala Súdánská fotbalová reprezentace, kterou vedl Jiří Starosta.\n\n"}
{"id": "747187", "url": "https://cs.wikipedia.org/wiki?curid=747187", "title": "Africký pohár národů 1972", "text": "Africký pohár národů 1972\n\nAfrický pohár národů 1972 bylo 8. mistrovství pořádané fotbalovou asociací CAF. Vítězem se stala Fotbalová reprezentace Republiky Kongo.\n\n"}
{"id": "747188", "url": "https://cs.wikipedia.org/wiki?curid=747188", "title": "Georg Christoph Biller", "text": "Georg Christoph Biller\n\nGeorg Christoph Biller (* 20. září 1955, Nebra, Německo) je německý dirigent a kantor v Lipsku.\n\nNarodil se v roce 1955 jako syn pastora v Nebře. První hudební vzdělání získal v letech 1965–1974 v legendárním Thomanerchoru v Lipsku u Erharda Mauersbergera a Hanse-Joachima Rotzsche. Již jako sborový prefekt získal zkušenosti při dirigování. Po maturitě v roce 1974 studoval v letech 1976–1981 dirigování u Rolfa Reutera a Kurta Masura a zpěv na Akademii múzických umění a divadla v Lipsku. V roce 1976 založil Leipziger Vocalensemble.\n\nV letech 1980–1991 vedl sbor Gewandhausu v Lipsku. Současně působil jako odborný asistent sborového dirigování na Kirchenmusikschule v Halle. V roce 1982 založil mužský vokální sextet „Arion-Collegium“. V témže roce získal diplom v oboru dirigování na Letní akademii Mozartea v Salzburgu. Od roku 1983 je členem Akademie umění v Berlíně. V roce 1985 mu byla udělena hudební cena města Ósaky. V letech 1991–1992 působil jako odborný asistent na sborové dirigování na Vysoké škole múzických umění ve Frankfurtu nad Mohanem a Akademii múzických umění v Detmoldu.\n\nV roce 1992 se stal kantorem u sv. Tomáše v Lipsku a je tedy šestnáctým tomášským kantorem po Johannu Sebastianu Bachovi. Prací s Tomášským sborem pokračuje v hudební tradici svých předchůdců. Ta klade velký důraz na liturgickou strukturu motet a koncertních programů, kde je vidět celá chorální tradice od gregoriánského počátku po moderní církevní hudbu. Pracuje s mnoha současnými skladateli, a dokonce i sám komponuje. Hostuje jako dirigent s významnými orchestry, jako je New York Philharmonic Orchestra, Berlin Konzerthaus Orchestra, Sydney Symphony Orchestra.\n\nS úctou k práci svého velkého předchůdce Johanna Sebastiana Bacha začal v roce 1992 věnovat pozornost uvedení celého cyklu Bachových kantát v chronologickém pořadí u svatého Tomáše s Gewandhaus orchestrem. Roku 1994 byl jmenován profesorem sborového dirigování na Akademii múzických umění v Lipsku. Od roku 2009 vyučuje jako profesor dirigování. Již několik let se věnuje práci na budování tzv. Forum Thomanum, centra pro výchovu při Tomášském sboru a škole Sv. Tomáše.V roce 2015 ze zdravotních důvodů z funkce kantora u sv. Tomáše odstoupil.\n"}
{"id": "747190", "url": "https://cs.wikipedia.org/wiki?curid=747190", "title": "Africký pohár národů 1974", "text": "Africký pohár národů 1974\n\nAfrický pohár národů 1974 bylo 9. mistrovství pořádané fotbalovou asociací CAF. Vítězem se stala Fotbalová reprezentace Zairu.\n\n"}
{"id": "747192", "url": "https://cs.wikipedia.org/wiki?curid=747192", "title": "Africký pohár národů 1976", "text": "Africký pohár národů 1976\n\nAfrický pohár národů 1976 bylo 10. mistrovství pořádané fotbalovou asociací CAF. Vítězem se stala Marocká fotbalová reprezentace.\n\n"}
{"id": "747193", "url": "https://cs.wikipedia.org/wiki?curid=747193", "title": "Africký pohár národů 1978", "text": "Africký pohár národů 1978\n\nAfrický pohár národů 1978 bylo 11. mistrovství pořádané fotbalovou asociací CAF. Vítězem se stala Ghanská fotbalová reprezentace.\n\n Zápas předčasně ukončen ve 42. minutě, když za stavu 1:1 hráči Tuniska opustili hrací plochu na protest proti výrokům rozhodčího. Utkání bylo zkontumováno 2:0 a Tunisko bylo na dva roky vyloučeno ze soutěží CAF.\n\n"}
{"id": "747197", "url": "https://cs.wikipedia.org/wiki?curid=747197", "title": "Tarsus", "text": "Tarsus\n\nTars ( – Tarsos, hebrejsky תרשיש‬ \"Ṭarśīś, Taršíš\". Pozor na možnou záměnu se stejně znějícím španělským městem.) je starobylé město v jižním Turecku. Leží ve vzdálenosti 20 kilometrů od pobřeží Středozemního moře, je součástí metropolitní oblasti Adana-Mersin (čtvrté největší v Turecku) a spadá do Mersinské provincie.\n\nMěsto je staré přes dva tisíce let, zvláště významným bylo v období Římského impéria, kdy bylo hlavním městem Kilíkijské provincie. Tak bylo například místem prvního setkání Marka Antonia s Kleopatrou nebo rodištěm apoštola Pavla – nejvýznamnějšího raného šiřitele křesťanství. V roce 363 zde byl pohřben císař Julián. Peršané dobyli město v roce 614. Do roku 965 drželi Tars Arabové, kdy je porazil Nikeforos II.. Je zde pochován císař Fridrich I. Barbarossa.\n\nV Tarsu je k vidění muzejní loď Nusret, slavná minonoska z první světové války.\n\n"}
{"id": "747201", "url": "https://cs.wikipedia.org/wiki?curid=747201", "title": "Ču-čou", "text": "Ču-čou\n\nČu-čou ( , pchin-jinem \"Zhūzhōu\") je městská prefektura v Čínské lidové republice. Leží v\nprovincii Chu-nan u řeky Siang-ťiang. Celá prefektura má rozlohu 11 262 čtverečních kilometrů a žijí v ní necelé čtyři miliony obyvatel.\n\nČu-čou leží v jižní Číně v provincii Chu-nan na řece Siang-ťiang. Prefektura sousedí na východě s provincií Ťiang-si, na severu s prefekturou Čchang-ša, na západě s prefekturami Siang-tchan a Cheng-jang a na jihu s prefekturou Čchen-čou.\n\nČu-čou je významným železničním uzlem. Kříží se tu železniční tratě Peking – Kanton a Šanghaj – Kchun-ming. Zdejším „Severním nádražím“ projede denně 110 vlaků.\n\n"}
{"id": "747205", "url": "https://cs.wikipedia.org/wiki?curid=747205", "title": "Železniční trať Šanghaj – Kchun-ming", "text": "Železniční trať Šanghaj – Kchun-ming\n\nŽelezniční trať Šanghaj – Kchun-ming, zvaná místně také Chu-kchun ( , pchin-jinem \"hùkūn tiělù\"), je páteřní elektrifikovaná a z větší části dvoukolejná železniční trať v Čínské lidové republice, kde propojuje východní Čínu s jihozápadní Čínou. Začíná v Šanghaji a vede přes provincie Če-ťiang, Ťiang-si, Chu-nan, Kuej-čou a Jün-nan, kde končí v hlavním městě provincie, Kchun-mingu, na tamním hlavním nádraží.\n\nCelková délka trati je 2 690 kilometrů, přičemž dvoukolejná je větší část z Šanghaje do Liou-pchan-šueje, jednokolejný je zbývající úsek z Liou-pchan-šueje do Kchun-mingu, který má délku přibližně čtyři sta kilometrů. V úseku Šanghaj – Ču-čou je maximální traťová rychlost 200 km/h, v úseku z Ču-čou do Chuaj-chua je maximum 120 km/h.\n\nVíceméně souběžně s touto tratí vede v roce 2016 dokončená vysokorychlostní trať Šanghaj – Kchun-ming.\n\nHistoricky se trať skládá ze čtyř tratí vybudovaných v průběhu více než 70 let. Jako jediná trať se začaly označovat v roce 2006, kdy čínské ministerstvo železnic provedlo rekonstrukci některých úseků a zvýšilo povolenou rychlost. Historické tratě byly:\n"}
{"id": "747225", "url": "https://cs.wikipedia.org/wiki?curid=747225", "title": "Samael", "text": "Samael\n\nSamael ( , také Sammael či Samil) je pekelný kníže stojící nejblíž samému satanovi. Podle rabínské tradice je Samael totožný s \"andělem smrti\" a měl být také skutečným otcem Kaina. Jako biblický had geneze je občas ztotožňován s Leviatanem. Samael je také esoterní jméno Satanovo.\n\nPodle jedné verze byl Samael archanděl, který byl téměř dokonalý. Jen ve své pýše uvěřil, že je rovný Bohu a vzbouřil se. V přestrojení za hada zkazil ráj pro lidi, které začal nenávidět, protože je považoval za příliš nedokonalé, že si neuvědomují, kolik darů \"nezaslouženě\" dostávají. Pak strhl na svou stranu řadu nižších andělů, ze kterých se stali démoni. Archanděl Michael pak ve velké bitvě nebeských vojsk vzbouřené anděly porazil a svrhl je do pekla. Samael přišel o své jméno a stal se z něj Satan, vládce pekel.\n"}
{"id": "747226", "url": "https://cs.wikipedia.org/wiki?curid=747226", "title": "Africký pohár národů 1980", "text": "Africký pohár národů 1980\n\nAfrický pohár národů 1980 bylo 12. mistrovství pořádané fotbalovou asociací CAF. Vítězem se stala Nigerijská fotbalová reprezentace.\n\n"}
{"id": "747229", "url": "https://cs.wikipedia.org/wiki?curid=747229", "title": "Zbyněk Houška", "text": "Zbyněk Houška\n\nZbyněk Houška (* 11. prosince 1957) je bývalý československý fotbalista, útočník. Po skončení aktivní kariéry působí jako trenér v nižších soutěžích.\n\nOdchovanec Roudnice nad Labem. V československé lize hrál za Slavii Praha, Spartu Praha, TJ Vítkovice a Spartak Hradec Králové. Získal ligový titul v roce 1986 s Vítkovicemi. V lize odehrál 119 utkání a dal 20 gólů. V Poháru UEFA nastoupil v 1 utkání.\n\n\n"}
{"id": "747230", "url": "https://cs.wikipedia.org/wiki?curid=747230", "title": "Africký pohár národů 1982", "text": "Africký pohár národů 1982\n\nAfrický pohár národů 1982 bylo 13. mistrovství pořádané fotbalovou asociací CAF. Vítězem se stala Ghanská fotbalová reprezentace.\n\n"}
{"id": "747233", "url": "https://cs.wikipedia.org/wiki?curid=747233", "title": "Rudolf Šafr", "text": "Rudolf Šafr\n\nRudolf Šafr (27. února 1902 – ) byl český fotbalový záložník a trenér.\n\nV lize hrál za SK Náchod v letech 1930-1934. Odehrál 65 utkání a dal 1 gól.\n\nPo skončení hráčské kariéry se stal trenérem. Do konce roku 1938, kdy byl nucen opustit Znojmo, trénoval místní Dělnický sportovní klub. Ze Znojma přesídlil do Jihlavy.\n\n\nNárodní listy (09.12.1938): Z našich klubů, digitalniknihovna.cz \n"}
{"id": "747234", "url": "https://cs.wikipedia.org/wiki?curid=747234", "title": "Na Martě", "text": "Na Martě\n\nNa Martě ( ) je výšina nad Frymburkem, v Lučské hornatině na západní rozsoše vrchu Kaliště. Západní svahy od roku 1959 obtéká zvýšená hladina Vodní nádrže Lipno, která je odděluje od Frymburku slepým ramenem.\n\n\n\n"}
{"id": "747235", "url": "https://cs.wikipedia.org/wiki?curid=747235", "title": "Avro Canada CF-105 Arrow", "text": "Avro Canada CF-105 Arrow\n\nAvro Canada CF-105 Arrow byl kanadský nadzvukový proudový záchytný stíhací letoun s trojúhelníkovým (delta) křídlem. V letech 1958–1959 byla úspěšně otestována série pěti prototypů, ale roku 1959 kontroverzním rozhodnutím kanadské vlády došlo k ukončení celého projektu.\n\nNěkolik let po druhé světové válce měl tehdejší Sovětský svaz k dispozici strategické bombardéry schopné nést jaderné zbraně na velkou vzdálenost. Proto se některé země snažily vyvinout stíhací letouny, které by mohly zachytit bombardéry dříve, než dosáhnou cíle.\n\nSpolečnost Avro Canada nejprve vyvinula podzvukový přepadový stíhač schopný plnit úkoly za každého počasí Avro Canada CF-100 Canuck. Později začala pracovat na zcela novém nadzvukovém letounu. Po mnoha diskusích a pokusech bylo pro nový stíhací letoun vybráno delta křídlo, protože je relativně tenké a má velkou plochu. Byly navrženy dvě verze letounu: C104/1 s jedním motorem a C104/2 se dvěma motory. Letoun měl využívat nové motory Orenda. Diskuse mezi zástupci společnosti Avro Canada a zástupci kanadského letectva (RCAF) o vlastnostech nového záchytného stíhače vedly k následujícím požadavkům na letoun:\n\n\nV prosinci 1953 bylo uvolněno 26 mil. dolarů na vývoj a výrobu testovacích modelů. Po úspěšných sovětských zkouškách nových strategických bombardérů Mjasiščev M-4 a úspěšném testu sovětské vodíkové bomby obdržela společnost 260 mil. dolarů na stavbu pěti prototypů Arrow Mark 1 a následnou výrobu série letounů Arrow Mark 2 (35 kusů).\n\nPrvní prototyp letounu CF-105 Arrow, nazvaný \"RL-201\", vyjel z hangáru dne 4. října 1957, tedy ve stejný den, kdy byla vypuštěna družice Sputnik 1, což odvedlo pozornost veřejnosti a sdělovacích prostředků. První let \"RL-201\" proběhl dne 25. března 1958. Letoun pilotoval zkušební pilot Janusz Żurakowski. Úvodní lety prototypu proběhly překvapivě hladce.\n\nLetoun prokázal výbornou ovladatelnost ve všech režimech. Také stabilita letounu byla velmi dobrá. V mnoha ohledech byly dobré vlastnosti letounu dány delta křídlem. Prototyp překročil rychlost zvuku ve třetím letu a při sedmém letu bylo dosaženo rychlosti vyšší než 1700 km/h ve výšce 15 km během stoupání. Maximální rychlost odpovídající Machovu číslu 1,98 byla dosažena na prototypu při pouhých třech čtvrtinách tahu motorů.\n\nV červnu 1957 byli kanadští liberálové poraženi ve volbách a k moci se dostali konzervativci. Předsedou kanadské vlády se stal John Diefenbaker, jehož volební kampaň byla mj. postavena na obviňování liberálů, že utrácejí velké peníze za projekt Arrow. V srpnu 1957 Diefenbaker podepsal se Spojenými státy dohodu o založení společného velitelství protivzdušné obrany (NORAD). Pro zachycení a sledování nepřátelských bombardovacích letounů byl tehdy používán automatický systém SAGE.\n\nNa ničení nepřátelských bombardérů byly určeny rakety CIM-10 Bomarc, které mohly nést konvenční i jaderné hlavice. Bylo navrženo umístit tyto rakety v Kanadě, aby nepřátelské bombardéry mohly být zachyceny už v řídce obydlené oblasti na severu státu. Kanadská vláda dospěla k závěru, že země si nemůže dovolit dva zbrojní programy současně: SAGE i Arrow. Kanada nebyla jedinou zemí, která se rozhodla zrušit projekt stíhacího letounu. Zhruba ve stejnou dobu byly zrušeny dva podobné projekty ve Spojených státech – Republic XF-103 a North American XF-108 Rapier.\n\n20. únor 1959 byl „černým pátkem“ zaměstnanců společnosti Avro Canada. Předseda kanadské vlády Diefenbaker oznámil poslanecké sněmovně ukončení projektů Arrow a Iroquois (motor pro CF-105). Bylo rozhodnuto, že všechny výkresy, prototypy letounů a jiné materiály, týkající se tohoto projektu, budou zničeny. Klíčoví inženýři projektu si později našli práci ve Spojených státech, v Británii a ve Francii.\n\nJako náhradu za letouny CF-105 Arrow v roce 1961 Kanada zakoupila 66 amerických letounů McDonnell F-101 Voodoo. Spory a politické diskuse kolem tohoto obchodu, stejně jako umístění raket CIM-10 Bomarc na území Kanady, byly hlavními důvody pádu Diefenbakerovy vlády v roce 1963. Všechny prototypy a veškeré materiály týkající se CF-105 Arrow a motorů Orenda Iroquois měly být zničeny. Přesto se dochovala část jednoho z prvních prototypů letounu CF-105 Arrow, která je nyní uložena v kanadském leteckém muzeu v Ottawě.\n\nV roce 1989 se Allan Jackson, jeden z bývalých zaměstnanců společnosti Avro Canada, který byl propuštěn po ukončení projektu Arrow v roce 1959, rozhodl že postaví repliku letounu CF-105 Arrow. V roce 1996 bylo 70 % repliky hotovo. Tehdy Jacksona vyhledal producent dvoudílné minisérie \"The Arrow\" a požádal ho, aby dokončil repliku pro účely natáčení seriálu. Po dokončení seriálu byla replika několikrát vystavována na různých leteckých přehlídkách, aby nakonec skončila v muzeu v kanadském městě Wetaskiwin. Další repliku letounu CF-105 Arrow vlastní Avro Museum of Canada. Jde o stroj schopný letu, vyrobený v měřítku 2:3. Replika je postavena z moderních kompozitních materiálů, vyžádala si 5 let práce desítek dobrovolníků a náklady ve výši cca 500 000 dolarů. Další repliku, tentokrát postavenou ve skutečné velikosti, má Canadian Air and Space Museum v Torontu.\n\nObecná charakteristika\n\nVýkony\n\nVýzbroj\n"}
{"id": "747239", "url": "https://cs.wikipedia.org/wiki?curid=747239", "title": "Petr Svoboda (fotbalista)", "text": "Petr Svoboda (fotbalista)\n\nPetr Svoboda (* 16. srpna 1945 Prostějov) je bývalý český fotbalový útočník. Nastupoval také ve středu pole a později i jako obránce. Jeho bratrancem byl Karel Lichtnégl.\n\nOdchovanec klubu TJ OP Prostějov hrál v nejvyšší soutěži za Spartak ZJŠ Brno a TŽ Třinec. V lize nastoupil ke 130 utkáním a dal 14 gólů. Dále hrál i za LIAZ Jablonec.\n\n\n"}
{"id": "747242", "url": "https://cs.wikipedia.org/wiki?curid=747242", "title": "Africký pohár národů 1984", "text": "Africký pohár národů 1984\n\nAfrický pohár národů 1984 bylo 14. mistrovství pořádané fotbalovou asociací CAF. Vítězem se stala Kamerunská fotbalová reprezentace.\n\n"}
{"id": "747246", "url": "https://cs.wikipedia.org/wiki?curid=747246", "title": "Karel Ferdinand Bellmann", "text": "Karel Ferdinand Bellmann\n\nKarel Ferdinand Bellmann (11. prosince 1820 Praha – 11. července 1893 Praha), byl český, německy hovořící zvonař, nakladatel, tiskař a fotograf.\n\nPocházel z rodiny švédského, v Praze usazeného dvorního zvonaře Karla Bellmanna a jeho manželky Anny. V otcově dílně se stejně jako jeho starší bratr Josef (* 1817) vyučil zvonařskému řemeslu, aby mohli převzít dílnu. Karel junior se více orientoval na obchod a na tiskařství. V roce 1842 získal papírnu v Bubenči, v roce 1856 zřídil obchod s barvami a malou knihtiskárnu, kterou dále rozšiřoval.. V letech 1856-1876 vedla zvonařskou dílnu jeho maldší sestra Anna[].\n\nVyučil se zvonařem, v pobytové přihlášce pražského magistrátu se uvádí profese obchodníka. V roce 1855 měl otcovu dílnu, která se nacházela v domě čp. 742/II v dnešní Jungmannově ulici 28 na Novém Městě, zvaném \"U Zvonařů\" nebo \"U tří zvonků\". Dílnu podle některých pramenů vedl do roku 1869, kdy ji přenechal své mladší sestře Anně (* 1828), podle . Jsou mu připisovány tyto zvony:\nDalší jím ulité zvony jsou v Záběhlicích, Domašíně, Borotíně, Býšti a Pardubicích.\n\nDne 1. března 1856 otevřel knihtiskárnu a obchod s barvami. Tiskařské zařízení získal z tiskárny C. W. Medau (Karel Vilém Medau – 1791–1866). Bellmannův podnik s názvem \"Artisticko-typografický ústav\" fungoval jako nakladatelství, produkoval kamenotisky a dřevoryt, jeho závod zahrnoval také písmolijnu a zařízení pro stereotypii. Vydával a tiskl převážně česky psané knihy, později se věnoval umělecké litografii a světlotisku. V roce 1879 zakoupil pozůstalost po nakladateli Theodoru Mourkovi. Jeho tiskárna se nacházela v domě č. p. 56 na Starém Městě, (nároží Granátové a Křížovnické ulice – dnes Křížovnické a Platnéřské, dům Platnéřská 5). V roce 1884 přemístil podnik do protějšího domu č. p. 27 (dnes Platnéřská 7) a současně závod rozšířil o oddělení pro reprodukční fotografii, do něhož spadala fotografie krajin, architektury, uměleckých děl a plánů.\n\nJako prokurista pro něj pracoval jeho syn Artur Bellmann-Maschka, který se v roce 1885 stal společníkem a po smrti otce v roce 1893 převzal vedení podniku. Firma se v roce 1912 spojila s tiskárnou Alexandra Leopolda Koppeho. Roku 1913 pro ni postavil stavitel Václav Nekvasil novou budovu v Drtinově ulici čp. 557/10. Tiskárna fungovala až do roku 1925, kdy byla zakoupena firmou Melantrich. Pracoval zde také fotograf Josef Böttinger. \n\nBellmann, ačkoliv neuměl česky, vydával česky psané knihy (především v rozmezí let 1855–1865). Vydával literaturu náboženskou, poučnou ale také beletrii českou i světovou v českých překladech. Vydal i souborné dílo Jana Pravoslava Koubka. Seznam nejvýznamnějších Belmannem vydaných českých děl je uveden v literatuře.\n\nKarel Ferdinand Bellmann je pohřben na Olšanských hřbitovech v Praze, v III.hřbitově.\n\n\n\n"}
{"id": "747247", "url": "https://cs.wikipedia.org/wiki?curid=747247", "title": "Osobní obchodní společnost", "text": "Osobní obchodní společnost\n\nZákon o obchodních korporacích člení obchodní společnosti na osobní a kapitálové. Osobními společnostmi jsou v České republice \"veřejná obchodní společnost\" a \"komanditní společnost\". K osobním společnostem lze co do charakteru přiřadit i \"evropské hospodářské zájmové sdružení\", byť zákon (č. 90/2012 Sb.) jej mezi osobní obchodní společnosti výslovně neřadí.\n\nOsobní společnost může být založena jen za podnikatelským účelem nebo za účelem správy vlastního majetku.\n\nZákladním rozdílem mezi osobními a kapitálovými společnostmi je, že zatímco všichni nebo alespoň někteří společníci osobních společností ručí za závazky společnosti neomezeně, celým svým majetkem a solidárně, společníci kapitálových společností neručí za závazky společnosti za trvání společnosti vůbec nebo je jejich ručení omezeno. Osobní společnost dále charakterizuje osobní účast společníků na řízení společnosti. Společníci, s výjimkou komanditistů v komanditní společnosti, nemají povinnost vložit do společnosti vklad. Zánik účasti neomezeně ručícího společníka v osobní společnosti způsobuje zásadně ze zákona její zánik, který však mohou zbývající společníci odvrátit.\n\nV teorii se používá přesnější rozčlenění obchodních společností, podle kterého komanditní společnost a společnost s ručením omezeným nepatří do žádné z uvedených skupin, ale mají smíšený charakter, neboť mají prvky jak osobních, tak kapitálových společností.\n\n"}
{"id": "747248", "url": "https://cs.wikipedia.org/wiki?curid=747248", "title": "Kapitálová obchodní společnost", "text": "Kapitálová obchodní společnost\n\nZákon o obchodních korporacích člení obchodní společnosti na osobní a kapitálové. Kapitálovými společnostmi jsou v České republice \"společnost s ručením omezeným\" a \"akciová společnost\".\n\nKapitálové společnosti mohou vykonávat i jinou než podnikatelskou činnost. Charakterizuje je majetková účast všech společníků na jejich činnosti. Společníci kapitálové společnosti nejsou povinni se osobně účastnit činnosti společnosti, ale mají povinnost účasti majetkové. Za závazky společnosti neručí buď vůbec, nebo omezeně. Podnikatelské riziko nesou pouze do výše svého vkladu, popř. příplatkové povinnosti. Na řízení společnosti se společníci kapitálové společnosti podílejí zprostředkovaně, prostřednictvím jejích orgánů.\n\nV teorii se používá přesnější rozčlenění obchodních společností, podle kterého společnost s ručením omezeným a komanditní společnost nepatří do žádné z uvedených skupin, ale mají smíšený charakter, neboť mají prvky jak osobních, tak kapitálových společností.\n\n"}
{"id": "747253", "url": "https://cs.wikipedia.org/wiki?curid=747253", "title": "Olivia Williamsová", "text": "Olivia Williamsová\n\nOlivia Haigh Williamsová (* 26. července 1968, Camden Town, Londýn) je anglická divadelní, televizní a filmová herečka. Mezi její nejvýznamnější role patří Anna Croweová v dramatu \"Šestý smysl\" a Ruth Langová v thrilleru \"Muž ve stínu\".\n\nNarodila se v roce 1968 v londýnském Camden Townu do rodiny právníků – specializací barristerů. Po ukončení nezávislé dívčí střední školy South Hampstead High School v Hampsteadu vystudovala obor anglická literatura na Newnhamově koleji Cambridgeské univerzity. Další dva roky navštěvovala dramatického umění na Bristol Old Vic Theatre School a tři roky strávila v angažmá Královské shakespearovské společnosti.\n\nPo absolutoriu se stala členkou souboru Královské shakespearovské společnosti ve Stratfordu-upon-Avon a Londýně. V roce 1995 se zúčastnila turné po Spojených státech s představením Shakespearovy hry \"Richard III.\" v hlavní roli s Ianem McKellenem. První významnější roli před kamerou získala v postavě Jane Fairfaxové v britském televizním snímku \"Emma\" (1996), jenž vznikl podle románové předlohy Jane Austenové z roku 1816.\n\nFilmový debut zaznamenala v roce 1997 v postapokalyptickém výpravném snímku Kevina Costnera \"Posel budoucnosti\". Hlavní roli Rosemary Crossové ztvárnila ve filmu \"Jak jsem balil učitelku\" (1998). Poté se objevila jako manželka Bruce Willise v úspěšném dramatu \"Šestý smysl\" (1999). Za film \"The Heart of Me\" (2002) obdržela cenu Britského nezávislého filmu (British Independent Film Award) pro nejlepší herečku. Paní Darlinovou si zahrála v adaptaci \"Petra Pana\" z roku 2003. Negativní kritický ohlas si vysloužila za nedůvěryhodný výkon jako Dr. Moira MacTaggertová v akčním filmu \"\".\n\nV roce 2010 získala po přeobsazení Tildy Swintonové roli Ruth Langové, manželky bývalého britského premiéra v thrilleru Romana Polańského \"Muž ve stínu\", za kterou obdržela několik cen kritiků pro nejlepší herečku ve vedlejší roli.\n\nV minulosti prošla tříletým partnerským vztahem s polským politikem a pozdějším ministrem zahraničí Radosławem Sikorskim. Dne 2. listopadu 2003 se vdala za amerického divadelního herce a autora divadelních her Rhashana Stonea. Mají dvě děti Esmé Ruby (nar. 2004) a Roxanu May (nar. 2007).\n\nPo dotočení snímku \"Posel budoucnosti\" studovala v bolivijském tropickém deštném lese medvěda brýlatého. Od roku 2006 přispívá občasnými zážitky z cest do rubriky „Independent Traveller“ nedělního vydání britských novin \"The Independent on Sunday\".\n\n"}
{"id": "747256", "url": "https://cs.wikipedia.org/wiki?curid=747256", "title": "L'Isle", "text": "L'Isle\n\nL'Isle může označovat více obcí:\n\n"}
{"id": "747258", "url": "https://cs.wikipedia.org/wiki?curid=747258", "title": "Paweł Myrdacz", "text": "Paweł Myrdacz\n\nPaweł Myrdacz též Paul von Myrdacz (4. května 1847, Třinec-Konská – 7. července 1930, Graz) byl rakousko-uherským lékařem.\n\nNarodil se v Konské. Roku 1866 absolvoval studia na evang. gymnáziu v Těšíně a následně studoval na medicínsko-chirurgickém ústavu \"Josefs-Akademie\", kde získal roku 1872 doktorát.\n\nPůsobil v rakousko-uherské armádě, v letech 1908–1911 jako lékař generálního štábu rakousko-uherské armády. Roku 1917 byl povýšen do šlechtického stavu.\n\nJe autorem mnohokrát vydané lékařské příručky \"Handbuch für k. und k. Militärärtze\" a několika publikací z dějin vojenského lékařství.\n\nJeho synem byl Gustav von Myrdacz, jedna z klíčových osobností meziválečné albánské armády.\n\n"}
{"id": "747265", "url": "https://cs.wikipedia.org/wiki?curid=747265", "title": "Veterupristisaurus", "text": "Veterupristisaurus\n\nVeterupristisaurus („starý žraločí ještěr“) byl rodem dravého dinosaura (teropoda) z čeledi Carcharodontosauridae. V současnosti je nejstarším známým zástupcem této čeledi. Žil v období svrchní jury (asi před 156 až 151 miliony let) na území dnešní východoafrické Tanzanie (geologické souvrství Tendaguru). Typovým druhem je \"V. milneri\", popsaný německým paleontologem Oliverem Rauhutem na podzim roku 2011.\n\nHolotyp MB R 1938 sestává z izolovaného ocasního obratle. Velikost dravého dinosaura byla na jeho základě odhadnuta na 10,5 metru délky, šlo tedy o velkého teropoda ve velikostní kategorii alosaura. Navíc ještě nemuselo jít o plně dospělého jedince. Tento dinosaurus byl starším příbuzným obřích argentinských teropodů, jako byl rod \"Giganotosaurus\" nebo \"Mapusaurus\".\n\n"}
{"id": "747267", "url": "https://cs.wikipedia.org/wiki?curid=747267", "title": "Milan Lindenthal", "text": "Milan Lindenthal\n\nMilan Lindenthal (* 21. dubna 1955) je bývalý československý fotbalista, útočník a záložník. Jeho synové Milan a Jaroslav také nastoupili ve fotbalové lize za Viktorii Žižkov.\n\nHrál za FK Baník Sokolov, v českoslovenké lize za RH Cheb. V lize nastoupil k 259 utkáním a dal 48 gólů. Za reprezentaci do 21 let v letech 1980-1981 nastoupil k 5 utkáním jako jeden ze dvou povolených starších hráčů.\n\n\n"}
{"id": "747268", "url": "https://cs.wikipedia.org/wiki?curid=747268", "title": "Seznam zápasů Třinec - Znojmo v české hokejové extralize", "text": "Seznam zápasů Třinec - Znojmo v české hokejové extralize\n\nKompletní seznam extraligových zápasů HC Oceláři Třinec s Znojmem v České hokejové extralize. Týmy se v každé sezóně utkávají 4×.\n\n"}
{"id": "747269", "url": "https://cs.wikipedia.org/wiki?curid=747269", "title": "Chang", "text": "Chang\n\nChang může být:\n\n\n"}
{"id": "747270", "url": "https://cs.wikipedia.org/wiki?curid=747270", "title": "Elsa Schiaparelliová", "text": "Elsa Schiaparelliová\n\nElsa Schiaparelliová (10. září 1890, Řím, Itálie – 13. listopadu 1973, Paříž, Francie) byla oděvní návrhářka.\n\nJedna z nejvýznamnějších osobností módního designu v období mezi dvěma světovými válkami, rivalka Coco Chanel, pocházela z dobře situované rodiny. Matka patřila k italské aristokracii, otec byl význačný vědec. Elsa studovala jazyky a literaturu na universitě, nějaký čas strávila v klášterní škole a krátce působila jako vychovatelka v Londýně. Odstěhovala se do New Yorku a nakonec usadila v Paříži. V roce 1927 si Schiaparelli v Paříži otevřela krejčovství \"Pour le Sport\" v němž nabídla sportovní kolekce pletenin, plavky a lyžařské oblečení. Svět módy tady na sebe poprvé upozornila černým pleteným svetrem s vypletenou bílou vázankou, která budila dokonalý optický dojem skutečnosti.\n\nVrcholné období tvorby Elsy Schiaparelli spadá do 30. let 20. století. V roce 1935 otevřela v Paříži (21 Place Vendome) salon Schiaparelli. Tvorbu návrhářky zásadně ovlivnila přátelství s umělci z kruhů dadaistů a surrealistů. Byli to především Jean Cocteau, Christian Bérard a Salvador Dalí. Elsa Schiaparelli bývá označována za surrealistku mezi módními návrháři a její tvorba za surrealistickou. Ke známým modelům patří např. klobouk ve tvaru boty, bílé šaty nesoucí obraz mořského raka od Salvadora Daliho nebo např. knoflíky v podobě hmyzu. „Schiap“ přinesla do špičkové módy haute couture osobitý vtip, humor, nápaditost a hravost. Zavedla mnoho inovací. Jako první z couturiérů použila v roce 1935 ve vysoké módě zip. Uplatňovala umělé hmoty a látky z umělých vláken, jež považovala za plnohodnotný oděvní materiál. Experimentovala s rayonem, vinylem a celofánem. Odvážně použila nápadný odstín růžové barvy, tzv. „shocking pink“. Válečná léta strávila návrhářka v New Yorku. Po návratu do Paříže znovu otevřela svůj salon, ale na špičku módy se už nevrátila. Podnik uzavřela v roce 1954.\n\n\n"}
{"id": "747278", "url": "https://cs.wikipedia.org/wiki?curid=747278", "title": "Libor Macháček", "text": "Libor Macháček\n\nLibor Macháček (* 22. září 1970) je bývalý český fotbalista, brankář.\n\nV české lize hrál za FC Slovan Liberec a FK Teplice. Nastoupil ke 141 ligovým utkáním. V evropských pohárech nastoupil ke 2 utkáním v Lize mistrů UEFA a ke 4 utkáním v Poháru UEFA.\n\n\n"}
{"id": "747279", "url": "https://cs.wikipedia.org/wiki?curid=747279", "title": "Kvásek", "text": "Kvásek\n\nKvásek je zkvašená směs mouky a vody používaná pro výrobu chleba. Smícháním mouky a vody v poměru 1:1 při teplotě udržované okolo 30 °C se zahájí proces kvašení. Kvašení je umožněno tím, že se na povrchu obilných zrn a ve vzduchu přirozeně vyskytují divoké kvasinky a bakterie.\n\n"}
{"id": "747291", "url": "https://cs.wikipedia.org/wiki?curid=747291", "title": "Seznam zápasů Třinec - Havířov v české hokejové extralize", "text": "Seznam zápasů Třinec - Havířov v české hokejové extralize\n\nKompletní seznam extraligových zápasů HC Oceláři Třinec s Havířovem v České hokejové extralize. Týmy se v každé sezóně utkávají 4×.\n\n"}
{"id": "747296", "url": "https://cs.wikipedia.org/wiki?curid=747296", "title": "Věcná práva k cizí věci", "text": "Věcná práva k cizí věci\n\nVěcná práva k cizí věci \"()\" jsou věcná práva, jejichž obsahem jsou pouze určitá oprávnění, částečné právní panství nad věcí, která oprávněnému nepatří. Jsou tedy opakem vlastnictví a vlastníka věci ve výkonu jeho práva v určitém rozsahu omezují. Mají často zajišťovací funkci, zejména k pohledávce vůči vlastníkovi věci.\n\nPatří mezi ně:\n"}
{"id": "747299", "url": "https://cs.wikipedia.org/wiki?curid=747299", "title": "Místní akční skupina", "text": "Místní akční skupina\n\nMístní akční skupina (MAS) je místní společenství složené ze subjektů, které zastupují místní socioekonomické zájmy – veřejné i soukromé (tvoří ji skupiny občanů, neziskové organizace, soukromí podnikatelé, obce, svazky obcí apod.). Jejich společným cílem rozvoje vymezeného území – venkovského regionu a jeho zemědělství a při získávání finanční podpory z Evropské unie a z národních programů pro svůj region. Místní akční skupina (MAS) se podílí na obnově a rozvoji venkova s cílem zlepšit kvalitu života na venkově prostřednictvím metody LEADER.\n\nFungují v podobě nestátní neziskové organizace, jakožto právnické osoby. Na rozhodovací úrovni nesmí veřejný sektor, ani žádná z jednotlivých zájmových skupin představovat více, než 49 % hlasovacích práv. K 9.10. 2018 bylo na území České republiky 179 Místních akčních skupin, z toho 167 bylo členy Národní sítě MAS.\n\n\nV Česku existuje Národní síť místních akčních skupin z.s. (NS MAS ČR), která byla založena začátkem dubna roku 2007, samotná síť vznikla ale již dříve, v listopadu roku 2005, jako neformální seskupení místních akčních skupin pod názvem Národní síť rozvoje venkova (NSRV).\n\n\n"}
{"id": "747305", "url": "https://cs.wikipedia.org/wiki?curid=747305", "title": "Nanebevzetí Panny Marie", "text": "Nanebevzetí Panny Marie\n\nNanebevzetí Panny Marie () je podle učení katolické církve a pravoslavných církví událost v dějinách spásy, při níž byla Ježíšova matka Maria s tělem i duší vzata do nebeské slávy. Učení se opírá o apokryfní literaturu a katolickou tradici a rozšířilo se také díky vyprávění ve \"Zlaté legendě\". Protestanté událost odmítají, protože nemá oporu v Novém zákoně.\n\nTím, že Panna Marie byla do nebe \"vzata,\" tedy vynesena, se nanebevzetí podstatně liší od nanebevstoupení, které označuje samostatné vystoupení, vznesení se Ježíše Krista.\n\nVe výtvarném umění je námět, typ madony označovaný jako \"assumpta,\" oblíbený od 13. století. Od renesance bývá zobrazena andělskými sbory nesená Marie v modlitbě či (v protireformačním období) se zdviženými pažemi a exaltovaným pohledem vzhůru. Někdy se zobrazuje orámovaná anděly tvořenou mandorlou. Spodní část výjevu zachycuje apoštoly u Mariina hrobu, buď vzhlíží nebo pláčou. Vyskytuje se také nevěřící Tomáš, chytající Mariin pás. Někdy je v horní části znázorněn Bůh Otec přijímající Marii do nebe.\n\nMariině nanebevzetí je zasvěcena celá řada kostelů. Samotné nanebevzetí bylo katolickou církví prohlášeno za dogma až v roce 1950. Šlo tedy o církevní stvrzení tradice s mnohem hlubšími kořeny, což odpovídá katolickým zvyklostem.\n\n\n"}
{"id": "747311", "url": "https://cs.wikipedia.org/wiki?curid=747311", "title": "Seznam zápasů Třinec - Opava v české hokejové extralize", "text": "Seznam zápasů Třinec - Opava v české hokejové extralize\n\nKompletní seznam extraligových zápasů HC Oceláři Třinec s Opavou v České hokejové extralize. Týmy se v každé sezóně utkávají 4×.\n"}
{"id": "747313", "url": "https://cs.wikipedia.org/wiki?curid=747313", "title": "Pracovní skupina Alpy-Jadran", "text": "Pracovní skupina Alpy-Jadran\n\nPracovní skupina Alpy-Jadran (německy Arbeitsgemeinschaft Alpen-Adria, italsky Comunità di lavoro Alpe Adria, chorvatsky Radna zajednica Alpe-Jadran, slovinsky Delovna skupnost Alpe-Jadran, maďarsky Alpok–Adria Munkaközösség) je společenství regionů různých evropských zemí (členy jsou Baranya, Vas, Burgenland, Benátsko, Korutansko, Dolní Rakousy, Štýrsko, Lombardie, Friuli-Venezia Giulia, celé Chorvatsko a celé Slovinsko). Jeho cílem je podporovat přátelské vztahy mezi jednotlivými členy a vzájemnou integraci. Skupina se soustředí hlavně na kulturní, ekologická a turistické témata Slavnostně bylo založeno 20. listopadu 1978 v Benátkách a v jeho čele se jednotliví členové vždy střídají.\n\nZakladateli sdružení byly jugoslávské, italské, německé a rakouské regiony. Pro Chorvatsko a Slovinsko se jednalo o jakési \"okno do Evropy\"; spolupráce se západními zeměmi nebyla těmto dvěma svazovým republikám znemožněna a myšlenka integrace a spolupráce oblastí na severním pobřeží Jaderského moře se stala jakousi ideovou alternativou k příliš \"balkánské\" Jugoslávii. Po pádu východního bloku a konci komunismu v Evropě se do řady aktivit zapojily i regiony z Maďarska (župy Baranya a Vas). \n\nSdružení organizuje Hry mládeže. \n"}
{"id": "747314", "url": "https://cs.wikipedia.org/wiki?curid=747314", "title": "Seznam zápasů Třinec - Olomouc v české hokejové extralize", "text": "Seznam zápasů Třinec - Olomouc v české hokejové extralize\n\nKompletní seznam extraligových zápasů HC Oceláři Třinec s Olomouci v České hokejové extralize. Týmy se v každé sezóně utkávají 4×.\n\nStav po ZČ 2019/2020\n"}
{"id": "747323", "url": "https://cs.wikipedia.org/wiki?curid=747323", "title": "Gdynia Główna", "text": "Gdynia Główna\n\nGdynia Główna, dříve pojmenovaná Gdynia Główna Osobowa, je hlavní nádraží v Gdyni v severním Polsku, Pomořském vojvodství.\n\nPrvní železniční stanice postavená v centru města, byla otevřena v roce 1894. S rozvojem námořního přístavu v Gdaňském zálivu byla v letech 1923-1926 postavena nová nádražní budova, kterou navrhl Romuald Miller.\n\nPo zničení této nádražní budovy za druhé světové války byla postavena v padesátých letech nová, kterou navrhl Wacław Tomaszewski. Tato stavba je jedinečnou kombinací socialistického realismu a Moderní architektury.\n\nV nádražní budově jsou dochovány mozaiky z roku 1957: fotografie - , , , , . Autorem byl Juliusz Studnicki z Akademie výtvarných umění v Gdaňsku. V roce 2008 byla nádražní budova zapsána mezi historické památky.\n\nNádražní budova má dva hlavní vchody, mezi kterými je umístěna výdejna jízdenek, s jednotlivými nástupišti je propojena podchody. Areál hlavního nádraží obsluhují také trolejbusy a autobusy.\n\nPříměstská železnice na samostatné síti společnosti PKP Szybka Kolej Miejska w Trójmieście (zkráceně SKM, je současně dopravcem i provozovatelem dráhy) slouží především pro spojení s městy Gdaňsk, Sopoty, Gdyně, Rumia, Reda a Wejherowo. V mnohem menší míře osluhuje také Lębork, Słupsk, Pruszcz Gdański, Tczew a jejich okolí.\n\nGdyňské hlavní nádraží obsluhují také dálkové vnitrostátní spoje jedoucí např. do Varšavy - (Warszawa Zachodnia, Warszawa Centralna, Warszawa Wschodnia), Katovic, Krakova - (Kraków Główny), Lublinu - (Lublin (nádraží)), ale i města Hel, které se nachází u Baltského moře na špici Helské kosy.\n\n\n"}
{"id": "747324", "url": "https://cs.wikipedia.org/wiki?curid=747324", "title": "Soudní vykonavatel", "text": "Soudní vykonavatel\n\nSoudní vykonavatel je zaměstnanec soudu, který se stará především o realizaci některých exekucí, které soudy provádějí. Nejde v žádném případě o soudního exekutora, což je samostatné právnické povolání, naopak jeho obdobou je právě u soudního exekutora zaměstnaný vykonavatel soudního exekutora.\n\nSoudní vykonavatel přímo provádí zejména výkon rozhodnutí prodejem movitých věcí (včetně jejich odhadu a dražby), odebráním movitých věcí, vyklizením, o odnětí nezletilého dítěte nebo o vykázání ze společného obydlí. Kromě toho může i na žádost sepisovat věci nebo doručovat písemnosti soudu. Je vázán příkazy a pokyny soudce nebo vyššího soudního úředníka a je povinen zachovávat mlčenlivost o všech skutečnostech, o nichž se v souvislosti s výkonem svého zaměstnání dozvěděl. Zprostit jí ho může předseda soudu. Při výkonu svých pravomocí jedná jménem státu.\n\nVýkonem jeho pravomocí může soud pověřit i zmíněného soudního exekutora.\n"}
{"id": "747336", "url": "https://cs.wikipedia.org/wiki?curid=747336", "title": "Cerdikovci", "text": "Cerdikovci\n\nWessexové, též Cerdikovci, byla dynastie, která vládla anglosaskému království na jihozápadě Anglie známému jako Wessex. Rod měl být u moci od 6. století (zakladatelem měl být Cerdic z Wessexu) až do sjednocení anglických království. Pro rané období je termín Wessex ahistorický; ve skutečnosti byli Cerdikovci původně králi saského kmenového uskupení Gewisů s titulem GEVVISSÆ CYNING, latinsky REX GEVVISSÆ, ze kterého se království Wessex až vyvinulo. Titul král Wessexu (VVESTSEAXNA CYNING, latinsky REX SAXONVM OCCIDENTALIVM) je poprvé doložen až ze druhé vlády krále Cenwalha (648-674). Data, osobní vazby a události z období raných králů Wessexu až po krále Egberta jsou nejisté a mnohdy předmětem diskuzí mezi historiky. Nicméně Egbertem počíná nezpochybněná nepřerušená pokrevní linie anglických/britských králů/královen až po současnou Windsorskou dynastii a její zatím poslední panovnici, královnu Alžbětu II.\n\nZástupci rodu se v době od panování Alfréda Velikého, tedy roku 871, do vlády Edmunda II. (1016) stali vládci celé Anglie. Toto období britských ostrovů je známo jako anglosaské, ačkoliv vláda anglosaských králů byla často narušována dánskými panovníky z oblasti Danelaw. Sven Vidlí vous pro sebe zabral v letech 1013 a 1014 anglický trůn. Sven a jeho pokračovatelé vládli Anglii do roku 1042. Mezi lety 1042 a 1066 nastala znovu doba vlády anglosaských králů. Posledním králem z rodu Wessexů byl Eduard III. Vyznavač.\n\nV bitvě u Hastingsu v roce 1066 se rozhodlo o tom, že králové Anglie budou nadále Vilém I. Dobyvatel a jeho potomci. Anglosaský pokus o návrat k domácímu panovníkovi (Edgar Ætheling) byl neúspěšný. Edgarova neteř Matylda Skotská se provdala za Vilémova syna Jindřicha I., čímž dočlo ke spojení obou rodů.\n\n"}
{"id": "747338", "url": "https://cs.wikipedia.org/wiki?curid=747338", "title": "Skeid Fotball", "text": "Skeid Fotball\n\nSkeid Fotball je norský fotbalový klub z norského hlavního města Oslo (bývá tudíž také často označován jako Skeid Oslo). Založen byl 1. ledna 1915. Svá domácí utkání hraje na stadionu Bislett. Tradičně nastupuje v červených tílkách a modrých trenýrkách. Nejvyšší norskou ligovou soutěž hrál klub v letech 1938–1970, 1972–1975, 1978–1980, 1996–1997 a roku 1999. Jednou ve své historii norskou ligu vyhrál, roku 1966. V letech 1947, 1954, 1955, 1956, 1958, 1963, 1965 a 1974 získal norský pohár. 5x startoval v evropských pohárech, pokaždé ovšem vypadl hned v 1. kole – v sezóně 1964-65 v Poháru vítězů pohárů s finským Valkeakosken Haka, v sezóně 1966-67 ve stejném poháru s Realem Zaragoza, v sezónně 1967-68 v Poháru mistrů evropských zemí s českým mistrem Spartou, v sezóně 1975-76 v Poháru vítězů s polským týmem Stal Rzeszów a v sezóně 1979–80 v Poháru UEFA s Ipswich Town FC.\n\nOficiální stránky klubu\n"}
{"id": "747341", "url": "https://cs.wikipedia.org/wiki?curid=747341", "title": "Vykonavatel", "text": "Vykonavatel\n\nVykonavatel může být:\n"}
{"id": "747343", "url": "https://cs.wikipedia.org/wiki?curid=747343", "title": "Via Aurelia", "text": "Via Aurelia\n\nVia Aurelia je bývalá římská cesta, která spojovala Řím s městy Cosa a Pisa. Její délka byla 336 km.\n\nPro fungování a expanzi Říma životně důležitou cestu vybudoval okolo roku 241 před Kristem konzul Gaius Aurelius Cotta, po kterém získala i své jméno. Zkušenosti s budováním cest měl ze svého dřívějšího působení na Sicílii, kde budoval komunikace v době první punské války.\n\nVia Aurelia doplňovala už existující síť římských cest. Stejně jako ostatní měla šířku 15 stop a byla lemována milníky označujícími vzdálenost. V Římě přecházela přes most Pons Aemilius a po vybudování Aureliánových hradeb opouštěla město směrem na západ branou Porta Aurelia. Pokračovala k městu Alsium a podél pobřeží k důležité vojenské základně Cosa. Vlastní Via Aurelia končila v strategicky důležitém přístavu v Pise, odkud říše podnikala výpravy proti Kartágu a Galii.\n\nV roce 109 před Kristem byla cesta prodloužena zhruba o 200 mil úsekem zvaným \"Via Aemilia Scaura\" postaveným M. Aemiliem Scaurem. Cesta poté spojovala města Dertona, Placentia, Cremona, Aquilea a Janov.\n\nSoučasná dálnice SS1 vedená v trase staré cesty je i dnes známá jako \"La Via Aurelia\".\n"}
{"id": "747351", "url": "https://cs.wikipedia.org/wiki?curid=747351", "title": "Stanislav Schwarz", "text": "Stanislav Schwarz\n\nStanislav Schwarz (* 23. července 1961, Ivančice) je bývalý československý fotbalista, obránce.\n\nOdchovanec Slovanu Ivančice hrál za muže od jara 1978, poté přestoupil do Zbrojovky Brno, kde se stal v sezonách 1978/79 a 1979/80 dorosteneckým mistrem. Na vojně nastupoval za RH Cheb a po návratu opět za Zbrojovku Brno.\nV 1. lize nastoupil k 156 utkáním a dal 6 gólů (za Zbrojovku Brno 93 / 3, za RH Cheb 63 / 3). Za reprezentaci do 21 let v letech 1978 – 1981 nastoupil k 8 utkáním a za reprezentační „B“ mužstvo nastoupil v roce 1981 ve 2 utkáních.\n\nV letech 2003-2004 trénoval A tým Zbrojovky Brno (tehdy 1. FC Brno). V následujících letech se věnoval zejména trénování mládeže, mj. ve Vídni u mládežnických týmů Rapidu a Austrie Vídeň. V roce 2010 se stal profesionálním trenérem mládeže fotbalového svazu na jižní Moravě.\n\n"}
{"id": "747356", "url": "https://cs.wikipedia.org/wiki?curid=747356", "title": "Paweł Edelman", "text": "Paweł Edelman\n\nPawel Edelman (* 26. června 1958, Łódź) je polský kameraman, držitel několika profesních ocenění – za film \"Pianista\" režírovaný Polańskim obdržel v roce 2002 Evropskou filmovou cenu a Césara pro nejlepšího kameramana. Nominace si za tento snímek odnesl z Oscarů a cen BAFTA. Za další snímek \"Muž ve stínu\", natočený opět ve spolupráci s Polańskim, získal nominaci na Césara. Projekty natáčí jak v polské produkci, tak v mezinárodní koprodukci.\n\n\n"}
{"id": "747360", "url": "https://cs.wikipedia.org/wiki?curid=747360", "title": "Dezider Siládi", "text": "Dezider Siládi\n\nDezider Siládi (* 11. února 1956) je bývalý československý fotbalista, obránce.\n\nV lize hrál za Duklu Banská Bystrica v letech 1977–1985. V lize nastoupil ke 125 utkáním a dal 5 gólů. Za reprezentaci do 21 let nastoupil v letech 1974–1978 ke 23 utkáním.\n\n"}
{"id": "747362", "url": "https://cs.wikipedia.org/wiki?curid=747362", "title": "Mukilteo", "text": "Mukilteo\n\nMukilteo (v překl. \"dobré tábořiště\") je město v okrese Snohomish, v americkém státě Washington. V roce 2010 zde žilo 20 254 obyvatel. Město leží na pobřeží Pugetova zálivu a je místem terminálu Washington State Ferries, odkud vyplouvají lodě do Clintonu na Whidbeyho ostrově.\n\nJedná se o jedno z nejbohatších předměstí Seattlu. V roce 2007 mělo město průměrný příjem domácnosti téměř 84 tisíc dolarů. Stejně jako ve většině obcí v oblasti okolo Seattlu zde navíc stouply ceny nemovitostí, které dosáhly průměru 567 tisíc dolarů. Podle důchodu na hlavu je Mukilteo na 29. místě z 522 hodnocených obcí ve státě. Ve městě se dále nachází střední škola s nejvyšší cenou stavby v zemi, Kamiak High School. V roce 2010 bylo město desáté v žebříčku nejlepších malých měst v Americe časopisu \"Money\". V roce 2011 v žebříčku poskočilo na devátou příčku.\n\nPřestože název města je obecně překládán jako \"dobré tábořiště\", spolehlivá internetová stránka HistoryLink.org prohlašuje, že ve Snohomišském dialektu slovo znamená \"úzká pasáž\". Město bylo oficiálně začleněno až v květnu 1947, přesto má historický význam pro rozvoj oblasti Pugetova zálivu. Právě v Mukilteu totiž v lednu 1855 guvernér Isaac Stevens podepsal s dvaadvaceti náčelníky indiánských kmenů, obývajících pobřeží zálivu, Point Elliottskou smlouvu.\n\nSmlouva vyměnila půdu od mysu jižně od Seattlu až hranicím s Kanadou na severu za širokou škálu výhod, mezi které patřilo vzdělávání, zdravotní péče a právo na lov a rybaření. Podpisu smlouvy přihlíželo více než dva a půl tisíce původních obyvatel.\n\nPodle městského historického spolku bylo území Mukiltea poprvé obydleno Evropany roku 1858 a od roku 1861 bylo sídlem okresu Snohomish. Tehdy byl okres vykrojen z okresu Island, v roce 1867 se však sídlem okresu stalo město Snohomish. Původně se osada jmenovala Point Elliott, jak bylo místo nazváno už při Wilkesově expedici roku 1841.\n\nVe svých prvních letech bylo Mukilteo rybářskou vesnicí, obchodním místem a celním přístavem. Okolní kopce pokryté douglaskami, cedry a jedlovci podporovali zdejší pilu a město mělo také konzervárnu, pivovar a továrnu na střelný prach. Stopy po této továrně zůstávají v podobě jména rokle Powder Mill Gulch, která se nachází jednu míli za hranicemi s Everettem. Japonská rokle pak poskytuje železniční přístup z pobřeží Pugetova zálivu k Boeing Everett Factory a Painovu letišti.\n\nV roce 1900 ve městě žilo pouhých 300 obyvatel, o rok později se ale federální majákový výbor rozhodl postavit na zdejší mys maják a mlhový zvon. Maják, Mukilteo Light, zde stojí dodnes a byl postaven roku 1906.\n\nV roce 1947, téměř sto let po podpisu Point Elliottské smlouvy, populace města čítala pouhých 775 obyvatel. To už zde existoval provoz trajektu na Whidbeyho ostrov, stál zde sklad paliva Letectva Spojených států a pobřežím vedla trať Great Northern Railway.\n\nPrvní větší vzrůst města přišel s anexí roku 1980, kdy bylo přidáno 3,1 km² jižně od Washington State Route 525, a populace vzrostla na 4 130. V roce 1991 bylo do města přidáno území Harbour Pointe, čímž se rozloha obce zdvojnásobila na 16,2 km² a populace vzrostla přes 10 tisíc. Pak se město změnilo ze starého obchodního městečka okolo trajektového terminálu v nové obchodní a bankovní město.\n\nDůležitým městským parkem je bývalý státní park u majáku, vedle trajektového terminálu. V roce 1954 stát zakoupil 69 tisíc m² okolo majáku a přeměnil je ve státní park, ve kterém se nacházela také oblíbená lodní rampa. V roce 2003 stát čelil ekonomickým problémům a nabídl prodej parku městu, které nabídku přijalo. Město přejmenovalo park na Mukilteo Lighthouse Park a plánuje přestavbu, jejíž náklady budou dosahovat 6 milionů dolarů.\n\nDalší rozvoj je očekáván na pobřeží v dalších pěti až deseti letech. Východně od nynějšího terminálu stát plánuje výstavbu nového doku. Dva trajekty Washington State Ferries na lince mezi Mukilteem a Clintonem ročně obslouží až 3 miliony cestujících.\n\nV roce 1992 se správa města postavila proti rozšíření Painova letiště a tehdejší starosta Brian Sullivan uvedl, že nechce, aby se město stalo SeaTacem severu. Město tak podpořilo smlouvu mezi správou okresu Snohomish a obyvateli okolo letiště z roku 1978.\n\nMěsto je dopravním uzlem, což podpořily události roku 2008, kdy se federální vláda zbavila půdy starých palivových doků. V červnu 2008 byla na ní postavena 18 milionů dolarů drahá železniční stanice příměstských vlaků Sounder na trase mezi Everettem a Seattlem. Město pak ve spolupráci s everettským přístavem plánuje přeměnit zbytek opuštěné půdy na půdu s veřejným i soukromým využitím.\n\nHarbour Pointe je čtvrť Mukiltea se smíšeným využitím, která se nachází na půdě dříve patřící společnosti Port Gamble Lumber Company. Nachází se zde střední škola Kamiak High School a prostřední škola Harbour Pointe Middle School. Po vykácení dřeva z oblasti půdu společnost ve třicátých letech minulého století prodala kalifornské společnosti Standard Oil, která zde chtěla postavit rafinerii.\n\nPo rozvoji aljašských ropných polí v šedesátých letech společnost zjistila, že ji postačí kapacita rafinerie v Anacortes, a tak zrušila stavbu rafinerie v Harbour Pointe. Podle místní knihy \"Picnic Point Pathways\" od Sandyho Sandborga bylo toto rozhodnutí pravděpodobně ovlivněno environmentálním bojem, který zažila konkurenční Richfield Oil Company na Kayak Pointu, severně od Everettu.\n\nV roce 1970 byla okresu Snohomish pronajata 1,9 km² rozlehlá parcela, ze které se stal Picnic Point Park. O sedm let později se společnost Standard Oil rozhodla darovat ji okresu a společnosti Harbour Pointe Limited Partnership prodala dalších 10 km² půdy. Ta měla později smíšené využití a v roce 1989 na ní bylo otevřeno golfové hřiště Harbour Pointe Golf Club.\n\nMukiltejský školní obvod zahrnuje kromě města Mukilteo také části měst Everett, Lynnwood a Edmonds, takže celkově obsluhuje 68 tisíc obyvatel oblasti. Ve školním roce 2004/05 měl více než 14 tisíc studentů a rozpočet přes 100 milionů dolarů. Jeho částí jsou dvě střední školy, čtyři prostřední školy, dvanáct základních škol a jedna alternativní střední škola.\n\nMukilteo má rozlohu 24,4 km², z čehož 33 % je voda.\n\nV roce 1996 bylo zjištěno, že město protíná zlom South Whidbey Island.\n\nVětšina území východně od města je nezačleněna. Ze západu a severu obec obklopuje Pugetův záliv a zbytek hranic tvoří Everett a opět nezačleněné území spadající pod okres Snohomish.\n\nV roce 2010 zde žilo 20 254 lidí, z čehož 87 % byli běloši, 7 % Asiaté a 1 % Afro-Američané. 4 % obyvatelstva byla Hispánského původu.\n\nMěsto bylo oficiálně začleněno v květnu 1947 a vládne v něm starosta s městskou radou. Všichni tito představitelé jsou nestraníky a slouží ve čtyřletých volebních obdobích. Nynějším starostou je Joe Marine, zatímco členy městské rady jsou Kevin Stoltz, Richard Emery, Randy Lord, Howard Tinsley, Emily Vanderwielen, Linda Grafer a Jennifer Gregerson.\n\nMukilteo leží na pobřeží Pugetova zálivu, důležitého vodního tělesa v Tichém oceánu, které odděluje Olympijský poloostrov od pevniny. Většina obce leží na kopci nad pobřežím, který směřuje na Whidbeyho ostrov.\n\nPřestože rybaření a jízda na lodi jsou ve městě populární formou rekreace, existuje zde jediná loděnice, dva sezónní doky, ale žádné přístaviště. V jedné době se ve městě nacházely dvě loděnice, které byly ovšem zbořeny a nahradily je rezidenční budova, respektive hotel. Okolí majáku a pilíře nedaleko trajektového terminálu jsou oblíbenými místy pro zdejší potápěče, a to díky rozmanitému podmořskému životu a výskytu chobotnic. Na každé straně zdejší restaurace s mořskými plody se nachází veřejná mola pro rybaření.\n\nZ Mukiltea vede trasa trajektu do Clintonu na Whidbeyho ostrově.\n\nOd června 2008 staví ve městě příměstský vlak Sounder. Ve všedních dnech zde v září 2009 jezdily čtyři spoje ráno a čtyři odpoledne.\n\nMěstem prochází dvě státní dálnice, Washington State Route 525 a Washington State Route 526. Prvně jmenovaná silnice má svou podpůrnou alternativu, na kterou je odkloňována doprava směřující do Boeing Everett Factory, aby neproudila do centra města a neúčastnila se stejného provozu jako doprava směřující na Whidbeyho ostrov.\n\nAutobusy Community Transit číslo 113 a 190 projíždějí městem.\n"}
{"id": "747364", "url": "https://cs.wikipedia.org/wiki?curid=747364", "title": "Miloš Slabý", "text": "Miloš Slabý\n\nMiloš Slabý (* 18. srpna 1965) je bývalý československý fotbalista, obránce.\n\nHrál za Bohemians Praha, SK Sigma Olomouc a Viktorii Plzeň. V lize odehrál 330 utkání a dal 23 gólů. Ve Poháru UEFA nastoupil k 12 utkáním. V mládežnických reprezentacích odehrál 33 utkání a dal 1 gól.\n\n\n"}
{"id": "747381", "url": "https://cs.wikipedia.org/wiki?curid=747381", "title": "Čchang-čou", "text": "Čchang-čou\n\nČchang-čou ( , pchin-jinem \"Chángzhōu\") je městská prefektura v Čínské lidové republice, kde patří k provincii Ťiang-su. Celá prefektura má 4 385 čtverečních kilometrů a v roce 2010 v ní žilo zhruba čtyři a půl milionu obyvatel.\n\nPrefektura Čchang-čou leží u jižního okraje provincie Ťiang-su. Na severu je ohraničena řekou Jang-c’-ťiang, na západě sousedí s Nankingem, hlavním městem provincie, na severozápadě s Čen-ťiangem, na východě s Wu-si a na jihu s provincií Če-ťiang.\n\nPřes Čchang-čou vede Velký kanál. Je zde železniční stanice na vysokorychlostní trati Peking – Šanghaj.\n\n\n"}
{"id": "747383", "url": "https://cs.wikipedia.org/wiki?curid=747383", "title": "Politický systém Portugalska", "text": "Politický systém Portugalska\n\nPortugalská republika je zastupitelská demokracie, poloprezidentská republika. \n\nSněmovna republiky je portugalský jednokomorový parlament čítající 230 poslanců volených na 4 roky. Volební systém do Sněmovna republiky je poměrný bez uzavírací klauzule, mandáty se rozdělují ve 20 volebních obvodech pomocí D'Hondtova dělitele, kandidátní listiny jsou přísně vázané, tedy bez možnosti preferenčních hlasů. Poslanec, který byl jmenován členem vlády, po dobu výkonu exekutivní funkce pozbývá poslaneckého mandátu.\n\nPortugalský prezident je volen přímo dvoukolovým většinovým volebním systémem na 5 let s možností jednoho znovuzvolení. Rada státu je prezidentův poradní orgán. \n"}
{"id": "747388", "url": "https://cs.wikipedia.org/wiki?curid=747388", "title": "Oliver Palotai", "text": "Oliver Palotai\n\nOliver Palotai (* 17. března 1974 Sindelfingen) je německý heavymetalový hudebník, kytarista a klavírista.\n\nOd roku 2001 působil jako klávesista a kytarista s Doro Pesch. Od roku 2004 hraje na klávesy ve skupině Uli Jon Roth a současně působil ve skupině Circle II Circle a Blaze Bayley. Ve skupině Blaze Bayley nastoupil jako náhradník za kytarystu Johna Slatera. V roce 2005 se přidal ke skupině Kamelot, s nimiž se účastnil turné a po něm se stal jejich stálým členem. V lednu 2007 opustil skupinu Blaze Bayley a téhož roku založil vlastní skupinu Sons Of Seasons. Na severoamerickém turné v roce 2010 hrál také jako klávesista s holandskou symphonic-metalovou skupinou Epica.\n\nJeho přítelkyní je Simone Simonsová, zpěvačka skupiny Epica. Je diplomovaným učitelem hudby a profesionálním hudebníkem. Diplom získal na Vysoké škole hudební v Norimberku-Augsburku.\n\n"}
{"id": "747401", "url": "https://cs.wikipedia.org/wiki?curid=747401", "title": "Africký pohár národů 1986", "text": "Africký pohár národů 1986\n\nAfrický pohár národů 1986 bylo 15. mistrovství pořádané fotbalovou asociací CAF. Vítězem se stala Egyptská fotbalová reprezentace.\n\n"}
{"id": "747410", "url": "https://cs.wikipedia.org/wiki?curid=747410", "title": "Vykonavatel soudního exekutora", "text": "Vykonavatel soudního exekutora\n\nVykonavatel soudního exekutora je zaměstnanec soudního exekutora, který na základě jeho pověření provádí jednotlivé úkony v exekuci. Jeho postavení je obdobné, jako má soudní vykonavatel, většinou ale koná místní šetření v místech, kde by se mohl zdržovat povinný, doručuje písemnosti a sepisuje movité věci.\n\nVykonavatelem může být každý, kdo:\n\nPodle sjednocujícího stanoviska Nejvyššího soudu Tpjn 304/2014 je v případech, kdy na základě písemného pověření soudního exekutora vykonává úkony, které může provést i soudní vykonavatel, v postavení úřední osoby.\n"}
{"id": "747414", "url": "https://cs.wikipedia.org/wiki?curid=747414", "title": "Flins-sur-Seine", "text": "Flins-sur-Seine\n\nFlins-sur-Seine je francouzská obec v departementu Yvelines v regionu Île-de-France. Obec je známá automobilovým průmyslem jako sídlo závodu Renault.\n\nFlins-sur-Seine leží na levém břehu řeky Seiny, 14 km východně od Mantes-la-Jolie, sídla podprefektury a 30 km severozápadně od Versailles, sídla prefektury.\n\nObec hraničí na západě s Aubergenville, na východě s Mureaux a Bouafle a na jihu s Bazemontem. Na severu odděluje řeka Seina obce Juziers a Mézy-sur-Seine.\n\nPrvní písemné zmínky o existenci vesnice pocházejí z 11. století, kdy byla v majetku kláštera Saint-Germain-des-Prés. Kolem obce se rozkládaly velké vinice až do velkého rozmnožení mšičky révokaze na konci 19. století, který révu vinnou zcela zničil. Na místě vinic následně vznikly zelinářské zahrady.\n\n2. října 1952 byla otevřena továrna Renault, která má sice sídlo ve Flins, ale z 80 % se rozkládá na území sousední obce Aubergenville. V květnu a červnu 1968 se před továrnou odehrávaly velké demonstrace. 10. června 1968 se v Seině utopil mladý student lycea, když utíkal před pořádkovými silami.\n\n\n\n"}
{"id": "747420", "url": "https://cs.wikipedia.org/wiki?curid=747420", "title": "Mega BASIC", "text": "Mega BASIC\n\nMega Basic je rozšíření Sinclair BASICu, rozšiřující sadu příkazů o příkazy pro práci s okny, sprity, různými velikostmi fontů, procedurami. Klíčová slova je nutné vypisovat po písmenech, původní příkazy je možné vkládat zkráceně. Samotný Mega Basic zabere značnou část paměti, takže na programování zůstává v paměti 22 KiB místa.<ref name=\"bit 9/92/Mega Basic\"></ref> Mega Basic přináší uživatelem definované klávesy (1 až 0), které můžou být naprogramované pro vkládání až 255 znaků dlouhých řetězců. Dále je tu další nezávislý kurzor, který se může pohybovat nezávisle na input kurzoru. Text pak může být zkopírován z pozice druhého kurzoru na pozici input kurzoru pouhým stlačením klávesy. Mega Basic může pracovat s 2 znakovými sadami a třemi velikostmi znaků (64 sloupců v 24 řádcích, 32 sloupců v 24 řádcích a 32 sloupců v 12 řádcích). Uživatel si může nadefinovat až 6 oken mezi kterými může libovolně přepínat. Mega Basic obsahuje vlastní rutiny pro sprity. Dokáže pracovat až s 10 sprity. Protože definování spritů je kompilovaný proces je s Mega Basicem dodáván \"sprite designer\".\n\nKromě Sprite Designeru bylo s Mega Basicem dodávané ještě Mega Basic Demo, krátký program ukazující grafické a zvukové možnosti Mega Basicu.\n\nMega Basic má svůj vlastní editor, ve kterém je nutné psát příkazy po jednotlivých písmenech. Ve spodním řádku editoru je zobrazován režim kurzoru. Původním příkazům Sinclair Basicu jsou přiřazeny nové funkce:\n\n\n\n\n\n"}
{"id": "747430", "url": "https://cs.wikipedia.org/wiki?curid=747430", "title": "Hornbach", "text": "Hornbach\n\nHornbach je nadnárodní specializovaný (tzv. hobby) obchodní řetězec, působící i na trhu České republiky. V Evropě má více než 16 500 zaměstnanců v devíti zemích.\n\nFirma HORNBACH byla založena v roce 1968 jako první kombinovaný podnik pro stavbu a zahradu v Evropě. Dnes má velkoprodejny v Německu, Lucembursku, Nizozemsku, Rakousku, Rumunsku, Švédsku, na Slovensku, ve Švýcarsku a České republice.\n\nStavebniny, materiály pro vodoinstalace a elektroinstalace, obklady, nátěrové a ochranné hmoty, el. nářadí a stroje, nábytek, zahradnické potřeby, koberce, linolea, žebříky , spojovací materiál atd.\n\n\n"}
{"id": "747432", "url": "https://cs.wikipedia.org/wiki?curid=747432", "title": "Politický systém Švédska", "text": "Politický systém Švédska\n\nŠvédské království je konstituční monarchie s parlamentní formou vlády. Švédský král je hlava státu a premiér je hlava vlády. \n\nŠvédský parlament (\"Riksdag\") je jednokomorový, čítá 349 poslanců volených na 4 roky. Premiéra nejmenuje král jako kdysi, ale předseda parlamentu.\nVolební systém do parlamentu je poměrný s 4% uzavírací klauzulí, 310 mandátů se obsazuje systémem kandidátních listin ve 29 volebních obvodech, zbylých 39 kompenzačních mandátů se rozděluje mezi politické strany podle modifikované Sainte-Laguëovy metody. Distribuce kompenzačních mandátů se účastní pouze strany, které na základě ideálního výpočtu získají více hlasů, než obdržely ve volebních obvodech.\n"}
{"id": "747434", "url": "https://cs.wikipedia.org/wiki?curid=747434", "title": "Seznam zápasů Třinec - Jihlava v české hokejové extralize", "text": "Seznam zápasů Třinec - Jihlava v české hokejové extralize\n\nKompletní seznam extraligových zápasů HC Oceláři Třinec s Jihlavou v České hokejové extralize. Týmy se v každé sezóně utkávají 4×.\n\nStav po ZČ 2017/2018\n"}
{"id": "747438", "url": "https://cs.wikipedia.org/wiki?curid=747438", "title": "Chuaj-an", "text": "Chuaj-an\n\nChuaj-an (), do roku 2001 Chuaj-jin (), je městská prefektura v Čínské lidové republice, kde patří k provincii Ťiang-su.\n\nCelá prefektura má rozlohu 10 132 čtverečních kilometrů a v roce 2010 v ní žilo bezmála pět milionů obyvatel, z toho dva a půl milionu v urbanizovaném centru.\n\nChuaj-an leží v severní části provincie Ťiang-su ve východní Číně. Hraničí na severozápadě se Su-čchienem, na severu s Lien-jün-kangem, na východě s Jen-čchengem, na jihu s prefekturou Jang-čou a na západě s provincií An-chuej.\n\nMěstská prefektura Chuaj-an se dělí na sedm celků okresní úrovně:\n\n\n"}
{"id": "747439", "url": "https://cs.wikipedia.org/wiki?curid=747439", "title": "Chuaj-jin", "text": "Chuaj-jin\n\nChuaj-jin je čínský místní název, který může znamenat:\n\n"}
{"id": "747440", "url": "https://cs.wikipedia.org/wiki?curid=747440", "title": "Seznam zápasů Třinec - Mladá Boleslav v české hokejové extralize", "text": "Seznam zápasů Třinec - Mladá Boleslav v české hokejové extralize\n\nKompletní seznam extraligových zápasů HC Oceláři Třinec s Mladou Boleslvi v České hokejové extralize. Týmy se v každé sezóně utkávají 4×.\n\nStav po ZČ 2019/2020\n"}
{"id": "747444", "url": "https://cs.wikipedia.org/wiki?curid=747444", "title": "Africký pohár národů 1988", "text": "Africký pohár národů 1988\n\nAfrický pohár národů 1988 bylo 16. mistrovství pořádané fotbalovou asociací CAF. Vítězem se stala Kamerunská fotbalová reprezentace.\n\n"}
{"id": "747445", "url": "https://cs.wikipedia.org/wiki?curid=747445", "title": "Seznam zápasů Třinec - Ústí nad Labem v české hokejové extralize", "text": "Seznam zápasů Třinec - Ústí nad Labem v české hokejové extralize\n\nKompletní seznam extraligových zápasů HC Oceláři Třinec s Ústím nad Labem v České hokejové extralize. Týmy se v každé sezóně utkávají 4×.\n\n"}
{"id": "747449", "url": "https://cs.wikipedia.org/wiki?curid=747449", "title": "Africký pohár národů 1990", "text": "Africký pohár národů 1990\n\nAfrický pohár národů 1990 bylo 17. mistrovství pořádané fotbalovou asociací CAF. Vítězem se stala Alžírská fotbalová reprezentace.\n\n"}
{"id": "747452", "url": "https://cs.wikipedia.org/wiki?curid=747452", "title": "Mořské plody", "text": "Mořské plody\n\nMořské plody, též plody moře nebo dary moře, jsou potraviny získávané z mořských živočichů. Mořské plody zahrnují ryby, měkkýše (hlavonožci a mlži), korýše (krevety a humrovití) a ostnokožce (sumýši a ježovky).\n\nNěkdy se tento pojem používá v užším významu jen pro maso mořských živočichů s výjimkou ryb.\n\nV Evropě patří k nejběžněji konzumovaným \"plodům moře\" hlavonožci, mlži a korýši. Z hlavonožců jsou oblíbeny zejména \"kalamáry\", což je nejčastěji maso olihně obecné nebo sépie obecné, krájené na charakteristická kolečka. Má poměrně tuhou konzistejnci a jemnou chuť, hodí se hlavně na smažení nebo dušené směsi. Tuhé, ale chutné maso mají chobotnice, k využívaným druhům patří chobotnice pobřežní a menší chobotnice pižmová.\n\nZ mlžů jsou nejběžněji konzumovány ústřice jedlé (za syrova, zejména jako předkrm) a slávky jedlé, používané hlavně k vaření a dušení. V přímořských oblastech se konzumují i další druhy mlžů, např. zaděnky, srdcovky, střenky, telínky, rozchlipky nebo hřebenatky.\n\nKorýši, k nimž patří krevety, garnáti, scampi, krabi, langusty a humři mají vesměs jemné, delikátní maso, které je poměrně drahé, proto se často napodobuje poměrně levnou, barvenou směsí rybího a krabího masa, známou jako surimi, lidově zvanou \"krabí tyčinky\".\n\nMořští plži a ostnokožci jsou pojídáni ve větší míře pouze v přímořských oblastech, s výjimkou sumýšů ani nejsou nejsou předmětem komerčního lovu pro maso. Sumýši jsou oblíbeni v čínské a indonéské kuchyni, kde se z nich vaří polévky. Nejsou příliš chutní, ale tradiční čínská medicína jim připisuje léčivé vlastnosti.\n\nNěkdy se k mořským plodům v širším slova smyslu počítají i kytovci, ploutvonožci a mořské želvy.\n\nMořské plody obsahují řadu zdraví prospěšných vitamínů, zejména E, D, A a vitamíny řady B. Jejich pozitivní vliv na zdraví je podpořen také vysokým obsahem jódu a selenu. Jsou bohatým zdrojem omega-3 (n-3) polynenasycených mastných kyselin, a jejich konzumace má prokazatelně pozitivní účinky na zdraví, zejména jako prevence i léčba srdečně cévních onemocnění. Množství jednotlivých stopových prvků se může značně lišit, podle druhu a stáří živočicha, ročním období a také na prostředí, ve kterém žije.\n\n"}
{"id": "747453", "url": "https://cs.wikipedia.org/wiki?curid=747453", "title": "Bedřich Macků", "text": "Bedřich Macků\n\nBedřich Macků (8. března 1879 Tišnov – 14. srpna 1929 Brno) byl český a československý fyzik a politik, meziválečný senátor Národního shromáždění za Československou stranu národně socialistickou a starosta Brna.\n\nAbsolvoval české státní gymnázium v Brně, pak studoval na filozofické fakultě Vídeňské univerzity a na Filozofické fakultě Univerzity Karlovy. Působil jako profesor na české technice v Brně (1903–1920) a na Přírodovědecké fakultě Masarykovy univerzity v Brně (od roku 1920), na jejímž vzniku se podílel. V letech 1920–1925 byl starostou Brna. V roce 1947 získal \"in memoriam\" titul čestný občan Brna.\n\nV parlamentních volbách v roce 1925 získal senátorské křeslo v Národním shromáždění. V senátu setrval do své smrti roku 1929. Pak ho měl jako náhradník vystřídat Antonín Tomášek, ale mandát nepřevzal, protože Národní shromáždění bylo mezitím rozpuštěno a byly vypsány parlamentní volby v roce 1929.\n\nPovoláním byl profesorem v Brně.\n\nZemřel v srpnu 1929 po dlouhé nemoci.\n\n"}
{"id": "747454", "url": "https://cs.wikipedia.org/wiki?curid=747454", "title": "Václav Marel", "text": "Václav Marel\n\nVáclav Marel (18. července 1904 Opočno – 9. prosince 1964 Písek) byl český hudební skladatel.\n\nPocházel z učitelské rodiny. V roce 1915 se rodina přestěhovala do Náchoda, kde studoval na gymnáziu. Od dětství hrál na klavír, zpíval a učil se i hudební teorii. Po maturitě studoval dějepis, zeměpis a hudební vědu na Filozofické fakultě Karlovy univerzity v Praze. Jeho učiteli byli Zdeněk Nejedlý, Otakar Zich a Josef Bohuslav Foerster. Nejprve učil na několika školách v Praze a řídil pěvecký sbor Sokola na Smíchově. V roce 1935 se stal profesorem na gymnáziu v Písku. Učil rovněž na \"Lesnické technické škole\" a v Prachaticích a Vodňanech. Byl sbormistrem píseckého Hlaholu.\n\nByl velice plodný skladatel. Sám uvádí, že zkomponoval na 1500 skladeb. Inspiroval se zejména rodným krajem. Byl znamenitým zpěvákem. Zpíval v pražském pěveckém sboru \"Smetana\" řízeném Františkem Spilkou. Byl rovněž činný literárně. Napsal studie o Františku Zd. Skuherském a Josefu Vorlovi a svými hudebními referáty přispíval do regionálního tisku.\n\nZ jeho skladeb je ceněna zejména dětská opera \"Česká pohádka\", kterou v roce 1932 uvedlo i Osvobozené divadlo v Praze. V době okupace komponoval převážně chrámovou hudbu. Dodnes je hrána jeho \"Missa in g\".\n\nJeho syn Václav Marel ml., zvaný také Písecký (* 21. května 1936), se rovněž věnuje hudbě. Absolvoval Pražskou konzervatoř v oborech skladba a bicí nástroje. Působil jako učitel hudby v Kamenici nad Lipou, byl sbormistrem místního pěveckého sboru \"Lípa\" a spolupracoval se sborem \"Smetana\" v Jindřichově Hradci a se sborem v Buštěhradu. Komponoval menší skladby, písně a četné taneční a estrádní skladby.\n\n\n\n\n\n"}
{"id": "747458", "url": "https://cs.wikipedia.org/wiki?curid=747458", "title": "Adolf Melíšek", "text": "Adolf Melíšek\n\nAdolf Melíšek, též Adolf Melišek (6. února 1876, Radava – 7. listopadu 1943, Radava), byl slovenský a československý politik a meziválečný senátor Národního shromáždění za Hlinkovu slovenskou ľudovou stranu.\n\nNarodil se v Radavě v okresu Nové Zámky. V roce 1906 byl zvolen členem školské stolice Tekovské župy, od roku 1911 byl správcem potravinového družstva v Radavě. V letech 1919–1921 byl rychtářem v této obci. V letech 1933–1938 byl kronikářem Radavy. Od roku 1919 zasedal v župním výboru Tekovské župy a byl členem \"Zemědělské rady pro Slovensko\" v Bratislavě. Profesí byl rolníkem v Rendvě.\n\nV parlamentních volbách v roce 1925 získal za HSĽS senátorské křeslo v Národním shromáždění. V senátu setrval do roku 1929.\n\nZa druhé světové války byl veřejně a politicky aktivní na okupovaném území Slovenska, které po první vídeňské arbitráži připadlo Maďarsku. V roce 1940 se stal jedním z místopředsedů politické strany, která měla zastupovat etnickou slovenskou menšinu v Maďarsku. Ustavující sjezd této formace se konal 28. dubna 1940 v Budapešti (název subjektu uváděn jako Uherská slovenská křesťanská lidová strana). Adolf Melíšek se stal jedním z jejích místopředsedů, předsedou se stal další bývalý ľudácký senátor Michal Kalčok. Strana ale nezískala mezi etnickými Slováky výraznější ohlas. Jejím skutečným motivem totiž byla snaha maďarských úřadů politicky a národnostně rozdělit etnické Slováky žijící od roku 1938 v hranicích Maďarska. Dominantní pozici mezi etnickými Slováky v Maďarsku si i přes to udržela skupina okolo časopisu \"Slovenská jednota\" a z něj vzešlá Strana slovenskej národnej jednoty.\n\n"}
{"id": "747463", "url": "https://cs.wikipedia.org/wiki?curid=747463", "title": "Chlorid molybdeničný", "text": "Chlorid molybdeničný\n\nChlorid molybdeničný (MoCl) je anorganická sloučenina, jeden z chloridů molybdenu.\n\nTato sloučenina se připravuje chlorací kovového molybdenu nebo také oxidu molybdenového, protože chlorid molybdenový není možné na rozdíl od chloridu wolframového připravit za normálních podmínek.\n\nV pevném skupenství existuje chlorid molybdeničný v dimerní formě (MoCl), který má stejnou strukturu jako odpovídající chloridy wolframu, niobu a tantalu. V plynném skupenství tvoří monomerní molekuly.Je také paramagnetický.\n\nChlorid molybdeničný je důležitý prekurzor v přípravě ostatních sloučenin molybdenu. Jedná se o silné oxidační činidlo.MoCl je také Lewisova kyselina. V organické syntéze je příležitostně používán k chloracím a deoxygenačním reakcím.\n\nMoCl je agresivní oxidant a při styku s vodou se rozkládá za vzniku kyseliny chlorovodíkové.\n"}
{"id": "747465", "url": "https://cs.wikipedia.org/wiki?curid=747465", "title": "Africký pohár národů 1992", "text": "Africký pohár národů 1992\n\nAfrický pohár národů 1992 bylo 18. mistrovství pořádané fotbalovou asociací CAF. Vítězem se stala Fotbalová reprezentace Pobřeží slonoviny. Závěrečný turnaj byl od tohoto ročníku rozšířen na 12 týmů.\n\n"}
{"id": "747469", "url": "https://cs.wikipedia.org/wiki?curid=747469", "title": "Jan Miller (politik)", "text": "Jan Miller (politik)\n\nJan Miller (19. června 1870 Podmoky – 10. dubna 1937 Český Brod) byl český a československý politik, meziválečný senátor Národního shromáždění za Československou národní demokracii.\n\nV letech 1906–1907 a opětovně v letech 1910–1919 byl starostou v rodných Podmokách. Přispíval do denního tisku a působil i jako literát. Napsal mimo jiné několikasvazkovou knihu „Z kroniky rodu Vinduškova“. Povoláním byl rolníkem v Podmokách.\n\nV parlamentních volbách v roce 1925 získal za Československou národní demokracii senátorské křeslo v Národním shromáždění. V senátu setrval do roku 1929. V rámci Československé národní demokracie zastupoval skupinu Rolnická jednota.\n\nZemřel v dubnu 1937 v nemocnici v Českém Brodu.\n\n"}
{"id": "747473", "url": "https://cs.wikipedia.org/wiki?curid=747473", "title": "Jan Miller", "text": "Jan Miller\n\nJméno a příjmení Jan Miller se může vztahovat k následujícím osobnostem:\n\n"}
{"id": "747475", "url": "https://cs.wikipedia.org/wiki?curid=747475", "title": "Václav Mašek", "text": "Václav Mašek\n\nVáclav Mašek je jméno více známých osobností:\n\n"}
{"id": "747476", "url": "https://cs.wikipedia.org/wiki?curid=747476", "title": "Zdeněk Prokeš", "text": "Zdeněk Prokeš\n\nJméno Zdeněk Prokeš se může vztahovat k následujícím osobnostem:\n\n"}
{"id": "747482", "url": "https://cs.wikipedia.org/wiki?curid=747482", "title": "František Novák (lidovecký senátor)", "text": "František Novák (lidovecký senátor)\n\nFrantišek Novák (6. února 1872 Okříšky – 12. října 1940 Praha) byl český a československý železničář a politik; meziválečný senátor Národního shromáždění za Československou stranu lidovou.\n\nPocházel ze selské rodiny. Od roku 1892 byl zaměstnancem státních drah. Na smíchovském nádraží později zastával místo komerčního náměstka a posléze přednosty dopravního úřadu. Po 1. světové válce se stal přednostou v Břeclavi a následně vrchním inspektorem státních drah. Od roku 1919 byl členem ČSL, od roku 1921 předsedal \"Svazu lidových železničářů v ČSR\".\n\nPovoláním byl inspektorem státních drah, bytem na Smíchově.\n\nPo parlamentních volbách v roce 1925 získal za Československou stranu lidovou senátorské křeslo v Národním shromáždění. Post senátora ale nabyl až dodatečně během roku 1925 jako náhradník poté, co zemřela senátorka Augusta Rozsypalová. Mandát obhájil v parlamentních volbách v roce 1929 a parlamentních volbách v roce 1935. V senátu setrval do jeho zrušení roku 1939, přičemž krátce předtím, v prosinci 1938, ještě přestoupil do nově zřízené Strany národní jednoty.\n\n"}
{"id": "747483", "url": "https://cs.wikipedia.org/wiki?curid=747483", "title": "František Novák", "text": "František Novák\n\nJméno a příjmení František Novák má více nositelů:\n\n"}
{"id": "747485", "url": "https://cs.wikipedia.org/wiki?curid=747485", "title": "Ladislav Bezák", "text": "Ladislav Bezák\n\nLadislav Bezák (* 1932 Praha) je bývalý československý akrobatický pilot, v roce 1960 první vítěz Mistrovství světa v letecké akrobacii (FAI World Aerobatic Championships), se strojem Zlín Z-226A a první vítěz Biancotto Trophy v roce 1965.\n\nVyučil se nástrojařem, přičemž se začal věnovat parašutismu a záhy i bezmotorovému létání na kluzácích. \nPoté vystudoval vysokou školu zemědělskou a během studia absolvoval i výcvik v motorovém létání. \n\nLadislav Bezák se v šedesátých letech stal nejúspěšnějším československým akrobatickým pilotem. Svého největšího úspěchu dosáhl roku 1960 v Bratislavě, kde vyhrál první oficiální mistrovství světa v letecké akrobacii. \n\nJe znám jako první pilot, který provedl speciální akrobatický manévr zvaný „lomcovák“.\n\n"}
{"id": "747487", "url": "https://cs.wikipedia.org/wiki?curid=747487", "title": "Ælfgifu (manželka Edwyho)", "text": "Ælfgifu (manželka Edwyho)\n\nÆlfgifu nebo také Elgiva byla manželkou anglického krále Edwyho.\n\nKrátká vláda krále Edwyho byla poznamenána neustálými konflikty s ostatními členy jeho rodiny a především s vedoucími představiteli církve svatým Dunstanem a arcibiskupem Odou.\nEdwy se oženil s Ælfgifu/Elgivou, sestrou Ethelwearda, která zřejmě byla přes svou matku spřízněna s rodem svého manžela. Vzhledem k tomu, že posoudil příbuzenské vztahy mezi manžely jako příliš příbuzenské, zrušil arcibiskup Oda jejich svatbu. Elgiva byla ocejchována a poslána jako otrokyně do Irska. Zrušení tohoto manželství bylo neobvyklé, protože se odehrálo proti vůli manželů a zřejmě bylo motivováno Dunstanovými příznivci. Církev v té době stanovila, že každý svazek na úrovni 9 stupňů příbuznosti je incestem. To by znamenalo, že v anglické populaci čítající asi 1,5 miliónu obyvatel by byla většina sňatků neplatných.\n\nDalší osud Ælfgifu není přesně známý. Je možné, že zůstala v exilu v Irsku, jiné zdroje naznačují, že za vlády Edwyho nástupce Edgara (Edwy zemřel v roce 959) byla dobře zajištěnou majitelkou pozemků a měla s králem dobré vztahy.\n"}
{"id": "747490", "url": "https://cs.wikipedia.org/wiki?curid=747490", "title": "My z konce světa", "text": "My z konce světa\n\nMy z konce světa je třináctidílný televizní seriál pro děti a mládež, natočený v roce 1975 na motivy knihy \"Brat mlčanlivého vlka\" autorky Kláry Jarunkové. Délka jednotlivých dílů činí 25 minut. Režíroval ho Ludvík Ráža a realizoval Krátký film Praha.\n\nSeriál sleduje jeden rok života školáka Jiřího Trangoše zvaného Jurka (Jiří Máša) a jeho rodiny na horské chatě „Na konci světa“, kde jeho otec (Radovan Lukavský) dělá správce a matka (Zdena Hadrbolcová) mu pomáhá.\nKromě Jurky v něm vystupují i jeho mladší sestra Gábina (Radka Jandáčková), starší bratr Vuk (Oldřich Vízner), který po neúspěšném pokusu o studium na Matfyzu v Brně se vrací na horskou chatu pomáhat rodině s jejím chodem a dvojice bernardýnů Bary a Bojar. Seriál zachycuje běžné denní starosti a radosti hrdinů, umožňuje nahlédnout na provoz a život horské chaty 70. let, nástrahy hor (které se nakonec stanou osudné Vukovi) a například i náročnou činnost horské služby, jejímž členem byl Jurkův otec. Seriál končí odchodem Jurkovy rodiny z chaty do velkého hotelu v nejmenovaném městě.\n\nExteriéry se točily v Krkonoších v okolí Pece pod Sněžkou a Malé Úpy, interiéry pak v hostivařských atelierech v Praze. Samotná chata „Na konci světa“ se nachází v Peci pod Sněžkou části Severka č.p. 74.\nKromě hlavních postav si v seriálu zahrála řada dalších známých herců jako Josef Vinklář (hajný Rýdval), Miriam Hynková (paní Rýdvalová), Josef Bek, Ladislav Mrkvička, Petr Haničinec, Martin Růžek, v dětské roli Zuzana Bydžovská a další. Scénář napsali Irena a Ota Hofmanovi na motivy novely Kláry Jarunkové \"Bratr mlčenlivého vlka\".\n\n"}
{"id": "747498", "url": "https://cs.wikipedia.org/wiki?curid=747498", "title": "František Olejník", "text": "František Olejník\n\nFrantišek Olejník (14. října nebo 14. listopadu 1880 Plasy – 28. září 1941 Praha) byl český a československý politik a meziválečný senátor Národního shromáždění ČSR za Republikánskou stranu zemědělského a malorolnického lidu.\n\nV parlamentních volbách v roce 1925 získal za Republikánskou stranu zemědělského a malorolnického lidu senátorské křeslo v Národním shromáždění. Mandát obhájil v parlamentních volbách v roce 1929 a parlamentních volbách v roce 1935. V senátu setrval do jeho zrušení roku 1939, přičemž krátce předtím, v prosinci 1938, ještě přestoupil do nově zřízené Strany národní jednoty.\n\nProfesí byl tajemníkem republikánské strany ve Starých Benátkách.\n\n"}
{"id": "747506", "url": "https://cs.wikipedia.org/wiki?curid=747506", "title": "Arrondissement Besançon", "text": "Arrondissement Besançon\n\nArrondissement Besançon je francouzský arrondissement ležící v departementu Doubs v regionu Franche-Comté. Člení se dále na 15 kantonů a 268 obcí.\n\n"}
{"id": "747508", "url": "https://cs.wikipedia.org/wiki?curid=747508", "title": "Artur Pavelka", "text": "Artur Pavelka\n\nArtur Pavelka (28. září 1875 Starý Jičín - 14. března 1958 Olomouc) byl český a československý politik a meziválečný senátor Národního shromáždění ČSR za Československou stranu lidovou.\n\nOdmaturoval na střední škole v Uherském Hradišti. Poté nastoupil prezenční službu u pěšího pluku č. 3 v Kroměříži. V armádě dosáhl hodnosti poručíka v záloze. Od roku 1899 pracoval jako železniční úředník. Za 1. světové války byl přeložen na ředitelství státních drah do Vídně (měl na starosti trať Vídeň-Krakov-Varšava). Roku 1919 přešel do Olomouce, kde se stal vrchním inspektorem Československých státních drah. Od roku 1919 byl členem a funkcionářem ČSL, předseda odborového svazu lidoveckých železničářů. Osobní přítel a spolupracovník olomouckého arcibiskupa Antonína Cyrila Stojana. Otec deseti dětí. Jeho syn Artur Ludvík Pavelka byl později knězem, dominikánem, fyzikem a filozofem, který se v době pražského jara podílel na programu ČSL.\n\nV parlamentních volbách v roce 1925 získal za Československou stranu lidovou senátorské křeslo v Národním shromáždění. Mandát obhájil v parlamentních volbách v roce 1929. V senátu setrval do roku 1935.\n\nPovoláním byl vrchním inspektorem státních drah, bytem v Olomouci.\n\n"}
{"id": "747511", "url": "https://cs.wikipedia.org/wiki?curid=747511", "title": "Juraj Petor", "text": "Juraj Petor\n\nJuraj Petor (17. února 1876 Dobrá Niva – ???) byl slovenský a československý politik a meziválečný senátor Národního shromáždění ČSR za Komunistickou stranu Československa.\n\nPovoláním byl kotlářem ve Vrútkách.\n\nV parlamentních volbách v roce 1925 získal senátorské křeslo v Národním shromáždění. V senátu setrval do roku 1929. Počátkem 30. let odešel z KSČ.\n\nV červnu 1931 ho krajský soud v Trenčíně odsoudil po několikanásobné politické delikty na půl roku do vězení. Odvolal se neúspěšně k vrchnímu soudu v Bratislavě a pak k Nejvyššímu soudu, který v říjnu 1932 jeho podání zamítl.\n\n"}
{"id": "747512", "url": "https://cs.wikipedia.org/wiki?curid=747512", "title": "Otago", "text": "Otago\n\nOtago ( ) je region na novozélandském Jižním ostrově. Administrativním centrem regionu je samosprávné město Dunedin. Kromě Dunedinu sestává Otago z distriktů Queenstown-Lakes District, Central Otago District, Clutha District a Waitaki District. Nacházejí se zde města Oamaru, Balclutha, Alexandra, Queenstown, Wanaka a Kaitangata.\n"}
{"id": "747514", "url": "https://cs.wikipedia.org/wiki?curid=747514", "title": "Příčné vlnění", "text": "Příčné vlnění\n\nPříčné vlnění je postupné vlnění, u něhož dochází k oscilaci ve směru kolmém na směr přenosu energie (nebo šíření vlnění). Lze si jej představit jako zvlnění vodní hladiny nebo vlny na struně.\n\nPokud se příčné vlnění šíří ve směru osy \"x\", jeho oscilace mohou být v libovolném směru, který leží v rovině \"y–z\".\n\nPříkladem příčného vlnění je světlo, zatímco šíření zvuku vzduchem je vlnění podélné.\n\nPříčné vlnění jsou vlny, které oscilují kolmo ke směru šíření. Dobrou představu o příčném vlnění lze získat, pokud použijeme pružnou šňůru nebo hadici, jejíž jeden konec upevníme ve výši přibližně jednoho metru nad zemí a druhý držíme v ruce tak, aby šňůra byla přibližně vodorovně, nikde se nedotýkala země nebo jiných předmětů a byla mírně napjatá. Příčné vlnění lze pak vytvořit pohyby ruky, například nahoru a dolů. Zatímco vlnění se šíří po šňůře od ruky k místu upevnění, jednotlivé body šňůry se pohybují nahoru a dolů.\n\nDvourozměrné příčné vlnění vykazuje jev nazývaný polarizace. Ve výše uvedením příkladě lze rukou pohybovat v přímém směru, například nahoru a dolů, nebo do stran, čímž vzniká lineárně polarizované vlnění.\n\nDůležité je, že existují dva nezávislé směry, v nichž se může dít vlnění. V tomto případě se jedná o směry \"Y\" a \"Z\" uvedené výše, zatímco vlnění se šíří ve směru osy \"X\". Naproti tomu u podélného vlnění, při kterém dochází ke kmitání ve směru šíření, polarizace není možná.\n\nVlnění lze vyvolat i krouživým pohybem rukou; při kroužení ruky ve směru hodinových ručiček vznikne vlnění ve tvaru levotočivé šroubovice, které se šíří od ruky; naopak při kroužení rukou proti směru hodinových ručiček vznikne pravotočivá šroubovice. Vlnění vytvořené krouživým pohybem ruky po kružnici nebo elipse je kruhově nebo elipticky polarizované.\n\nSvětlo a elektromagnetické vlnění obecně je také příčné vlnění.\n\nJednou z teorií popisujících vlastnosti světla je geometrická neboli paprsková optika, která vychází z představy světelného paprsku jako idealizovaného úzkého svazku záření. Geometrická optika při modelování šíření světla optickou soustavou rozděluje reálné světelné pole na diskrétní paprsky, jejichž šíření lze vypočítat, znázornit na obrázku nebo modelovat na počítači pomocí techniky sledování paprsku. \nSvětelný paprsek je přímka nebo křivka, která je v každém bodě kolmá na světelné vlnoplochy (a je proto souběžná s vektorem vlnění). Na rozhraní dvou různých prostředí se světelné paprsky ohýbají, a v médiu, jehož index lomu se mění se zakřivují. Pro popis, jak se paprsky šíří optickou soustavou slouží geometrická optika.\n\nPaprsková teorie však neumí vysvětlit jevy jako je interference a difrakce, které vyžaduje vlnovou teorii (zahrnující fázi vlny).\n\nV případě elektromagnetického vlnění je situace o to složitější, že toto vlnění má složku elektrickou a magnetickou, které jsou na sebe vždy navzájem kolmé.\n\n\n"}
{"id": "747515", "url": "https://cs.wikipedia.org/wiki?curid=747515", "title": "Richard Mastracchio", "text": "Richard Mastracchio\n\nRichard Alan Mastracchio (* 11. února 1960, Waterbury, Connecticut, USA) je americký inženýr, od května 1996 je astronautem NASA. V letech 2000, 2007 a 2010 absolvoval tři krátkodobé lety raketoplánem Space Shuttle k Mezinárodní vesmírné stanici (ISS). Od listopadu 2013 do května 2014 pracoval na ISS jako člen Expedice 38/39.\n\nRichard Mastracchio se narodil ve městě Waterbury ve státě Connecticut. Zde také navštěvoval střední školu. Poté studoval na , kterou absolvoval roku 1982 s titulem bakaláře elektroinženýrství/informatiky. Od roku 1982 pracoval v connecticutské společnosti Hamilton Standard, ve výrobě inerciálních měřících jednotek a palubních leteckých počítačů. Současně studoval na Rensselaerově polytechnickém institutu (), kde roku 1987 obdržel magisterský titul v oboru elektrotechniky. Roku 1987 se přestěhoval do Houstonu. Pracoval zde ve společnosti Rockwell Shuttle Operations Company při Johnsonovu vesmírném středisku. Po třech letech začal pracovat v NASA, podílel se na přípravě letového softwaru Space Shuttlů. Současně roku 1991 získal magisterský titul z fyziky na University of Houston. Roku 1993 přešel na místo specialisty pro navigaci a řízení ve středisku řízení letů.\n\nPřihlásil se k 14. a 15. náboru astronautů NASA v letech 1991 a 1994, ale uspěl až napotřetí v 16. náboru a 1. května 1996 byl zařazen mezi americké astronauty. Ve dvouletém základním kosmonautickém výcviku získal kvalifikaci „letový specialista“ raketoplánu.\n\nV únoru 2000 byl jmenován do posádky letu STS-106. Do vesmíru odstartoval 8. září 2000 na palubě raketoplánu Atlantis. Cílem mise byla doprava zásob a vybavení na Mezinárodní vesmírnou stanici (ISS), která měla být od začátku listopadu 2000 trvale osídlena. Let trval 11 dní, 19 hodin a 11 minut.\n\nV srpnu 2002 ho NASA vybrala do posádky letu STS-117 plánovaného na září 2003, ale po zkáze raketoplánu Columbia v únoru 2003 byly lety raketoplánů pozastaveny.\n\nNa řadu znovu přišel až v květnu 2006, kdy byl začleněn do posádky mise STS-118. Ke svému druhému letu vzlétl 8. srpna 2007, opět v roli letového specialisty, tentokrát v raketoplánu Endeavour. Cílem letu byla dodávka a instalace další části – nosníku S5 – hlavní nosné konstrukce (\"Integrated Truss Structure\") a dalšího vybavení a dílů. Během letu provedl tři výstupy na povrch stanice o celkové délce 18 hodin a 13 minut. Let trval 12 dní, 17 hodin a 56 minut.\nV prosinci 2008 NASA potvrdila jeho jmenování do posádky letu STS-131. Raketoplán Discovery odstartoval k ISS 5. dubna 2010 s úkolem doplnit zásoby a vybavení stanice. Mastracchio opět při montážních pracích třikrát vystoupil do vesmíru, celkem na 20 hodin a 17 minut. Let trval 15 dní, 2 hodiny a 47 minut.\n\nV únoru 2011 NASA oznámila jeho zařazení do posádky Expedic 38 a 39 na ISS s plánovaným startem v listopadu 2013, posádka byla současně záložní pro Expedici 36/37 startující v květnu 2013.\n\nK ISS odstartoval 7. listopadu 2013 ve funkci palubního inženýra lodi Sojuz TMA-11M, společně s Rusem Michailem Ťurinem a Japoncem Kóiči Wakatou, po šestihodinovém letu se Sojuz se spojil se stanicí. Na ISS pracoval jako palubní inženýr osmatřicáté a (od března 2014) devětatřicáté Expedice. Celá posádka přistála na Zemi 14. května 2014.\n\nRichard Mastracchio je ženatý, má tři děti.\n\n"}
{"id": "747516", "url": "https://cs.wikipedia.org/wiki?curid=747516", "title": "Projekt 627", "text": "Projekt 627\n\nProjekt 627 (v kódu NATO třída November) byla první třída ponorek Sovětského námořnictva s jaderným pohonem. Mimo 13 útočných ponorek základního modelu byla postavena ještě experimentální ponorka K-27 s reaktory chlazenými kapalným kovem. Konstrukce třídy \"November\" navíc posloužila jako základ pro konstrukci první sovětských raketonosných ponorek s jaderným pohonem Projektu 658 (v kódu NATO \"třída Hotel\"). Všechny postavené ponorky třídy \"November\" již byly vyřazeny.\n\nInformace špionáže o amerických přípravách na stavbu ponorek s jaderným pohonem (jejich prvním produktem byla ponorka USS \"Nautilus\") vedly roku 1952 Stalina k urychlení vlastního programu vývoje ponorek této kategorie. Jejich šéfkonstruktérem byl jmenován Vladimír N. Peregudov. Podle původní koncepce se přitom nemělo jednat o klasické útočné ponorky, nýbrž o ponorky, které měly napadat nepřátelská pobřežní města a přístavy pomocí obrovského, 28 metrů dlouhého, torpéda ráže 1500 mm s jadernou hlavicí. Ovšem brzy byl nepraktický projekt upraven na klasičtěji pojaté ponorky vybavené torpédy či minami, určené k napadání hladinových lodí.\n\nCelkem bylo loděnicí v Severodvinsku postaveno 13 ponorek základních modelů Projekt 627 a 627A. Práce na prvním kusu začaly v roce 1954, do služby byly zařazeny v letech 1958–1963. V roce 1963 byla do služby zařazena rovněž modifikovaná experimentální ponorka K-27 Projektu 645, která se od klasické třídy \"November\" lišila svým pohonem, tvořeným dvěma reaktory chlazenými kapalným kovem. K-27 byla vyřazena roku 1968 po havárii reaktoru.\n\nNa základě projektu 627 byly dále postaveny první sovětské raketonosné ponorky s jaderným pohonem projektu 658 (v kódu NATO \"třída Hotel\").\n\nPonorky měly dvojitý trup rozdělený na devět vodotěsných oddělení. Od počátku byly koncipovány pro podhladinovou plavbu vysokou rychlostí. Byly však výrazně hlučné, což způsoboval jak tvar jejich trupu a množství otvorů v něm, tak i použité reaktory. Největší hloubka ponoru dosahovala 300 metrů. Ponorky měly osm 533mm torpédometů, pro která nesly 14–20 torpéd s konvenční či jadernou hlavicí. Alternativou byly námořní miny. Pohonný systém tvořily dva tlakovodní jaderné reaktory a dvě turbíny, roztáčející dva lodní šrouby. Nejvyšší rychlost byla 15 uzlů na hladině a 28 uzlů pod hladinou.\n\nK-3 Leninskij Komsomol 17. června 1962 jako první sovětská ponorka poprvé dosáhla pod vedením kapitána Lva Žilcova severního pólu, kde se i vynořila (primát v tomto ohledu – vynoření na severním pólu získala o necelé tři roky dříve americká USS \"Skate\"). Na mnoha ponorkách došlo během služby k různým incidentům. Například na K-8 vypukl 8. dubna 1970 požár při hlídkové plavbě v Biskajském zálivu. Ponorka se potopila 12. dubna a dnes leží na dně v hloubce cca 4700 metrů. Zahynulo tehdy 52 osob. Požáru se nevyhla ani K-3 Leninskij Komsomol.\n\nNa experimentální K-27 došlo roku 1968, při jedné ze středomořských patrol, k úniku radioaktivity z reaktoru. Tím skončila její operační služba, K-27 zakotvena na poloostrově Kola a její reaktory byly chlazeny a používány k experimentům až do roku 1981.\n\n\n"}
{"id": "747519", "url": "https://cs.wikipedia.org/wiki?curid=747519", "title": "Turnaj tří národů 1946/47", "text": "Turnaj tří národů 1946/47\n\nTurnaj tří národů v ledním hokeji se konal od 13. listopadu 1946 – 16. listopadu 1947. Turnaje se zúčastnila tři mužstva, která se utkala dlouhodobě každý s každým na čtyři utkání (dvakrát doma a dvakrát venku).\n\n Československo – Švýcarsko 12:3 (3:2, 4:0, 5:1)\n\n13. listopadu 1946 – Praha \nBranky: 1:1 5. Roziňák, 2:1 5. V. Zábrodský, 18. V. Müller, 25. V. Zábrodský, 25. Troják, 28. V. Zábrodský, 40. Roziňák, 8:2 V. Zábrodský, 9:2 Troják, 10:2 Konopásek, 52. V. Müller, 60. Konopásek – 2. Trepp, 15. Schubiger, 57. G. Poltera. \nRozhodčí: Herman, Goell (SUI)\nČSR: Bohumil Modrý – Miroslav Sláma, Vilibald Šťovík, Josef Trousílek, Oldřich Zábrodský – Ladislav Troják, Vladimír Zábrodský, Stanislav Konopásek – Václav Roziňák, Karel Stibor, Vladislav Müller. \n\nŠvýcarsko: Hans Bänninger – Ernst, Heinrich Boller, Gerst, Lohrer – Hans-Martin Trepp, Ulrich Poltera, Gebhard Poltera – Wiesner, Otto Schübiger, Dürst.\n\n15. listopadu 1946 – Praha \nBranky: 19. Stibor, 25. a 29. Konopásek, 32. V. Müller, 3.tř. Troják 2, V. Zábrodský 2, Konopásek, Stibor, V. Müller – 6. U. Poltera, 46. Gerst.\nRozhodčí: Herman, Goell (SUI)\nČSR: Bohumil Modrý – Miroslav Sláma, Vilibald Šťovík, Josef Trousílek, Oldřich Zábrodský – Ladislav Troják, Vladimír Zábrodský, Stanislav Konopásek – Václav Roziňák, Karel Stibor, Vladislav Müller. \n\nŠvýcarsko: Hans Bänninger – Heinrich Boller, Gerst, Lohrer, Ernst – Hans-Martin Trepp, Ulrich Poltera, Gebhard Poltera – Wiesner, Otto Schübiger, Dürst.\n\n17. listopadu 1946 – Stockholm\n\n19. listopadu 1946 – Stockholm\n\n1. prosince 1946 – Stockholm \nBranky: 24. O. Zábrodský (V. Zábrodský), 34. V. Zábrodský.\nRozhodčí: Gaffner (SUI)\nČSR: Bohumil Modrý – Josef Trousílek, Miloslav Pokorný, Oldřich Zábrodský, Vilibald Šťovík – Ladislav Troják, Vladimír Zábrodský, Stanislav Konopásek – Václav Roziňák, Karel Stibor, Vladislav Müller. \n\nŠvédsko: Arne Johansson – A. Andersson, Landellus, Olsson, Ake Ericsson – Pettersson, Lindström, Söderström – R. Ericsson , E. Johansson, Thunström.\n\n3. prosince 1946 – Stockholm \nBranky: 1:4 V. Zábrodský – 0:1 a 0:2 A. Andersson, 0:3 R. Ericsson, 0:4 Thunström, 1:5 A. Ericsson. \nRozhodčí: Gaffner (SUI)\nČSR: Bohumil Modrý (ve 2. tř. Josef Jirka) – Josef Trousílek, Miloslav Pokorný, Oldřich Zábrodský, Vilibald Šťovík – Ladislav Troják, Vladimír Zábrodský, Stanislav Konopásek – Václav Roziňák, Karel Stibor, Vladislav Müller. \n\n17. ledna 1947 – Curych \nBranky: 12. V. Zábrodský, 22. Konopásek, 32. Roziňák, 37. Troják, 38. V. Zábrodský, 38. Konopásek, 40. Matouš, Konopásek, V. Zábrodský – 9. O. Delnon, 16. R. Delnon, 19. G. Poltera, 22. R. Delnon, 31. H. Delnon, 39. G. Poltera. \nRozhodčí: Wieland (SUI), Josek (TCH)\nČSR: Bohumil Modrý – Josef Trousílek, Vilibald Šťovík, Miroslav Sláma, Oldřich Zábrodský – Ladislav Troják, Vladimír Zábrodský, Stanislav Konopásek – Václav Roziňák, Vladimír Bouzek, Milan Matouš. \n\nŠvýcarsko: Hans Bänninger – Ernst, Heinrich Boller, B. Rüedi, Lack – Hugo Delnon, Othmar Delnon, Reto Delnon – Bieler, H. Lohrer, Gebhard Poltera.\n\n19. ledna 1947 – Basilej \nBranky: 2. V. Zábrodský, 12. Roziňák, 13. a 23. V. Zábrodský, 31. Bouzek, 55. Konopásek, 7:4 Roziňák – 16. F. Geromini, 20. H. Delnon, 4:3 R. Delnon, 34. G. Poltera. \nRozhodčí: Ch. Kessler (SUI), Josek (TCH)\nČSR: Zdeněk Jarkovský – Josef Trousílek, Vilibald Šťovík, Miroslav Sláma, Oldřich Zábrodský - Ladislav Troják, Vladimír Zábrodský, Stanislav Konopásek – Václav Roziňák, Vladimír Bouzek, Vladislav Müller. \n\nŠvýcarsko: Reto Perl – F. Geromini, Alfred Lack, Ernst, Heinrich Boller – Hans-Martin Trepp, Ulrich Poltera, Gebhard Poltera – Hugo Delnon, Othmar Delnon, Reto Delnon.\n\n9. leden 1947 – Zurich \n\n11. leden 1947 – Basilej\n\n14. listopadu 1947 – Praha \nBranky: 4. V. Zábrodský (Konopásek), 2:0 Stibor (Trousílek), 23. Roziňák, 34. Troják – 38. O. Johansson.\nRozhodčí: Lutta (SUI)\nČSR: Bohumil Modrý – Josef Trousílek, Vilibald Šťovík, Miroslav Sláma, Oldřich Zábrodský, Vilibald Šťovík, Miroslav Sláma, Oldřich Zábrodský – Ladislav Troják, Vladimír Zábrodský, Stanislav Konopásek – Václav Roziňák, Karel Stibor, Milan Matouš.\n\nŠvédsko: Charles Larsson – Ericksson, Olsson, R. Johansson – O. Johansson, Andersson, Nurmela – Hjelm, E. Johansson, Enquist.\n\n16. listopadu 1947 – Praha \nBranky: 43. a 43. Konopásek, 55. V. Zábrodský, 60. Roziňák. \nRozhodčí: Lutta (SUI)\n\nČSR: Zdeněk Jarkovský – Vilibald Šťovík, Josef Trousílek, Miroslav Sláma, Miloslav Pokorný – Vladimír Kobranov, Vladimír Zábrodský, Stanislav Konopásek – Karel Stibor, Milan Matouš, Václav Roziňák. \n\nŠvédsko: Charles Larsson – Ericksson, Olsson, R. Johansson, O. Johansson – Nurmela, R. Pettersson, Hjelm – G. Johansson, I. Pettersson, Ericsson.\n\nRudé právo - 14. a 16. listopadu, 3. a 4. prosince 1946, 18. a 21. ledna, 15. a 17. listopadu 1947\n\n"}
{"id": "747520", "url": "https://cs.wikipedia.org/wiki?curid=747520", "title": "Africký pohár národů 1994", "text": "Africký pohár národů 1994\n\nAfrický pohár národů 1994 bylo 19. mistrovství pořádané fotbalovou asociací CAF. Vítězem se stala Nigerijská fotbalová reprezentace.\n\n"}
{"id": "747521", "url": "https://cs.wikipedia.org/wiki?curid=747521", "title": "Jiří Pichl", "text": "Jiří Pichl\n\nJiří Pichl (18. února 1872 Česká Třebová – 20. prosince 1952 Praha) byl český a československý novinář a politik, meziválečný senátor Národního shromáždění ČSR za Československou stranu národně socialistickou.\n\nV roce 1907 se podílel na vzniku listu \"České slovo\", který byl tiskovým orgánem národních sociálů. Byl odpovědným redaktorem tohoto deníku. Byl doživotním čestným syndikem českých novinářů. Působil rovněž jako starosta Královských Vinohrad.\n\nV parlamentních volbách v roce 1925 získal za Československou stranu národně socialistickou senátorské křeslo v Národním shromáždění. Mandát obhájil v parlamentních volbách v roce 1929 a parlamentních volbách v roce 1935. V senátu setrval do jeho zrušení roku 1939, přičemž krátce předtím, v prosinci 1938, ještě přestoupil do nově zřízené Strany národní jednoty.\n\nPovoláním byl redaktorem Českého slova v Praze.\n\n"}
{"id": "747523", "url": "https://cs.wikipedia.org/wiki?curid=747523", "title": "Andrej Donatovič Siňavskij", "text": "Andrej Donatovič Siňavskij\n\nAndrej Donatovič Siňavskij (; 8. října 1925 Moskva – 25. února 1997 Paříž) byl ruský literární vědec, spisovatel a literární kritik. Publikoval pod pseudonymem Abram Tertz ().\n\nNarodil se v Moskvě v aristokratické rodině, otec Donat Jevgeňjevič Siňavskij, který měl jisté literární zájmy, se angažoval i politicky, byl členem strany Levých socialistů-revolucionářů. Po Říjnové revoluci byl otec pro své postoje několikrát vězněn coby \"nepřítel lidu\" a po posledním uvěznění se u něj rozvinula duševní choroba. Jeho osudy zachytil v románu vydaném v emigraci (1983). Andrej Siňavskij nebyl židovského původu, jak by mohl literární pseudonym naznačovat, maminka pocházela z rolnické rodiny,\n\nPočátkem Velké vlastenecké války byla rodina evakuována do Syzraně, kde v roce 1943 dokončil střední školu. V témže roce byl odveden a sloužil na letišti u spojařů. V roce 1945 nastoupil k dálkovému studiu na Lomonosově univerzitě, po demobilizaci v roce 1947 pokračoval v denním studiu, kromě jiných navštěvoval seminář věnovaný tvorbě Vladimira Majakovského. Po skončení studia v roce 1949 pracoval v Institutu světové literatury, přednášel na Lomonosově univerzitě na novinářské fakultě a škole MCHATu. Náležel k předním literárním kritikům časopisu \"Novyj mir\", jehož hlavním redaktorem byl Alexandr Tvardovskij. Začátkem šedesátých let byl \"Novyj mir\" považován v SSSR za velmi liberální časopis.\n\nV literárněkritických pracích se zabýval dílem Maxima Gorkého, Isaaka Babela, Borise Pasternaka, Anny Achmatovové. V roce 1955 začal psát prózu. Řada prací kvůli cenzuře nemohla v tehdejším Sovětském svazu vycházet, vydal je však na Západě pod pseudonymem \"Abram Tertz\". Ve sborníku \"Fantastický svět Abrama Tertze\" vyšly povídky \"Sud iďot\" a \"Ljubimov\" a také vydal práci \"Co je socialistický realismus?\", kde se sarkasticky posmívá sovětské literatuře.\nPseudonym, pod kterým byly Siňavského práce na Západě publikovány, odkazuje na skutečnou postavu ruské historie, židovského násilníka Abrama Tertze. \n\nNa podzim v roce 1965 byl Siňavskij společně s Julijem Danielem obviněn z antisovětské propagandy a agitace, vzat do vazby, v únoru 1966 odsouzen k sedmi letům v pracovněvýchovném táboře. Obvinění vinu nepřiznali. Proces provázela masívní mediální kampaň, která byla předzvěstí konce chruščovovského tání. Fred Coleman v roce 1997 napsal: „Dnes nemají historikové obtíže s označením data zrodu moderního sovětského disidentského hnutí. Začalo v únoru 1966 soudem se Siňavským a Danielem, dvěma spisovateli, kteří rozběsnili komunistický režim satirami propašovanými do zahraničí a vydanými pod pseudonymy... V té době nemohli předpokládat, že spustili pohyb, který nakonec přivodí konec komunistické nadvlády.“\n\nNa podporu Daniela a Siňavského vystoupili mnozí sovětští spisovatelé otevřenými dopisy, soudní proces je začátkem druhého disidentského období v Sovětském svazu. \n\nSiňavskij byl v roce 1971 propuštěn a o dva roky později mohl odjet do Francie.\n"}
{"id": "747525", "url": "https://cs.wikipedia.org/wiki?curid=747525", "title": "Gigabit Ethernet", "text": "Gigabit Ethernet\n\nGigabit Ethernet (GbE nebo 1 GigE) je termín používaný pro popis různých technologií používaných k implementaci standardu Ethernet pro rychlost přenosu dat nad jeden gigabit za sekundu (1 miliarda bitů za sekundu). Jako první ho definovaly standardy IEEE 802.3z a 802.3ab. Technologie využívá pro přenos dat kroucenou dvojlinku nebo optické vlákno.\n\nDíky výzkumu společnosti Xerox Corporation v sedmdesátých letech dvacátého století se Ethernet stal nejvyužívanějším protokolem fyzické vrstvy referenčního modelu ISO/OSI. Rychlost tradičního Ethernetu byla 10 Mbit/s, Fast Ethernetu byla 100 Mbit/s, Gigabit Ethernet však pracuje s rychlostí nad 1000 Mbit/s. Počáteční standard pro GbE byla vyvinut v IEEE v červnu 1998 jako IEEE 802.3z, který je často nahrazen názvem 1000BASE-X, popř. dalšími verzemi jako -CX, -SX, -LX, nebo (nestandardně) -ZX.\n\nIEEE 802.3ab, ratifikovaný v roce 1999, definuje standardní Gigabit Ethernet vedený přes UTP kabel kategorie 5 nebo 6, a stal se známý jako 1000BASE-T. Ratifikace 802.3ab umožňuje propojení s kabelem kategorie 5 a připojit se do stávající síťové infrastruktury.\n\nZpočátku byl Gigabitový Ethernet využíván pouze v oblasti vysoce výkonných síťových připojení (např. univerzitní sítě). V roce 2000 se začaly prodávat Power Mac G4 a PowerBook G4, které byly první masově vyráběné počítače, které podporují standard 1000BASE-T. V roce 2015 mají rozhraní Fast Ethernet pouze levnější počítače; velká část běžně prodávaných počítačů má rozhraní Gigabitového Ethernetu, u serverů je standardem 10 Gbit Ethernet.\n\n"}
{"id": "747526", "url": "https://cs.wikipedia.org/wiki?curid=747526", "title": "Cyrill Pivko", "text": "Cyrill Pivko\n\nCyrill Pivko, též Cyril Pivko (4. července 1879 Benice – 3. června 1933 Turčiansky Sv. Martin), byl slovenský a československý politik, meziválečný senátor Národního shromáždění ČSR za Republikánskou stranu zemědělského a malorolnického lidu.\n\nByl členem starého rolnického rodu z Benic. Už v mládí se začal politicky angažovat. Před rokem 1918 byl aktivní v Slovenské národní straně v Turčianském Svätém Martinu. Kandidoval za ni do župního výboru. Za první světové války byl povolán do služby. Po roce 1918 v rodném regionu zakládal první organizace Slovenské národní a rolnické strany (SNaRS), která se později sloučila s celostátní republikánskou (agrární) stranou. Byl jejím okresním předsedou a později i krajským předsedou. V Turčianském Svätém Martinu založil rolnické skladištní družstvo a rolnickou vzájemnou pokladnu, později zakládal družstevní rolnickou sýrárnu v Štubnianských Teplicích.\n\nProfesí byl rolníkem v Benicích.\n\nV parlamentních volbách v roce 1925 získal senátorské křeslo v Národním shromáždění. Mandát obhájil v parlamentních volbách v roce 1929. V senátu setrval do své smrti roku 1933. Pak ho nahradil Vladimír Krno.\n\n"}
{"id": "747534", "url": "https://cs.wikipedia.org/wiki?curid=747534", "title": "Kulm cup 1922", "text": "Kulm cup 1922\n\nKulm cup byl turnaj v ledním hokeji, který se konal od 15. do 19. února 1922. Turnaje se zúčastnili čtyři mužstva, která se utkala jednokolově systémem každý s každým. Utkání o pohár hotelu Kulm, nepovažuje česká strana jako oficiální.\n\n Švýcarsko - Velká Británie 1:7 (0:1, 1:6)\n\n15. února 1922 - Svatý Mořic\n\n17. února 1922 - Svatý Mořic\n\n18. února 1922 - Svatý Mořic\n\n16. února 1922 - Svatý Mořic\n\n18. února 1922 - Svatý Mořic\n\n19. února 1922 - Svatý Mořic\n\n"}
{"id": "747540", "url": "https://cs.wikipedia.org/wiki?curid=747540", "title": "Seznam zápasů Třinec - Liberec v české hokejové extralize", "text": "Seznam zápasů Třinec - Liberec v české hokejové extralize\n\nKompletní seznam extraligových zápasů HC Oceláři Třinec s Libercem v České hokejové extralize. Týmy se v každé sezóně utkávají 4×.\n\nStav po ZČ 2018/2019\n"}
{"id": "747543", "url": "https://cs.wikipedia.org/wiki?curid=747543", "title": "Africký pohár národů 1996", "text": "Africký pohár národů 1996\n\nAfrický pohár národů 1996 bylo 20. mistrovství pořádané fotbalovou asociací CAF. Vítězem se stala Jihoafrická fotbalová reprezentace.\n\n\n"}
{"id": "747545", "url": "https://cs.wikipedia.org/wiki?curid=747545", "title": "Cena Oscara Mathisena", "text": "Cena Oscara Mathisena\n\nCena Oscara Mathisena (anglicky \"Oscar Mathisen Award\") je cena každoročně udělovaná bruslařským klubem v Oslu (Oslo Skøiteklubem) rychlobruslaři, který v dané sezóně dosáhl největších úspěchů. Ocenění je pojmenováno po norském rychlobruslaři Oscaru Mathisenovi, několikanásobném světovém šampionovi ze začátku 20. století. Cena je udělována od roku 1959, do roku 1967 ji nesměl žádný sportovec obdržet více jak jednou, do roku 1987 nemohly být oceňovány ženy.\n\nOceněný rychlobruslař dostane miniaturu sochy Oscara Mathisena od sochaře Arne Durbana, jejíž originál se nachází stadionem Frogner v Oslu.\n"}
{"id": "747548", "url": "https://cs.wikipedia.org/wiki?curid=747548", "title": "Cajunové", "text": "Cajunové\n\nCajunové jsou příslušníci etnické skupiny žijící v počtu zhruba půl milionu osob na jihu USA, především ve státě Louisiana. Jsou to potomci francouzských osadníků v kanadské oblasti Akádie, kteří byli po sedmileté válce vítěznými Brity vyhnáni a usídlili se v okolí města New Orleans, které tehdy patřilo Francii.\n\nVýraz \"cajun\" vznikl z hovorové výslovnosti názvu \"Acadian\" - člověk z Akádie. Cajunové obývají hlavně oblast jihozápadní Louisiany, zvanou \"Acadiana\", s hlavním městem Lafayette, Louisiana. Udržují si svéráznou kulturu, vyznačující se užíváním francouzského dialektu, katolictvím, oblibou ve svátcích jako je Masopustní úterý (\"Mardi Gras\"), hudebním stylem \"zydeco\" (spojuje prvky blues, country a reggae, používá housle a akordeon) a charakteristickou kuchyní, využívající mořské plody, zeleninu a ostré koření a připravující pokrmy v jednom hrnci - typické je gumbo. Od roku 1980 jsou Cajunové uznáváni americkou vládou jako národnostní menšina.\n\n"}
{"id": "747551", "url": "https://cs.wikipedia.org/wiki?curid=747551", "title": "Africký pohár národů 1998", "text": "Africký pohár národů 1998\n\nAfrický pohár národů 1998 bylo 21. mistrovství pořádané fotbalovou asociací CAF. Vítězem se stala Egyptská fotbalová reprezentace.\n\n"}
{"id": "747552", "url": "https://cs.wikipedia.org/wiki?curid=747552", "title": "Klobenstein", "text": "Klobenstein\n\nKlobenstein ( \"Collalbo\") je italská vesnice, část obce Ritten v provincii Bolzano, v autonomní oblasti Tridentsko – Horní Adiže.\n\nSamotný Klobenstein, který představuje centrum a největší část obce Ritten, se nachází v výšce 1156 m n. m. a žije zde přibližně 1400 obyvatel. Nachází se zde otevřená rychlobruslařská dráha (mj. dějiště mistrovství Evropy 2007 a 2011) a kostel svatého Antonína. V minulosti byla vesnice využívána jako letní sídlo bolzanských šlechticů. V Klobensteinu je konečná stanice úzkorozchodné elektrické dráhy Rittnerbahn (Rittenská dráha), která původně vedla přímo z Bolzana.\n"}
{"id": "747558", "url": "https://cs.wikipedia.org/wiki?curid=747558", "title": "Spánková paralýza", "text": "Spánková paralýza\n\nSpánková paralýza je stav mezi spánkem a bděním, kdy si již mozek částečně uvědomuje realitu, ale nedokáže ještě dostatečně odlišit tuto realitu od snu a různých obsahů podvědomí, a zejména dosud nedokáže ovládat svaly, takže člověk má pocit téměř úplného ochrnutí příčně pruhovaného (kosterního) svalstva ovládaného vůlí, včetně neschopnosti používat hlasivky. Osoba pak má pocit že je připoutána k posteli.\n\nKe spánkové paralýze může přispět i nadměrná konzumace alkoholu či drog (proto dochází k tomuto jevu nejčastěji u mladých lidí), také porušení spánkové hygieny (např. když se člověk ukládá ke spánku ve 21:00 a někdy ve 00:00 a tak si mozek nemůže vytvořit stabilní spánkový cyklus). Spánkovou paralýzu zažívají častěji osoby, které usínají na zádech. \n\nTento stav, doprovázený často – ač to není pravidlem – různými halucinacemi a pocitem intenzivního strachu, se vysvětluje opožděním (asynchronicitou) funkce části mozku nazývané Varolův most, zodpovědné za paralýzu příčně pruhovaného svalstva během REM fáze spánku. Je často doprovázena hypnagogickými halucinacemi.\n\nDíky opačné poruše můstku dochází k náměsíčnosti – lze pozorovat během spánku pohyby, chůzi i mluvení u člověka, a dokonce běh či lov na neexistující (sněnou) kořist u koček či psů. \n\nSpánková paralýza je obvykle uváděna jako nejpravděpodobnější vysvětlení fenoménu známého jako únosy do UFO.\n\n\n"}
{"id": "747559", "url": "https://cs.wikipedia.org/wiki?curid=747559", "title": "Kaple Panny Marie Bolestné (Frymburk)", "text": "Kaple Panny Marie Bolestné (Frymburk)\n\nŘímskokatolická kaple Panny Marie Bolestné neboli Vysoká muka se nachází na výšině zvané Na Martě nad Frymburkem. Má půdorys obdélníka o rozměrech přibližně 6 × 8 metrů s polygonální apsidou na východní kratší straně. Její západní průčelí je zakončeno malou vížkou.\n\nByla postavena v roce 1898 a z Frymburku k ní vedla křížová cesta, po které sem putovala procesí až do roku 1950. V období komunistického režimu byly kaple i křížová cesta poničeny a od roku 1992 postupně opravovány ve spolupráci s bývalými německými farníky pod záštitou obce Frymburk; k jejich benedikci došlo v roce 2000. Nynějším vlastníkem kaple je městys Frymburk. U kaple se nachází studánka.\n\nStavba současné kaple byla zahájena 8. července 1897 podle stavebního plánu Ondřej Wagnera, stavebního mistra z Frymburka. Náklady na stavbu činily asi dva tisíce zlatých, z nichž necelá polovina byla hrazena ze sbírky farníků zorganizované frymburským kaplanem Benediktem Sobotkou a zbytek věnoval premonstrátský klášter ve Schläglu. Kaple byla na podzim 1898 dokončena a slavnostně vysvěcena 13. října 1898. Z tyrolského Grödenu byla pro kapli pořízena skupina tří soch s Ukřižovaným uprostřed - Kalvárie. Vnitřní výzdobu tvořily šumavské obrázky malované na skle, které znázorňovaly křížovou cestu. Z vnitřní strany nad vchodem byla zobrazena původní kaple Ukřižovaného, která na místě stála do června 1897.\n\n\n"}
{"id": "747560", "url": "https://cs.wikipedia.org/wiki?curid=747560", "title": "Acyl-CoA syntetáza", "text": "Acyl-CoA syntetáza\n\nAcyl-CoA syntetáza (acyl-CoA thiokináza, EC 6.2.1.3) je enzym (ligáza), který katalyzuje reakci mezi mastnou kyselinou, ATP a koenzymem A za vzniku acyl-koenzymu A (a AMP a PP). Díky této reakci dochází k aktivaci volných mastných kyselin tak, aby mohly vstoupit do metabolismu. Existuje celá rodina acyl-CoA syntetáz, které jsou vždy specifické pro mastné kyseliny určité délky. Bývají asociované s membránou endoplazmatického retikula nebo s vnější membránou mitochondrií.\n"}
{"id": "747563", "url": "https://cs.wikipedia.org/wiki?curid=747563", "title": "Uhliska (přírodní rezervace)", "text": "Uhliska (přírodní rezervace)\n\nUhliska je přírodní rezervace ev. č. 1077 jižně obce Horní Štěpánov v okrese Prostějov. Území je ve správě Krajského úřadu Olomouckého kraje.\n\nDůvodem ochrany je enkláva mokřadních luk s bohatou květenou uprostřed polních kultur.\n\nV přírodní rezervaci roste prstnatec májový, prstnatec Fuchsův, vachta trojlistá, kosatec sibiřský, mečík střechovitý, hořec hořepník, upolín nejvyšší, zvonečník hlavatý, čertkus luční, žluťucha orlíčkolistá, suchopýr pochvatý, ostřice příbuzná či ostřice stinná.\n\nVe stromovém patře se z chráněných druhů nachází vrba plazivá, vrba pětimužná a vrba rozmarýnolistá\n\nV minulosti se na lokalitě vyskytovala rosnatka okrouhlolistá a klikva bahenní.\n\nSvůj biotop tu má zmije obecná a hnízdí tu chřástal polní.\n\nCelá lokalita je pramennou oblastí bezejmenného pravostranného přítoku říčky Bělé.\n\nTěsně pod západním okrajem přírodní památky se nacházejí studně, které v minulosti zásobovaly pitnou vodou Horní Štěpánov.\n\nPodloží tvoří kulmské droby překryté deluviofluviálními sedimenty, na kterých se vyvinuly gleje a oglejené půdy, místy zrašeliněné.\n\nV minulosti byla celá oblast odvodněna, dnes je tak protékající potok veden hlubokou drenážní rýhou.\n\n Západní části přírodní památky se dotýká zelená turistická značka vedoucí z Drahan přes Malé Hradisko, Bukovou a pokračující dále do Horního Štěpánova, Nových Sadů a Pohory. V tomto místě je pro turisty instalován infopanel.\n\n\n"}
{"id": "747564", "url": "https://cs.wikipedia.org/wiki?curid=747564", "title": "Philippe Moreels", "text": "Philippe Moreels\n\nPhilippe Marc Moreels (* 25. února 1959, Belgie) byl v letech 2011 až 2014 prezidentem Českých aerolinií.\n\nPhilippe Moreels je absolventem Vrije Universiteit v Bruselu a Solvay Business School. Po skončení studií působil na pozici analytika, později vnitřního auditora v Unilever Group v Bruselu (1982-1986). Dále sedm let pracoval na různých pozicích, včetně zástupce provozního ředitele skupiny Standard Chartered Bank / Westdeutsche Landesbank. Od roku 1993 pak působil ve slovenské Tatra bance jako ředitel operations, od roku 1998 také jako člen představenstva. Od 1. března 2002 zastával pozici člena představenstva a vrchního ředitele ČSOB.\n\nOd listopadu 2009 pracoval v Českých aeroliniích, nejprve zastával pozici viceprezidenta pro marketing, prodej a ekonomiku. Zároveň byl od 1. prosince 2009 do 31. března 2011 místopředsedou představenstva Českých aerolinií. Post předsedy představenstva Českých aerolinií zastával od 1. dubna 2011, zároveň působil jako viceprezident pro ekonomiku. Dne 14. února 2011 se stal místopředsedou představenstva akciové společnosti Český aeroholding. Dne 27. 6. 2014 byl na návrh ministra financí Andreje Babiše odvolán z funkce.\n"}
{"id": "747566", "url": "https://cs.wikipedia.org/wiki?curid=747566", "title": "Via Aemilia", "text": "Via Aemilia\n\nVia Aemilia byla starověká římská cesta na severu Itálie. Spojovala města Rimini \"(Ariminum)\" na pobřeží Jaderského moře a Piacenza \"(Placentia )\" na řece Pádu. Dokončena byla v roce 187 př. n. l. Spojení s Římem zajišťovala další cesta tzv. Via Flaminia, která se spojovala v Rimini a byla dokončena o 33 let dříve. Cesta měla strategický význam, protože umožnila kolonizaci nově dobytého a zemědělsky významného údolí řeky Pád. Podély cesty byla budována vojenská a civilní sídla, o čemž svědčí roky založení některých měst jako např. Bologna \"(Bononia)\" (189 př. n. l.), Modena \"(Mutina)\", Reggio nell'Emilia \"(Regium)\" či Parma (všechny založené v roce 183 př. n. l.).\n\nCesta nese název podle římského konzula, kterým byl Marcus Aemilius Lepidus. Vedla převážně přímo a to v délce 176 římských mil (260 km). Procházela městy Forlì, Faenza, Bologna, Modena, Reggio a Parma.\n\n"}
{"id": "747569", "url": "https://cs.wikipedia.org/wiki?curid=747569", "title": "Kozlík (Valeriana)", "text": "Kozlík (Valeriana)\n\nKozlík (\"Valeriana\") je rod rostlin z čeledi zimolezovité. Zahrnuje asi 420 druhů a je zastoupen s různou četností na všech kontinentech s výjimkou Austrálie.\n\nJsou to jednoleté až vytrvalé rostliny s vidličnatě rozvětvenými přímými lodyhami vyrůstající z oddenků nebo kyjovitých či svazčitých kořenů. Bazální listy s řapíky vyrůstají v růžici, bývají celistvé nebo zpeřené, jsou vytrvalé nebo zasychají. Lodyžní listy mívají řapíky nebo jsou přisedlé, jsou celistvé, zpeřené nebo násobně zpeřené.\n\nDrobné květy s listeny jsou uspořádány do lat nebo chocholíků. Květy jsou stavbou oboupohlavné, většinou však mají nefunkční samčí nebo samičí orgány. Rostliny jsou dvoudomé, výjimečně mnohomanželné. Většinou pětičetné květy mají v době kvetení kališní lístky stočené. Bílá nebo růžová laločnatá koruna je trubkovitá nebo zvonkovitá, jsou v ní 3 až 4 tyčinky s prašníky a pestík s třílaločnou bliznou. Trojdílný spodní semeník má jen jeden plodný oddíl. Plody jsou třípouzdré nažky s chmýrem z trvalého kalichu, dvě její pouzdra jsou bez semen.\n\nMnohé druhy mají aromatické kořeny a lodyhy, některých se používá v lékařství, např. z kořene kozlíku lékařského se vyrábějí extrakty proti nespavost a depresi.\n\nRod kozlík je ve světě rozšířen asi ve 420 druzích. V České republice se vyskytuje 6 druhů, z toho jeden ve více poddruzích:\n\n \n"}
{"id": "747581", "url": "https://cs.wikipedia.org/wiki?curid=747581", "title": "Izakaja", "text": "Izakaja\n\nIzakaja (japonskými znaky 居酒屋) je tradiční japonská hospůdka, kde je možno pojíst i popít. V Japonsku jsou velmi populární pro večerní posezení s kolegy z práce či přáteli.\n\nSlovo „izakaja“ je složenina slov „\"i\"“ (pobýt) a „\"sakaja\"“ sake, což naznačuje místo původu – obchody se sake, které umožňovaly zákazníkům i posedět a popít v obchodě.\n\nIzakaja se někdy nazývá „\"akačóčin\", (赤提灯)“ (červená lucerna) v hovorové konverzaci, protože tyto červené lampionky bývaly umístěny před izakajou.\n\nZáleží na typu izakaja a jejím vybavení. Je možno sedět na tatami u nízkých stolů v tradičním japonském stylu nebo sedět na židlích u běžných stolů. Mnoho izakaja je vybaveno oběma variantami vč. posezení u barového pultu.\n\n\nPokrmy v izakaja jsou většinou objemově menší a upravené k společné konzumaci všech spolusedících.\n"}
{"id": "747582", "url": "https://cs.wikipedia.org/wiki?curid=747582", "title": "Počítačová paměť", "text": "Počítačová paměť\n\nPojmem paměť se ve výpočetní technice označují fyzická zařízení, používaná k ukládání programů (posloupností instrukcí) nebo dat (např. informací o stavu programu) pro okamžitou nebo trvalou potřebu v počítači nebo jiném digitálním elektronickém zařízení. Termín vnitřní paměť nebo také primární paměť se používá pro informace uložené ve fyzických zařízeních, fungujících ve vysokých rychlostech (tj. RAM). Naproti tomu vnější paměť nebo také sekundární paměť označuje taková fyzická zařízení pro ukládání programů a dat, která mají pomalou přístupovou dobu, ale nabízejí vyšší paměťovou kapacitu. Vnitřní paměť uložená ve vnější paměti se nazývá \"virtuální paměť\". Starší synonymum pro paměť je úložiště.\n\nTermínem \"paměť\" ve smyslu vnitřní paměti se často označuje adresovatelná polovodičová paměť (tj. integrované obvody složené z křemíkových tranzistorů), která má mimo vnitřních pamětí i další využití v počítačích a jiných digitálních elektronických zařízeních. Polovodičová paměť se dělí na dva hlavní typy: energeticky závislou a energeticky nezávislou. Příklady energeticky nezávislé paměti jsou flash paměť (někdy využívaná jako vnější, někdy jako vnitřní počítačová paměť) a paměť ROM/PROM/EPROM/EEPROM (používaná pro firmware, například zaváděcí programy). Příklady energeticky závislé paměti jsou vnitřní paměť (typicky dynamická RAM neboli DRAM) a rychlá vyrovnávací paměť procesoru (typicky statická RAM neboli SRAM, která je sice rychlá, ale spotřebuje více energie a nabízí nižší paměťovou kapacitu na jednotku plochy než DRAM).\n\nVětšina polovodičových pamětí je uspořádána do paměťových buněk, tvořených bistabilními klopnými obvody, z nichž každý uchovává jeden bit (hodnotu 0 nebo 1). Flash paměti mohou být uspořádány do paměťových buněk s jedním bitem na buňku, nebo s několika bity v jedné buňce (tzv. víceúrovňová buňka). Paměťové buňky se seskupují do slov s pevnou délkou, například 1, 2, 4, 8, 16, 32, 64 nebo 128 bitů. Ke každému slovu se lze dostat pomocí binární adresy o délce \"N\" bitů, takže lze v paměti uložit celkem 2 na \"N\"-tou slov. To znamená, že registry procesoru se běžně nepovažují za paměť, protože dokáží uložit pouze jedno slovo a nemají žádný adresovací mechanismus.\n\nTermín paměťové médium se často používá k popisu vnějších pamětí, jako jsou pásky, magnetické disky a optické disky (CD-ROM a DVD-ROM).\n\nNa začátku 40. let 20. století umožňovaly paměťové technologie většinou jen kapacitu několika bajtů. První elektronický programovatelný digitální počítač ENIAC používal několik tisíc osmikolíkových elektronek a dokázal provádět jednoduché výpočty se 20 desetimístnými čísly, uloženými v elektronkových střadačích.\n\nDalší významný pokrok v oblasti počítačových pamětí nastal s příchodem pamětí s akustickou zpožďovací linkou, vyvinutých J. Presperem Eckertem na začátku 40. let 20. století. Pomocí skleněné trubice naplněné rtutí a opatřené na obou koncích piezoelektrickým krystalem dokázaly zpožďovací linky zapisovat bity informací pomocí krystalu tak, že je přenášely zvukovými vlnami, šířícími se ve rtuti. Aby mohla spolehlivě fungovat, měla paměť se zpožďovací linkou omezenou kapacitu v řádu několika set tisíc bitů.\n\nV roce 1946 se objevily dvě alternativní řešení zpožďovacích linek, Williamsova trubice a Selectron, které obě využívaly pro ukládání dat elektronový paprsek ve skleněné trubici. Williamsovu trubici vynalezl Fred Williams, využívala katodovou obrazovkovou trubici, a byla první pamětí s přímým přístupem. Měla větší kapacitu než Selectron (ten byl omezen na 256 bitů, zatímco Williamsova trubice dokázala uložit několik tisíc bitů), a byla také levnější. Williamsova trubice se ovšem ukázala být nepříjemně citlivá na rušení z okolí.\n\nNa konci 40. let 20. století začaly snahy o vývoj energeticky nezávislých pamětí. Jay Forrester, Jan A. Rajchman a An Wang vyvinuli feritovou paměť, která umožňovala obnovení obsahu paměti po ztrátě napájení. Feritové paměti se staly hlavním typem používané paměti až do vynálezu paměti na bázi tranzistorů koncem 60. let.\n\nVývoj technologie a masová výroba umožnily nástup takzvaných \"počítačů s velmi velkou pamětí\".\n\nTermín \"paměť\" v oboru počítačů obvykle označuje paměť s přímým přístupem neboli RAM.\n\nEnergeticky závislá nebo také volatilní paměť je počítačová paměť, která k udržení informace vyžaduje neustálé napájení. Většina moderních polovodičových energeticky závislých pamětí je buď statická RAM (viz SRAM), nebo dynamická RAM (viz DRAM). SRAM udrží svůj obsah, dokud je připojené napájení, je jednoduchá na obsluhu, ale používá šest tranzistorů na jeden bit. Dynamická RAM je náročnější na obsluhu a řízení a potřebuje pravidelné obnovovací cykly, aby neztratila svůj obsah. DRAM ovšem používá pouze jeden tranzistor a jeden kondenzátor na jeden bit, což umožňuje dosáhnout vyšších hustot, a díky vyššímu počtu bitů na paměťovém čipu také mnohem nižší cenu za bit. SRAM se nevyplatí používat pro systémovou paměť osobních počítačů, kde dominuje DRAM, ale využívá se ve vyrovnávacích pamětech. SRAM se běžně používá v malých vestavěných systémech, které obvykle potřebují jen pár desítek kilobajtů paměti nebo méně. Mezi nastupující technologie energeticky závislých pamětí, které by mohly SRAM a DRAM nahradit nebo s nimi soupeřit, patří Z-RAM, TTRAM, A-RAM a ETA RAM.\n\nEnergeticky nezávislá nebo také nevolatilní paměť je počítačová paměť, která dokáže uchovat uloženou informaci, i když není napájená. Mezi příklady nevolatilní paměti patří paměť pouze pro čtení (viz ROM), flash paměť, většina typů magnetických počítačových paměťových zařízení (např. pevný disk, disketa a magnetická páska), optické disky i první metody ukládání počítačových dat jako třeba děrná páska a děrný štítek. Mezi nastupující technologie energeticky nezávislých pamětí patří FRAM, CBRAM, PRAM, SONOS, RRAM, NRAM a paměti racetrack a millipede.\n\nŘádná správa paměti je nezbytná pro správnou funkci počítačového systému. Moderní operační systémy používají pro řádnou správu paměti složité systémy. Pokud by je nepoužívaly, mohlo by docházet k chybám, sníženému výkonu, a v nejhorším případě i k napadení viry a škodlivým softwarem.\n\nPři téměř jakékoli činnosti musí počítačový programátor uvažovat nad správou paměti. I při pouhém uložení čísla do paměti musí programátor určit, jak ho má paměť uložit.\n\nNevhodná správa paměti je častou příčinou chyb.\n\n\n\n\n\nV prvních počítačových systémech programy obvykle uvedly místo, kam chtějí zapisovat a jaká data chtějí zapsat. Místem se rozumělo fyzické umístění přímo v paměťovém hardwaru. Slabý výkon těchto počítačů nedovolovat složité systémy správy paměti, jaké se používají dnes. Protože většina takových počítačů byla jednoúlohová, složité systémy správy paměti nebyly ani tolik zapotřebí.\n\nTento přístup má svá úskalí. Pokud je určené umístění nesprávné, počítač zapíše data do jiné části programu. Následky takové chyby jsou nepředvídatelné. V některých případech mohou nesprávná data přepsat paměť používanou operačním systémem. Toho mohou využívat počítačoví crackeři k tvorbě virů a škodlivého softwaru.\n\nVirtuální paměť znamená systém, ve kterém je všechna fyzická paměť řízena operačním systémem. Když program potřebuje paměť, vyžádá si ji od operačního systému. Operační systém pak rozhodne, na jakém fyzickém místě se bude přidělená paměť nacházet.\n\nTo má několik výhod. Počítačoví programátoři se už nemusí starat o to, kde se paměť ve skutečnosti nachází, nebo zda bude mít uživatelův počítač dostatek paměti. Dovoluje to také používat více typů paměti. Část paměti může být například umístěna v RAM čipech, zatímco zbytek je uložen na pevném disku. Tím se výrazně zvýší množství paměti, které je programům k dispozici. Operační systém umístí aktivně používanou paměť do fyzické RAM, která je mnohem rychlejší než pevný disk. Když množství RAM nestačí pro všechny aktuálně spuštěné programy, může nastat situace, kdy počítač tráví více času přesouváním obsahu paměti z RAM na disk a zpět než plněním úkolů programu. Tomuto jevu se říká hluché stránkování.\n\nSystémy virtuální paměti obvykle obsahují i ochranu paměti, ale nemusí tomu tak být vždy.\n\nChráněná paměť znamená systém, ve kterém má každý program přidělen k používání svou oblast paměti a nesmí se pohybovat mimo tento rozsah. Používání chráněné paměti významně zvyšuje jak spolehlivost, tak bezpečnost počítačového systému.\n\nBez ochrany paměti se může stát, že chyba v jednom programu pozmění obsah paměti používané jiným programem. Kvůli tomu pak tento jiný program používá data z poškozené paměti, což může mít nepředvídatelné následky. Pokud je poškozena paměť operačního systému, může havarovat celý počítačový systém a je nutné ho restartovat. Někdy programy pozmění obsah paměti používané jiným programem záměrně. Takto se chovají viry a škodlivý software, aby získaly kontrolu nad počítačem.\n\nSystém ochrany paměti přiděluje programům jejich vlastní oblasti paměti. Když operační systém zjistí, že se program pokusil změnit paměť, která mu nepatří, je tento program ukončen. Tímto postupem zhavaruje pouze program, který chybu způsobil, a ostatní programy nejsou chybou zasaženy.\n\nSystémy ochrany paměti téměř vždy obsahují i virtuální paměť.\n"}
{"id": "747589", "url": "https://cs.wikipedia.org/wiki?curid=747589", "title": "Africký pohár národů 2000", "text": "Africký pohár národů 2000\n\nAfrický pohár národů 2000 bylo 22. mistrovství pořádané fotbalovou asociací CAF. Vítězem se stala Kamerunská fotbalová reprezentace.\n"}
{"id": "747595", "url": "https://cs.wikipedia.org/wiki?curid=747595", "title": "Mark Ther", "text": "Mark Ther\n\nMarek Ther (* 1979, Praha) je český výtvarník, autor videoartu a laureát ceny Jindřicha Chalupeckého.\n\nPo prarodičích z otcovy strany má sudetoněmecké kořeny. Dětství strávil v Praze. Malbu studoval na Střední umělecké škole Václava Hollara a Akademii výtvarných umění, kde docházel do malířského ateliéru Vladimíra Skrepla, časem ale přešel k tvorbě nových médií (videoartu) pod pedagogickým vedením Michaela Bielického. Jeho krátká, pro leckoho šokující videa otevírají sexuální i historická tabu v české společnosti. V roce 2011 mu byla udělena cena Jindřicha Chalupeckého, určená pro mladé výtvarníky do 35 let. U Thera porota ocenila \"konfrontaci sporných momentů, výstřední estetiku a reference k popkultuře\".\n\n\n\n"}
{"id": "747598", "url": "https://cs.wikipedia.org/wiki?curid=747598", "title": "Milan Suchánek", "text": "Milan Suchánek\n\nMilan Suchánek (* 12. prosince 1959) je bývalý československý fotbalista, obránce. Jeho bratr je fotbalista Jozef Suchánek.\n\nV československé lize hrál za Lokomotívu Košice, Slovan Bratislava a Duklu Banská Bystrica. Nastoupil ve 148 utkáních a dal 6 gólů. Za reprezentaci do 18 let nastoupil k 8 utkáním, za juniorskou reprezentaci do 21 let nastoupil v 10 utkáních. V Poháru UEFA odehrál 2 utkání.\n\n"}
{"id": "747601", "url": "https://cs.wikipedia.org/wiki?curid=747601", "title": "Jozef Suchánek", "text": "Jozef Suchánek\n\nJozef Suchánek (* 6. ledna 1949) je bývalý československý fotbalista, obránce. Jeho bratr je fotbalista Milan Suchánek.\n\nV československé lize hrál za Duklu Praha, Lokomotívu Košice a Slovan Bratislava. V československé lize nastoupil ke 335 utkáním a dal 11 gólů. Za reprezentační B-tým nastoupil k 1 utkání, za reprezentaci do 23 let nastoupil k 8 utkáním a stal se juniorským mistrem Evropy do 23 let v roce 1972. V Poháru vítězů pohárů nastoupil v 10 utkáních a v Poháru UEFA odehrál 2 utkání.\n\n"}
{"id": "747612", "url": "https://cs.wikipedia.org/wiki?curid=747612", "title": "Valerián Švec", "text": "Valerián Švec\n\nValerián Švec (* 20. července 1935 Kmeťovo), uváděný také jako Valér Švec, je bývalý slovenský fotbalový útočník a fotbalový trenér.\n\nV československé lize hrál za Spartak Trnava a ČH Bratislava.Nastoupil v 240 utkáních a dal 64 gólů. Získal v letech 1959, 1968 a 1969 třikrát ligový titul. V Poháru mistrů evropských zemí nastoupil v 8 utkáních a dal 4 góly, v Poháru vítězů pohárů nastoupil v 1 utkání a dal 2 góly. V reprezentačním B-týmu nastoupil v 1 utkání, v juniorských reprezentacích odehrál 2 utkání.\n\nJako trenér vedl Spartak Trnava, Inter Bratislava, Zbrojovku Brno, Tatran Prešov a kyperský AEL Limassol.\n\n"}
{"id": "747614", "url": "https://cs.wikipedia.org/wiki?curid=747614", "title": "Seznam zápasů Třinec - Karlovy Vary v české hokejové extralize", "text": "Seznam zápasů Třinec - Karlovy Vary v české hokejové extralize\n\nKompletní seznam extraligových zápasů HC Oceláři Třinec s Karlovými Vary v České hokejové extralize. Týmy se v každé sezóně utkávají 4×.\n\nStav po ZČ 2019/2020\n"}
{"id": "747623", "url": "https://cs.wikipedia.org/wiki?curid=747623", "title": "Vysokorychlostní trať Wu-chan – Kanton", "text": "Vysokorychlostní trať Wu-chan – Kanton\n\nVysokorychlostní trať Wu-chan – Kanton neboli Wu-kuang kao-su tchie-lu () je vysokorychlostní trať v Čínské lidové republice spojující město Wu-chan, hlavní město provincie Chu-pej, s Kantonem, hlavním městem provincie Kuang-tung. Jedná se o první dokončený úsek vysokorychlostní tratě Peking – Hong-kong. Úsek je dlouhý 968 kilometrů a s průměrnou rychlostí zdejších souprav CRH2 a CRH3 313 km/h je nejrychlejší komerčně provozovanou železnicí na světě.\n\nProvoz na trati začal 26. prosince 2009, ale poslední krátký úsek v rámci Kantonu ze severního nádraží na jižní byl uveden do provozu až 30. ledna 2010.\n"}
{"id": "747626", "url": "https://cs.wikipedia.org/wiki?curid=747626", "title": "Mistr Kefermarktského oltáře", "text": "Mistr Kefermarktského oltáře\n\nMistr Kefermarktského oltáře je označení pro významného pozdně gotického řezbáře, který působil asi v letech 1470-1510 v hornorakouském Podunají.\nMistra Kefermarktského oltáře se dosud nepodařilo ztotožnit s konkrétním jménem. Teorie, že se může jednat o sochaře Martina Kriechbauma z Passau, není obecně přijímána mezi odborníky.\nTzv. \"Kefermarktaský oltář\" daroval roku 1476 Christoph von Zelking, dvořan Fridricha III. farnímu kostelu sv. Wolfganga v obci Kefermarkt.\n\nKřídlový vyřezávaný oltář je i s bohatě zdobeným nástavcem a predellou vysoký téměř 13 metrů a napodobuje tvarem monstranci. Ústředními figurami oltáře jsou sv. Petr, sv. Wolfgang a sv. Kryštof. Reliéfní řezby na křídlech znázorňují scény ze života Panny Marie - vlevo \"Zvěstování\" a \"Klanění tří králů\", vpravo \"Narození Páně\" a \"Smrt Panny Marie\". V době baroka byl oltář polychromován, ale v roce 1852 byl na popud Adalberta Stiftera nátěr odstraněn a řezby byly restaurovány.\n\nMistr Kefermarktského oltáře ovlivnil jihočeské řezbáře Mistra Oplakávání ze Žebráka a Mistra Oplakávání ze Zvíkova.\n\n\n"}
{"id": "747627", "url": "https://cs.wikipedia.org/wiki?curid=747627", "title": "Ján Podoba", "text": "Ján Podoba\n\nJán Podoba (21. dubna 1875 Veľké Ostratice – ???) byl slovenský a československý politik a meziválečný senátor Národního shromáždění ČSR za Hlinkovu slovenskou ľudovou stranu.\n\nProfesí byl rolníkem z Veľkých Ostratic. V domovské obci se podílel na založení folklórní kapely \"Ostratičanka\".\n\nV parlamentních volbách v roce 1925 získal senátorské křeslo v Národním shromáždění. V senátu setrval do roku 1929.\n\n"}
{"id": "747628", "url": "https://cs.wikipedia.org/wiki?curid=747628", "title": "PKP Szybka Kolej Miejska w Trójmieście", "text": "PKP Szybka Kolej Miejska w Trójmieście\n\nPKP Szybka Kolej Miejska w Trójmieście Spółka z ograniczona odpowiedzialnością (VKM: SKMT) je polský osobní železniční dopravce a provozovatel dráhy. Sídlem společnosti je Gdynia. Společnost je součástí skupiny Polskie Koleje Państwowe.\n\nSpolečnost je provozovatelem elektrifikované železniční trati č. 250 Gdańsk Główny – Rumia. Firma dále provozuje osobní dopravu na výše uvedené trati, ale také na tratích PKP PLK v Pomořském vojvodství. Od 1. září 2015 je společnost dopravcem osobních vlaků v motorové trakci na tzv. Pomorske Koleji Metropolitalne.\n\nDo 21. století společnost vstoupila s parkem elektrických jednotek, který byl tvořen soupravami zakoupenými v roce 1976 a dříve. Jednalo se o jednotky řad EN57 a EN71, které jsou postupně modernizovány. Zcela nové elektrické jednotky byly zakoupeny až v roce 2016 a jedná se o dvě soupravy Impuls 31WE výrobce Newag.\n\n\n"}
{"id": "747631", "url": "https://cs.wikipedia.org/wiki?curid=747631", "title": "Jan Prinz", "text": "Jan Prinz\n\nJan Prinz byl český a československý politik a senátor Národního shromáždění ČSR za Republikánskou stranu zemědělského a malorolnického lidu.\n\nV parlamentních volbách v roce 1925 získal senátorské křeslo v Národním shromáždění. Jeho mandát byl ale roku 1926 rozhodnutím volebního soudu zrušen. Místo něj pak do senátu nastoupil Ludwig Korinek.\n\nProfesí byl mlynářem a rolníkem v Hlubokých Mašůvkách. V této obci se k roku 1918 uvádí jako starosta.\nV zemských volbách v roce 1928 kandidoval za agrárníky do zastupitelstva Země Moravskoslezské.\n\n"}
{"id": "747634", "url": "https://cs.wikipedia.org/wiki?curid=747634", "title": "Mistr Oplakávání ze Žebráka", "text": "Mistr Oplakávání ze Žebráka\n\nMistr Oplakávání ze Žebráku (\"Mistr žebráckého Oplakávání\", \"Mistr Oplakávání Krista ze Žebráku\") je označení pro významného českého pozdně gotického umělce, který působil asi v letech 1500–1530 a byl vůdčí osobností druhé generace podunajské školy.\nS největší pravděpodobností jde o českobudějovického řezbářského mistra Alexandra Obensteina, který snad pocházel z Würzburska, umělecké základy získal ještě před koncem 15. století v oblasti v Podunají a poté působil téměř tři desetiletí v Českých Budějovicích, kde měl dílnu v domě jednoho z bohatých měšťanů na jižní straně náměstí a zastupoval řezbáře v cechovním představenstvu.\n\nZa jeho žáka je považován Mistr Oplakávání ze Zvíkova.\n\n\n\n"}
{"id": "747635", "url": "https://cs.wikipedia.org/wiki?curid=747635", "title": "Ľuboš Štefan", "text": "Ľuboš Štefan\n\nĽuboš Štefan (* 10. října 1966) je bývalý slovenský fotbalista, obránce. Po skončení aktivní kariéry působí jako trenér v nižších soutěžích.\n\nV lize hrál za Tatran Prešov (1985–1992). Nastoupil ke 133 utkáním a dal 3 góly. Za reprezentační B-tým nastoupil v 1 utkání, za reprezentaci do 21 let nastoupil v letech 1986–1987 ve 12 utkáních a dal 1 gól. Jeho otec Ľudovít Štefan byl ligový fotbalista Prešova.\n\n"}
{"id": "747637", "url": "https://cs.wikipedia.org/wiki?curid=747637", "title": "Ealdgyth z Mercie", "text": "Ealdgyth z Mercie\n\nEaldgyth nebo také Aldgyth či v poangličtěné verzi Edita z Mercie byla dcera Ælfgara z Mercie, manželka Gruffudda ap Llywelyna (zemřel v roce 1063), panovníka Walesu, a později anglická královna jako manželka Harolda Godwinsona, který Anglii krátce vládl v roce 1066.\n\nEaldgyth byla dcerou Ælfgar, který se stal hrabětem z Mercie v roce 1057. Ælfgarova manželka Ælfgifu byla pravděpodobně její matkou a Edwin z Mercie a Morcar z Northumbrie byli její bratři.\n\nV roce 1055 byl Ælfgar obviněn ze zrady a utekl do Irska, aby shromáždil armádu a získal spojenectví Gruffudda ap Llywelyna z Walesu. Ælfgar a Gruffudd plundrovali okolí Herefordu. Když byl dosažen mír, Ælfgar znovu získal moc a v roce 1057 se stal následníkem svého otce jako hrabě z Mercie.\n\nZřejmě v roce 1057 se Ealdgyth provdala za otcova spojence, krále Gruffudda ap Llywelyn. Manželovi porodila dceru jménem Nest. Kroniky rovněž zmiňují dva Gruffuddovy syny, Maredudda a Ithela, který zřejmě zemřel v roce 1069. Třetím synem by mohl být Owain ap Gruffudd († 1059).\n\nO jejím otci je naposledy slyšet v roce 1062 a zdá se, že zemřel o rok později, když Harold Godwinson provedl invazi do Walesu. Gruffudd byl během této invaze zabit.\n\nEaldgyth se později stala manželkou bývalého nepřítele svého zemřelého manžela. Datum jejich sňatku je neznámé, ale jistě se tak stalo před tím, než byl Harold korunován králem Anglie (leden 1066). Zdá se, že Harold chtěl nejen získat Mercii na svou stranu, ale zároveň chtěl oslabit její spojenectví s vládci severního Walesu. Ealdgyth se však brzy stala vdovou podruhé. V říjnu 1066 byl Harold poražen a zabit v bitvě u Hastingsu. Její bratři se poté vydali do Londýna a Ealdgyth poslali do Chesteru. Její další osud není znám.\n\n"}
{"id": "747638", "url": "https://cs.wikipedia.org/wiki?curid=747638", "title": "Josef Prošek (politik)", "text": "Josef Prošek (politik)\n\nJosef Prošek (21. března 1865 Zbrašín – ???) byl český a československý politik a meziválečný senátor Národního shromáždění ČSR za Republikánskou stranu zemědělského a malorolnického lidu.\n\nPoliticky aktivní byl již za Rakouska-Uherska. Ve volbách do Říšské rady roku 1911 se stal poslancem Říšské rady (celostátní parlament), kam byl zvolen za okrsek Čechy 34. Usedl do poslanecké frakce Klub českých agrárníků. Ve vídeňském parlamentu setrval do zániku monarchie.\n\nV parlamentních volbách v roce 1925 získal senátorské křeslo v československém Národním shromáždění. V senátu setrval do roku 1929.\n\nProfesí byl rolníkem a předsedou okresní správní komise, bytem ve Vrbně (okres Louny).\n\n"}
{"id": "747640", "url": "https://cs.wikipedia.org/wiki?curid=747640", "title": "Josef Prošek", "text": "Josef Prošek\n\nJméno a příjmení Josef Prošek má více nositelů:\n\n"}
{"id": "747645", "url": "https://cs.wikipedia.org/wiki?curid=747645", "title": "Haber", "text": "Haber\n\nPříjmení Haber má více nositelů:\n\n\n\nHaber může také znamenat:\n\n"}
{"id": "747648", "url": "https://cs.wikipedia.org/wiki?curid=747648", "title": "Joux-la-Ville", "text": "Joux-la-Ville\n\nJoux-la-Ville je francouzská obec v departementu Yonne, v regionu Burgundsko-Franche-Comté. V roce 2008 zde žilo 1 186 obyvatel. Přes území obce prochází dálnice A6.\n\n"}
{"id": "747653", "url": "https://cs.wikipedia.org/wiki?curid=747653", "title": "Růžena Reichstädterová", "text": "Růžena Reichstädterová\n\nRůžena Reichstädterová, rozená \"Vrlová\" (9. září 1872 Brno – 30. listopadu 1928 Prostějov), byla česká a československá pedagožka, politička a senátorka Národního shromáždění za Československou stranu národně socialistickou.\n\nAbsolvovala ústav učitelek v Brně. Působila jako pedagožka (ředitelka první dívčí školy měšťanské v Prostějově) a odbornice na školskou tematiku. Jejích znalostí využívalo i ministerstvo školství. Byla starostkou spolku moravských učitelek, jednatelkou Červeného kříže a od roku 1919 do své smrti členkou obecního zastupitelstva v Prostějově. Jejím manželem byl politik Rostislav František Reichstädter.\n\nV parlamentních volbách v roce 1925 získala senátorské křeslo v Národním shromáždění. V senátu zasedala do své smrti roku 1928. Pak ji nahradil Rudolf Havránek. Profesí byla odbornou učitelkou v Prostějově.\n\n"}
{"id": "747661", "url": "https://cs.wikipedia.org/wiki?curid=747661", "title": "FC Zürich", "text": "FC Zürich\n\nFC Zürich, přesným názvem Fussballclub Zürich, je švýcarský fotbalový klub z města Curych. Založen byl roku 1896. Své zápasy hraje na stadiónu Letzigrund s kapacitou 25 000 diváků.V sezóně 2015/16 skončili na sestupové příčce a sezónu 2016/17 si zahrají nižší soutěž Challenge League.\n\nDvanáctkrát vyhrál švýcarskou ligu (1902, 1924, 1963, 1966, 1968, 1974, 1975, 1976, 1981, 2006, 2007, 2009), sedmkrát švýcarský fotbalový pohár (1966, 1970, 1972, 1973, 1976, 2000, 2005) a dvakrát se probojoval do semifinále Poháru mistrů evropských zemí, v sezónách 1963/64 a 1976/77. V prvním případě vyřadil irský Dundalk, turecký Galatasaray Istanbul a nizozemský PSV Eindhoven, aby nakonec ztroskotal na Realu Madrid. Při druhém úspěšném tažení nejprestižnější klubovou soutěží vyřadil Glasgow Rangers, finský TPS Turku a Dynamo Drážďany. Poražen byl až celkovým vítězem ročníku FC Liverpool. V sezóně 1973–74 hrál též čtvrtfinále Poháru vítězů pohárů (vyřazen Sportingem Lisabon). V novodobé éře hrál jednou základní skupinu Ligy mistrů (2009/10).\n\n"}
{"id": "747662", "url": "https://cs.wikipedia.org/wiki?curid=747662", "title": "Neuland", "text": "Neuland\n\nNeuland je německý název českých sídel:\n\nNeuland am Rollberge \n"}
{"id": "747663", "url": "https://cs.wikipedia.org/wiki?curid=747663", "title": "Alejové dřeviny", "text": "Alejové dřeviny\n\nVhodné alejové dřeviny musí splňovat požadavky na vzhled, nároky a růst dřevin, pro estetiku, bezpečnost a nezbytnou údržbu aleje. Tyto specifikace, vhodnost dřevin, je omezena jednotlivou situací.\n\nPro menší prostory, výsadby v parcích a ulicích jsou vhodnější menší dřeviny a méně vzrůstné kultivary s výškou do 10 m a s pravidelnou korunou. Příklady:\n\n\nPro větší prostranství a nikoliv v těsné blízkosti budov, lze použít například:\n\n\nDřeviny dorůstající výšky nad 10 m jsou vhodné do volné krajiny a v určité vzdálenosti od okraje komunikace. Příklady:\n\n"}
{"id": "747664", "url": "https://cs.wikipedia.org/wiki?curid=747664", "title": "Richard Reiter", "text": "Richard Reiter\n\nRichard Reiter (3. března 1877 Brno – ???) byl český a československý politik a meziválečný senátor Národního shromáždění ČSR za Komunistickou stranu Československa.\n\nBěhem prosincové generální stávky roku 1920 se angažoval v levicovém křídle sociální demokracie. Zasedal ve výkonném výboru dělnické rady Velkého Brna.\n\nV parlamentních volbách v roce 1925 získal senátorské křeslo v Národním shromáždění. V senátu setrval do roku 1929. 24. prosince 1928 byl ale v rámci frakčního boje vyloučen z KSČ a po zbytek funkčního období zasedal jako nezařazený senátor. Povoláním byl tajemníkem M. V. S. v Brně.\n\n"}
{"id": "747668", "url": "https://cs.wikipedia.org/wiki?curid=747668", "title": "Kyril Reščuk", "text": "Kyril Reščuk\n\nKyril Reščuk (29. června 1876 Jasiňa – ???) byl československý politik rusínské národnosti z Podkarpatské Rusi a meziválečný senátor Národního shromáždění ČSR za Komunistickou stranu Československa.\n\nPovoláním byl zemědělcem v Jasini.\n\nV parlamentních volbách v roce 1925 získal za Komunistickou stranu Československa senátorské křeslo v Národním shromáždění. V senátu setrval do roku 1929, v průběhu funkčního období vystoupil z klubu KSČ a uvádí se jako nezařazený senátor.\n\n"}
{"id": "747678", "url": "https://cs.wikipedia.org/wiki?curid=747678", "title": "Roche", "text": "Roche\n\nRoche [\"roš\"] (francouzsky \"skála\") může znamenat:\n\n\n\n"}
{"id": "747687", "url": "https://cs.wikipedia.org/wiki?curid=747687", "title": "Heroes of Might and Magic III: The Shadow of Death", "text": "Heroes of Might and Magic III: The Shadow of Death\n\nHeroes of Might and Magic III: The Shadow of Death je druhý datadisk pro tahovou strategii \"Heroes of Might and Magic III\". Byl vyvinut společností New World Computing pro systém Microsoft Windows a uveden na trh společností The 3DO Company v roce 2000. \"Shadow of Death\" je možné hrát i bez vlastnictví původní hry (ta je v datadisku obsažena).\n\n\"The Shadow of Death\" obsahuje sedm nových kampaní s nastavitelnou obtížností. Dále obsahuje 12 nových artefaktů, menší vylepšení vyváženosti hry a 8 nových typů terénu, které mají vliv na hrdinovy vlastnosti jako je štěstí, morálka a magická síla. Každá z frakcí zůstala v zásadě nezměněna. Datadisk přinesl pátý artefaktový slot pro všechny hrdiny a deset nových typů teleportů pro mapu dobrodružství. Hlavním přídavkem je možnost sestavovat artefakty z obyčejných artefaktů. Tyto artefakty disponují extrémně silnými schopnostmi a hrají zásadní roli při kampaních. V datadisku byl také vylepšen editor map, včetně čtyř nových portrétů hrdinů kampaně – Sandro, Finneas, Yog and Gem – a dalších možností nastavení.\n\n\"The Shadow of Death\" může být instalován souběžně s prvním datadiskem \"\". Novinky obsažené v datadisku \"Armageddon's Blade\" (jako je frakce Conflux) jsou přítomny v \"The Shadow of Death\", ale jsou skryty a nejsou dostupné dokud nejsou určité soubory z \"Armageddon's Blade\" nainstalovány a detekovány v herním adresáři. Avšak hra pouze zjišťuje přítomnost těchto souborů, ale už neřeší jejich obsah. Z tohoto důvodu několik hráčů objevilo, že je možné vytvořit prázdné soubory se správným názvem a tím odemknout obsah \"Armageddon's Blade\" pro datadisk \"The Shadow of Death\" bez nutnosti mít nainstalovaný předchozí datadisk.\n\nKampaň The Shadow of Death je prequel obou \"\" a Heroes III: The Restoration of Erathia. Příběh se točí kolem nekromanta Sandra, který nedávno přišel na kontinent Antagarich následující události \"\". Sandro započne desetiletý plán o znovu složení dvou starodávných a silných nekromantických artefaktů. Použil magii iluzí, aby změnil svůj vzhled na žijícího člověka, aby nikdo nepoznal, že je nemrtvý.\n\nSandro nejprve přemluví čarodějku Gem a barbara Crag Hacka, aby našli pro něj našli díly dvou artefaktů a slibuje za ně odměnu. Nevědomi si o Sandrově pravé povaze, rozhodnou se mu pomoci vykroutit díly z rukou ostatních nekromanů. Nicméně, když hrdinové přinesou díly artefaktů, Sandro neplní svou část dohody. Složí díly do dvou celých artefaktů, Cloak of the Undead King a Armor of the Damned.\n\nS pláštěm a zbrojí v jeho vlastnictví, Sandro bojuje mstivé armády jeho bývalého mistra čaroděje Ethricka a postupuje dál do Deyja - zemi nemrtvých. Tam dosadí na trůn svou loutku, krále Finnease Vilmara a dostává se tak k plné politické moci v zemi nemrtvých.\n\nO nějaký čas později, ve válce proti nemrtvým, se hrdinové Gem, Gelu, Yog a Crag Hack spojí a bojují proti této hrozbě. Dohodnou se setkat na pláních Bragdenu, ale jsou přepadeni Sandrem a jsou donuceni uprchnout. Když se seskupí, Yog si vzpomene na svůj dřívější úkol, rozdělení mocného meče Angelic Alliance. Hrdnové se rozhodnou meč znovu složit. Úspěšní se vydají do Deyja, zahnají Sandra a porazí ho. Po těchto událostech se Gelu stává kapitánem Ochránců Lesa, jak je poukázáno v \".\" Hrdinové rozdělí nekromantické artefakty a každý se vydá vlastní cestou.\n\nPoslední bonusová kampaň je o Sandrovi po jeho porážce. Nekromant plánuje druhou invazi, tentokrát se soustředí jen na Erathii. S pomocí Lorda Haartha, otráví Krále Nicolase Gryphonheath a vytvoří alianci s Deyja, Kreegany a Nighon proti lidským zemím, ale je podveden a uvězněn svojí loutkou Finneasem Vilmarem, který vede invazi do Erathie, která se koná v příběhu \"\".\n\n\"The Shadow of Death\" byl přijat kritikou velice vřele, s většinou kladnými recenzemi. Nejvíce vychvalované se stalo vylepšení editoru map a také to, že hra nepotřebuje k hraní instalaci původní hry. Zároveň byla kritizována za absenci nového obsahu mimo singleplayerovou část.\n\n"}
{"id": "747690", "url": "https://cs.wikipedia.org/wiki?curid=747690", "title": "János Richter", "text": "János Richter\n\nJános Richter (8. února 1872 Spišská Nová Ves – 18. května 1934 Komárno) byl československý římskokatolický kněz a politik z jižního Slovenska. Působil jako meziválečný senátor Národního shromáždění ČSR za Maďarskou národní stranu.\n\nVystudoval teologii a stal se knězem. Působil na různých místech dnešního Slovenska. V období let 1910–1918 zasedal v Uherském sněmu za obvod Dolný Kubín. Zastupoval formaci Nemzeti Munkapárt (\"Národní strana práce\"), která sdružovala liberální politické proudy.\n\nVe 20. letech měl zpočátku blízko k Zemské křesťansko-socialistické straně (nebyl ovšem jejím členem), ale pak se přiklonil k Maďarské národní straně (před rokem 1925 známá jako Zemská strana zemědělců a malorolníků).\n\nV parlamentních volbách v roce 1925 získal senátorské křeslo v Národním shromáždění za Maďarskou národní stranu. Ta se těchto voleb zúčastnila v koalici s dalšími menšinovými politickými stranami: Spišská německá strana, Německý svaz zemědělců a Německá živnostenská strana. Toto spojenectví se v říjnu 1927 rozpadlo a János Richter pak zastupoval již jen svou domovskou stranu. V parlamentních volbách v roce 1929 obhájil mandát. V senátu setrval do své smrti roku 1934. Pak ho vystřídal Imre Varga.\n\nPovoláním byl farářem v Sakáloši. Projevy v parlamentu pronášel v němčině, ale identifikoval se s uherskou (maďarskou) státní ideou.\n\n"}
{"id": "747692", "url": "https://cs.wikipedia.org/wiki?curid=747692", "title": "CY", "text": "CY\n\nSpojení písmen C a Y může mít různé významy:\n\n\n"}
{"id": "747693", "url": "https://cs.wikipedia.org/wiki?curid=747693", "title": "Růžena Sehnalová", "text": "Růžena Sehnalová\n\nRůžena Sehnalová (11. července 1875 Lázně Bělohrad – 23. června 1952 Lázně Bělohrad) byla česká a československá politička a meziválečná senátorka Národního shromáždění ČSR za Komunistickou stranu Československa.\n\nV parlamentních volbách v roce 1925 získala senátorské křeslo v Národním shromáždění. V senátu setrvala do roku 1929.\n\nPovoláním byla textilní dělnicí v Lázních Bělohradě. Od 16. března 1939 byla vězněna nacistickými úřady.\n\n"}
{"id": "747694", "url": "https://cs.wikipedia.org/wiki?curid=747694", "title": "Věznice Ma'asijahu", "text": "Věznice Ma'asijahu\n\nVěznice Ma'asijahu (: בית סוהר מעשיהו), provozovaná Izraelskou vězeňskou službou, je věznicí s minimální ostrahou nacházející se nedaleko města Ramla v Centrálním distriktu v Izraeli. Je určena zejména pro nelegální imigranty a ostatní odsouzené k deportaci, nicméně jsou v ní i Izraelci odsouzení za menší prohřešky. Věznice má zvláštní část určenou pro praktikující židy, která je přezdívána „Bejt midraš Ma'asijahu“ s ohledem na to, že v ní vládne studijní atmosféra a čas je věnovaný studiu Tóry.\n\nV roce 2005 byla část věznice předělána, aby mohla pojmout zadržené protestující proti Šaronovu plánu jednostranného stažení z osad v Pásmu Gazy a na Západním břehu. Mezi známé vězně, kteří pobývali v Ma'asijahu, patří:\n"}
{"id": "747696", "url": "https://cs.wikipedia.org/wiki?curid=747696", "title": "DJ", "text": "DJ\n\nSpojení písmen D a J může mít různé významy:\n"}
{"id": "747699", "url": "https://cs.wikipedia.org/wiki?curid=747699", "title": "DZ", "text": "DZ\n\nSpojení písmen D a Z může mít různé významy:\n\n\n"}
{"id": "747706", "url": "https://cs.wikipedia.org/wiki?curid=747706", "title": "Africký pohár národů 2002", "text": "Africký pohár národů 2002\n\nAfrický pohár národů 2002 bylo 23. mistrovství pořádané fotbalovou asociací CAF. Vítězem se stala Kamerunská fotbalová reprezentace, která tak obhájila titul z minulého ročníku.\n\n \n"}
{"id": "747707", "url": "https://cs.wikipedia.org/wiki?curid=747707", "title": "Julius Sláma", "text": "Julius Sláma\n\nJulius Sláma (29. března 1877 Říčany – ???) byl český a československý politik a meziválečný senátor Národního shromáždění ČSR za Československou živnostensko-obchodnickou stranu středostavovskou.\n\nPovoláním byl tesařským mistrem v Brně-Židenicích. Počátkem roku 1919 zasedal za živnostenskou stranu v obecní správní komisi v Židenicích.\n\nV parlamentních volbách v roce 1925 získal senátorské křeslo v Národním shromáždění. Mandát obhájil v parlamentních volbách v roce 1929 a parlamentních volbách v roce 1935. V senátu zasedal až do jeho zrušení v roce 1939. Ještě předtím, v prosinci 1938, přestoupil do senátorského klubu nově zřízené Strany národní jednoty.\n\n"}
{"id": "747708", "url": "https://cs.wikipedia.org/wiki?curid=747708", "title": "Via Aemilia Scauri", "text": "Via Aemilia Scauri\n\nVia Aemilia Scauri byla starověká římská cesta, kterou nechal zbudovat konzul Marcus Aemilius Scaurus v roce 109 př. n. l.\n\nJedná se zejména o pobřežní cestu, která kopíruje trasu jiné římské cesty Via Aurelia a spojuje Řím s městy Piacenza a Pisa, směrem přes Janov. Blízko města Cosa se její trasa mění směrem do vnitrozemí a paralelně s Via Aurelia. Dále na sever se Via Aemilia Scauri spojuje s Via Postumia a vzniká tak Via Julia Augusta.\n"}
{"id": "747709", "url": "https://cs.wikipedia.org/wiki?curid=747709", "title": "Miroslav Labun", "text": "Miroslav Labun\n\nMiroslav Labun (* 28. dubna 1961) je bývalý československý fotbalista, obránce.\n\nV československé lize hrál za Tatran Prešov a Duklu Banská Bystrica, ve slovenské lize hrál za Chemlon Humenné. V československé lize nastoupil za Prešov ke 166 utkáním a dal 5 gólů, celkem v československé a slovenské nejvyšší soutěži odehrál okolo 200 utkání. Fotbalovou kariéru ukončil v roce 1994 po úrazu při utkání, po kterém ochrnul na dolní končetiny.\n\n"}
{"id": "747710", "url": "https://cs.wikipedia.org/wiki?curid=747710", "title": "Josef Sochor (politik)", "text": "Josef Sochor (politik)\n\nJosef Sochor (1. září 1869 Liběšice u Jičína – ???) byl český a československý politik a senátor za Komunistickou stranu Československa a později za odštěpeneckou formaci Komunistická strana Československa (leninovci).\n\nProfesí byl strojvůdcem státních drah ve výslužbě v Mezimostí.\n\nV parlamentních volbách v roce 1925 získal za KSČ senátorské křeslo v Národním shromáždění. V roce 1929 byl v souvislosti s nástupem skupiny mladých, radikálních komunistů (takzvaní Karlínští kluci), kteří do vedení KSČ doprovázeli Klementa Gottwalda, odstaven od moci a vyloučen z KSČ. V parlamentu se stal členem nového poslaneckého klubu nazvaného \"Komunistická strana Československa (leninovci)\". V senátu zasedal do roku 1929.\n"}
{"id": "747711", "url": "https://cs.wikipedia.org/wiki?curid=747711", "title": "Josef Sochor", "text": "Josef Sochor\n\nJméno a příjmení Josef Sochor má více nositelů:\n\n"}
{"id": "747719", "url": "https://cs.wikipedia.org/wiki?curid=747719", "title": "Andrej Alexejevič Amalrik", "text": "Andrej Alexejevič Amalrik\n\nAndrej Alexejevič Amalrik (12. května 1938, Moskva — 12. listopadu 1980, nedaleko Guadalajary, Kastilie – La Mancha, Španělsko) byl ruský disident, spisovatel a publicista.\n\nStudoval historii na Lomonosovově univerzitě, odkud byl roku 1963 vyloučen za seminární práci obhajující normanskou teorii. V letech 1965-1966 byl vypovězen na Sibiř za příživnictví. Po návratu do Moskvy pracoval jako externista v tiskové agentuře Novosti. Psal hry ve stylu absurdního dramatu, spolu s Pavlem Litvinovem poskytli západním novinářům údaje o perzekuci sovětských disidentů, poté byl z agentury propuštěn a pracoval jako listonoš.\n\nV roce 1969 napsal esej \"Přežije Sovětský Svaz rok 1984?\" (narážka na román George Orwella \"1984\"), v níž přišel s provokativní myšlenkou, že SSSR je země vnitřně nestabilní kvůli zaostávající ekonomice a národnostní roztříštěnosti, takže větší krize, za jakou Amalrik pokládal čínsko-sovětské konflikty (1969), by mohla vést k jeho kolapsu. Za vydání této knihy byl roku 1970 odsouzen ke třem letům odnětí svobody, po odpykání trestu musel nuceně pobývat v Magadanu až do roku 1975. V roce 1976 byl jedním ze zakladatelů Moskevské helsinské skupiny, následně byl zbaven sovětského občanství a donucen s manželkou Gjuzel Makudinovovou emigrovat do Nizozemska. Živil se publicistickou a přednáškovou činností, zemřel na silnici poblíž Guadalajary roku 1980 při autonehodě, během cesty z jižní Francie do Madridu.\n\n"}
{"id": "747720", "url": "https://cs.wikipedia.org/wiki?curid=747720", "title": "Africký pohár národů 2004", "text": "Africký pohár národů 2004\n\nAfrický pohár národů 2004 bylo 24. mistrovství pořádané fotbalovou asociací CAF. Vítězem se stala Tuniská fotbalová reprezentace.\n\n"}
{"id": "747723", "url": "https://cs.wikipedia.org/wiki?curid=747723", "title": "EE", "text": "EE\n\nSpojení písmen E a E může mít různé významy:\n\n\n\n\n"}
{"id": "747729", "url": "https://cs.wikipedia.org/wiki?curid=747729", "title": "Robert Stöhr", "text": "Robert Stöhr\n\nRobert Stöhr (3. května 1875 Úterý – 27. listopadu 1955 Ödenstockach) byl československý politik německé národnosti a meziválečný senátor Národního shromáždění ČSR za Německý svaz zemědělců (německá agrární strana, BdL).\n\nNarodil se v lokalitě Schanzenmühle u západočeského Úterý. Byl synem mlynáře a zemědělce. Vychodil národní, měšťanskou školu a zemědělskou školu v Kadani. Vojenskou službu vykonal v haličské Přemyšli. Byl pak úředníkem na různých statcích v Čechách, na Moravě, v Haliči i Uhersku. Vyučoval na vysoké zemědělské škole ve Vídni a získal na ni učitelskou zkoušku pro výuku zemědělství. Hospodařil na vlastním statku a po deset let (od roku 1908) byl veterinárním inspektorem v německé sekci zemské zemědělské rady pro Čechy.\n\nByl taky členem předsednictva sdružení pěstitelů chmele na Žatecku. Před rokem 1918 byl členem vedení Německé agrární strany, která byla založena roku 1905 jako politická platforma agrárního hnutí mezi německojazyčným obyvatelstvem v českých zemích a obecněji v Předlitavsku. Po vzniku ČSR se angažoval v Německém svazu zemědělců a souhlasil s aktivistickou politikou této strany.\n\nPo parlamentních volbách v roce 1925 získal za Německý svaz zemědělců (německá agrární strana, BdL) senátorské křeslo v Národním shromáždění. Mandát nabyl ale až dodatečně roku 1929 jako náhradník poté, co zemřel senátor Theodor Zuleger. Mandát obhájil v parlamentních volbách v roce 1929. Senátorem byl do roku 1935.\n\nProfesí byl inspektorem v Dobříčanech u Žatce.\n\nPo druhé světové válce byl v srpnu 1945 vysídlen z Československa a koncem 40. let se angažoval v západním Německu v organizaci \"Die Soziale Stiftung zur Geltendmachung von zurückgelassenen deutschen Vermögenswerten in der ČSR\", která se zabývala uplatňováním práv vysídlenců na jejich majetky zanechané v Československu.\n"}
{"id": "747733", "url": "https://cs.wikipedia.org/wiki?curid=747733", "title": "Josef Klausner", "text": "Josef Klausner\n\nJosef Gedalja Klausner ( יוסף גדליה קלוזנר; žil 20. srpna 1874 – 27. října 1958) byl židovský historik, profesor hebrejské literatury a hlavní redaktor \"Hebrejské encyklopedie\". Byl zaníceným účastníkem sionistických polemik, podporujícím revizionistickou a náboženskou ideologii, a kandidátem na úřad presidenta v prvních izraelských prezidentských volbách v roce 1949, ve kterých podlehl Chajimu Weizmannovi poměrem 83 ku 15 hlasům.\n\nNarodil se v litevské vesnici Olkeniki a počátkem 20. století jeho rodina Litvu opustila kvůli narůstajícímu antisemitismu (podle vyprávění jeho synovce Amose Oze bylo důvodem odchodu zdraví jeho babičky) a usadila se v Oděse, kde žilo její nejbližší příbuzenstvo a kde se mu dostalo vzdělání. Pohyboval se ve vědeckých, literárních a sionistických kruzích. Klausner byl zapáleným sionistou a znal se osobně s Theodorem Herzlem.\n\nRoku 1912 poprvé osobně navštívil Palestinu a v roce 1919 se tam přestěhoval. V roce 1925 se stal profesorem hebrejské literatury na Hebrejské univerzitě v Jeruzalémě. Angažoval se v historických výzkumech období Druhého chrámu. Přestože nebyl ortodoxním židem, dodržoval šabat a dietní předpisy. Měl obsáhlé znalosti Talmudu a midrašové literatury.\n\nJosef Klausner náležel ke kruhu ruských sionistických aktivistů v Oděse, kam patřil i Ze'ev Žabotinský a Menachem Usiškin, a přestože nepatřil přímo ke členům strany, byl souputníkem revizionistických sionistů. Klausner se významně podílel na „sionistické výchově“ v hnutí revizionistické mládeže Bejtar, a na mládežnických nacionalistických hnutích vůbec. Jako akademický činitel se znalostí židovské historie byl poněkud netypicky také aktivistou v sionistických polemikách a jen zřídka stál na pozicích většiny sionistického vedení; to mu také vyneslo značnou židovskou nelibost z neúspěchu sionistického establishmentu v Palestině. V červenci 1929 Klausner založil Výbor pro zeď nářků na obranu židovských práv a pro řešení problémů okolo přístupu k Západní zdi. Demonstrace revizionistické mládeže vzešlé z činnosti výboru byly později Shawovou komisí označeny za bezprostřední příčinu nepokojů z roku 1929. Důsledkem následných nepokojů bylo také zničení jeho domu v Talpijotu.\n\nO svém slavném strýčkovi píše Amos Oz ve své autobiografii \"Příběh o lásce a tmě\" (kap. 9–11).\n\nDoktorát získal Klausner v Německu. Největší ohlas vzbudil svou knihou o Ježíšovi. Kniha \"Ježíš Nazaretský\" a její pokračování \"Od Ježíše k Pavlovi\" ho povznesla mezi literární velikány. Klausner zde vysvětluje, že Ježíše je nutno chápat jako Žida a Izraelce, který se pokoušel o reformu náboženství a zemřel jako oddaný Žid. Autor byl kvůli tomu napadán stejně ze strany židů jako křesťanů. Anglikánský kněz Herbert Danby si informační hodnoty díla cenil natolik, že jej přeložil z hebrejštiny do angličtiny, aby informace zpřístupnil anglickým vědcům. Několik duchovních bylo tímto kontroverzním dílem rozhořčeno natolik, že žádali Danbyho odvolání z Jeruzaléma. Později získal katedru židovské historie.\n\nAčkoli byl zapáleným sionistou, měl Klausner četné spory s Chajimem Weizmannem. Oba kandidovali v prezidentských volbách 1949, prvním izraelským prezidentem se stal Weizmann.\n\n\n"}
{"id": "747738", "url": "https://cs.wikipedia.org/wiki?curid=747738", "title": "Africký pohár národů 2006", "text": "Africký pohár národů 2006\n\nAfrický pohár národů 2006 bylo 25. mistrovství pořádané fotbalovou asociací CAF. Vítězem se stala Egyptská fotbalová reprezentace.\n\nKvalifikace byla zároveň kvalifikací na mistrovství světa ve fotbale 2006. Pořadatelský Egypt měl účast na závěrečném turnaji jistou.\n\n"}
{"id": "747743", "url": "https://cs.wikipedia.org/wiki?curid=747743", "title": "Friedrich Stolberg", "text": "Friedrich Stolberg\n\nFriedrich Stolberg, plným jménem Friedrich Theodor Alfred Pius Franz von Sales Maria Stolberg (14. prosince 1877 Thomaswaldau – 28. března 1954 Gamburg an der Tauber), byl šlechtic, rakouský a poté československý politik německé národnosti, jeden ze zakladatelů německojazyčného křesťanskosociálního hnutí v českých zemích, meziválečný předseda Německé křesťansko sociální strany lidové a senátor Národního shromáždění ČSR.\n\nVystudoval práva na Innsbrucké univerzitě. Získal titul doktora práv. Od roku 1908 byl poslancem Slezského zemského sněmu a v letech 1912–1919 působil i jako člen zemského výboru. Byl členem zemské zemědělské rady. Byl majitelem velkostatku Kyjovice ve Slezsku (k velkostatku náležely polnosti a lesy na katastru obcí Kyjovice, Pustá Polom, Těškovice). Přispíval na stavby v obci (silnice, kaple, lokální dráha Kyjovice - Svinov). Pečoval o výsadbu, šlechtění a budování zámeckého parku, který byl jedním z dendrologicky nejcennějších na severní Moravě a ve Slezsku. \n\nUž na přelomu 19. a 20. století patřil k předním postavám katolického politického tábora mezi německým obyvatelstvem Českých zemí. Byl hlavní postavou politického katolicismu a Křesťansko-sociální strany v Rakouském Slezsku. Působil jako statkář.\n\nV parlamentních volbách v roce 1925 získal senátorské křeslo v Národním shromáždění. Uváděl se coby rolník v Kyjovicích. Mandát obhájil v parlamentních volbách v roce 1929. Senátorem byl do roku 1935.\n\nV roce 1935 se stal předsedou Německé křesťanskosociální strany lidové, když v jejím čele vystřídal Karla Hilgenreinera. Jeho nástup do čela strany souvisel s dočasným vítězstvím aktivistického křídla, které bylo vstřícné vůči Československu a chtělo se vymezovat proti Sudetoněmecké straně. Důsledkem této mocenské proměny byl i opětovný vstup strany do československé vládní koalice. Samotný Stolberg ale byl spíše méně výrazným politikem. Tento takzvaný novoaktivismus nicméně neuspěl a v roce 1938 členská základna strany hromadně přešla k Sudetoněmecké straně. Stolberg tak neučinil a formálně zůstal předsedou křesťanských sociálů až do března 1939, kdy se strana sama rozpustila. Nevstoupil do NSDAP. Politicky se neangažoval.\n\nNa jaře 1946 byl vysídlen do obce Sterbfritz v Hesensku. Jeho žádost o navrácení československého občanství zamítla antifašistická komise při ONV v Bílovci 17. dubna 1946 se zdůvodněním: „\"poněvadž ani v době zvýšeného nebezpečí republiky, také po dobu okupace nebylo zúčastněno aktivního odboje nebo trpěno pod nacistickým terorem\".“ Později se usadil v obci Gamburg an der Tauber v Bavorsku. Zde byl aktivní v organizacích vysídlenců (Ackermannovo sdružení). Zemřel při autonehodě.\n"}
{"id": "747748", "url": "https://cs.wikipedia.org/wiki?curid=747748", "title": "Josef Stržil", "text": "Josef Stržil\n\nJosef Stržil (26. listopadu 1878 Zalažany – ???) byl český a československý politik a meziválečný senátor Národního shromáždění ČSR za Republikánskou stranu zemědělského a malorolnického lidu.\n\nV parlamentních volbách v roce 1925 získal Republikánskou stranu zemědělského a malorolnického lidu senátorské křeslo v Národním shromáždění. Mandát obhájil v parlamentních volbách v roce 1929 a v senátu usedl i po parlamentních volbách v roce 1935. Tehdy ale až dodatečně roku 1937 jako náhradník poté, co rezignoval senátor František Udržal. V senátu zasedal až do jeho zrušení v roce 1939. Ještě předtím, v prosinci 1938, přestoupil do senátorského klubu nově zřízené Strany národní jednoty.\n\nPovoláním byl rolníkem ve Štěnci.\n\n"}
{"id": "747758", "url": "https://cs.wikipedia.org/wiki?curid=747758", "title": "Seznam zápasů Třinec - Vsetín v české hokejové extralize", "text": "Seznam zápasů Třinec - Vsetín v české hokejové extralize\n\nKompletní seznam extraligových zápasů HC Oceláři Třinec s Vsetínem v České hokejové extralize. Týmy se v každé sezóně utkávají 4×.\n\n"}
{"id": "747760", "url": "https://cs.wikipedia.org/wiki?curid=747760", "title": "Spadávka", "text": "Spadávka\n\nSpadávka (též tisk na spad) je přesah dokumentu určeného pro tisk, který zamezí tomu, aby se u okraje objevil úzký proužek nepotištěné plochy. Spadávku je nutné použít pro všechny tiskoviny, kde má být barva až do kraje.\n\nDokument obsahující spadávku se vždy tiskne na tiskový arch větší, než je zamýšlený rozměr výsledné tiskoviny, a zpravidla musí obsahovat ořezové značky (buď viditelné nebo elektronické), dle kterých je při následném zpracování ořezán na požadovaný formát.\n\nNepsaným standardem je spadávka 3 – 5 mm široká. V závislosti na použité technologii tisku a na dalším zpracování může být vyžadována spadávka i větší, nebo naopak menší.\n\nDoplňkem k tisku na spad je tisk „na zrcadlo“.\n"}
{"id": "747768", "url": "https://cs.wikipedia.org/wiki?curid=747768", "title": "Seznam zápasů Třinec - Kladno v české hokejové extralize", "text": "Seznam zápasů Třinec - Kladno v české hokejové extralize\n\nKompletní seznam extraligových zápasů HC Oceláři Třinec s Kladnem v České hokejové extralize. Týmy se v každé sezóně utkávají 4×.\n\nStav po ZČ 2019/2020\n\n"}
{"id": "747769", "url": "https://cs.wikipedia.org/wiki?curid=747769", "title": "Heroes of Might and Magic III: Armageddon's Blade", "text": "Heroes of Might and Magic III: Armageddon's Blade\n\nHeroes of Might and Magic III: Armageddon's Blade je první datadisk pro tahovou strategii \"Heroes of Might and Magic III\". Byl vyvinut společností New World Computing pro systém Microsoft Windows a uveden na trh společností The 3DO Company v roce 1999.\n\nPouze jedna ze šesti nových kampaní v \"Armageddon's Blade\" se přímo dotýká hlavní dějové linie. Události z \"Armageddon's Blade\" přímo následují události z . Jak se království Erathie snažilo o znovuobnovení po válce, Kreegan z Eeofolu začal překvapivou invazi. Armáda královny Catherine, již vyčerpaná válkou, nebyla žádnou překážkou pro ohromnou armádu Kreegana.\n\nNásledně po smrti Kreeganova krále, Xenofexe, uchvatitel Lucifer Kreegan převzal kontrolu nad Eeofolem a hnán vizí začíná hledat části starobylé zbraně známé jako Armageddon's Blade, schopné uvrhnout svět do války a ohně. Jeho generál Xeron je zaúkolován nalezením součástí tohoto Meče. Aby byl zastaven, armády Erathie a AvLee podnikají útok na Eeofol, podporovány mnohými elementály objevenými ve městech „Confluxu“. Královna Catherine a právě osvobozený král Roland jsou v následující válce podporovány mocnými elfskými válečníky hrdiny Gelua. Xeron získá Meč, ale je poražen Geluem na cestě zpět do Eeofolu. Gelu si vyžádá Meč a na rozkaz královny Catherine ho používá k zabití Lucifera Kreegana. Po těchto událostech se Catherine vrací do Enrothu a Meč je přenechán Geluovi. Příběh pokračuje v \"Heroes Chronicles: The Sword of Frost\" a nakonec vede ke katastrofě, která připraví půdu pro \"Heroes of Might and Magic IV\".\n\nV kampaních \"Armageddon's Blade\" hráč získá kontrolu nad královnou Catherine Ironfist, hlavní postavou \"Heroes of Might and Magic III\", také nad králem Rolandem Ironfist, hlavním představitelem z \"\". Mezi nové postavy patří Gelu, poloelfí lučištník, a Xeron, vůdce Kreeganovy armády. Pět samostatných kampaní představuje spoustu před tím neviděných postav. \"Dragon Slayer\" uvádí kouzelníka Bracadana, zatímco \"Festival of Life\" představuje barbara Kilgora, který má významnou roli v počátcích hry \"Heroes of Might and Magic IV\". \"Dragon's Blood\" představuje paní jeskyní Mutare, která se vrací v \"Heroes Chronicles: Clash of the Dragons\" společně s Adrienne, představitelkou \"Playing with Fire\". Nakonec odemknutelnou kampaň \"Foolhardy Waywardness\" reprezentuje rytíř Sir Cristian, který se také vrací v \"Heroes of Might and Magic IV\". Mimochodem epilog ke kampani \"Foolhardy Waywardness\" vysvětluje důvod Sira Cristiana, proč se objevuje jako hráčův startovací hrdina v první kampani \"Long Live the Queen\".\n\nPráce na datadisku \"Armageddon's Blade\" začaly brzy v roce 1999. Vývojáři původně zamýšleli zaměřit se na příběhovou linii kolem nové budoucí frakce, připojením „Forge“ by pomohli hře v navázání na zlem zakončený \"Might and Magic VII\", zatímco sci-fi aspekty z jádra sérií \"Might and Magic\" nikdy nebyly ve hrách \"Heroes of Might and Magic\" příliš jasné. Přestože frakce Forge byla téměř kompletní a funkční, fanoušci reagovali negativně na její zařazení do světa \"Heroes of Might and Magic\". Domnívali se, že přidání sci-fi by zničilo základní atmosféru sérií \"Heroes of Might and Magic\".\nUprostřed vývoje datadisku se New World Computing rozhodlo vyřadit frakci Forge a také odstranit veškeré odkazy na její existenci v hlavní příběhové linii, namísto toho postavili před \"Might and Magic VII\" dobrý konec. Jako náhradu za Forge vyvinuli frakci na základě elementálů Conflux. Z důvodu vyřazení frakce Forge uprostřed prací měli vývojáři a designéři velký nedostatek času na dodělání frakce Conflux. Proto byli nuceni implementovat elementální stvůry ze základní hry. Toto je evidentní, když se pečlivě podíváme na rodiště původních 4 elementálů a rodiště ve městě Confluxu: je použita stejná grafická podoba jako na mapě dobrodružství.\n\nNejvíce zřejmou změnou v \"Armageddon's Blade\" je přidání frakce Conflux, zvyšující počet hratelných frakcí v \"Heroes III\" na devět. Město se tematicky točí okolo základních elementů, ale obsahuje i další příšery na doplnění výběru. Bylo přidáno šest nových kampaní, jedna jako pokračování základního herního příběhu a pět točících se kolem dobrodružství týkajících se tohoto fiktivního světa. Dále bylo přidáno přes 35 scénářů pro hru jednoho hráče.\n\nNavrátily se neutrální (nenáleží žádné frakci) jednotky a znovuobjevilo se několik typů jednotek z předchozích her \"Heroes\" (např. Peasants, Boars, and Halflings). Datadisk také přinesl několik nových typů neutrálních jednotek, jako silné Azurové draky. Jedenáct nových hrdinů z kampaní a dva nové artefakty – Armageddon's Blade a Vial of Dragonblood. Několik nových objektů pro mapu dobrodružství, včetně speciálních věží, které dovolí hrdinovi projít pouze pokud splnil určité podmínky zadané autorem mapy.\n\nNáhodný generátor map umožňuje hráčům vytvořit náhodné mapy pomocí několika nastavitelných parametrů. Samostatný editor přiložený ke hře pak dovoluje hráči složení nových kampaní z jednotlivých map.\n\n"}
{"id": "747772", "url": "https://cs.wikipedia.org/wiki?curid=747772", "title": "Koncipient", "text": "Koncipient\n\nKoncipient může být:\n"}
{"id": "747773", "url": "https://cs.wikipedia.org/wiki?curid=747773", "title": "Via Agrippa", "text": "Via Agrippa\n\nVia Agrippa je označení pro síť římských cest v Galii. Tyto cesty nechal zbudovat Marcus Vipsanius Agrippa, jenž byl pověřen císařem Octavianem Augustem k reorganizaci Galské říše. Celkem zde Římané postavili na 21000 km cest.\nAgrippova dopravní síť vycházela z nového strategického bodu, který bylo město Lyon \"(Lugdunum)\". Filosof a geograf Strabón naznačil směry, kterými tato síť cest vedla, později je přesně identifikoval francouzský archeolog Pierre Gros:\n\n\nI když trasy cest Via Agrippa jsou známé, jejich datování je sporné. Uvádí se roky 39 př. n. l.-38 př. n. l., 22 př. n. l.-21 př. n. l. či mezi roky 16 př. n. l.-13 př. n. l.\n\n"}
{"id": "747790", "url": "https://cs.wikipedia.org/wiki?curid=747790", "title": "Nefrotický syndrom", "text": "Nefrotický syndrom\n\nNefrotický syndrom je soubor klinických a laboratorních příznaků, které vznikají v důsledku výrazné proteinurie, tedy ztráty bílkovin močí. Nejvýraznějším příznakem jsou otoky, nejčastěji očních víček, dolních končetin nebo pohlavních orgánů, dále se objevuje hromadění tekutiny v tělních dutinách (hydrothorax, hydroperikard, ascites) a únava.\n\nDiagnostická kritéria nefrotického syndromu jsou:\nnebo \n\nPříčinou nefrotického syndromu je poškození glomerulů v ledvinách (glomerulopatie), které vede k tomu, že do primární moči se ve zvýšené míře dostávají krevní bílkoviny. Nejčastěji je nefrotický syndrom způsobený primární glomerulopatií s minimálními změnami glomerulů (MCGN), která se nejčastěji vyskytuje u dětí, a dále fokálně segmentální glomerulosklerózou a dědičnou hereditární nefropatií, projevující se u dětí do dvou let věku.\n\nGlomerulopatie mohou být také sekundární, vzniklé na podkladě jiného patologického procesu. Příkladem je poškození ledvin při diabetu – diabetická glomeruloskleróza, amyloidóza ledvin, hemolyticko-uremický syndrom, některé autoimunitní procesy, jako je systémový lupus erythematodes, Henochova-Schönleinova purpura, Goodpastureův syndrom nebo revmatická horečka, dále mohou glomerulopatie vyvolat některé infekce, jako jsou spalničky, varicella, virus Ebstein-Barrové nebo kongenitální toxoplasmóza, a může vznikat jako reakce na vakcinaci či některé léky (D-Penicilamin).\n\nZvýšené ztráty bílkovin vedou k hypoalbuminémii a následně ke snížení onkotického tlaku, který zjednodušeně řečeno drží tekutinu uvnitř krevního řečiště. Pokles vede ke zvýšenému přestupu tekutiny do tkání a výsledkem jsou otoky. Ztráta imunoglobulinů močí zvyšuje náchylnost k infekcím.\n"}
{"id": "747795", "url": "https://cs.wikipedia.org/wiki?curid=747795", "title": "Skutečný ztracený svět", "text": "Skutečný ztracený svět\n\nSkutečný ztracený svět (\"The Real Lost World\") je dokumentární film poprvé vysílaný 10. prosince 2006 na Animal Planet. Ve filmu tým vědců cestuje do Monte Roraima ve Venezuele, což jsou náhorní plošiny, které inspirovalyArthura Conana Doyla k napsání románu \"Ztracený svět\". Film napsal a režíroval Peter von Puttkamer a produkovala společnost Gryphon Productions. \n\nDokument získal cenu od WorldFest-Houston International Film Festival za nejlepší záběry a \"Accolade Television Awards Best of Show\" za režii a kameru. \n\n"}
{"id": "747804", "url": "https://cs.wikipedia.org/wiki?curid=747804", "title": "Homolice síťkovaná", "text": "Homolice síťkovaná\n\nHomolice síťkovaná (\"Conus textile\") je dravý mořský plž. Je to jeden z nejnebezpečnějších a nejjedovatějších druhů homolic.\n\nHomolice síťkovaná žije v Rudém moři, Indickém oceánu a Tichém oceánu v území od východního pobřeží Afriky až k Novému Zélandu na jihu a k Havajským ostrovům na východě, a to v hloubkách 2 – 50 metrů.\n\nUlita dospělých jedinců se pohybuje kolem 9–10 cm. Je kónického tvaru s malým tělovým závitem, vrchol ulity je tupý. Zbarvená je žlutohnědě s kresbou nepravidelným bílých trojúhelníků lemovaných červenou linkou, mezi kterými jsou silnější hnědé klikaté čáry. I přes svoje nápadné zbarvení žijí skrytě v písčitém podloží, mezi kameny a řasami.\n\nJako všechny homolice má radulu přeměněnou na harpuně podobný chobotek s jedovým zubem. Tento je schopná vystřelit na jakékoliv místo na své ulitě, což ji činí při manipulaci značně nebezpečnou. Její jed, conotoxin, je neurotoxin způsobující svalovou slabost, ochrnutí a zástavu dechu.\n\nSchránka homolice je nápadně podobná obrazcům vznikajícím v celulárním automatu Rule 30. Je pravděpodobné, že to není náhodná podobnost; ve schránce je nejspíš celulární automat přirozeným způsobem simulován.\n\n"}
{"id": "747810", "url": "https://cs.wikipedia.org/wiki?curid=747810", "title": "IEEE 802.9", "text": "IEEE 802.9\n\nIEEE 802.9 je pracovní skupina IEEE 802, která vytvořila standard pro integrování hlasu a dat přes kroucenou dvojlinku kategorie 3. Standard je běžně znám také jako isoEthernet.\n\nIsoEthernet kombinuje 10 Mbit/s Ethernet a 96 64 kbit/s ISDN typu „B“. Původně byl vyvinut pro přenos dat a audia/videa přes jeden společný kabel bez jeho degradace a stanovení šířky pásma pro Ethernet a kanálu „B“.\n\nZpočátku byla snaha o podporu ze strany prodejců, nicméně brzy tuto technologii překonal Fast Ethernet a pracovní skupina byla rozpuštěna.\n\n"}
{"id": "747832", "url": "https://cs.wikipedia.org/wiki?curid=747832", "title": "Śarīra", "text": "Śarīra\n\nŚarīra (šaríra, někdy také psáno jako sarira, शरीर) je obecný pojem pro „buddhistické relikvie“. Běžně se však tento termín používá pro objekty ve tvaru perel nebo krystalových korálů, které byly nalezeny po zpopelnění buddhistických mistrů a kultivujících se osob. Tyto předměty jsou lesklé a velmi tvrdé a vyskytují se v různých barvách. Někteří lidé věří, že zahánějí zlo a vyzařují „požehnání“ a „milosrdenství“. V buddhismu sariry považují za něco velmi vzácného a posvátného. Mají symbolizovat osvícení kultivujícího a jeho duchovní čistotu.\n"}
{"id": "747837", "url": "https://cs.wikipedia.org/wiki?curid=747837", "title": "Peruť", "text": "Peruť\n\nSlovo peruť má více významů:\n"}
{"id": "747850", "url": "https://cs.wikipedia.org/wiki?curid=747850", "title": "Hizaki", "text": "Hizaki\n\nHizaki (\"Hizaki Grace Project\") je japonská skupina stylizující se pod Visual kei. Zakladatel této skupiny je Hizaki, japonský umělec a kytarista.\n\nSkupina byla založena v roce 2004 po rozpadu Hizakiho bývalé skupiny Schwardix Marvally. Původní jméno skupiny bylo pouze Hizaki, až v roce 2006 byl změněn název na Hizaki Grace Project – doslova Hizakiho elegantní projekt. Pod tímto názvem je skupina známá mnohem více.\n\nPři založení skupiny byla formace následující:\n\nDruhou formaci získala skupina v roce 2006, členové byli:\n\nPři této první formaci vytvořili společně song „Race wish“, který se dostal do alba „Graceful playboys“, jež bylo album několika odlišných skupin dohromady. Také vydali album Unique, které tvořili společně se skupinou Isolation. Do tohoto alba přidali dvě své písně – instrumentální Cradle a song Solitude, jež nazpíval Hikaru.\n\nV září roku 2004 vydali své první album Maiden ritual a dubnu 2005 album Dance with grace\n\nV této druhé sestavě vydali píseň Cradle (kolébka) v nazpívané podobě a 1. ledna 2007 vydali své první vlastní (v tomto členovém seskupení) album „Dignity of crest“. Dne 9. května 2007 vydali také DVD monshow.\n\nV červenci 2007 oznámil člen Hizaki své místo u skupiny Versailles -philharmonic quinet-, to znamená, že Hizaki grace project nebyla činná skupina, nicméně v roce 2008 vydali jejich nejznámější alba Ruined Kingdom a Curse of virgo, na kterých se podíleli Juka, Hizaki, Teru, Jasmine you a Bikei.\n\n\n\n\nSkupina je stále činná, a proto je možné, že vydá další album. V momentální době jsou však členové rozmístěni do skupin:\n\n"}
{"id": "747853", "url": "https://cs.wikipedia.org/wiki?curid=747853", "title": "Hokejový turnaj v Les Avants 1914", "text": "Hokejový turnaj v Les Avants 1914\n\nHokejový turnaj v Les avants se konal od 16. do 18. 1. 1914. Turnaje se zúčastnilo pět mužstev, která se utkala jednokolově systémem každý s každým. V některém dobovém tisku se píše, že se jedná o reprezentace jednotlivých zemí, avšak žádný hokejový svaz tyto utkání za oficiální reprezentační starty nepovažuje. Při rovnosti bodů rozhoduje o pořadí větší počet vstřelených branek.\n\n\n"}
{"id": "747859", "url": "https://cs.wikipedia.org/wiki?curid=747859", "title": "Turnaj LIHG 1914", "text": "Turnaj LIHG 1914\n\nHokejový turnaj v Chamonix (Coupe de Chamonix) se konal od 20. do 22. ledna 1914. Turnaje se zúčastnila čtyři mužstva, která se utkala jednokolově systémem každý s každým. Jednotlivé země reprezentovali: Británii Prince’s IHC London, Německo Berliner SC, Francii CP Paris a Čechy SK Slavia (Český svaz hockeyový).\n\n"}
{"id": "747865", "url": "https://cs.wikipedia.org/wiki?curid=747865", "title": "Právo exkluzivy", "text": "Právo exkluzivy\n\nPrávo exkluzivy (latinsky \"ius exclusivae\") bylo v katolické církvi oprávnění vetovat výsledek hlasování konkláve panovníkem některé z katolických mocností (Španělsko, Francie a Rakousko) prostřednictvím některého z kardinálů na konkláve přítomných. Právo exkluzivy zrušil v roce 1904 papež Pius X., když jeho použití zakázal pod trestem exkomunikace.\n"}
{"id": "747870", "url": "https://cs.wikipedia.org/wiki?curid=747870", "title": "Mario Yepes", "text": "Mario Yepes\n\nMario Yepes je kolumbijský fotbalista, hráč argentinského mužstva San Lorenzo. Nastupuje na postu středního obránce. Účastník Mistrovství světa 2014 v Brazílii.\n\nMimo Kolumbii hrál v Argentině, Francii a Itálii.\n\n\n\n\n"}
{"id": "747871", "url": "https://cs.wikipedia.org/wiki?curid=747871", "title": "Arrondissement Dole", "text": "Arrondissement Dole\n\nArrondissement Dole je francouzský arrondissement ležící v departementu Jura v regionu Franche-Comté. Člení se dále na 10 kantonů a 125 obcí.\n\n"}
{"id": "747872", "url": "https://cs.wikipedia.org/wiki?curid=747872", "title": "Vodní nádrž Pilská", "text": "Vodní nádrž Pilská\n\nVodní nádrž Pilská je vodní nádrž nacházející se na toku Sázavy převážně na severu území města Žďáru nad Sázavou, avšak zasahující i do katastrálního území obce Polnička. Vybudována byla v letech 1959–1962 na místě původního rybníka Pilský, homogenní zemní hráz se nachází na místě původní rybniční hráze. Účelem nádrže bylo zásobování vodou pro strojírenský průmysl ve městě, nyní slouží především jako rekreační oblast, pro rybolov nebo jako ochrana před povodněmi.\n\nVodní nádrží prochází historická zemská hranice Čech a Moravy. U nádrže bylo 6. listopadu 2009 slavnostně odhaleno sousoší \"Hraniční kámen\" od Michala Olšiaka, tvořené pískovcovým \"hraničním kamenem\" a betonovými sochami lva a orlice, nacházející se přibližně 100 metrů jižně od hranice Čech a Moravy. Odlišné umístění, než je skutečná hranice Čech a Moravy, bylo vybráno kvůli majetkovým poměrům.\n\n"}
{"id": "747876", "url": "https://cs.wikipedia.org/wiki?curid=747876", "title": "Emanuel Maršík", "text": "Emanuel Maršík\n\nEmanuel Maršík (24. prosince 1875 Spálené Poříčí – 5. března 1936 Tábor) byl český hudební skladatel.\n\nByl synem řídícího učitele ve Spáleném Poříčí. Základní hudební vzdělání získal od otce. Hrál na housle, na klavír a na varhany. Studoval na gymnáziu v Plzni a dále se vzdělával v hudbě u hudebního skladatele Hynka Pally. Gymnázium dokončil v Praze, kde byl žákem Antonína Dvořáka a Zdeňka Fibicha. Vystudoval práva na Karlově univerzitě a po povinné vojenské službě se stal vojenským auditorem ve Vídni. V roce 1901 působil u posádkového soudu v Budapešti. I tady dále studoval hudbu a absolvoval oddělení skladby na budapešťské hudební akademii.\n\nV roce 1908 se vrátil na čas do Čech a do roku 1912 byl zaměstnán u posádky v Josefově. Vojenská služba ho zavedla znovu do Vídně, do chorvatského Osijeku, do Záhřebu a nakonec do Bratislavy. V Bratislavě se stal zástupcem župana, vládním radou, přednostu odboru kultury zemského úřadu a nakonec i předsedou presidia zemského úřadu. Výrazně se zasloužil o rozvoj hudebního života na Slovensku. Byl předsedou družstva Slovenského národního divadla, předsedou hudebního odboru Umělecké besedy, předsedou \"Komorního spolku\" i předsedou a čestným členem \"Kuratoria Hudobné a dramatické akademie pro Slovensko\". Byl rovněž členem Slovenské filharmonie. V roce 1931 odešel do Tábora, kde o pět let později zemřel. I v posledních letech života se zabýval hudbou. Byl mimo jiné členem \"Filharmonického spolku Bolech\".\n\nPřestože hudba nebyla jeho hlavní zaměstnání, zanechal za sebou úctyhodné dílo. Dobová kritika vyzdvihovala melodičnost a vysokou technickou úroveň jeho skladeb. O opeře \"Černý leknín\" se pochvalně vyjádřil i Richard Strauss.\n\n\n\n\nKromě toho zkomponoval na 300 písní a řadu sborů.\n\n\n"}
{"id": "747877", "url": "https://cs.wikipedia.org/wiki?curid=747877", "title": "Adolf Scholz", "text": "Adolf Scholz\n\nAdolf Scholz (8. března 1867 Stará Libavá – 18. května 1946 Stará Libavá) byl československý politik německé národnosti a meziválečný senátor Národního shromáždění ČSR za Německý svaz zemědělců (BdL).\n\nByl nejmladším synem erbovního rychtáře a starosty. Vychodil národní školu. Navštěvoval gymnázium v Kroměříži a Olomouci. Kvůli smrti svého bratra musel ale další studia ukončit a vrátit se na rodinnou rychtu. Pak podnikal v rodné vesnici. Veřejně se angažoval. Byl pokladníkem místní záložny. V letech 1903-1938 byl starostou rodné vesnice. Po roce 1918 se podílel na vzniku Německého svazu zemědělců. Profesí byl rolníkem ve Staré Libavé.\n\nV parlamentních volbách v roce 1925 získal za Německý svaz zemědělců senátorské křeslo v Národním shromáždění. Mandát obhájil v parlamentních volbách v roce 1929. Senátorem byl do roku 1935.\n\nV parlamentu patřil mezi několik německých poslanců, kteří uměli velmi dobře česky. V letech 1927-1928 organizoval úspěšné zemědělské demonstrace proti vysokému daňovému břemenu. V rámci své strany patřil k aktivistickému křídlu, s vstřícným postojem k Československé republice. Poté, co Německý svaz zemědělců v roce 1938 vplynul do Sudetoněmecké strany, opustil stranu i politiku a byl během vlády nacistů pronásledován. V roce 1945 předával kontrolu nad Starou Libavou Rudé armádě. Byl vyjmut z vysídlení Němců z Československa a využíván jako tlumočník a zprostředkovatel.\n\n"}
{"id": "747881", "url": "https://cs.wikipedia.org/wiki?curid=747881", "title": "Franz Scholz", "text": "Franz Scholz\n\nFranz Scholz (1. prosince 1876 Frýdlant nad Moravicí – 9. května 1960 Göppingen) byl československý odborový funkcionář a politik německé národnosti; meziválečný senátor Národního shromáždění ČSR za Německou křesťansko sociální stranu lidovou.\n\nOkolo roku 1905 začal organizovat vznik křesťansko sociálního odborového hnutí na Moravě a ve Slezsku. Roku 1908 byl vyslán z Vídně jako odborový tajemník pro severní Moravu a Slezsko. Působil ve Vítkově ale i v Liberci, Šluknově, Vrchlabí a Svitavách, tedy v pěti hlavních lokálních oporách křesťansko sociálních odborů. Působil jako politik a odborářský činitel. Profesí byl roku 1925 uváděn jako odborový tajemník a náměstek starosty ve Vítkově.\n\nV parlamentních volbách v roce 1925 získal senátorské křeslo v Národním shromáždění. Mandát obhájil v parlamentních volbách v roce 1929. Senátorem byl do roku 1935.\n\nV říjnu 1938, po přičlenění Vítkova k Německu, se na krátkou dobu stal starostou tohoto města. V lednu 1939 se (se zpětnou platností od listopadu 1938) stal členem NSDAP (místní skupina Vítkov). Po roce 1945 žil v Karlsruhe a od roku 1949 v Göppingenu, kde zemřel roku 1960.\n\n"}
{"id": "747882", "url": "https://cs.wikipedia.org/wiki?curid=747882", "title": "Rudolf Schubert", "text": "Rudolf Schubert\n\nRudolf Schubert byl československý politik německé národnosti a senátor za Komunistickou stranu Československa.\n\nV parlamentních volbách v roce 1925 získal za KSČ senátorské křeslo v Národním shromáždění. Mandát mu ale byl odejmut v roce 1926 rozhodnutím volebního soudu, protože nezískal ověření pro svou volbu. Místo něj pak jako náhradník nastoupil Emanuel Kučera.\n\nProfesí byl pokladníkem v Kadani.\n\n"}
{"id": "747886", "url": "https://cs.wikipedia.org/wiki?curid=747886", "title": "Via Cassia", "text": "Via Cassia\n\nVia Cassia je bývalá důležitá římská cesta vedoucí z Říma do vnitrozemí Toskánska. Patřila mezi nejdůležitější spojnice říše, po které proudilo zboží i armáda. Měla šířku 15 stop a byla lemována milníky označujícími vzdálenost.\n\nVytyčit přesnou trasu cesty už dnes není možné, ačkoliv ještě ve středověku patřila mezi nejzachovalejší a stále používané komunikace. Na mnohých úsecích materiál z ní použili místní obyvatelé na stavbu svých obydlí, což komplikuje bližší určení její trasy.\n\nPodle dostupných zdrojů a poznatků spojovala města Baccanae, Sutrium, Vulsinii, Clusium, Arretium, Florencii, Pistoria a Luca a v městě Luna se spojovala s cestou Via Aurelia. Její délka byla zhruba 130 km.\n\nNa části Via Cassia (po Florencii) vede v současné době důležitá dálnice SS2 spojující centrální a severní část Itálie.\n"}
{"id": "747889", "url": "https://cs.wikipedia.org/wiki?curid=747889", "title": "Josef Šimonek", "text": "Josef Šimonek\n\nJosef Šimonek (26. března 1862 Stránka u Mělníka – 18. dubna 1934 Lobeč), byl český a československý průmyslník, politik a senátor Národního shromáždění ČSR za Republikánskou stranu zemědělského a malorolnického lidu.\n\nPocházel z rolnické rodiny. Absolvoval gymnázium v České Lípě a Českoslovanskou obchodní akademii v Praze. Ve věku dvaceti let odešel do Ruska, kde začal pracovat pro pobočku Škodových závodů. Roku 1885 přešel do centrály podniku v Plzni, kde byl od roku 1891 prokuristou. V 90. letech 19. století se stal vrchním komerčním ředitelem tohoto podniku a podílel se na expanzi Škodových závodů. Později podnik zastupoval v novém ústředí ve Vídni. Ještě v březnu 1918 byl za zásluhy povýšen do šlechtického stavu. Po roce 1918 se stal předsedou správní rady podniku, nyní klíčového v nově vzniklém Československu. Třebaže již 1. ledna 1918 oficiálně odešel do penze, nyní se vrátil do výkonných funkcí a zajišťoval přechod Škody Plzeň na mírovou výrobu a zabýval se vstupem francouzského kapitálu do této společnosti. Roku 1919 se rovněž stal prezidentem Hospodářské úvěrní banky pro Čechy a provedl její fúzi s Českou průmyslovou bankou.\n\nV parlamentních volbách v roce 1925 získal Republikánskou stranu zemědělského a malorolnického lidu senátorské křeslo v Národním shromáždění. Mandát obhájil v parlamentních volbách v roce 1929. V senátu zasedal až do své smrti v roce 1934. Pak ho nahradil Pavel Rejmon.\n\nProfesí byl statkářem v Lobči. Tento velkostatek koupil v roce 1912, v roce 1917 zakoupil zámek Stránov (kde jeho syn František žil ze svou rodinou až do znárodnění v roce 1950) a později přikoupil i další statky, včetně hradu Houska.\n\nZemřel v dubnu 1934. Smuteční obřad se konal v Lobči, zpopelnění pak v krematoriu v Praze-Strašnicích.\n\n"}
{"id": "747891", "url": "https://cs.wikipedia.org/wiki?curid=747891", "title": "Nadočnicový oblouk", "text": "Nadočnicový oblouk\n\nNadočnicový oblouk ( nebo ) je vystouplý kostní lem nad očními jamkami přítomný na lebkách všech primátů. U lidí jsou oba nadočnicové oblouky obvykle kryty obočím a jsou součástí čelní kosti.\n\nU různých druhů jsou nadočnicové oblouky různě výrazné, například u hominidů jsou výraznější než u člověka, u kterého jsou poměrně nevýrazné. Výrazné byly nadočnicové oblouky také u neandrtálců.\n\nZe současných lidí mají nejvyvinutější nadočnicové oblouky Austrálci.\n\nPředpokládá se, že jejich smyslem je zpevnění obličejové části lebky.\n"}
{"id": "747893", "url": "https://cs.wikipedia.org/wiki?curid=747893", "title": "České země", "text": "České země\n\nČeské země (možno psát jak s velkým, tak malým počátečním písmenem) je pomocný historicko-geografický termín, který je používán zejména v historickém kontextu jako označení pro území dnešní České republiky.\n\nV období od středověku se českými zeměmi rozumí země Koruny české (země podřízené českému králi) v závislosti na územních změnách: České království, Moravské markrabství, od 1. čtvrtiny 14. století slezská knížectví (po roce 1742 jen menší část, která byla navíc v průběhu 18.–19. století po dvě období administrativně spravována společně s Moravou), do roku 1635 pak též obojí markrabství Lužice. (Pro slezská a lužická území se také používá dobového výrazu \"vedlejší země\", jako projev jejich určité dějinné, etnické a státoprávní odlišnosti od vlastního českomoravského jádra státu.) Další území, jež byla za vlády Lucemburků k České koruně volně připojena (prostřednictvím personální unie), tj. Lucembursko, Braniborsko a zahraniční léna, se jako české země nikdy neoznačovala. \n\nPo zániku monarchie (jinými slovy po vzniku Československa) se českými zeměmi rozuměly tři země: Čechy, Morava a česká část Slezska (přičemž Morava a České Slezsko byly od prosince 1928 do konce roku 1948 spojeny do jedné Moravskoslezské země), jimž odpovídají přibližně hlavní povodí v ČR. \n\nPo zániku zemského zřízení se pomocí označení „české země“ (popř. \"historické země\") vymezovaly kraje nespadající pod působnost Slovenské národní rady. S blížící se federalizací Československa a zejména pak v souvislosti s jeho zánikem nad tímto historizujícím označením převážilo po dlouhých kontroverzích synonymní označení Česko, ale to hlavně pro označení moderního státu; v historických kontextech se v literatuře (především odborné) užívá nadále takřka výlučně sousloví „české země“.\n\n"}
{"id": "747895", "url": "https://cs.wikipedia.org/wiki?curid=747895", "title": "Kozlíkovité", "text": "Kozlíkovité\n\nKozlíkovité (\"Valerianaceae\") je bývalá čeleď rostlin z řádu štětkotvarých. V současné taxonomii (systém APG III) jsou všechny rody této čeledi součástí široce pojaté čeledi zimolezovité (\"Caprifoliaceae\"). Kozlíkovité jsou byliny nebo řidčeji keře a jsou téměř kosmopolitně rozšířené.\n\nRostliny z čeledi kozlíkovitých se vyskytují téměř po celém světě od pásma mírného až po tropické, chybějí pouze v Austrálii, v tropické Africe a na Madagaskaru. Nejvíce druhů roste v okolí Středozemního moře a v Jižní Americe v Andách. Jsou to převážně mezofyty a helofyty.\n\nV České republice se vyskytují celkem tři rody: kozlík, kozlíček a mavuň, celkem v 11 druzích.\n\nJednoleté až vytrvalé rostliny s přímými, vidličnatě rozvětvenými lodyhami, které vyrůstají z kořenů nebo oddenků, převážně silně aromatických. Listy jsou bez palistů, přízemní nebo lodyžní a bývají různotvaré, od celistvých až po násobně zpeřené.\n\nRostliny jsou dvoudomé, zřídka jednodomé nebo mnohomanželné. Květy bývají jednopohlavné, výjimečně oboupohlavné a jsou seskupeny do vrcholičnatých květenství. Kalich je u mnoha rodů v době kvetení nezřetelný, dorůstá až při dozrávání plodů. Pětičetná koruna, bílé nebo narůžovělé barvy, mívá tvar trubkovitý nebo zvonkovitý. Jedna až čtyři tyčinky, vespod přirostlé ke koruně, nejsou uspořádány souměrně. Spodní třípouzdrý semeník srostlý ze tři plodolistů má dvě pouzdra bez vajíček, jediná čnělka je 3 až 5laločná. Pylová zrna mají 3 nebo 4 kolpátní nebo kolporátní apertury. Květy opyluje hmyz. Plody jsou jednosemenné nažky rozličných tvarů, vytrvalý kalich vytváří chmýr nebo blanitý obal.\n\nEsenciálních látek kořenů některých druhů kozlíkovitých se používá v lékařství nebo k aromaterapií.\n\nČeleď kozlíkovitých zahrnovala celkem 15 rodů a přes 300 druhů:\n"}
{"id": "747901", "url": "https://cs.wikipedia.org/wiki?curid=747901", "title": "Rozsevač", "text": "Rozsevač\n\nRozsevač (někdy uváděno jako Rozsévač) byl náboženský týdeník, vydávaný olomouckým arcibiskupstvím v letech 1939 až 1948. V roce 1948 byl s půlmiliónovým nákladem nejrozšířenějším týdeníkem v Československu, avšak komunistický režim jeho vydávání nuceně zastavil.\n\n\n"}
{"id": "747902", "url": "https://cs.wikipedia.org/wiki?curid=747902", "title": "Rozsévač", "text": "Rozsévač\n\nRozsévač odkazuje na:\n\n"}
{"id": "747931", "url": "https://cs.wikipedia.org/wiki?curid=747931", "title": "CIM-10 Bomarc", "text": "CIM-10 Bomarc\n\nCIM-10 Bomarc byl americký protiletadlový systém používaný ve Spojených státech amerických v letech 1959–1972 a v Kanadě v letech 1961–1972. Podle amerického kódového označení šlo o řízené střely určené k útokům na vzdušné cíle.\n\nNadzvukové střely systému Bomarc jsou považovány za první řízené protiletadlové střely s dlouhým dosahem. Byly schopny nést konvenční nebo jaderné hlavice. Letectvo upřednostňovalo jaderné hlavice, protože zásah nemusel být tak přesný, popř. bylo možné zničit celou skupinu letounů najednou. Každá střela měla pomocný startovací stupeň (booster), který ji urychlil zhruba na rychlost odpovídající Machovu číslu 2. Potom došlo k zážehu náporového motoru, který zajistil další zrychlení střely. Střely byly primárně určeny na obranu USA, resp. Kanady proti nepřátelským bombardérům. \n\nV roce 1946 Boeing začal vyvíjet řízené střely země–vzduch jako projekt MX–606. Boeing provedl více než 100 testů střel v různých konfiguracích pod označením XSAM–A–1 GAPA (řízená střela země–vzduch). Výsledky testů byly slibné a Boeing obdržel roku 1949 od letectva zakázku na protiletadlovou střelu (projekt MX-1599), určenou na obranu Spojených států amerických proti strategickým bombardérům. Do projektu se zapojil také další účastník – \"Michigan Aerospace Research Center\" (MARC) – a tak vznikl název Bomarc (Boeing a MARC). V roce 1951 letectvo zdůraznilo, že střela v podstatě není nic jiného než bezpilotní letoun. Střela proto dostala označení F–99, kde písmeno F pochází od slova Fighter (stíhač).\n\nNejprve byla testována pouze nosná raketa bez náporového motoru, bojové hlavice a naváděcího systému (označení XF–99). Zkušební lety XF-99 začaly v roce 1952 a pokračovaly do začátku roku 1955. V únoru 1955 začaly testy rakety XF–99A, která již byla vybavena náporovým motorem, ale ještě neměla bojovou hlavici a naváděcí systém. V srpnu 1955 bylo upuštěno od používání písmene F v označení. Z rakety XF–99A se tak stala střela XIM–99A. V říjnu 1957 byl úspěšně vyzkoušen plně vybavený prototyp. Na konci roku 1957 Boeing obdržel zakázku na výrobu. \n\nPrvní střely IM-99A byly zavedeny do výzbroje letectva roku 1959. Tento typ střely měl dolet 400 km a byl schopen letět ve výšce 18 km rychlostí odpovídající Machovu číslu 2,8. Délka byla cca 14 m a hmotnost 7 tun. Hlavice mohla být buď konvenční (455 kg) nebo jaderná (ekv. 7–10 kilotun TNT). Střely byly uloženy vodorovně v částečně zpevněném krytu (tzv. „coffin“ - česky rakev). Před startem se zbraň zvedla do svislé polohy. \n\nNevýhodou prvního typu střel (IM-99A) bylo především kapalinové palivo. Příprava střely kvůli tomu trvala příliš dlouho (2 minuty) a palivo samo o sobě (hydrazin a kyselina dusičná) bylo velmi nebezpečné. Tento problém se podařilo vyřešit dalším vývojem a novější typ IM-99B už používal pevné palivo. Dolet se zvýšil na 710 km. Maximální rychlost odpovídala Machovu číslu 3. Novinkou byl také pulsní dopplerův radar \"Westinghouse AN/DPN-53\", který měl výrazně lepší vlastnosti, než starší typ \"Westinghouse AN/DPN-34\". Střely typu IM-99A (CIM-10A), v té době již rozmístěné na některých základnách, začaly být postupně nahrazovány novějším typem IM-99B (CIM-10B). \n\nKonzervativní vláda premiéra Johna Diefenbakera souhlasila s nasazením střel a zakrátko zrušila výrobu nadzvukových stíhacích letounů Avro Canada CF-105 Arrow s argumentem, že pokud budou v Kanadě protiletadlové střely, nadzvukové stíhací letouny nejsou potřeba (nicméně zanedlouho Kanada nakoupila nadzvukové letouny v USA). Zpočátku nebylo jasné, zda budou střely vybaveny jadernými hlavicemi. V roce 1960 vyšlo najevo, že mají mít jaderné hlavice. \nNásledovala diskuse o tom, zda by na území Kanady měly být jaderné zbraně. Kanadská vláda nejprve rozhodla, že střely budou vybaveny pouze konvenčními hlavicemi. Spory vedly k rozdělení Diefenbakerova kabinetu a nakonec k pádu vlády v roce 1963. Liberální strana souhlasila s instalací jaderných hlavic. Roku 1963 liberální strana zvítězila ve volbách a nová kanadská vláda jaderné hlavice schválila. Pierre Trudeau, který se stal předsedou vlády v roce 1968, toto rozhodnutí napadl. Oznámil, že střely budou odstraněny do roku 1971. \n\nZa méně než jeden rok od nasazení, dne 7. června 1960, došlo k havárii střely s jadernou hlavicí. Byla to jedna z těch, které se nacházely v pohotovostním stavu zhruba 16 km východně od vojenské základny (Joint Base McGuire-Dix-Lakehurst). Hlavice sice nevybuchla, ale oblast havárie byla zasažena radioaktivním plutoniem. Místo havárie bylo přikryto betonovým krunýřem. V roce 2002 byl beton odstraněn a odvezen k likvidaci. Pozemek, na kterém došlo k havárii, nebyl nikdy prodán ani použit pro jiné účely a zůstává ve vlastnictví letectva. \n\nNejprve bylo k umístění zbraně vybráno celkem 52 lokalit na území Spojených států amerických, přičemž na každé lokalitě mělo být 120 střel. Původní počty byly později velmi výrazně zmenšeny v souvislosti se snížením částky vyhrazené v rozpočtu. Celkem bylo v pohotovosti méně než 300 střel současně. Systém byl nasazen do služby roku 1959 a vyřazen ze služby v roce 1972. Nakonec byly řízené střely používány už jen jako rychle letící cíle (pod označením CQM-10A a CQM-10B) při zkouškách novějších střel protivzdušné obrany.\n\n"}
{"id": "747934", "url": "https://cs.wikipedia.org/wiki?curid=747934", "title": "Karel Mišurec", "text": "Karel Mišurec\n\nKarel Mišurec (* 6. prosinec 1949, Kroměříž) je český divadelní herec.\n\nPo maturitě na kroměřížském gymnáziu v roce 1968 studoval JAMU, kterou úspěšně dokončil roku 1974. Poté od roku 1974 do 1983 působil v Satirickém divadle Večerním Brno. Od 1. srpna 1983 působí v Městském divadle Brno.\n\n\n"}
{"id": "747940", "url": "https://cs.wikipedia.org/wiki?curid=747940", "title": "Podskalská celnice", "text": "Podskalská celnice\n\nPodskalská celnice je gotická budova z doby kolem roku 1500, sídlo bývalé celnice, kde se vybíralo clo z plaveného dřeva. V současné době je sídlem muzea vorařství a osady Podskalí.\n\nPodskalská celnice na Výtoni vznkla kolem roku 1500 a společně s barokně přestavěným kostelem svatých Kosmy a Damiána v areálu Emauzského kláštera je jedinou dochovanou památkou někdejší rybářské osady Podskalí. Ve středověku byla vlastníkem celnice vyšehradká královská kapitula, později přešla do majetku Nového Města pražského.\n\nPoněkud utopená poloha budovy pod úrovní okolního terénu je dána navýšením nábřeží kvůli častým povodním, kdy budova celnice zůstala v původní výšce. V roce 1908 celnici odkoupilo město Praha, díky čemuž se zachovala a slouží jako památka na rázovitý život ve starém Podskalí. V roce 1939 byla budova převedena do vlastnictví Muzea hlavního města Prahy, které zde po druhé světové válce otevřelo první historickou expozici. V roce 2003 byla po celkové rekonstrukci znovu otevřena, a obnovena někdejší plavecká hospoda v přízemí.\n\nDvoupodlažní kamenný objekt má renesanční bosovaný portál z pískovce a nad ním ve štítu plastický znak spojených měst pražských z roku 1792. Dům má v 1. patře trámové stropy.\nV přízemí sídlí restaurace, v prvním patře se nachází Muzeum v podskalské celnici na Výtoni. Zde bývala stálá expozice dějin k Podskalí a jeho asanace a řeky Vltavy. V 90.letech byla nahrazena dočasnou výstava, kterou zlikvidovala povodeň roku 2002. Po celkové rekonstrukci domu byla budova celnice v roce 2003 zpřístupněna a 2015 doplněna novou stálou expozicí. Půda slouží jako depozitář spolku Vltavan.\n\nPůvodní funkcí celnice byl výběr cla \"vytínáním\" části dřeva plaveného z Vyššího Brodu po Vltavě. Od této činnosti pochází název Výtoň části vltavského nábřeží Podskalí. Clo od plavců vybíral nejdříve staroměstský klášter sv. Jakuba, později město prostřednictvím Podskalské radnice (zbořené za asanace), kde měli plavci svůj cech (tzv. \"pořádek\"). Erár předával platby do takzvaného navigačního fondu řeky Vltavy. \n\n\n\n"}
{"id": "747943", "url": "https://cs.wikipedia.org/wiki?curid=747943", "title": "Evolučně stabilní strategie", "text": "Evolučně stabilní strategie\n\nV teorii her a behaviorální ekologii se jako evolučně stabilní strategie (ESS) označuje strategie, která, když si ji osvojí populace „hráčů“, zabraňuje ostatním strategiím tuto strategii narušit. Je to ukázka Nashovy rovnováhy v evoluci: pokud se ESS v populaci zafixuje, samotný přirozený výběr zabraní úspěšnému rozšíření alternativních strategií. Nashova rovnováha může fungovat kvůli racionálnímu uvažování, to ale neplatí u evoluce, která funguje na principu pokus-omyl. ESS definovali v roce 1973 John Maynard Smith a George R. Price v článku, který vyšel v časopise \"Nature\". Smith ji následně více rozebral ve své knize \"Evolution and the Theory of Games\" z roku 1982 a v roce 1999 získal za její vývoj (a celkově za uplatnění teorie her v evoluční biologii) Crafoordovu cenu. Dnes je ESS využívána v behaviorální ekologii, ekonomii, antropologii, evoluční psychologii, filosofii a politologii. Pro ilustraci ESS se využívá např. hra s názvem jestřáb a holubice.\n"}
{"id": "747945", "url": "https://cs.wikipedia.org/wiki?curid=747945", "title": "Antonín Šolc (politik)", "text": "Antonín Šolc (politik)\n\nAntonín Šolc (29. dubna 1879 Smidary – 23. srpna 1951 Praha) byl český a československý novinář a politik, meziválečný senátor Národního shromáždění ČSR za Československou stranu národně socialistickou.\n\nVystudoval odbornou školu tkalcovskou v Ústí nad Orlicí a vyšší textilní školu v Brně. V letech 1898–1899 byl úředníkem textilní továrny v Chotěboři, pak v letech 1899–1906 v Mladé Boleslavi. Od roku 1900 byl členem národně sociální strany, přičemž v letech 1900–1906 působil jako její okresní funkcionář a redaktor stranického listu. V letech 1906–1913 byl tajemníkem strany a ještě roku 1948 se stal členem jejího předsednictva. Od roku 1930 byl starostou Československé obce střelecké.\n\nV parlamentních volbách v roce 1925 získal za Československou stranu národně socialistickou senátorské křeslo v Národním shromáždění. Mandát obhájil v parlamentních volbách v roce 1929 a parlamentních volbách v roce 1935. V senátu vytrval až do jeho zrušení roku 1939. V listopadu 1938 oznámil, že se nepřipojil ani k jedné ze dvou politických stran, které se nově ustavily během Druhé republiky (Strana národní jednoty a Národní strana práce) a místo toho ustavil s kolegou (senátor Ferdinand Šťastný) samostatný klub \"Nezávislá skupina českých národních socialistů\".\n\nProfesí byl ústředním tajemníkem, bytem v Praze-Nuslích.\n\n"}
{"id": "747946", "url": "https://cs.wikipedia.org/wiki?curid=747946", "title": "Sušany (okres Poltár)", "text": "Sušany (okres Poltár)\n\nSušany jsou obec na Slovensku v okrese Poltár. V roce 2009 měla obec 449 obyvatel, rozloha katastrálního území činí 12,94 km².\n\nJe zde farní úřad Římskokatolické farnosti Sušany.\n\nObec leží v severozápadní části Rimavské kotliny v údolí Sušianského potoka, který je levostranným přítokem řeky Suchá. Nadmořská výška se pohybuje v rozmezí 210 až 360 m, střed obce je v 220 m n. m. Převážně kopcovité území je tvořeno mladšími třetihorními jíly, písky, pískovci, uloženinami poltárské formace a zbytky sopečných tufů s pokryvem různorodých čtvrtohorních hlín. V severní části se nachází minerální pramen. Území je ze dvou třetin využíváno k zemědělství, zbytek v severní a východní části tvoří smíšený les s převahou dubu.\n\nK obci náleží místní části: Jelené, Svätá Túteň, Hrb, Kederka a Sušiansky mlyn.\n\nNa území obce archeologické nálezy ukazují na nagyrévskou sídlištní kulturu z mladší doby bronzové.\n\nPrvní písemná zmínka o obci pochází z roku 1407, kdy je uváděná jako \"Swsanfewide.\" Další názvy: v roce 1773 Susány, 1920 Sušany.\n\nPatřila do majetku Mikófalvyovců, později do panství Ožďanů. V roce 1828 zde bylo 53 domů a žilo 474 obyvatel.\n\nV roce 1902 byl založen Sušianský katolický hudební a čtecí kroužek (Sušianský katolícký hudobný a čítací krúžok), který byl základem knihovny. V meziválečném období byl postaven kulturní dům a v něm měla sídlo i knihovna, která má v současnosti na 2269 knižních titulů.\n\nV roce 1936 se osamostatnila místní část Kružino.\n\nHlavní obživou bylo zemědělství a až do poloviny 20. století hrnčířství a výroba střešních tašek.\n\n\n\n"}
{"id": "747947", "url": "https://cs.wikipedia.org/wiki?curid=747947", "title": "Antonín Šolc", "text": "Antonín Šolc\n\nJméno a příjmení Antonín Šolc má více nositelů:\n\n"}
{"id": "747958", "url": "https://cs.wikipedia.org/wiki?curid=747958", "title": "Ernst Teschner", "text": "Ernst Teschner\n\nErnst Teschner (2. února 1874 Karlovy Vary – 19. ledna 1946 Karlovy Vary) byl československý politik německé národnosti a senátor Národního shromáždění ČSR za Německou národně socialistickou stranu dělnickou (DNSAP).\n\nPocházel z rodu, který se do Čech přestěhoval po sedmileté válce ze Slezska. Byl synem tiskařského faktora. Za Rakouska-Uherska byl stoupencem Německé radikální strany okolo Karla Hermanna Wolfa a Georga von Schönerera.\n\nProfesí byl učitelem měšťanské školy v Karlových Varech. Angažoval se v tělocvičné a národovecké organizaci Deutsche Turnverband. Zastával v ní post župního předsedy Hornooharské župy (\"Ober-Eger Turngau\").\n\nV parlamentních volbách v roce 1925 získal za Německou národně socialistickou stranu dělnickou (DNSAP) senátorské křeslo v Národním shromáždění. Mandát obhájil v parlamentních volbách v roce 1929. Senátorem byl do roku 1933, kdy ztratil svůj mandát z důvodu zrušení strany německých nacionálních socialistů v ČSR.\n\nOd listopadu 1938 byl členem NSDAP (místní skupina Karlovy Vary). Zemřel v lednu 1946 v Karlových Varech na mrtvici.\n\n"}
{"id": "747961", "url": "https://cs.wikipedia.org/wiki?curid=747961", "title": "Winx Club", "text": "Winx Club\n\nWinx Club je italský dětský animovaný televizní seriál vyrobený v produkci společnosti Rainbow a italské televize Rai. Jeho autorem je známý italský výtvarník Iginio Straffi. Seriál o skupině náctiletých víl, které pomocí kouzel brání magický svět, vzniká od roku 2003. Kromě seriálu vznikly také tři kinofilmy. První z nich, \"Winx Club - Výprava do ztraceného království\", byl v roce 2008 promítán i v českých kinech. V roce 2010 vyšel i na DVD již 2. film (Winx Club – Magické dobrodružství) a o 4 roky později i film Winx Club – V tajemných hlubinách. V České republice vysílají Winx Club stanice TV Barrandov, Barrandov Plus, Nickelodeon a tuty tv. Premiéra zatím poslední 7. řady proběhla v březnu 2016. Každá víla má zvíře, které má zvláštní talent, nezbytné pro rovnováhu Magické dimenze. Winx to zjistí a zároveň čelí dvěma novým a hrozným nepřátelům Kalshaře a Brafíliovi, a získají nové úžasné proměny na cestě za vítězstvím (Butterflix, Tynix). Kromě filmů vysílá Barrandov Plus i pořad Winx Club: Duhové recepty, ve kterém kuchaři Carolína Del Ray a Alessandro Ciciero s pomocí Winx ukazují, jak vařit rychle a zábavně.\n\nWinx club je parta kamarádek, které studují na Alfee – škole pro víly. Musí čelit spoustě nebezpečí jako například zlým čarodějkám Trix, které je chtějí zničit. Nejsou to jen obyčejné holky, jsou to víly z pohádkových světů. Každá Winx je jiná, nejen svou povahou, ale také magickými schopnostmi a dovednostmi. Winx club tvoří Bloom, Stella, Flora, Musa, Tecna a Layla (Aisha), přičemž slovo „Winx“ je slovní hříčkou – zní podobně jako slovo „wings“, anglicky „křídla“. Přidala se k nim také Roxy, víla zvířat, ale pouze ve 4. sérii, v 7. sérii s Winx spolupracuje. Bloom žila v Gardenii na planetě Zemi a ze začátku netušila, že je princeznou Domina/Sparxu. Její rodiče jsou ve skutečnosti král Oritel a královna Marion. Až v lese, kde Bloom zachránila Stellu pomocí kouzel zjistila, že je víla a strážkyně mystické síly Dračího ohně. Její život se od té doby změní. Odejde na Alfeu, aby se stala vílou a založí tam Winx Club. Winx v průběhu sérií bojují postupně proti Trix, Lordu Darkarovi, Valtorovi, Kouzelníkům Černého kruhu (těm jde o poslední vílu na Zemi), Tritannovi (bratranci Aishi), Ašeronovi, Selině, Brafiliovi a Kalshaře, Diaspře a Chiméře a také Dávným Černokněžkám.\n\nProměna: Magic Winx\n\nÚvodní skladba: Under the Sign of Winx\n\nNepřátelé: Trix\n\nProměna: Charmix\nNepřátelé: Lord Darkar, Trix\nProměna: Enchantix\n\nNepřátelé: Valtor, Trix\n\nProměny:\nHlavní proměna: Believix\n\nPodproměny: Sophix, Lovix\n\nÚvodní Skladba: Winx Club Winx Are Back\nNepřátelé: Kouzelníci Černého Kruhu\n\nZávěrečná skladba: Alessia Orlando ft. Elissa Rosseli - Superheroes\n\nProměny: Harmonix, Sirenix\n\nÚvodní Skladba: We're the Winx\nNepřátelé: Tritannus, Trix\n\nZávěrečná Skladba: Elissa Rosseli - Underwater Mission\n\nProměny: Bloomix, Mythix\n\nÚvodní Skladba: Winx Rising up Together\nZávěrečná Skladba: Alessia Orlando - Living the Magic\n\nNepřátelé: Selina, Acheron, Trix\n\nProměny: Butterflix, Tynix\n\nÚvodní Skladba: Alessia Orlando - We're Magic All the Way\nNepřátelé: Brafílius, Kalshara, Trix\n\nZávěrečná Skladba: Alessia Orlando - The Magic World of Winx\n\nProměny: Butterflix, Cosmix, Sirenix, Enchantix, Crystal sirenix \n\nÚvodní Skladba: We Are The Magical Winx (Siamo Magiche Winx)\nNepřátelé: Valtor, Obskurus, TrixZávěrečná Skladba: Beyond the Star Together (Insieme Tra le Stelle)\n\n"}
{"id": "747962", "url": "https://cs.wikipedia.org/wiki?curid=747962", "title": "Josef Martínek", "text": "Josef Martínek\n\nJosef Martínek (18. února 1888 Prace – 29. května 1962 tamtéž) byl český hudební pedagog a skladatel.\n\nNavštěvoval gymnázium v Brně. Po maturitě vystudoval bohosloví, rovněž v Brně. Hudbě se nejprve věnoval soukromě, později absolvoval varhanický kurz u Leoše Janáčka a dále se vzdělával v hudební škole vojenského kapelníka Stanislava Živného. \n\nUčil náboženství na brněnských školách a stal se docentem církevního zpěvu na brněnském alumnátě. Byl ředitelem kůru v kostele svatého Michala a zde založil Cyrilskou jednotu. Pečoval o chrámovou hudbu a zpěv v kostelích v Praci a v Blažovicích. Jeho skladatelské dílo bylo určeno především pro chrámové potřeby, ale napsal i několik světských skladeb.\n\n\n\n\n"}
{"id": "747967", "url": "https://cs.wikipedia.org/wiki?curid=747967", "title": "Seznam zápasů Třinec - Vítkovice v české hokejové extralize", "text": "Seznam zápasů Třinec - Vítkovice v české hokejové extralize\n\nKompletní seznam extraligových zápasů HC Oceláři Třinec s Vítkovicemi v České hokejové extralize. Týmy se v každé sezóně utkávají 4×.\n\nStav po play off 2018/2019\n"}
{"id": "747970", "url": "https://cs.wikipedia.org/wiki?curid=747970", "title": "Johann Tschapek", "text": "Johann Tschapek\n\nJohann Tschapek, též Hans Tschapek (27. března 1875 Česká Lípa – 23. prosince 1930 Česká Lípa), byl československý politik německé národnosti a senátor Národního shromáždění ČSR za Německou živnostenskou stranu.\n\nVyučil se holičem a začal se angažovat ve stavovských a politických spolcích německojazyčného živnostenstva. V roce 1902 se stal předsedou \"zemského svazu německých společenstev holičských\". Tuto funkci pak vykonával až do své smrti. Od roku 1905 až do vzniku ČSR byl prvním místopředsedou rakouského \"říšského svazu německých společenstev holičských\", po roce 1918 pak předsedou \"zemského svazu holičských společenstev pro Čechy\". V roce 1912 založil odborný list německých holičů v Čechách. Dlouhou dobu byl starostou okresního svazu živnostenského. V roce 1920 se stal předsedou \"Říšského svazu německých živnostenských společenstev v Československé republice\". Zasedal v zemské a státní živnostenské radě a v obchodní komoře v Liberci.\n\nV parlamentních volbách v roce 1925 získal senátorské křeslo v Národním shromáždění. V těchto volbách němečtí živnostníci kandidovali společně s Německým svazem zemědělců. Mandát obhájil v parlamentních volbách v roce 1929. Tentokrát Německou živnostenskou stranu na svou kandidátní listinu přibrala Německá křesťansko sociální strana lidová. Senátorem byl do své smrti roku 1930. Pak ho nahradil Josef Eichhorn.\n\nProfesí byl holičem v České Lípě. V roce 1930 je uváděn jako prezident říšského živnostenského svazu z České Lípy.\n\n"}
{"id": "747976", "url": "https://cs.wikipedia.org/wiki?curid=747976", "title": "Alois Včelička", "text": "Alois Včelička\n\nAlois Včelička (4. listopadu 1871 Bohdanská Skála – ???) byl český a československý politik a meziválečný senátor za Komunistickou stranu Československa a později za odštěpeneckou formaci Komunistická strana Československa (leninovci).\n\nProfesí byl krejčím v Jihlavě.\n\nV parlamentních volbách v roce 1925 získal za KSČ senátorské křeslo v Národním shromáždění. V dubnu 1927 ho imunitní výbor senátu vydal krajskému soudu v Jihlavě ke stíhání pro spoluúčast na špionáži.\n\nV roce 1929 byl v souvislosti s nástupem skupiny mladých, radikálních komunistů (takzvaní Karlínští kluci), kteří do vedení KSČ doprovázeli Klementa Gottwalda, odstaven od moci a vyloučen z KSČ. V parlamentu se stal členem nového poslaneckého klubu nazvaného Komunistická strana Československa (leninovci). V senátu zasedal do roku 1929.\n"}
{"id": "747983", "url": "https://cs.wikipedia.org/wiki?curid=747983", "title": "Toruňský tumult", "text": "Toruňský tumult\n\nToruňský tumult (tj. náboženský rozbroj, nepokoje, z latin. \"tumultus\") (něm. \"Thorner Blutgericht\" – \"toruňský krvavý soud\") byly události z 16. července 1724 v Toruni, kdy došlo k rozbrojům mezi místními protestanty a katolíky, končícími zdemolováním jezuitské koleje. Odpovědí na tuto událost byl laický soud povolaný králem Augustem II. Tento soud odsoudil 9 protestantských účastníků událostí jakož i 2 protestantské městské hodnostáře (purkmistra a starostu) k smrti. Rozsudek byl vykonán. To vyvolalo mohutné pobouření za hranicemi Polska a vážnou diplomatickou krizi.\n\nObecným pozadím konfliktu byla vzrůstající náboženská netolerance na území Polska (pol. Rzeczpospolita Polska), prolnutá se specifickou sociální strukturou Toruně, která v katolicko-šlechtické republice představovala centrum zámožného, protestantského měšťanstva německého původu. Dominantní pozice katolicizmu jako státního náboženství, zhoršující se hospodářská pozice města i bezprostřední provokační gesta obou stran tu nalezly své násilné vyústění.\n\nPočátek tumultu nastal v procesí kolem kostela sv. Jakuba na přilehlém hřbitově v nedělním odpoledni 16. července roku 1724. Procesí to bylo velice slavnostní, protože na ten den připadal svátek Panny Marie škapulířové. Procesí kolem kostela přihlížela skupina evangelických studentů toruňského Akademického gymnázia s čepicemi na hlavách a ještě k tomu ani nepoklekli. Pobouřen tímto postojem přistoupil k nim Stanisław Lisiecki, student jezuitské koleje („Jezuitského kolegia“) a rozhodně vyžadoval, aby smekli čepice před Nejsvětější Svátostí a také je nutil pokleknout. Dospělo to k hádce a vzájemným ranám.\n\nPozdě odpoledne Lisiecki, když vyšel z kostela sv. Jakuba, narazil opět na téže lidi. Zase došlo ke rvačce. Zasahovat se pokusil luteránský měšťan Dawid Heyder. Nastala větší bitka, jelikož katolíkovi pomohli jeho spolužáci. Tu přerušil zásah městské stráže a uvěznění Lisieckého jako původce výtržnosti na rozkaz purkmistra Johanna Gottfrieda Rösnera, až do vyšetření záležitosti.\nHned nazítří následovala ostrá reakce. Jezuitští studenti se začali rezolutně domáhat osvobození kolegy z věznice, intervenovali u purkrabího a starosty, ale ničeho nedosáhli. Narazili na Heydera a došlo na šavle. Městská stráž zabránila krveprolití a vsadila do vězení jednoho ze studentů, což rozzuřilo ostatní. Protože stížnost u úřadu a žádost o propuštění uvězněných neměly úspěch, rozhodli se vzít jedno rukojmí.\n\nVečer unesli náhodně okolojdoucího Jana (Jakuba) Nagórného, studenta Akademického gymnázia a odvlekli ho do své koleje. Ta událost změnila rozhodnutí starosty, podle kterého již měl být propuštěn jejich kolega. Ta zpráva se roznesla tichou poštou a večer se před jezuitskou kolejí srotil dav, který požadoval propuštění rukojmího. Studenti ale společně s rektorem Kazimírem Czyżewským zase požadovali osvobození jejich kolegů.\n\nPřed budovou došlo k potyčkám mezi evangelíky (luterány) a katolickými studenty i pomocí kamenů.\nStarosta proto povolal nejen městskou stráž, ale městskou stráž a i měšťanskou stráž ze starotoruňské čtvrti. Na jeho příkaz uzavřeli také městské brány nedaleko budovy. Mělo to předejít příchodu katolíků z předměstí na pomoc jezuitům. Pokusili se obklíčit kolej, ale kvůli pokračujícímu ohrožení se měšťanské oddíly sebraly naproti budovy v Lázenské ulici. Až přišlá městská stráž se postavila v jisté vzdálenosti od koleje na Rabiaňské ulici a vypálila dvojí salvu do vzduchu. To mělo dočasný úspěch. K jezuitům vstoupil tajemník Rady Jan Wedemeyer a požadoval propuštění Nagórného. Představený kněz byl připraven propustit vězně výměnou za osvobození studenta z městské šatlavy. Tajemník se odebral do radnice. kde společně se starostou tváří v tvář napjaté situaci přijali rozhodnutí o osvobození studenta a vrátil se pak s touto zprávou do Jezuitského kolegia stále obklopeného davem. Jakmile se kněží dověděli o rozhodnutí, propustili rukojmí i s tajemníkem z budovy.\n\nVzhledem k tomuto obratu událostí převládlo přesvědčení, že toruňský incident takto skončí a odvolali městské vojsko. Ale chvilku po odchodu jednotek se v davu roznesla pomluva o údajně dalším zadržovaném evangelickém studentu. Rozlícený dav se vrhl na budovu, vyvrátil dveře, vtrhl dovnitř a začal ničit lavice, stoly, okna, dveře a kachlová kamna. A také zničili oltář v kapli Nejsvětější Panny Marie, kolejní knihovnu, zprofanovali svaté obrazy a samu kapli a ještě zbili několik jezuitů. Všechno vyházeli ven a zapálili. Podle jezuitů byl mezi spálenými věcmi i obraz Panenky Marie.\n\nPodle tehdejších předpisů uplatňovaných v Evropě v těch dobách byly takové činy považované za zločin proti náboženství. V tom okamžiku vstoupila do děje posádka Královské gardy (Gwardia Koronna) pod velením kapitána Wattera. Vstoupila na území koleje a začala vyhánět luterány z budovy, ale situaci neovládla. Lidé byli stále srocení u koleje a připravení opět vstoupit dovnitř. V této situaci přibyl sám starosta, prohlédl vnitřek budovy a zaručil se všem, že v něm není zadržovaný žádný evangelický student. To teprve uspokojilo shromážděné měšťany, rozešli se a napětí se částečně uvolnilo.\n\nPostoj městských úřadů vůči odedávna provokujícím a přemoudřelým jezuitským studentům, ale i k celému incidentu byl takový, jaký se v té době uplatňoval – opatrný a nepříliš rozhodný. Jezuitští kněží vinili dokonce starostu z úmyslného vypuštění pomluvy do davu. Prostředky, které byly použité 17. července pro uklidnění událostí, byly zpozdilé a příliš malé na to, aby čemukoliv zabránily. Starosta buď jednal tak, jak to považoval za správné anebo nezasahoval z jiných důvodů – byla dokonce podezření, že snad doufal, že incident přesvědčí kněží k opatrnosti a také omezí náboženské výtky.\n\nVěc by se dala snadno vyřešit. Jakub Rubinkowski, toruňský poštmistr, radil toto řešení: Rada provede rychlé a energické vyšetření, přísně potrestá pachatele a také stanoví odškodnění pro Kolegium. Přesto starosta ani další nechtěli takové řešení schválit. Mysleli si, že událost bude pojata analogicky jako stovky jiných podobných záležitostí. Bylo zahájeno vyslýchání svědků, ale bez jakýchkoli výsledků. Radní se rozhodli co nejvíc oddalovat prozkoumání věci – nevěděli jaká je celá situace. Vlivní jezuiti zahájili po celé zemi informační kampaň ve velkém stylu. Zprávy o poplenění kaple luterány, napadení a dokonce spálení kultovních předmětů velmi zapůsobily na katolické šlechtické masy. Vedle toho již byla zahájena řada oblastních sněmů (sejmiki) před velkým celostátním sněmem a rozhodnutím většiny z nich byl požadavek na potrestání pachatelů a inspirátorů tumultu.\n\nPolský král August II. Silný, zvolený sejmem 27. června 1697, tj. saský kurfiřt Friedrich August I., (polsky: August II Mocny) a celý dvůr s vědomím možnosti získat si mnohé hlasy šlechty se rozhodli využít tento konflikt. Počítal, že toruňské rozbroje se stanou hlavním tématem sněmu a dovolí mu soustředit poslance kolem dvora, takže se rozhodl naložit s pachateli tumultu s plnou tvrdostí práva. Poslal do Toruně dva oddíly Královské gardy pod majorem Jakubem d'Argelles, který se stal současně velitelem toruňské posádky, kdežto dosavadní velitel, kapitán Watter, byl zatčen až do objasnění jeho postupu v době incidentu.\n\n11. srpna 1724 se před asesorským (porotním, laickým) soudem ve Varšavě konalo první přelíčení. Na straně Toruni vystupoval nový, mladý tajemník městské rady Christian Klosmann. Ale – pro neshody popisů událostí z 16. a 17. července oběma stranami – soud ustavil komisi, která měla provést vyšetřování na místě a předložit jeho výsledky porotě. \n\nDo komise vstoupili kandidáti navržení toruňskou radou i jezuity: \nCelkem komisi tvořilo 20 osob, výhradně katolíci; svou činnost zahájila 16. září 1724. Předsedou se stal kujavský biskup Krzysztof Szembek. Lubomirski přivedl několik set dragounů ze svého regimentu. Do Toruně vstoupily 4 oddíly z jiných regimentů, ale v důsledku stížnosti městské rady na nákladnost vydržování tak velkého vojska byly odvolány zpět.\n\nVyšetřování probíhalo do 13.  října a spočívalo ve výslechu svědků. Podle jejich výpovědí byla vytvořena obžaloba za zkázu majetku a přepadení koleje na celkem 67 osob, které v tom byly v různé míře účastny. Přikázali držet obviněné ve vězení až do okamžiku vynesení rozsudku asesorským soudem. K němu podala radnice ihned odvolání proti rozhodnutí komise. Důvodem odvolání mělo být, že nevyslechla svědky, které obhajoba navrhla. Zamlčela ovšem skutečnost, že byli navrženi po termínu. Kromě toho městská rada podala k soudu protest, z kterého vyplývalo, že jezuité vyvíjejí nátlak na svědky a dokonce falšují jejich výpovědi. Ale největší námitkou bylo stranictví komise. Nebyla zapsána v soudním spisu z Varšavy a až nedávno se našel v knihách z Gdaňska, ale Toruňští byli varováni, že tento protest nejspíš jejich věci nepomůže.\n\nVe Varšavě zahájil jednání 2. října 1724 velký sejm, na němž záležitost toruňského tumultu převládla nad ostatními a stala se jedním z hlavních témat. Poslanci zformulovali požadavky na exemplární potrestání pachatelů, zrovnoprávnění katolických měšťanů s evangelickými a dokonce povinnost předat bernardýnům Kostel nanebevzetí nejsvětější Panenky Marie v Toruni, který dosud užívali evangelíci. Také podpořili soudní projednání před porotou. Na závěr svého jednání 13. listopadu přijal sněm usnesení ukládající hejtmanům poslat do Toruně královské vojsko pro výkon soudního dekretu.\n\nSoud rozšířený o mimořádné porotce z řad poslanců měl začít projednávání věci 26. října 1724. Toruňská rada přes varování o stále nepříznivější situaci ve Varšavě si zřetelně nepřipouštěla vážnost věci. Z Toruně vyslala zvláštní deputaci, která měla v hlavním městě hájit zájmy města. Tvořili ji soudní přísedící Karol Augustin a z Třetího stavu pocházející Andrzej Kircheisen a Jakub Gemeier. Reprezentanti, tušící tragické finále záležitosti, obviňovali Radu i z toho, že žádný z nich nebyl do této deputace jmenován. Proto byl dodatečně vyslán radní Jan Hauenstein. Jenže nikdo z nich se nevyznal v poměrech na královském dvoře a nedisponovali širokými známostmi, které by jim umožnily ovlivnit, zmírnit celou situaci.\n\nSoudní projednávání před porotou trvala od 26. října do 16. listopadu 1724. Jednání řídil velký královský kancléř Jan Sebastian Szembek. Žalobci z jezuitské strany požadovali trest smrti pro všechny vinné účastníky tumultu a také pro členy Rady. To měl být trest za nepřijetí příslušných úkonů vzhledem k hrozbě vzbouření ve městě. Jejich majetek měl být zkonfiskován. Také požadovali zabavení Gymnázia, tiskárny a kostelů evangelíkům a dále, aby veškeré úřady byly spravované pouze a výhradně katolíky. 16. listopadu 1724 padl rozsudek porotního soudu, který odsuzoval k smrti toruňského starostu Roesnera, purkmistra Jakuba Heinricha Zernekeho a 12 dalších osob, které se měly bezprostředně podílet na událostech. Všichni to byli protestanté. Přes 40 Toruňanů bylo odsouzeno k trestu vězení, z nich nejdelší dosahovalo jeden a půl roku, a několik měšťanů k pokutám po několika stech polských zlatých. Uvržení do vězení také přišli o své funkce. Dva toruňské pastory, které jezuité vinili z podněcování napětí, odsoudili k vyhnanství. Rozsudek dále uložil toruňským luteránům vyplatit odškodnění kněžím, které dosahovalo přes 69 tisíc zlatých, a postavit sochu Panny Marie poblíž Jezuitské koleje. Přikázali také přemístit Akademické gymnázium za městské hradby. Soud také rozhodl, aby od této doby polovina členů městské samosprávy byli katolíci. Vrátil rovněž bernardýnům kostel Nejsvětější Panny Marie a bývalý františkánský klášter v Toruni.\n\nŽádný z toruňských delegátů se neúčastnil vyhlášení rozsudku, jelikož byli již informováni o jeho přísnosti. Informace dorazila do města navečer 18. listopadu. Následující den zástupce starosty Jan Zerneke přečetl na radnici text rozsudku, což způsobilo ve městě neobyčejnou paniku a zaskočení. Konec konců Toruň byla jedním z největších pruských měst a dosud spravoval své vnitřní věci samostatně. Naproti tomu královský dvůr, který dříve toleroval takovéto události, náhle zkusil odstranit nezávislost a autonomii Královského Pruska na polském státu. Všem nakonec došlo, jak velké budou následky pasivity městské rady. Po přečtení rozhodnutí porotního soudu se vlastně nevědělo, co udělat. Přepočítali se ve svých nadějích, ale poslali odvolání do hlavního města a supliku ke králi. Očekávalo se, že vládce využije právo milosti anebo také, že městu pomohou protestantské státy. V Prusku dokonce vznikl plán ozbrojené intervence, která měla přijít na pomoc pronásledovaným evangelíkům, a obsazení Toruně.\n\nAni ke královské milosti ani k intervenci protestantských států nedošlo. August II. se odvolal na usnesení o okamžité platnosti provedení rozsudku, ale ve skutečnosti chtěl předvést, že přes svou slabost Republika dokáže provést stanovené právo. \n\nV Toruni byl již 19. listopadu zadržen v domácím vězení starosta a jeho zástupce, kteří zůstali, přestože byli varováni již dříve. Přes možnost utéci se oba rozhodli zůstat a počítali s omilostněním. 5. prosince byl přečten rozsudek veřejně a 7. prosince, hned po jezuitské přísaze následovalo vykonání rozsudku. O 5. hodině ranní sťali na dvoře radnice starostu Jana Gotfrieda Roesnera a o tři hodiny později ještě dalších devět odsouzených. Dvě osoby se zachránily před tou řeží. Jednu se nepodařilo najít a druhá utekla. Mimořádně byla odložena poprava zástupce starosty Zernekeho, pravděpodobně protože byl známý, ctěný a mnozí šlechtici se za něj u úřadů přimlouvali. Jakub Heinrich Zerneke byl vynikající toruňskou osobností, autorem kroniky Toruně, uznávanou natolik, že uzavírali Jachetní ulici a stlali jí slámou, aby mu hlomoz nepřekážel v práci. Tak nebylo nic divného, že se mu trest vyhýbal, zvláště pak, když se za něj přimluvili sami toruňští jezuité. Vojvoda chelmský Jakub Rybiński poslal do Varšavy prosbu o omilostnění, která byla vyslyšena. \n\nPo vykonání popravy následovaly činnosti pro uskutečnění ostatních ustanovení. 7. prosince byl převzat z rukou evangelíků kostel Nejsvětější Panny Marie, který nazítří vysvětil biskup a bernardýni provedli první mši. Následně 13. prosince se konaly doplňovací volby do Rady i obecního zastupitelstva na místa pro katolíky. Jezuitští kněží se vzdali části jim přiznaného odškodnění a komise ukončila svou práci 18. prosince.\n\nRozsudek by nepochybně jednostranný a nepřiměřeně přísný, ačkoliv měl jisté analogie v rozsudcích prováděných v Evropě v případech tumultu. Král tak prosadil užší začlenění Královského Pruska a omezení jeho autonomie.\n\nNa základě popsaných událostí vznikla píseň, uvedená ve výboru Polská lidová píseň. Začíná a končí oslovením Boha i Marie, aby potlačili kacíře a katolíkům dali zvítězit.\n"}
{"id": "747984", "url": "https://cs.wikipedia.org/wiki?curid=747984", "title": "Jaro (rozcestník)", "text": "Jaro (rozcestník)\n\nJaro může být:\n\n\n\n\n\n\n"}
{"id": "747986", "url": "https://cs.wikipedia.org/wiki?curid=747986", "title": "Nikolaj Vladimirovič Kurjanovič", "text": "Nikolaj Vladimirovič Kurjanovič\n\nNikolaj Vladimirovič Kurjanovič ( ; * 19. června 1966, Tulun, Irkutská oblast) je ruský nacionalista, politik, ředitel Irkutské pobočky Ruské státní obchodně-ekonomické univerzity a člen ústředního výboru národně socialistického hnutí Slovanské unie.\n\nV roce 1998 vystudoval Irkutskou státní univerzitu, v roce 2007 Diplomatickou akademii Ministerstva zahraničních věcí Ruské federace. V letech 2003–2007 byl poslancem čtvrté Státní dumy za Liberálně-demokratickou stranu Ruska. Roku 2005 upozornil nezvyklým způsobem na problematiku vymírání ruské populace, když jako zákonodárce navrhl, aby ruští občané, kteří výrazně investují v zahraničí, a ruské ženy, které se provdají za cizince, byli zbaveni ruského občanství. V roce 2007 se, už jako nezávislý kandidát, přihlásil do ruských prezidentských voleb, byl ale vyškrtnut už v prvním kole, podle RIA Novosti kvůli porušení nominačních procedur.\n\n"}
{"id": "747987", "url": "https://cs.wikipedia.org/wiki?curid=747987", "title": "Gabriel Volko", "text": "Gabriel Volko\n\nGabriel Volko (26. října 1873 Kláštor pod Znievom-Lazany – 25. února 1960 Martin) byl slovenský a československý politik a senátor Národního shromáždění ČSR za Hlinkovu slovenskou ľudovou stranu.\n\nStudoval na gymnáziu v Egeru a v Banské Bystrici, potom na obchodní akademii v Prešpurku. Působil jako obchodní pomocník v podniku svého otce v Rusku a v Polsku. Později byl bankovním úředníkem a ředitelem lokální banky v rodném Kláštoru pod Znievom. Angažoval se i politicky. V rámci Hlinkovy slovenské ľudové strany byl stoupencem slovenské autonomie.\n\nV parlamentních volbách v roce 1925 získal senátorské křeslo v Národním shromáždění. Mandát obhájil v parlamentních volbách v roce 1929. V senátu setrval do roku 1935.\n\nProfesí byl obchodníkem v Kláštoru pod Znievom. Po roce 1938 odešel z politiky.\n\n"}
{"id": "747992", "url": "https://cs.wikipedia.org/wiki?curid=747992", "title": "Elemír Vollay", "text": "Elemír Vollay\n\nElemír Vollay (13. března 1871 Bobrovec nebo Trstené – 21. května 1946 Kežmarok) byl slovenský a československý pedagog, novinář a politik; meziválečný senátor Národního shromáždění ČSR za Republikánskou stranu zemědělského a malorolnického lidu (agrárníky).\n\nPocházel z rodiny národovecky orientovaného slovenského učitele Neita Vollaye. I Elemír Vollay zvolil učitelskou dráhu. Absolvoval učitelský ústav v Spišské Nové Vsi. Působil pak jako učitel v Nové Ľubovni a v Levoči. Po roce 1918 přebíral za československý stát moc v Spišské Nové Vsi. V letech 1918–1922 pak v tomto městě zastával významné funkce v obecní samosprávě. V letech 1919–1920 byl odpovědným redaktorem, v letech 1920–1922 šéfredaktorem týdeníku \"Tatry\". Po jeho zániku pracoval coby redaktor týdeníku \"Naša pravda\" v Spišské Nové Vsi. V roku 1919 se podílel na vzniku \"Spolku spišských učitelů\" a byl předsedou \"Spišské učitelské jednoty\". V letech 1922–1932 byl školským inspektorem pro maďarskojazyčné školy v Nových Zámcích a v letech 1932–1938 v Nitře. Byl spoluautorem učebnice pro menšinové základní školy. Pak odešel do penze. Napsal několik divadelních her a publikoval v odborných pedagogických časopisech.\n\nAngažoval se i v politice. Po parlamentních volbách v roce 1925 získal za agrární stranu senátorské křeslo v Národním shromáždění. Mandát ale nabyl až dodatečně roku 1926 jako náhradník, poté co zemřel senátor Milutin Križko. V senátu setrval do roku 1929. Profesí byl školním inspektorem v Nových Zámcích.\n"}
{"id": "748006", "url": "https://cs.wikipedia.org/wiki?curid=748006", "title": "Josef Kokeš", "text": "Josef Kokeš\n\nJosef Kokeš (16. listopadu 1906, Želiv−25. prosince 1967, Kadaň) byl malíř a výtvarný pedagog. Studoval učitelský ústav v Čáslavi, obor matematika a kreslení.\n\nV létě roku 1945 se rodina přestěhovala do Kadaně a Josef Kokeš nastoupil jako učitel, později zástupce ředitele na střední škole v Kadani. Velmi brzy pro sebe objevil nový kraj i malířsky. Jeho malířské dílo je rozptýleno v mnoha domácnostech v Kadani, ale především žije jeho dílo pedagogické v pokračovatelích – žácích, kteří se ke svému učiteli hlásí jako k někomu, kdo jim pomáhal otvírat oči a přivedl je na práh umění (např. Vojtěch Kraus, Pavel Wolf).\nJosef Kokeš samozřejmě miloval umění a velice si vážil Františka Tichého, návštěvám se chlubil půvabnou grafikou klauna, který visela v prvním patře domku, kde Kokešovi bydleli. Zároveň byl také vášnivým rybářem. A tak byl často vidět někde na druhém břehu Ohře, jak má položené pruty a rozložený malířský stojan a maluje. Jeho obrazy nemají jen výtvarnou hodnotu, ale také hodnotu historickou, protože zachycují Kadaň ještě v dobách před bouřlivým rozvojen v 60. a 70. letech, kdy se kolem Kadaně stavěla jedna elektrárna za druhou. Jeho žena byla také učitelkou a tvořili spolu pozoruhodný pár. Na ryby jezdil také do svého rodného Želiva a i když z Vysočiny odešel s láskou na ní vzpomínal. \nNávštěva u nich doma byl jistě pro všechny návštěvníky zážitkem, paní učitelka byla výborná kuchařka a dělala pozoruhodný kompot z bezinek, ořechů a čeho ještě? snad rozinek (recept autor bohužel nemá). A i když to asi na wikipedii zcela nepatří, dovolte malou vzpomínku na jeho rybářskou vášeň. U domku stála jako soliter malá višeň, když višně dozrávaly, část, řekl bych ta menší, posloužila paní Kokešové v kuchyni, ta větší stále visela na stromě. Když jsem se jako kluk přikradl ke stromu pan učitel Kokeš se zamračil (ale bylo to laskavé) a řekl: To nemůžeš, ty mám na tlouště... Ale že byly sladké...\n\n"}
{"id": "748008", "url": "https://cs.wikipedia.org/wiki?curid=748008", "title": "Stárek (hody)", "text": "Stárek (hody)\n\nStárek je označení pro voleného vedoucího \"chasy\" (mládeže), který v některých částech Moravy vede posvícení (které se na Moravě označuje jako \"hody\"). Označení pochází ze spojení \"starší tovaryš\". Stárkovou partnerkou při hodech je na Slovácku \"stárka\", na Horácku nebo Brněnsku \"stárková\". Někde je navíc i dvojice \"mládek\" a \"mládková\".\n\n\n"}
{"id": "748009", "url": "https://cs.wikipedia.org/wiki?curid=748009", "title": "Tamale", "text": "Tamale\n\nTamale je správní středisko severní Ghany. V roce 2007 žilo v metropolitní oblasti Tamale 360 579 obyvatel.\n\nMěsto leží 600 km severně od hlavního města Accra. Obyvatelstvo tvoří přeážně příslušníci etnika Dagomba, kteří jsou stoupenci islámu.\n\nMěsto samo je vlastně konglomerátem vesnic tvořených směsí tradičních hliněných chatrčí a moderních budov. Většina hliněných staveb sice má střechu z vlnitého plechu, ale přesto je dost těch, jež jsou kryty větvemi a trávou. Nicméně řada z nich je elektrifikována a má na střechách televizní antény.\n\nV Tamale působí univerzita (University for Development Studies) založená v roce 1992.\n"}
{"id": "748016", "url": "https://cs.wikipedia.org/wiki?curid=748016", "title": "Muzea ve Florencii", "text": "Muzea ve Florencii\n\nMuzea ve Florencii jsou významnou součástí kulturního života a shromažďují i celosvětově významné sbírky. Světová metropole umění, Florencie, vzhledem k obrovskému uměleckému bohatství města, má vysoký počet muzeí a galerií. V žebříčku 15 nejnavštěvovanějších muzeí umění v Itálii, jednu třetinu představují muzea ve Florencii..\n\nStátem provozovaná muzea:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nShromážděné v jediném Museo di Storia Naturale di Firenze (Muzeu přírodní historie ve Florencii). Ve skutečnosti se sbírky nachází na více místech podle univerzitní katedry.\n\nMuzeum má 6 oddělení:\n\n\n\"I když dnes jde o náboženské a soukromé instituce, historicky jsou závislé na biskupském dvoru.\"\n\n\n\n\n\n"}
{"id": "748022", "url": "https://cs.wikipedia.org/wiki?curid=748022", "title": "Rudolf Wagner (politik)", "text": "Rudolf Wagner (politik)\n\nRudolf Wagner (8. února 1875 Turnov – ???) byl český a československý politik a senátor Národního shromáždění ČSR za Československou stranu národně socialistickou.\n\nProfesí byl radou vrchního zemského soudu v Kutné Hoře.\n\nV parlamentních volbách v roce 1925 získal za Československou stranu národně socialistickou senátorské křeslo v Národním shromáždění. V senátu setrval do roku 1929.\n\n"}
{"id": "748030", "url": "https://cs.wikipedia.org/wiki?curid=748030", "title": "Rudolf Wagner", "text": "Rudolf Wagner\n\nJméno a příjmení Rudolf Wagner má více nositelů:\n\n"}
{"id": "748035", "url": "https://cs.wikipedia.org/wiki?curid=748035", "title": "Mistrovství Evropy v plavání v krátkém bazénu 2011", "text": "Mistrovství Evropy v plavání v krátkém bazénu 2011\n\nMistrovství Evropy v plavání v krátkém bazénu 2011 se konalo od 8. do 11. prosince 2011 ve Štětíně v bazénu Floating Arena. Plavalo se na desetidráhovém bazénu, a tak do finálových a semifinálových bojů postupovalo 10 resp. 20 plavců stejně jako na Mistrovství Evropy v plavání v krátkém bazénu 2009. Disciplíny na 50m a 100m se plavaly na semifinále a finále. U disciplín na 200m a více pouze deset nejlepších z dopoledních rozplaveb postupovalo do finále. Výjimkou byly disciplíny 800m a 1500m volný způsob, které se plavaly přímo na čas (vítězem se stává nejrychlejší plavec rozplaveb a poslední nejrychlejší rozplavba se plave v odpoledním finálovém bloku). Do odpoledních finále a semifinále mohou postoupit pouze dva plavci z jedné národní reprezentace.\nLegenda: WR – Světový rekord; WBT – Nejlepší letošní světový čas; ER – Evropský rekord; CR – Rekord šampionátu; NR – Národní rekord\n\n\n"}
{"id": "748044", "url": "https://cs.wikipedia.org/wiki?curid=748044", "title": "Lyngby Boldklub", "text": "Lyngby Boldklub\n\nLyngby Boldklub, známý též jako Lyngby BK, je dánský fotbalový klub sídlící v Kongens Lyngby, tedy v hlavním městě okresu Lyngby-Taarbæk. Založen byl roku 1921 pod názvem Lyngby Boldklub af 1921. V letech 1993-2003 nesl název Lyngby FC. Dvakrát se stal dánským mistrem (1983, 1992) a třikrát získal dánský pohár (1984, 1985, 1990). Roku 2001 klub zbankrotoval a byl přeřazen do amatérských soutěží. V roce 2003 se však znovu pokusil o návrat mezi profesionální elitu a v sezóně 2006-07 se vrátil do první dánské ligy. V minulosti nastupovala v dresu Lyngby řada známých hráčů, například Flemming Christensen, John Helt, Klaus Berggreen, Ronnie Ekelund, Torben Frank, Jakob Friis-Hansen, Henrik Larsen, Carsten Fredgaard, Claus Jensen, Bent Christensen, Peter Nielsen, Niclas Jensen, Dennis Rommedahl, Thomas Kristensen, Morten Nordstrand, Mikkel Bechmann či Marcus Allbäck.\n\n"}
{"id": "748045", "url": "https://cs.wikipedia.org/wiki?curid=748045", "title": "Antonín Berkovec", "text": "Antonín Berkovec\n\nAntonín Berkovec (15. prosince 1882 Nýřany - 13. prosince 1938 Plzeň) byl český a československý politik a meziválečný senátor Národního shromáždění za Československou stranu národně socialistickou.\n\nPo obecních volbách v roce 1925 se stal náměstkem starosty Plzně Luďka Pika. Profesí byl k roku 1929 stále náměstkem starosty Plzně. Působil i jako ředitel Všeobecné nemocenské pojišťovny.\n\nV parlamentních volbách v roce 1929 získal senátorské křeslo v Národním shromáždění. V senátu setrval do roku 1935.\n\nZemřel 13. prosince 1938 v Plzni.\n\n"}
{"id": "748055", "url": "https://cs.wikipedia.org/wiki?curid=748055", "title": "Mathias Rust", "text": "Mathias Rust\n\nMathias Rust (* 1. června 1968 Wedel, Šlesvicko-Holštýnsko, SRN) je německý amatérský letec, profesionální hráč pokeru a finanční analytik. Známým se stal poté, co 28. května 1987 přistál na Den pohraničních vojsk v Moskvě blízko Rudého náměstí. Přitom jen čtyři roky před tím, v září roku 1983, sestřelili Sověti nad Ochotským mořem jihokorejské civilní letadlo s 269 lidmi na palubě poté, co zabloudilo do jejich vzdušného prostoru.\n\nIlegální let provedl Mathias Rust lehkým jednomotorovým čtyřsedadlovým letounem Cessna 172 ve svých 18 letech. Trasa letu vedla z Hamburku na Island, odtud pak přes Helsinky do Moskvy. Po cestě přes Sovětský svaz ho několikrát sledovaly stíhačky i pozemní protiletadlová obrana, ani jednou však nedostaly povolení k palbě. Několikrát byl dokonce mylně považován za spřátelené letadlo.\n\nRust prohlásil, že chtěl vytvořit „imaginární most“ k Východu a že cílem jeho letu bylo snížit napětí a podezřívavost mezi oběma stranami studené války. Rustův hladký průlet vychvalovanou protiletadlovou obranou sovětského letectva měl velký dopad na sovětskou armádu a vedl k odvolání mnoha vedoucích důstojníků, mimo jiné i tehdejšího ministra obrany, maršála Sergeje Leonidoviče Sokolova, a hlavy vojsk protivzdušné obrany, leteckého esa z druhé světové války, maršála Alexandra Koldunova. Incident také usnadnil Michailu Gorbačovovi schvalování jeho reforem (odvoláním mnoha opozičních důstojníků) a snížil u veřejnosti prestiž sovětské armády, čímž napomohl ukončení studené války.\n\nRust byl ještě poměrně nezkušený pilot, měl nalétáno teprve 50 hodin. 13. května 1987 odletěl v 19.30 z letiště Uetersen nedaleko Hamburku ve vypůjčeném letounu Reims Cessna F172P Skyhawk II s imatrikulací D-ECJB. Cessna byla pro dálkový let upravena přidáním dalších palivových nádrží. Následující dva týdny strávil cestováním po Severní Evropě – přes Shetlandy a Faerské ostrovy doletěl do Reykjavíku, odkud po týdnu pokračoval přes Höfn, Shetlandy a Bergen do Finska. Později se vyjádřil, že už před odletem z Německa ho napadlo, že by mohl doletět až do Moskvy, a že cesta na Island (kde navštívil i dům Höfði, v němž se v říjnu 1986 konaly neúspěšné rozhovory mezi Spojenými státy a Sovětským svazem) tak byla vlastně zkouškou jeho leteckých schopností.\n\n25. června 1987 přistál Rust na letišti Helsinky-Malmi. Po doplnění paliva 28. června oznámil řízení letového provozu, že se chystá pokračovat do Stockholmu, a ve 12.21 vzlétl. Cessna sice byla vybavena transpondérem pro ulehčení zaměření letadla radary, protože však nedostal Rust od Helsinek pokyny pro jeho nastavení, přístroj vypnul.\n\nNěkolik minut od ukončení komunikace s řídicí věží stočil Mathias Rust letadlo na východ. Tamperští letečtí dispečeři se jej následně pokoušeli kontaktovat, neboť vstoupil do zakázaného finského vojenského vzdušného prostoru, on ale vypnul veškeré komunikační vybavení na palubě.\n\nRust se z radaru finského řízení letového provozu ztratil kolem jedné hodiny po poledni poblíž Sipoa. Patnáct minut poté se jim ozval pilot jednoho vrtulníku, že zahlédl olejovou skvrnu a nějaké trosky nedaleko místa, kde byl Rust naposledy viděn. Byla spuštěna záchranná operace, při níž asistovala i hlídková loď finské pohraniční stráže. Prohledali vody v okolí oné skvrny, nic ale nenašli; přesto byla záchranná operace ukončena až poté, co se objevily zprávy o Rustově přistání. Později bylo za tuto akci po Rustovi vymáháno 100 tisíc amerických dolarů.\n\nRustova Cessna přeletěla pobřeží Estonska u města Kohtla-Jarve a zamířila k Moskvě. Ve 14.29 moskevského času se objevila na radaru sovětské protiletadlové obrany a poté, co neodpověděla na IFF signál, jí bylo přiděleno identifikační číslo \"8255\". Po nějakou dobu Rusta sledovaly hned tři divize protivzdušné obrany, povolení k palbě ale nedostaly. Všechny systémy vzdušné obrany byly uvedeny do plné pohotovosti a dva stíhací letouny z blízké letecké základny Tapa se mu vydaly naproti. Ve 14.48 zpozoroval jeden z pilotů blízko Gdova „bílé sportovní letadlo podobné Jakovlevu Jak-12“ , povolení k útoku ale nebylo uděleno.\n\nBrzy poté ztratili stíhači s Cessnou kontakt. Rust u Staré Rusi o něco klesl, aby se vyhnul nízké oblačnosti a námraze, a zmizel tak na chvíli ze sovětských radarů. Západoněmecký časopis Bunte později spekuloval, že zde dokonce mohl Rust na nějakou dobu přistát. Opíral se při tom o to, že Rust se někde cestou převlékl a že mu cesta do Moskvy trvala mnohem déle, než by odpovídalo rychlosti jeho letadla a povětrnostním podmínkám.\n\nKdyž se Rustova Cessna po vystoupání zpět do výšky 2500 stop (asi 800 metrů) na obrazovky radarů vrátila, nacházela se už v dalším sektoru. Vojska protivzdušné obrany byla totiž nedlouho předtím rozdělena na správy jednotlivých oblastí, což sice zjednodušilo řízení, ovšem potřeba shánět oblastní vedoucí značně zpomalovala komunikaci, zvláště pak na hranicích těchto oblastí.\n\nVelitel sektoru, v němž se Rust právě nalézal, vyslal na průzkum další dva stíhací letouny. Oba MiGy pak letěly asi minutu vedle Cessny, jeden nalevo a druhý pod ní, ač udržet takhle nízkou rychlost pro ně nebylo zrovna jednoduché. Jejich piloti se s Rustem pokusili spojit, žádnou odpověď ale nedostali, neboť jejich vysílačky uměly komunikovat pouze na vojenských frekvencích. Následně jen zvýšily rychlost a po dalším průletu zmizely v mracích.\n\nRadary vzdušné obrany zachytily Rustovu Cessnu ještě několikrát, ale zmatky pokračovaly. Peruť ze Pskova byla na manévrech, a kvůli tomu, že nezkušení piloti často zapomínali správně nastavit své vysílače IFF signálu, místní letečtí dispečeři přiřadili Rustově Cessně statut spřáteleného letounu, neboť ji pokládali za jedno z trénujících letadel.\n\nKolem čtvrté se Rust dostal u jezera Seliger nedaleko Kušinova do další oblasti. Byla vyslána třetí dvojice stíhaček, ale kvůli nízké oblačnosti nemohli sestoupit dostatečně nízko a Cessnu tak ani nezahlédli. Rust tak pokračoval dál; od Moskvy ho dělilo asi 230 km a dvě a půl hodiny letu.\n\nU Toržoku byla Cessna znovu považována za spřátelený letoun. Den předtím se tu zřítilo jedno letadlo a záchranná operace měla za následek zvýšení provozu v celé oblasti. Rust, jenž letěl v pomalém vrtulovém stroji, tak byl zaměněn za jednu ze dvou helikoptér, které se také podílely na záchranných pracích.\n\nCessna byla spatřena ještě několikrát a dvakrát byla mylně označena jako spřátelený letoun. Ve zprávě velitele leningradského sektoru pro jeho moskevského protějška se o ní psalo jen jako o sovětském letadle, které má vypnutý transpondér, neuváděla nic o neidentifikovatelném stroji, jenž už od hranic míří přímo na Moskvu, ani o západoněmeckém letadle, které spatřili stíhači. Zpráva tak nespustila žádný poplach.\n\nOkolo šesté večerní místního času se Cessna dostala nad moskevská předměstí. Nad celým městem byly lety zakázány, ovšem ona letěla dál. Ve chvíli, kdy přelétávala nad letištěm Šeremetěvo, došlo dokonce k vypnutí celého místního systému protivzdušné obrany. Při pozdějším vyšetřování se dispečeři vyjádřili, že až někdy touhle dobou jim došlo, že se něco děje.\n\nRust původně plánoval přistát v Kremlu, ale cestou si to rozmyslel; obával se totiž, že letadlo skryté za zdmi Kremlu by usnadnilo KGB práci — jeho by uvěznili a celou akci popřeli. Proto se rozhodl, že přistane raději na Rudém náměstí. Ani to však nebylo možné, protože na náměstí bylo příliš mnoho chodců.\n\nPo dalším obletu náměstí tak nakonec přistál na Velkém Moskvoretském mostě u chrámu Vasila Blaženého. Následné prošetřování události odhalilo, že tramvajové troleje, které jinak obvykle byly na mostě nataženy — a které by mu mimochodem zabránily v přistání na tomto místě — byly kvůli údržbě z většiny sundány ten den ráno a znovu namontovány den po incidentu.\n\nPo přistání roloval Rust k chrámu, až se zastavil na menším náměstí Vasilevskij spusk. Přímo na Rudé náměstí se nedostal, protože kolem chrámu vedl nízký plot, který mu zablokoval cestu. Motor vypnul v 18.43, po letu trvajícím téměř pět a půl hodiny. Byl uvítán překvapenými kolemjdoucími, kteří jej následně žádali o autogram. Jeden britský doktor zachytil Rustovo obkroužení Rudého náměstí i přistání na mostě na videokameru. Dvě hodiny po přistání byl Mathias Rust zatčen.\n\nProces s Rustem začal v Moskvě 2. září 1987. O dva dny později byl odsouzen ke čtyřem letům nucených prací za výtržnictví, porušení mezinárodního leteckého práva a narušení sovětské hranice; jeho žádost o milost byla zamítnuta. Rust ale do pracovního tábora nikdy nenastoupil, z bezpečnostních důvodů zůstal ve vyšetřovací cele v moskevském vězení Lefortovo. Dva měsíce po procesu se Reagan a Gorbačov dohodli na podpisu Dohody o nukleárních zbraních středního doletu a Rust tak byl v říjnu 1988, po 432 dnech vězení, jako projev dobré vůle Východu, propuštěn na svobodu a vyhoštěn ze Sovětského svazu.\n\nRust se do Západního Německa vrátil běžnou leteckou linkou 3. října 1988 a jeho návrat si získal velkou mediální pozornost. On ale odmítl hovořit se shromážděnými novináři, neboť jeho rodina mezitím prodala exkluzivní práva na rozhovor německému časopisu \"Stern\" za 100 tisíc německých marek, pouze uvedl, že s ním bylo ve vězení zacházeno dobře. Novináři jej vylíčili jako „psychicky labilního a nebezpečným způsobem nezkušeného“.\n\nWilliam E. Odom, bývalý ředitel Národní bezpečnostní agentury a autor \"The Collapse of the Soviet Military\" (\"Kolaps sovětské armády\"), o Rustově letu řekl, že poškodil reputaci sovětské armády, což dalo Gorbačovovi záminku pro odvolání mnoha zarytých odpůrců jeho reforem. Ministr obrany Sergej Leonidovič Sokolov a velitel vzdušné obrany Alexandr Koldunov byli odvoláni spolu s asi 2000 dalších důstojníků. Toto byly největší personální změny v sovětské armádě od Stalinovy Velké čistky před padesáti lety.\n\nAč byla Cessna hamburským aeroklubem prodána už 24. června 1987, až 19. října se vrátila po vlastní ose ze Sovětského svazu. Novým majitelem letadla se stala kosmetická společnost Azuma Royal, která jej plánovala využít k reklamním letům pro módní značku Moderne Creation München.\n\nNa počátku 90. let pak byla Cessna 172 prodána do Japonska, kde ji několik let vystavoval majitel sportovního klubu v Utsunomiyy. Na konci roku 2008 však byla vrácena do Německa a od 29. května 2009 je umístěna ve vstupní hale technického muzea Deutsches Technikmuseum v Berlíně.\n\nV roce 1989 se během výkonu své civilní služby v jedné hamburské nemocnici pokusil Rust pozvat jednu ze sestřiček na kávu. Když nabídku odmítla a začala ho urážet, neovládl se a pobodal ji. Za zranění, která jen stěží přežila, byl odsouzen ke dvěma letům odnětí svobody; po pěti měsících však byl propuštěn.\n\nV roce 1994 se pokusil Rust obchodovat v Rusku s obuví, ale neprorazil. Roku 1996 konvertoval k hinduismu a oženil se s Athenou, dcerou bombajského obchodníka s čajem, kterou potkal na svých cestách v Trinidadu. V roce 2001 byl Mathias Rust usvědčen z krádeže kašmírového svetru, o čtyři roky později byl vyšetřován pro podvody.\n\nV roce 2002 založil mediační službu, která se např. snažila o urovnání konfliktů na Blízkém východě. Později se začal živit jako profesionální hráč pokeru. V roce 2007 byl dvakrát rozvedený a na turnaji v Las Vegas vyhrál 750 000 dolarů; měl však i velké ztráty. V roce 2012 pak pracoval jako analytik v jedné investiční bance se sídlem v Curychu.\n\nRustův let zasadil ránu autoritě sovětského režimu a stal se tak zdrojem mnoha vtipů. Ještě nějakou dobu po incidentu označovali moskevští občané Rudé náměstí jako Šeremetěvo-3. Na konci roku 1987 byl pak prý policejní radiový kód moskevské policie doplněn o kód pro přistání letadla.\n\nBrzy po incidentu vydal subLOGIC, vývojář série leteckých simulátorů Microsoft Flight Simulator, rozšíření, které přidávalo do her i Západní Evropu spolu s Helsinkami a Moskvou; simulátor přitom obsahoval speciální výzvu — přistát po vzoru Mathiase Rusta na Rudém náměstí.\n\nEstonský prezident Lennart Meri pojmenoval svého vlčáka na počest Rusta.\n\nZávěrečná skladba z alba \"La Increíble Aventura\" (Neuvěřitelné dobrodružství) z roku 2004 od španělské skupiny Migala se jmenuje \"Lecciones de Vuelo con Mathias Rust\" (Lekce létání s Mathiasem Rustem).\n\nV norském filmu Mladí rebelové z roku 2008 se objevila fiktivní punk-rocková skupina Mathias Rust Band.\n\n"}
{"id": "748060", "url": "https://cs.wikipedia.org/wiki?curid=748060", "title": "E12", "text": "E12\n\nE12 může označovat:\n\n"}
{"id": "748061", "url": "https://cs.wikipedia.org/wiki?curid=748061", "title": "Trakénský kůň", "text": "Trakénský kůň\n\nTrakénský kůň je lehké teplokrevné plemeno původem z bývalé provincie Východní Prusko, kde bylo vyšlechtěno na státní plemenářské stanici ve městě Trakehnen, dnes Jasná Poljana v Kaliningradské oblasti. Odtud také pochází jeho jméno. Stanici založil v roce 1731 pruský král Fridrich Vilém I. Fungovala až do roku 1944, kdy oblast Východního Pruska zabrala rudá armáda a město bylo přejmenováno na Jasnou Poljanu.\n"}
{"id": "748069", "url": "https://cs.wikipedia.org/wiki?curid=748069", "title": "Aleksander Krawczuk", "text": "Aleksander Krawczuk\n\nAleksander Krawczuk (* 7. června 1922, Krakov, Polsko) je polský historik, esejista, politik \na vysokoškolský pedagog, profesor humanitních věd, bývalý ministr kultury a poslanec polského Sejmu.\n\nV době druhé světové války byl vojákem Armie Krajowé, ozbrojené odbojové \norganizace v Polsku. V roce 1949 úspěšně ukončil studia filozofie a dějin na Jagelonské univerzitě a následně se zde věnoval vědecké práci na katedře starověkých dějin. V ce 1985 získal titul profesora. V letech 1986–1989 zastával funkci ministra kultury ve vládě Zbigniewa Messnera a ve vládě Mieczysława Rakowského a byl také členem Národního výboru Grunwald, instituce založené na podporu Polské armády s památnou bitvou u Grunwaldu v jeho názvu. Od roku 1991 do roku 1997 byl po dvě funkční období poslancem polského parlamentu (Sejmu) za Svaz demokratické levice (SLD). \n\nJeho srdeční záležitostí se stala dávná historie, zaobírající se otázkami týkajícími se starověku. On sám se snaží toto historické období také popularizovat, což dokládá například dokumentární seriál \"Antyczny świat profesora Krawczuka\" (česky \"Starověký svět profesora Krawczuka\"). Publikoval také řadu knih, mnohé z nich pak byly později přeloženy do vícero jazyků.\n\nV roce 1997 mu polský prezident Aleksander Kwaśniewski za jeho význačný přínos národní kultuře, udělil státní vyznamenání Řád Polonia Restituta. \n\n\n"}
{"id": "748071", "url": "https://cs.wikipedia.org/wiki?curid=748071", "title": "Hnojník třpytivý", "text": "Hnojník třpytivý\n\nHnojník třpytivý \"(Coprinellus micaceus)\" je po celém světě rozšířená houba z čeledi křehutkovité (Psathyrellaceae). Pokud se plodnice vaří brzy po sběru, jsou jedlé. Jídlo z hnojníku třpytivého nelze kombinovat s alkoholem, protože hrozí nebezpečí nevolnosti.\n\n\n"}
{"id": "748078", "url": "https://cs.wikipedia.org/wiki?curid=748078", "title": "Politický systém Irska", "text": "Politický systém Irska\n\nIrsko je zastupitelská demokracie, parlamentní republika s vícestranickým systémem. \n\nOireachtas je irský dvoukomorový parlament. Dáil Éireann je dolní komora čítající 166 členů. Při volbách do Dáilu se používá systém jednoho přenosného hlasu. Volič na předložené kandidátní listině daného vícemandátového volebního obvodu, kde jsou kandidáti různých stran seřazeni abecedně, označuje u jednotlivých jmen pořadí v jakém by zvolení jejich nositelů preferoval. Pro vyhodnocování voleb je používána Droopova kvóta. Seanad Éireann (Senát) je horní komora čítající 60 senátorů. \n\nTaoiseach, irský předseda vlády, je jmenován prezidentem na návrh Dáilu. \n\nIrský prezident je jako hlava státu volen přímo alternativním hlasováním na 7 let, může být zvolen maximálně dvakrát. \n\nOd roku 1941 musí být každá novelizace ústavy schválena v referendu, ve kterém není stanoveno kvórum.\n"}
{"id": "748088", "url": "https://cs.wikipedia.org/wiki?curid=748088", "title": "Alderwood Manor", "text": "Alderwood Manor\n\nAlderwood Manor je obec v okrese Snohomish v americkém státě Washington. V roce 2010 zde žilo 8 442 obyvatel. Před rokem 2000 byla obec částí CDP Alderwood Manor-Bothell North, nyní je částí městské oblasti Lynnwood, takže používá stejné poštovní směrovací číslo jako Lynnwood.\n\nObec má rozlohu 12,4 km².\n\nAlderwood Manor byla původně obec, kam spadala i města Lynnwood, Brier a Mountlake Terrace, jednalo se o farmářskou obec, kde většina obyvatelstva chovala drůbež. S Everettem a Seattlem byla spojena meziměstskou tramvají, ale od starých dob většina značek označujících město zmizela. V roce 2004 byl však otevřen park dědictví v Lynnwoodu, který obsahoval také Wickersovu budovu, která sloužila jako hlavní obchod obce a později jako pošta. V parku se nachází také jedna z tramvají, které jezdily mezi Seattlem a Everettem.\n\nV roce 1979 byla otevřena největší atrakce Lynnwoodu, obchodní centrum Alderwood Mall.\n\nJediné staré budovy, které zůstávají na svém původním místě, jsou zednářská svatyně, která nyní slouží jako korejský kostel, a obchod s nářadím, který byl kdysi školou. Obě budovy jsou viditelné z rušné Washington State Route 524. Dále zůstává několik soukromých domů, otevřená je také původní pošta, která však byla přemístěna. Nyní se nachází v bývalém centru obce, které leží nedaleko lynnwoodského kongresového centra, v Lynnwoodu.\n\nV roce 2010 zde žilo 8 442 obyvatel, z nichž 69 % byli běloši, 18 % Asiaté a 4 % Afro-Američané. 7 % obyvatelstva bylo Hispánského původu.\n"}
{"id": "748093", "url": "https://cs.wikipedia.org/wiki?curid=748093", "title": "Let Fuerza Aérea Uruguaya 571", "text": "Let Fuerza Aérea Uruguaya 571\n\nLet Uruguayan Air Force 571 (nazývaný též Zázrak v Andách) se označuje událost z roku 1972, kdy se zřítilo dvoumotorové turbovrtulové letadlo typu Fairchild FH-227D letící z Montevidea (Uruguay) do Santiaga (Chile) s ragbyovým týmem Old Christians Club, jejich přáteli a příbuznými, a s posádkou v Andách v oblasti severovýchodně od vulkánu Tinguiririca. Po pádu letadla museli strávit 72 dní v tvrdé andské pustině. Na palubě bylo 45 lidí, přežilo nakonec jenom 16. Nando Parrado a Roberto Canessa se rozhodli přejít Andy a po deseti dnech došli pro pomoc.\n\nVe čtvrtek 12. října 1972 letěl tým \"Old Christian Club\" z Montevidea na přátelské utkání do Santiaga de Chile. Kvůli špatnému počasí však museli přistát v Mendoze v Argentině, kde všichni strávili noc. Následující den, v pátek 13. října se pokračovalo v letu. Letadlo kvůli špatnému počasí nemohlo vzlétnout natolik, aby přeletělo Andy, ale muselo letět podél pohoří až k Malargüe, poté se otočit o 90° doprava a nad Curicó se stočit na Santiago a jít na přistání. Kvůli husté mlze však piloti udělali chybu, a na půli cesty mezi Malargüe a Curicó v domnění, že přeletěli pohoří, se po schválení řídícího centra v Santiagu stočili na sever do hor a začali klesat. Klesání doprovázely turbulence. Poté, co zazněl varovný signál a piloti uviděli před sebou útes, vytočili motory do nejvyšších otáček a snažili se překážku překonat. To se nepovedlo, utrhl se ocas letounu o útes, po chvíli se utrhlo levé křídlo o další útes, a pravé křídlo o útes dál. Zbytek letadla dopadl na prudký svah a sjel po něm, dokud se nezabořil do ledovce. To deformovalo kokpit a přimáčklo palubními přístroji piloty ke stěně. \n\nKapitán letu \"Julio Ferradas\" zemřel ihned, druhý pilot náraz přežil, ale zůstal přiražen na svém sedadle. Při nárazu také zemřeli Dr. Francisco Nicola se svojí manželkou, Eugenia Parradová (matka Nanda Parrada) a Fernándo Vázquez. Krátce po odtržení ocasu letadla z něj vypadli oba stevardi a dalších pět pasažérů.\n\nPoté, co se letadlo ztratilo dispečerům v Santiagu, začalo pátrání po letadle, které však kvůli své bílé barvě bylo na sněhu prakticky neviditelné.\n\nPo ztroskotání se přeživší rozhodli udělat si prostor ve vraku. Vynesli ven sedačky a ty, co nepřežili. Díru, která se vytvořila po utržení ocasu, provizorně zakryli sedačkami a zavazadly. Veškerou organizaci procedur si vzal na sebe kapitán týmu Marcelo Perez. Zásoby tvořily pouze několik lahví vína a tabulky čokolády. Následující den zemřeli další lidé na následky zranění včetně druhého pilota, který do své smrti opakoval, že přeletěli Curicó, a tím mylně uvedl ostatním polohu letounu. Nando Parrado, o kterém si nejprve ostatní mysleli, že náraz nepřežil, prožil první tři dny v kómatu, poté se probral. Roberto Canessa a Gustavo Zerbínho, tehdy zároveň studenti medicíny, se starali o raněné. Ve vraku bylo nalezeno i menší přenosné radio, které se podařilo zprovoznit a díky kterému dostávali pasažéři informace, ale které neumožňovalo komunikaci s okolním světem.\n\n11 dní po ztroskotání byla nalezena těla šesti nezvěstných, kteří vypadli z letadla po nárazu do útesu, při první průzkumné výpravě. Sedmý, Fernándo Vazquez, nebyl nikdy nalezen. Následně zemřela i Susana Parradová (sestra Nanda).\n\nDeset dní po ztroskotání se přeživší dozvěděli, že pátrání bylo ukončeno. Zásoby docházely a bylo jasné, že pomoc si hráči budou muset najít sami. Myšlenku kanibalismu nakousl Nando Parrado, který se Carlosu Paézovi zmínil o tom, že začne \"„jíst ty piloty za to, že nás sem dostali“\". Všichni přítomní byli katolíci. Poté, co bylo pátrání ukončeno, se trosečníci po těžkých diskuzích a rozhodování začali živit masem z mrtvých lidí, které museli jíst syrové, neboť s ohněm se muselo šetřit. Jenom tento přísun jídla jim dával větší šance na přežití.\n\nVe vraku našli mapu, a v domnění, že jsou někde na západní straně And, se rozhodli vypravit se pro pomoc. 29. října se ale utrhla lavina na straně otvoru letadla a zasypala všechny pasažéry uvnitř letadla. Roy Harley, který nebyl celý zasypán, začal v panice hrabat ve sněhu a pátrat po ostatních. Každý další vyhrabaný ze sněhu se přidal k hrabání dalších. Zahynulo dalších osm lidí včetně Marcela Pereze, kapitána týmu, a poslední žijící ženy Lilliany Metholové, manželky Javiera Methola. Sníh uvěznil všechny ve vraku na tři dny.\n\nBěhem svého pobytu v pustině podnikli několik výprav, včetně té na východ od vraku, kdy se podařilo najít ocas letadla, ve kterém se nacházely baterie. Ty však byly tak těžké, že museli přenést rádio z trupu letadla k ocasu a rozchodit ho tam. S elektronikou měl nejlepší zkušenosti z týmu Roy Harley. Pokusy o zprovoznění radiokomunikace však skončily neúspěchem. Navíc při cestě zpátky stihla Canessu, Nanda, Vizintína a Harleye velká sněhová bouře, ve které málem umrzli.\n\nBěhem 60 dní postupně zemřelo celkem 29 lidí. Proto se Nando, Roberto a Antonio Vizintín rozhodli přejít Andy směrem na Západ za pomoci čerstvě ušitého spacího pytle z izolace ze zádi letadla, o který se postaral Carlos Paéz, jehož matka naučila šít, lehkých zásob pro tři osoby a dalších věcí. Za dva dny se podařilo dostat na vrchol, ale na něm zjistili, že jsou úplně jinde, než si mysleli. Proto se Vizintín vrátil zpátky k vraku. Nando a Canessa ušli celkem během deseti dnů své výpravy 70 km. Po těchto deseti dnech je objevil místní pastevec Sergio Catalan u ranče Los Matienes, který jim prvotně zajistil stravu a poté přivolal pomoc.\n\nMédia se o tomto rychle dozvěděla a podělila se s veřejností o tuto zprávu. Díky malému rádiu se tak všichni u vraku mohli dozvědět, že Canessa s Nandem přešli Andy. 22. prosince tito dva nejdříve poskytli první krátký rozhovor novinářům, kteří se mezitím sjeli do Los Matienes. Některé věci si ponechali pro sebe. Po tomto rozhovoru Nando nastoupil do jednoho ze dvou vrtulníků, aby mohl záchranářům ukázat místo vraku. V první vlně bylo převezeno prvních osm lidí, zbytek musel strávit ještě jednu noc ve vraku spolu se záchranáři, kteří jim přivezli deky a zásoby. Druhý den 23. prosince byli zbylí trosečníci převezeni do Los Matienes a odtud s ostatními do nemocnice v Santiagu. Ze 45 lidí přežilo pouze 16.\n\nNa Vánoce zůstali všichni v Santiagu. Proběhla menší oslava. Parrado později popisuje, že pro něj \"„to je hořkosladký okamžik, neboť v horách přišel o matku a o sestru“\". Právě on odjel ze Santiaga co nejdříve do Montevidea.\n\nV médiích vyšel článek s fotografií z místa havárie, kde mj. je vidět i rozřezaná mrtvola. Aby se zabránilo velkým spekulacím, byla 28. prosince na Stella Maris College uspořádána tisková konference, kde hráči podrobně vysvětlili okolnosti pobytu v Andách. Zástupci církve se jich zastali a potvrdili, že čekat pasivně na svoji smrt by byl větší hřích.\n\nKaždý rok se všech 16 přeživších sjíždí na místo havárie. Nechali zde vztyčit kříž k památce zesnulých.\n\nPřeživší jsou zobrazeni tučně.\n\n\n\n\n"}
{"id": "748106", "url": "https://cs.wikipedia.org/wiki?curid=748106", "title": "Cirion", "text": "Cirion\n\nCirion je fiktivní postava z Tolkienovy Středozemě. Cirion byl vládnoucí gondorský správce, který věnoval severozápadní území Gondoru, zvané Calenardhon (pozdější Rohan) Eorlovcům odměnou za jejich činy na bojišti. Z celého rozlehlého Calenardhonu si ponechal jen pevnost Angrenost (pozdější Železný pas), který pak jeho nástupce Beren předal Sarumanovi.\nCirion se narodil roku 2449 T. v. a vládu nastoupil po svém otci Boromiru I. v roce 2489 T. v. Zemřel roku 2567 T. v. a jeho nástupcem se stal Hallas.\n"}
{"id": "748119", "url": "https://cs.wikipedia.org/wiki?curid=748119", "title": "Mistrovství ve fotbale zemí CONCACAF 1963", "text": "Mistrovství ve fotbale zemí CONCACAF 1963\n\nMistrovství ve fotbale zemí CONCACAF 1963 bylo první mistrovství pořádané fotbalovou asociací CONCACAF. Vítězem se stala Kostarická fotbalová reprezentace.\n\n\n"}
{"id": "748135", "url": "https://cs.wikipedia.org/wiki?curid=748135", "title": "Lindon", "text": "Lindon\n\nLindon bylo království elfů ve fiktivním světě Středozemi J. R. R. Tolkiena. Země se rozkládala mezi mořem a Modrými horami. Byla jedinou částí zbylou z Beleriandu. Království vládl velekrál Noldor, Gil-galad. Byla to jedna z nejdéle přežívajících elfích zemí ve Středozemi. Své Šedé přístavy zde měl i Círdan, stavitel lodí. Vedle Šedých přístavů byly největšími lindonskými městy Nogrod, Belegost a Thórinovi síně.\n\nV době vzniku království Arnor pomáhal Gil-Galad Elendilovi a jeho lidu. Lindon se také zúčastnil války Posledního spojenectví, ve které padl Gil-Galad i Elendil. Tím se moc Lindonu zhroutila a již nikdy nebyl tak mocný.\n\nPo pádu Gil-Galada se vlády nad tenčícím se elfím lidem ujal Círdan, který zde panoval do doby, než na Západ odplula poslední loď.\n"}
{"id": "748137", "url": "https://cs.wikipedia.org/wiki?curid=748137", "title": "Martina Růžičková", "text": "Martina Růžičková\n\nMartina Růžičková (* 22. března 1980 Roudnice nad Labem) je bývalá česká cyklistka závodící za Duklu Praha. Je několikanásobnou mistryní České republiky, v letech 2004, 2007, 2008 a 2009 zvítězila v hromadném silniční závodě, v letech 2009 a 2010 zvítězila v časovce dvojic společně s Martinou Sáblíkovou. Zúčastnila se též Letních olympijských her 2004 v Athénách, kde se v silničním závodě umístila na 52. místě. \n\n"}
{"id": "748140", "url": "https://cs.wikipedia.org/wiki?curid=748140", "title": "Josep Maria Sert", "text": "Josep Maria Sert\n\nJosep Maria Sert i Badia (ʒuˈzɛb məˈɾi.ə ˈsɛrt) (Barcelona, 21. prosince 1874, Barcelona – 27. listopadu 1945) byl španělský (katalánský) umělec a tvůrce nástěnných maleb, který se proslavil zejména svými monochromními malbami prováděnými často v černé a zlaté. Byl přítelem Salvadora Dalího. Je pohřben v katedrále katalánského města Vic. \n"}
{"id": "748143", "url": "https://cs.wikipedia.org/wiki?curid=748143", "title": "Auskultant", "text": "Auskultant\n\nAuskultant (z latiny, doslovně česky \"posluchač\") byl právník, absolvent právnické fakulty, který se praxí u soudu připravoval ke složení soudcovské zkoušky. Jeho pozdější obdobou je justiční čekatel.\n\nV jiném významu mohlo jít o čekatele učitelského místa, který navštěvoval přednášky na univerzitě nebo gymnáziu.\n\nV období Rakouska i první československé republiky musel po absolvování právnické fakulty ten, kdo se chtěl stát soudcem, nejen složit soudcovskou zkoušku, ale také nejdříve řádně vykonat praxi auskultanta. Protože šlo o úřednickou pozici, nebylo nutné získat na fakultě titul doktora práv, ale složit všechny tři státní zkoušky.\n\nAuskultant byl tzv. pomocný soudcovský úředník, který byl jmenován k určitému vrchnímu zemskému soudu a pak přidělen k nějakému soudu v rámci jeho obvodu. U tohoto soudu mohl vykonávat všechny práce, kromě soudcovského rozhodování. Během své praxe měl projít všechna soudní oddělení a zároveň pravidelně konat teoretická cvičení, aby nabyl potřebné schopnosti a dovednosti k samostatnému vykonávání soudcovského úřadu. Jako svůj plat dostával tzv. \"adjutum\" a po nejdříve dvouleté, později tříleté službě mohl vykonat soudcovskou zkoušku. Po jejím úspěšném absolvování už mohl být jmenován soudcem, nebo zůstat v podobné pozici adjunkta. Na přelomu 80. a 90. let 19. století vykonávalo v českých zemích svou praxi cca 350 auskultantů.\n\n"}
{"id": "748144", "url": "https://cs.wikipedia.org/wiki?curid=748144", "title": "Kozák březový", "text": "Kozák březový\n\nKozák březový (\"Leccinum scabrum\") je jedlá houba z čeledi hřibovité rozšířená na severní polokouli. Roste v symbióze s břízami, sbírá se od června do října. Vyskytuje se pod břízami i mimo les.\n"}
{"id": "748145", "url": "https://cs.wikipedia.org/wiki?curid=748145", "title": "Luca Antonini", "text": "Luca Antonini\n\nLuca Antonini je italský fotbalista, který na začátku září roku 2013 přestoupil z prestižního italského mužstva AC Milán do CFC Janov. Nastupuje většinou na postu krajního obránce.\n\n"}
{"id": "748146", "url": "https://cs.wikipedia.org/wiki?curid=748146", "title": "Mistrovství světa v silniční cyklistice 2010", "text": "Mistrovství světa v silniční cyklistice 2010\n\nMistrovství světa v silniční cyklistice 2010 bylo 77. světovým šampionátem v silniční cyklistice. Mistrovství probíhalo od 29. září do 3. října 2010 v Geelongu a Melbourne v Austrálii.\n\nČasy jsou uvedeny v místním čase UTC+10.\n"}
{"id": "748148", "url": "https://cs.wikipedia.org/wiki?curid=748148", "title": "Fuendetodos", "text": "Fuendetodos\n\nFuendetodos je vesnice v autonomním společenství Aragonie ve Španělsku. Leží v provincii Zaragoza. V roce 2010 zde žilo 174 obyvatel. Dne 30. března 1746 se zde narodil španělský barokní malíř a rytec Francisco José de Goya y Lucientes.\n"}
{"id": "748151", "url": "https://cs.wikipedia.org/wiki?curid=748151", "title": "Mikrosociologie", "text": "Mikrosociologie\n\nMikrosociologie je disciplína sociologie, zabývající se každodenními interakcemi malých skupin lidí. Termín razil Harold Garfinkel v souvislosti se svými výzkumy toho, jak lidé interpretují svůj sociální svět. Metodologicky se mikrosociologové opírají spíše o interpretativní analýzu než o kvantitativní výzkumy.\n"}
{"id": "748154", "url": "https://cs.wikipedia.org/wiki?curid=748154", "title": "Mistrovství světa v silniční cyklistice 2011", "text": "Mistrovství světa v silniční cyklistice 2011\n\nMistrovství světa v silniční cyklistice 2011 bylo 78. světovým šampionátem v silniční cyklistice. Mistrovství probíhalo od 19. do 25. září 2011 v Kodani v Dánsku.\n\nČasy jsou uvedeny v místním letním čase UTC+2.\n"}
{"id": "748157", "url": "https://cs.wikipedia.org/wiki?curid=748157", "title": "Marie Muchmoreová", "text": "Marie Muchmoreová\n\nMarie M. Muchmoreová (5. srpna 1909 Ardmore, Oklahoma – 26. dubna 1990 Dallas, Texas) byla významnou svědkyní atentátu na Johna F. Kennedyho, 35. prezidenta Spojených států, ke kterému došlo dne 22. listopadu 1963 v texaském Dallasu. Její 8 mm barevný film, na který bezprostředně zachytila smrt prezidenta, je jedním z nejdůležitějších záznamů dokumentujících tuto událost. Společně s dalšími osmimilimetrovými filmy, které natočili například Abraham Zapruder nebo Orville Nix, byl film Muchmoreové během května 1964 využit Warrenovou komisí, jenž měla za úkol provést první celkové prošetření okolností týkajících se atentátu. Muchmoreová vypověděla o atentátu následující:\n\"Jakmile prezidentská limuzína odbočila z ulice Houston Street na Elm Street, zaslechla jsem hlasitý zvuk, nejdříve jsem si myslela, že se jedná o výbuch nějaké petardy. Když ale najednou lidé kolem mne začali prchat všemi směry a k tomu se ozvaly dvě další rány, znějící jako výstřely, začala jsem rychle hledat nějaký bezpečný úkryt.\"\n\nJiž tři dny po atentátu, tedy 25. listopadu 1963, se Muchmoreová rozhodla svůj zatím nevyvolaný film prodat dallaské pobočce zpravodajské agentury United Press International za 1000 Amerických dolarů. Tato agentura jej poté nechala neprodleně vyvolat v místní laboratoři Kodaku a následně byl film odeslán newyorské televizní stanici WNEW-TV, která jej hned následujícího dne odvysílala. V současnosti je držitelem práv k tomuto filmu zpravodajská služba Associated Press Television News.\n\n"}
{"id": "748158", "url": "https://cs.wikipedia.org/wiki?curid=748158", "title": "Rudolf Böhm (senátor)", "text": "Rudolf Böhm (senátor)\n\nRudolf Böhm, též Rezső Böhm (6. srpna 1884 Košice – 18. ledna 1933 Bratislava), byl československý politik maďarské národnosti a meziválečný senátor Národního shromáždění ČSR za maďarskou menšinovou Zemskou křesťansko-socialistickou stranu.\n\nAbsolvoval gymnázium, pak právnickou akademii v Košicích a Budapešti. Od mládí se angažoval v tehdejším Uhersku v křesťansko sociálním hnutí. Byl vedoucím košické delegace na prvním sjezdu křesťansko sociálních dělnických organizací v Budapešti. Od roku 1908 pracoval pro uherskou poštu. Po roce 1918 organizoval křesťansko socialistickou stranu na východním Slovensku, od roku 1920 jako její tajemník, později zástupce okresního předsedy v Košicích a od roku 1925 jako generální tajemník strany, od roku 1929 byl generálním ředitelem. Po nástupu do senátu stranické tajemnické funkce v roce 1930 opustil. Profesí byl ředitelem strany v Bratislavě.\n\nV parlamentních volbách v roce 1929 získal senátorské křeslo v Národním shromáždění. V senátu setrval do své smrti roku 1933. Pak ho vystřídal Karl Kreibich.\n\nZemřel po dlouhé nemoci v lednu 1933 v Bratislavě.\n\n"}
{"id": "748160", "url": "https://cs.wikipedia.org/wiki?curid=748160", "title": "Rudolf Böhm", "text": "Rudolf Böhm\n\nJméno a příjmení Rudolf Böhm má více nositelů:\n\n"}
{"id": "748164", "url": "https://cs.wikipedia.org/wiki?curid=748164", "title": "Šperky madam Castafiore", "text": "Šperky madam Castafiore\n\nŠperky madam Castafiore je komiksová kniha ze série \"Tintinova dobrodružství\".\n\nNa začátku příběhu zastihujeme kapitána Haddocka a Tintina na vycházce. Při ní kapitán povolí, aby se Romové, kteří byli městským úřadem posláni utábořit se na skládce, přestěhovali na jeho zámek Moulinsart. Druhý den kapitán zrovna probírá ranní korespondenci, když mu Tintin oznámí, že mu přišel dopis od milánské slavice Biancy Castafiore, ve kterém mu oznamuje, že za ním přijede. Datem jejího příjezdu je ale právě dnešek. Kapitán ji nesnáší, a tak rychle balí kufry a chce odjet do města Milán v Itálii. Už se mu to skoro podaří, ale uklouzne na rozbitém schodu, který měl opravit kameník pan Boule (čeká se až do konce příběhu, než konečně přijde). Přivolaný doktor zjistí, že si kapitán podvrtl kotník a natrhl vazy. Proto mu nohu dává do sádry, s níž musí zůstat několik týdnů v klidu a nesmí v žádném případě cestovat. Kapitán se tedy dočká příjezdu madam Castafiore, která si s sebou přiváží služebnou Irmu a hudebníka (klavíristu) pana Wagnera. Také Haddockovi daruje papouška Coca, který ho okamžitě klovne do prstu. Kapitán ho nemá rád, protože vše neustále opakuje. Mezitím přijedou Romové a utáboří se u zámku. Na návštěvu přijede i Serafín Lampion, který nabízí Castafiore pojistku na její šperky.\n\nNa zámek přijedou novináři a chtějí udělat s Castafiore rozhovor. Madame se k Haddockovi celou dobu chová tak, že si z toho novináři okamžitě vyvodí svatbu. Pro jistotu se ještě zeptají Hluchavky, který je ale nedoslýchavý, a tak si myslí, že se baví o jeho nově vypěstovaném druhu růže, který je shodou okolností pojmenován Bianca.\n\nDalší den je tedy vše v novinách. Castafiore to nevadí, ale kapitán je velice pobouřen. Mezitím si Tintin všimne, že se pan Wagner chová podivně a navíc pořád jezdí do vesnice na kole. Tintin se ho na to tedy zeptá (čemuž předchází vniknutí do jeho pokoje) a pan Wagner se mu přizná, že už delší dobu chodí sázet. Po delší době je zase navštěvuje televize, do davu se vloudí i cizí fotograf z novin Tempo di Roma, které madam nesnáší, protože o ní napsaly že váží skoro „metrák“.\n\nBěhem natáčení vypadne proud (díky čemuž se fotografovi z novin podaří pořídit fotku), vše se dá ale rychle do pořádku. Jenže když televize odjíždí, Castafiore zjistí, že jí někdo ukradl šperky. Zburcuje policii a okamžitě přijíždí známé duo detektivů Kadlec a Tkadlec. U výslechu si ale Castafiore vzpomene, že na špercích celou dobu seděla. Detektivové tedy uraženě odcházejí. Během noci se Madame probudí s křikem, protože prý v oknu viděla přízrak. Tintin však následujícího dne zjišťuje, že to byla jen sova.\n\nVše probíhá poklidně až do chvíle, kdy je Castafiore opravdu ukraden zelený smaragd. Kadlec a Tkadlec tedy přijíždějí a myslí si, že pachateli jsou cikáni. Tintin si to ale nemyslí a nakonec vyjde najevo, že má pravdu. Mezitím Castafiore odjíždí a kapitán je radostí bez sebe. Tintin zjistí, že šperky ukradla straka sídlící na stromě nedaleko od zámku. Kapitánovi se uzdravuje noha a tak jde na procházku. Když se vrátí zjistí, že byl schod opraven, ale nešťastnou náhodou uklouzne a schod znovu zničí.\n\nTento příběh je spíše veselý a nezabývá se žádnými válečnými konflikty. Čtenář vlastně zjistí, že se v něm celou dobu nic nestalo. Autor ale poukazuje na to, že bychom měli uznávat i příslušníky jiné barvy pleti.\n"}
{"id": "748171", "url": "https://cs.wikipedia.org/wiki?curid=748171", "title": "Turnaj LIHG 1913", "text": "Turnaj LIHG 1913\n\nHokejový turnaj ve Svatém Mořici se konal od 22. – 24. února 1913. Turnaje se zúčastnilo pět mužstev, která se utkala jednokolově systémem každý s každým. Jednotlivé země reprezentovali: Berliner SC, Prince’s IHC London, CP Paris, Čechy (Česká sportovní společnost společně se SK Slavia) i Švýcarsko reprezentovaly kombinovaná mužstva.\n\n"}
{"id": "748172", "url": "https://cs.wikipedia.org/wiki?curid=748172", "title": "The Sorrow", "text": "The Sorrow\n\nThe Sorrow je metalcore / melodický death metalová skupina z Rakouska. Skupina byla založena v roce 2005 a původními členy byli Mathias Schlegl, Andreas Maser, Dominik Immler a Tobias Schädler. V roce 2006 skupina podepsala smlouvu s Drakkar Records a v roce 2007 vydala své debutové album \"Blessings from a Blackened Sky\".\n\n"}
{"id": "748175", "url": "https://cs.wikipedia.org/wiki?curid=748175", "title": "Johana Francouzská (1351–1371)", "text": "Johana Francouzská (1351–1371)\n\nJohana Francouzská či také Blanka (\"fr. Jeanne de France\", květen 1351 – 16. září 1371 Béziers) byla dcera francouzského krále Filipa VI. a Blanky, dcery navarrského krále Filipa III.\n\nNarodila se jako pohrobek. Roku 1370 byla zasnoubena s aragonským infantem Janem a v září 1371 zemřela při cestě do Perpignanu, kde se měla konat svatba. Dočasně byla pohřbena v katedrále Saint-Nazaire a poté byly její ostatky převezeny do Saint-Denis. Hrob byl zničen během protestantských válek v 16. století.\n"}
{"id": "748176", "url": "https://cs.wikipedia.org/wiki?curid=748176", "title": "Ilarion Curkanovič", "text": "Ilarion Curkanovič\n\nIlarion Curkanovič, ukrajinsky Іларіон Юрійович Цурканович, \"Ilarion Jurijovič Curkanovič\", též Harion Curkanovič (12. nebo 13. ledna 1878 Davidivci - 1947 Praha), byl rusínský právník a novinář, československý politik a meziválečný senátor Národního shromáždění ČSR za Karpatoruskou stranu práce malorolníků a bezzemků (takzvaná trudová strana).\n\nNarodil se roku 1878 v obci Davidivci v Bukovině. Pocházel z rodiny chudého zemědělce. Studoval gymnázium v Černovicích a pak absolvoval (práva) Černovickou univerzitu. Ač původem Rusín, orientoval se již od studentských let velkorusky a patřil k proruské, promoskevské části rusínské populace. Od mládí se účastnil veřejného a politického života. Počátkem roku 1914 vydával v Černovicích noviny \"Ruska pravda\". V roce 1911 kandidoval za velkoruský blok na Bukovinský zemský sněm (uváděn jako redaktor Curkanovič).\n\nZačátkem první světové války byl zatčen, vězněn ve Vídni a odsouzen pro rusofilské aktivity k trestu smrti. Po nástupu císaře Karla I. byl v roce 1917 amnestován a odešel na území pozdějšího Československa. Bojoval za republiku na Slovensku. V květnu 1919 byl členem rusínské delegace, která v Praze vyhlásila připojení Podkarpatské Rusi k Československu. Pak sloužil v Československé armádě.\n\nPatřil mezi zakladatele Karpatoruské strany trudové. V letech 1918-1919 podporoval Antona Beskida. Po roce 1939 žil v Praze, zemřel patrně koncem 40. let 20. století.\n\nKoncem 20. let se uvádí jako redaktor listu \"Ruska zemlja\" v Užhorodu.\n\nV parlamentních volbách v roce 1929 získal senátorské křeslo v Národním shromáždění za ruský národní blok, který ve volbách utvořil koalici s Československou národní demokracií. V senátu setrval do roku 1935. Po větší část svého senátorského mandátu byl hospitantem v klubu Československé národní demokracie. Po jejím odchodu z československé vlády do opozice se ovšem s národními demokraty rozešel. V parlamentních volbách v roce 1935 kandidoval neúspěšně jako člen trudové strany na kandidátce Československé strany národně socialistické.\n\n\n"}
{"id": "748177", "url": "https://cs.wikipedia.org/wiki?curid=748177", "title": "Mary Moormanová", "text": "Mary Moormanová\n\nMary Ann Moormanová (* 5. srpna 1932) je dosud žijící svědkyně atentátu na Johna F. Kennedyho, 35. prezidenta Spojených států, ke kterém došlo dne 22. listopadu 1963 v texaském městě Dallas. Známou se stala především proto, že se jí povedlo pořídit velmi zásadní fotografii, na které je zachycena limuzína prezidenta Kennedyho zlomek sekundy po fatálním zásahu jeho hlavy. Moormanová stála jen několik desítek centimetrů od silnice, kudy projížděla prezidentská kolona, přímo naproti travnatému pahorku (ang.: Grassy Knoll), odkud pořídil své záběry Abraham Zapruder. Na Zapruderově filmu (např. Z298) je Moormanová zcela zřetelně vidět i se svojí kamarádkou Jean Hillovou. Ve chvíli, kdy kolem ní prezident projížděl, rozhodla se Moormanová přejít z travnaté plochy přímo na silnici. Přibližně 1/6 sekundy po fatálním roztříštění Kennedyho hlavy pořídila fotografii svým fotoaparátem Polaroid Highlander Model 80A (viz foto vpravo), přičemž je tento okamžik ekvivalentním k okénku č. 315 na Zapruderově filmu.\n\n"}
{"id": "748182", "url": "https://cs.wikipedia.org/wiki?curid=748182", "title": "Arlington Heights (Washington)", "text": "Arlington Heights (Washington)\n\nArlington Heights je obec v okrese Snohomish v americkém státě Washington. V roce 2010 měla 2 284 obyvatel, žijících na území o rozloze 29,4 km². Z uvedeného počtu obyvatel tvořili 94 % běloši, 1 % Asiaté a necelé 1 % původní obyvatelé. 3 % obyvatelstva bylo hispánského původu.\n"}
{"id": "748183", "url": "https://cs.wikipedia.org/wiki?curid=748183", "title": "Wanaka", "text": "Wanaka\n\nWanaka je novozélandské město v regionu Otago na Jižním ostrově. Nachází se na jižním konci jezera Wanaka a hraničí s řekou Clutha River, která je odtokem jezera. K roku 2006 zde žilo 5037 lidí, což činí nárůst o 51,3 % od roku 2001. Do roku 1940 se město jmenovalo Pembroke.\n"}
{"id": "748184", "url": "https://cs.wikipedia.org/wiki?curid=748184", "title": "Hokejový turnaj v Chamonix 1912", "text": "Hokejový turnaj v Chamonix 1912\n\nHokejový turnaj v Chamonix (Coupe de Chamonix) se konal od 15. do 17. ledna 1912. Turnaje se zúčastnili čtyři mužstva, která se utkala jednokolově systémem každý s každým. SK Slavia byl posílen dvěma hráči České sportovní společnosti.\n\n CP Paris - Oxford Canadiens 4:0 (2:0, 0:0)\n\n15. ledna 1912 - Chamonix\nBranky: 1. Hastings, 10. De Rauch, A. Brasseur, Lacroix (as. Brasseur).\nRozhodčí: M. van den Bulcke (BEL)\n\n15. ledna 1912 - Chamonix\nBranky: 20., 20., 25., 31. a 32. Glimm.\nRozhodčí: Lanctot (CAN)\n\nSlavia Praha: Hamáček - Fleischmann, ?Pavel - Vindyš - Jarkovský, Jirkovský, Šroubek.\n\n16. ledna 1912 - Chamonix\nBranky: Higgins, Tait 2, Pearse - Glimm, Lange.\n\n16. ledna 1912 - Chamonix\nBranky: De Rauch, Baxter, Hastings, Lacroix 2 - Jarkovský.\n\n17. ledna 1912 - Chamonix\nBranky: Higgins 9, Tait 8, Pearse 5 - Šroubek 2.\n CP Paris - Berliner SC 1:0 (1:0, 0:0)\n\n17. ledna 1912 - Chamonix\nBranka: De Rauch.\nRozhodčí: Higgins (CAN)\n\n\n"}
{"id": "748185", "url": "https://cs.wikipedia.org/wiki?curid=748185", "title": "Superzemě", "text": "Superzemě\n\nSuperzemě je označení exoplanety, jejíž hmotnost nepřesahuje desetinásobek hmotnosti Země. Zpočátku byly objeveny mimo sluneční soustavu pouze planety typu plynný obr, na nichž je existence vyšších forem života krajně nepravděpodobná. Teprve ve 21. století se podařilo najít terestrické planety, které by mohly být obyvatelné (s dýchatelnou atmosférou, snesitelnou gravitací a bez extrémních teplotních výkyvů).\n\n\n"}
{"id": "748187", "url": "https://cs.wikipedia.org/wiki?curid=748187", "title": "Sub auspiciis", "text": "Sub auspiciis\n\nSub auspiciis je starobylá forma slavnostní promoce, při které je vynikajícímu absolventovi udílen akademický titul pod patronátem hlavy státu. Ta se sice promoce většinou účastní jen prostřednictvím svého zástupce, ale svou záštitou vyjadřuje ocenění studijních úspěchů promovanému.\n\nPodle typu státu se pak rozlišuje:\n\nTradice této promoce sahají až do středověku a odvozuje se z římských auspicií. Přestože v Česku se již neužívá, dodnes lze takto promovat v Německu nebo v Rakousku v případě získání titulu Ph.D. Podmínkou je nejen výborný studijní prospěch a nepřekročení standardní délky studia, ale třeba i středoškolské výsledky nebo celkové vedení života i mimo univerzitu. V Rakousku se např. ročně podaří promovat „sub auspiciis“ 10–15 doktorským absolventům z celkem dvou a půl tisíce.\n"}
{"id": "748193", "url": "https://cs.wikipedia.org/wiki?curid=748193", "title": "Stephan El Shaarawy", "text": "Stephan El Shaarawy\n\nStephan El Shaarawy ( , * 27. října 1992 Savona) je italský fotbalista a reprezentant Itálie, který hraje na postu útočníka v čínském klubu Shanghai Shenhua. V prosinci 2012 skončil druhý v anketě Golden Boy pořádané italským deníkem Tuttosport pro nejlepší evropské fotbalisty do 21 let (za vítězným Iscem).\n\nNarodil se v Savoně, otec pochází z Egypta a matka je Italka. Egypt měl zájem získat do své reprezentace.\n\nEl Shaarawyův styl hry je přirovnáván k někdejšímu ukrajinskému fotbalistovi ve službách AC Milán Andreji Ševčenkovi.\n\nV červenci 2010 byl poslán z Janov CFC na roční hostování do druholigového italského týmu Calcio Padova. V této sezóně 2010/11 zaznamenal, coby osmnáctiletý fotbalista, 7 gólů a 2 asistence v 25 ligových zápasech. Klub skončil na pátém místě a postoupil do playoff. Dvěma góly v odvetě semifinále playoff pomohl k postupu do finále, kde neuspěla.\n\nHráč zaujal některé kluby včetně městských rivalů města Milán – AC a Inter. Nakonec jej koupil AC Milán.\n\nV září 2011 debutoval ve třetím ligovém kole Serie A při venkovním utkání na Neapoli. V 77. minutě vystřídal záložníka Aquilaniho, ale na nepříznivém stavu 1:3 se už nic nezměnilo. Následující ligové kolo opět vstoupil do zápasu jako střídající hráč. Po dvaceti minutách střídal zraněného Alexandra Pata, aby v 64. minutě zařídil remízu 1:1 s Udinese Calcio. Zbylou druhou ligovou branku této sezóny vstřelil rovněž do sítě Udinese. V 85. minutě únorového zápasu poslal AC do vedení 2:1 a tento výsledek se stal konečným.\n\nPřed sezónou 2012/13 opustili tým někteří fotbalisté, včetně opor v podobách Ibrahimoviče a Thiaga Silvy. El Shaarawy získal místo na levém kraji útoku a stal se nejlepším střelcem svého týmu s dosavadní statistikou 16 gólů v 29 ligových utkáních. Další góly zaznamenal v italském poháru a Lize mistrů. Právě v Lize mistrů se stal rekordmanem svého klubu, jakožto nejmladší hráč AC Milán, který vstřelil gól v této prestižní klubové soutěži.\n\n\n\n\n\n\nEl Shaarawy hrál za mládežnické reprezentace Itálie. S reprezentačním týmem do 17 let se zúčastnil Mistrovství Evropy pořádané Německem v roce 2009 a Mistrovství světa v Nigérii ve stejném roce.\n\nEl Shaarawy byl nominován do reprezentace Itálie do 21 let a zaznamenal 3 góly a 2 asistence ve 4 zápasech kvalifikace na Mistrovství Evropy 2013.\n\nV seniorské reprezentaci Itálie se El Shaarawy poprvé objevil v roce 2012. Debutoval 15. srpna 2012 v přátelském utkání s domácí Anglií (Itálie prohrála 1:2). Během roku 2012 zaznamenal tři starty. Svůj první gól vstřelil v domácím přátelském zápase 14. listopadu 2012 s Francií, který Francouzi vyhráli 2:1.\n\n"}
{"id": "748194", "url": "https://cs.wikipedia.org/wiki?curid=748194", "title": "John William Lindt", "text": "John William Lindt\n\nJohn William Lindt (1845 Frankfurt nad Mohanem, Německo - 1926) byl jedním z předních australských fotografů 19. století narozený v Německu. Je známý svými aranžovanými a studiovými portréty domorodých lidí. Byl členem Royal Geographical Society.\n\nDo australského Graftonu přijel asi v roce 1862, kde spolupracoval s fotografem Conradem Wagnerem. V období 1873-1874 pořídil sérii portrétních snímků australských domorodců z okolí řeky Clarence River. V roce 1876 se přestěhoval do Melbourne, kde založil vlastní studio a úspěšně se věnoval portrétní fotografii. V 80. letech podnikl cesty na Papuu Novou Guineu.\n\n\n\n"}
{"id": "748195", "url": "https://cs.wikipedia.org/wiki?curid=748195", "title": "Gossenovy zákony", "text": "Gossenovy zákony\n\nGossenovy zákony jsou tři kvantitativní ekonomické principy, na nichž staví marginalismus. Poprvé je publikoval německý ekonom Hermann Heinrich Gossen (1810-1858) roku 1854.\n\nPrvní Gossenův zákon říká, že mezní užitek se v mezích našeho rozhodování snižuje. Se stupněm nasycenosti spotřebitele klesá užitečnost, kterou by mu přinesla další jednotka téhož zboží nebo služby. První doušek vody přináší žíznivému člověku větší užitek než každý následující. Protějškem v oblasti investic je zákon klesající mezní produktivity. Například při odsiřování elektrárny vyžaduje každý další krok větší investici, má-li se dosáhnout srovnatelného užitku jako při kroku předchozím.\nDruhý zákon říká, že racionální ekonomický subjekt si z různého zboží a služeb vybírá v takovém poměru, aby mu každá z nich přinášela stejný mezní užitek. Jinak řečeno volí tak, že největší prostředky vkládá do toho, co mu nejvíce chybí. Tím druhý Gossenův zákon řeší také problém substituce jednoho druhu statku za jiný. Ve spojité formulaci jako parciální diferenciální rovnice zní:\n\nkde formula_2 znamená užitek, formula_3 je množství formula_4-tého zboží nebo služby a formula_5 je cena formula_4-tého zboží nebo služby.\n\nTřetí zákon se týká poměru mezi pracovním a volným časem. Racionální subjekt podle něho přestává pracovat, jakmile by se mezní újma z další práce vyrovnala meznímu (tj. dodatečnému) užitku důchodu, který by mu tato práce přinesla.\n\n"}
{"id": "748197", "url": "https://cs.wikipedia.org/wiki?curid=748197", "title": "Seznam zápasů Třinec - Slavia Praha v české hokejové extralize", "text": "Seznam zápasů Třinec - Slavia Praha v české hokejové extralize\n\nKompletní seznam extraligových zápasů HC Oceláři Třinec s Slávii Praha v České hokejové extralize. Týmy se v každé sezóně utkávají 4×.\n\nStav po ZČ 2014/2015\n"}
{"id": "748198", "url": "https://cs.wikipedia.org/wiki?curid=748198", "title": "Zdeněk Kučera (teolog)", "text": "Zdeněk Kučera (teolog)\n\nZdeněk Kučera (30. března 1930 Bratislava – 15. června 2019 Praha) byl český teolog, duchovní Církve československé husitské, filozof, etik, profesor Husovy československé bohoslovecké fakulty a Husitské teologické fakulty Univerzity Karlovy, jejíž byl dlouholetým děkanem.\n\nZdeněk Kučera se narodil 30. března 1930 v Bratislavě, kterou byla jeho rodina nucena opustit v roce 1939 a následně žil v Praze. Po maturitě na Klasickém gymnáziu v roce 1949 studoval na Husově československé evangelické fakultě bohoslovecké u Josefa Hromádky, Františka Bartoše, po vzniku HČBF (1950) u Zdeňka Trtíka a Františka Kováře, a na Filozofické fakultě UK. Po vystudování byl v roce 1955 vysvěcen na kněze Církve československé.\n\nV letech 1966–74 byl přednostou ideového odboru Úřadu patriarchy CČSH u patriarchy Nováka a po studiích v Basileji u Karla Bartha byl v letech 1968 až 1970 odborným asistentem na Husově československé bohoslovecké fakultě, ale poté byl v rámci normalizace donucen pracovat v dělnických profesích a ve stavebnictví.\n\nNa bohosloveckou fakultu se vrátil v roce 1979 jako docent a v roce 1981 získal profesuru. V roce 1990 byl zvolen děkanem HČBF a následně po její inkorporaci do Univerzity Karlovy byl třikrát děkanem Husitské teologické fakulty Univerzity Karlovy.\nPřednášel na více než dvaceti zahraničních univerzitách, byl viceprezidentem Deutsche Paul Tillich Gesellschaft v letech 1982–6.\nByl nositelem rakouského Čestného kříže Za vědu a umění I. stupně, tří papežských medailí, rytířem Řádu svatého Lazara a nositelem vyznamenání Pro ecclesia et pontifice.\n\n\n\n"}
{"id": "748200", "url": "https://cs.wikipedia.org/wiki?curid=748200", "title": "Václav Černý (senátor)", "text": "Václav Černý (senátor)\n\nVáclav Černý (16. října 1881 Braník – 5. května 1943 Braník) byl český a československý politik a meziválečný senátor Národního shromáždění ČSR za Československou stranu národně socialistickou.\n\nNarodil se jako syn hostinského v Braníku. Od mládí si musel vydělávat na živobytí. Zemřeli mu oba rodiče. Vyučil se sochařem u velké firmy. Profesí byl sochařem v Praze-Braníku.\n\nPo parlamentních volbách v roce 1929 získal za Československou stranu národně socialistickou senátorské křeslo v Národním shromáždění. Mandát ale nabyl až dodatečně v roce 1931 jako náhradník poté, co byl mandátu zbaven senátor Julius Komrs. V senátu setrval do roku 1935.\n\n"}
{"id": "748203", "url": "https://cs.wikipedia.org/wiki?curid=748203", "title": "Antonio Cassano", "text": "Antonio Cassano\n\nAntonio Cassano je italský fotbalový útočník a reprezentant, hráč klubu Sampdoria. Během sezony 2011/12 prodělal těžkou operaci srdce, ale nakonec se dostal zpět na hřiště a byl dokonce povolán na Mistrovství Evropy, kde získal s mužstvem stříbrnou medaili. Do podvědomí široké veřejnosti se dostal 18. prosince 1999, kdy v 88. minutě nádherným sólem v barvách Bari rozhodl zápas protí milánskému Interu.\n\n\nCassano se zúčastnil Mistrovství Evropy ve fotbale 2012 a nastoupil ve všech šesti utkáních Itálie na šampionátu při její cestě do finále. V základní skupině C to byly postupně zápasy se Španělskem (remíza 1:1), Chorvatskem (rovněž 1:1) a Irskem (výhra Itálie 2:0, vstřelil vítězný gól). Ve čtvrtfinále odehrál většinu zápasu s Anglií, který se musel rozhodnout až v penaltovém rozstřelu. Ten ale neabsolvoval, v 78. minutě střídal. Rozstřel vyzněl 4:2 pro Italy. V semifinále byl u výhry Itálie nad mírně favorizovaným Německem 2:1 a přihrával Mario Balotellimu na první gól centrem z levé strany. Ve finále musel se spoluhráči čelit nejlepšímu týmu turnaje Španělsku, které nakonec Itálii deklasovalo poměrem 4:0. Antonio získal s národním týmem stříbro.\n\n\n\n\n"}
{"id": "748205", "url": "https://cs.wikipedia.org/wiki?curid=748205", "title": "Mattia Valoti", "text": "Mattia Valoti\n\nMattia Valoti (* 6. září 1993) je italský fotbalista, který hraje na postu záložníka v italském mužstvu Hellas Verona. Patří mezi talentované hráče.\n\n"}
{"id": "748206", "url": "https://cs.wikipedia.org/wiki?curid=748206", "title": "Ján Danko", "text": "Ján Danko\n\nJán Danko (8. října 1883 Liptovský Svätý Mikuláš-Okoličné – 26. ledna 1948 Liptovský Sv. Mikuláš-Okoličné) byl slovenský a československý politik a meziválečný senátor Národního shromáždění ČSR za Republikánskou stranu zemědělského a malorolnického lidu.\n\nPůsobil jako učitel a školský inspektor pro Zvolenskou župu v Banské Bystrici. Koncem 20. let byl profesí správcem státního sirotčince v Slovenské Ľupči.\n\nV parlamentních volbách v roce 1929 získal za Republikánskou stranu zemědělského a malorolnického lidu senátorské křeslo v Národním shromáždění. V senátu zasedal do roku 1935.\n\n25. listopadu 1941 se stal v rámci hromadné kooptace poslancem Sněmu Slovenskej republiky.\n\n"}
{"id": "748209", "url": "https://cs.wikipedia.org/wiki?curid=748209", "title": "Mistrovství ve fotbale zemí CONCACAF 1965", "text": "Mistrovství ve fotbale zemí CONCACAF 1965\n\nMistrovství ve fotbale zemí CONCACAF 1965 bylo druhé mistrovství pořádané fotbalovou asociací CONCACAF. Vítězem se stala Mexická fotbalová reprezentace.\n\n"}
{"id": "748219", "url": "https://cs.wikipedia.org/wiki?curid=748219", "title": "Filip Dobrovolný", "text": "Filip Dobrovolný\n\nFilip Dobrovolný (9. dubna 1880 Borová – 16. září 1930 Praha) byl český novinář a politik Českoslovanské sociálně demokratické strany dělnické, později československý senátor Národního shromáždění za Komunistickou stranu Československa.\n\nPocházel z chudé tkalcovské rodiny, pracoval rovněž jako tkalcovský dělník a angažoval se v dělnickém hnutí. Vychodil obecnou školu v Borové, dvě třídy měšťanské školy v Přibyslavi. Další vzdělání nabyl jako samouk. V jedenácti letech musel totiž, ač nejlepší žák, školu z finančních důvodů opustit a začít vydělávat. Pracoval v malé textilní továrně Sahánek v Borové. Od osmnácti let byl v kontaktu s představiteli sociálně demokratického hnutí v Přibyslavi. Vstoupil do dělnických textilních odborů. Na přelomu 19. a 20. století se začal profilovat jako publicista. Měl i literární sklony a publikoval povídky ze života tkalců. Přispíval do dělnického tisku, od roku 1909 byl profesionálním novinářem. Toho roku ho totiž vedení sociální demokracie na Moravě vyzvalo, aby nastoupil do redakce listu \"Hlas lidu\" v Prostějově. Na Moravě pak redigoval po dva roky \"Hlas lidu\" a následně byl opět vyzván, aby přešel do redakce dělnických novin \"Slovácko\" v Hodoníně. Roku 1912 byl výkonným výborem strany povolán do Prahy. Vedl sociálně demokratický týdeník \"Zář\". Po jistou dobu také působil v redakci listu \"Brázda\", který sociální demokracie založila s cílem oslovit venkovské vrstvy. Za první světové války vydával týdeník \"Týdenní kronika válečná\". Pak v době rozkolu v sociální demokracii patřil k představitelům levicového křídla, ze kterého se roku 1921 utvořila KSČ. V letech 1921-1929 byl šéfredaktorem komunistického deníku Rudé právo.\n\nV parlamentních volbách v roce 1929 získal za KSČ senátorské křeslo v Národním shromáždění. V senátu setrval do své smrti roku 1930. Pak ho jako náhradník vystřídal František Hlávka. Profesí byl redaktorem v Praze na Žižkově.\n\nZemřel v září 1930 v Praze po krátké a těžké nemoci. Pohřeb se konal za účasti desítek tisíc lidí z centrály strany v Karlíně\n\nJeho synem byl umělec Viktor Dobrovolný (1909-1987).\n\n\n"}
{"id": "748226", "url": "https://cs.wikipedia.org/wiki?curid=748226", "title": "Mistrovství ve fotbale zemí CONCACAF 1967", "text": "Mistrovství ve fotbale zemí CONCACAF 1967\n\nMistrovství ve fotbale zemí CONCACAF 1967 bylo třetí mistrovství pořádané fotbalovou asociací CONCACAF. Vítězem se stala Guatemalská fotbalová reprezentace.\n\n\nTýmy Haiti a Trinidad a Tobago se kvalifikovaly na závěrečný turnaj.\n\nTýmy Guatemala a Nikaragua se kvalifikovaly na závěrečný turnaj.\n\n"}
{"id": "748229", "url": "https://cs.wikipedia.org/wiki?curid=748229", "title": "Erik Karlsson", "text": "Erik Karlsson\n\nErik Karlsson (* 31. května 1990, Lannaskede, Švédsko) je švédský hokejový obránce hrající v týmu San Jose Sharks v severoamerické lize National Hockey League (NHL). V roce 2012 a 2015 získal cenu Norris Trophy pro nejlepšího obránce NHL. Tento obránce, vyznávající ofenzivní pojetí hry, byl v roce 2008 draftován týmem Ottawa Senators v prvním kole jako celkově 15. V současnosti patří k nejlepším obráncům na světě, v roce 2014 pomohl národnímu týmu Švédska vybojovat stříbrné medaile na Olympijských hrách v Soči, kde jako obránce vyhrál produktivitu celé soutěže. Často je kritizován za svou slabší hru směrem dozadu, ale na tom v posledních letech dost zapracoval a stává se z něj stále komplexnější hokejista. V roce 2018 mu zemřelo nenarozené dítě, kvůli čemuž vynechal poslední zápasy základní části NHL a světový šampionát.\n\n\n\n\n"}
{"id": "748232", "url": "https://cs.wikipedia.org/wiki?curid=748232", "title": "Mistrovství ve fotbale zemí CONCACAF 1969", "text": "Mistrovství ve fotbale zemí CONCACAF 1969\n\nMistrovství ve fotbale zemí CONCACAF 1969 bylo čtvrté mistrovství pořádané fotbalovou asociací CONCACAF. Vítězem se stala Kostarická fotbalová reprezentace.\n\n\n"}
{"id": "748234", "url": "https://cs.wikipedia.org/wiki?curid=748234", "title": "Skalka (zahrada)", "text": "Skalka (zahrada)\n\nSkalka (též alpinum) je část pozemku v zahradě, nebo parku. Je prvek zahradní architektury používaný v sadovnické tvorbě. Charakterem úpravy a výsadby napodobují část horské nebo skalní přirozené kompozice. Někdy jsou součástí doplňky evokující stepní krajinu, vřesoviště, rašeliniště, menší vodní plochy nebo vodního toku. Skalku není možné vytvořit v každé parkové úpravě, nebo slohu. Skalka není záhon s kameny. V nevhodném pro­středí působí skalka rušivě a je projevem nevkusu. Nevhodným umístěním a úpravou skalky lze snadno znehodnotil jinak dobře upravenou zahradu. Ačkoliv je skalka velmi náročná na vkus a znalosti architekta, většímu rozšíření skalek brání především náročná údržba.\n\nStyl klasické čínské zahrady zahrnuje skalky a přírodní kompozice s kameny. Lze odvodit že zde jsou pravděpodobné kořeny tvorby skalek. Čínské a japonské zahrady se skalkami dosáhly v Evropě velké popularity na konci 19. století. Čínské a japonské zahrady a jejich skalky se nicméně dosti liší od dnešních skalek, především podstatou estetického působení a výzdobou. Nachází se zde obvykle nanejvýše dřeviny a kameny jsou samostatným artefaktem, mystickým prvkem znázorňujícím hory, ostrovy, jsou estetické samy o sobě, nebo jsou použity jako přírodní skulptury v kompozici. S rozvojem turistiky ve společnosti v tomto období také obyvatelé více cestovali do velehor. Turisté vykopávali a přiváželi zpět některé z vzácných ale i choulostivých alpských rostlin, s kterými se na horských hřebenech setkali. Tyto rostliny jsou právě základem výzdoby dnešních skalek.\n\nPrvními z moderních skalek, byly práce Williama Robinsona (1838–1935). Nejslavnějším praktikantem v tomto směru byl však Reginald Farrer (1880–1920), výstřední a vynikající zahradník, který byl nejcharismatičtějším a nejpopulárnějším spisovatelem o zahradnictví v Edwardiánské Anglii. Přestože Umění tvorby skalek nabylo zcela nové úrovně v posledních desetiletích díky pokrokům ve vědě a inovacím v zahradnictví a štěrbinové skalce v Anglii a České republice.\nStejně jako není hudba proudem tónů, malba pouhou záplavou barevných skvrn, není skalka pouhou hromadou kamenů, jakkoliv jednotlivě zajímavých anebo ohromujících množstvím, tvary anebo velikostí. Skalka není mineralogickou sbírkou a neměla by být pouze sbírkou rostlin. „\" …není, …žádná chyba běžnější než pokus nahradit rozsahem krásu… Vytvoření hmoty, která prokazuje zaujetí člověka pro obdiv k čemukoliv, co je obrovské nebo ohromující.\"“ H. Repton Prvním pravidlem tvorby je podle H. Reptona přiměřenost „\"…, neboli řádné přizpůsobování několika částí k celku, a ten celek k charakteru, situaci a okolnostem místa a jeho vlastníka.\"“\nZcela vhodně lze vztáhnout na tvorbu skalky Aristotelovu poznámku v \"Metafysice\": „\"Celek je více než souhrn jeho částí.\"“ Základním kriteriem hodnocením zahradnického díla, skalky, tak není množství, exotičnost rostlin nebo kamenů, ba ani barevnost květů, ale její zapojení do okolí, nenásilná elegance a její přirozený, zdánlivě zcela původní vzhled. Má li skalka splňovat funkci ozdoby pro potěchu oka návštěvníka, je žádoucí pracovat v souladu s pravidly sadovnické tvorby.\n\nUž v roce 1899 píše F. A. Waugh v knize Lanscape gardening \"\"... obecnou zásadou, kterou je třeba nejvíce zdůraznit je, že nic nebude chránit skalku před odsudkem jestliže se nejeví přirozená svému okolí. Může být dodáno, že to pravé okolí není snadno zajištěno, protože malé, ploché předzahrádky na městském pozemku nemohou nikdy vytvořit asociace, které by ospravedlnily skalku. Když je hromada kamenů umístěna pečlivě uprostřed zastřiženého trávníku, musí být evidentní i většině nevidomých pozorovatelů, že přirozenost je ztracena.\"\"\n\nSkalka je zahradní úprava, která je obvykle založená na svahu, kopcovitém nebo zvlněném terénu, anebo vyvýšeném místě v místech více vzdálených od budov, ne­bo oddělených porosty dřevin. Skalky se nacházejí obvykle na světlých místech, neboť na místech zastíněných stromy obvykle nelze využít vhodné rostliny, časté je však mírné zastínění části. Skalničky rostou nejlépe na východním a obstojně i na západním a severním svahu. Na jižních svazích se v našich běžných podmínkách udrží jen nenáročné rostliny, které snášejí velké teplotní změny a nízkou vlhkost vzduchu.\nPři její konstrukci je obvykle použit umělý, nebo přírodní kámen a štěrk. Pokud má skalka evokoval přírodní krajinu a vyvolat libé pocity, jsou materiály v souladu jak logickém tak estetickém. Je zásadou celou skalku stavět z jednoho druhu kamene. Štěrk a velké kusy jen zcela výjimečně bývají z různých druhů horniny a pokud ano, je zcela dbát na přirozenost kombinace. Obvykle je použitý kámen horninou s nenápadnou přirozenou barvou a strukturou, v přirozených tvarech. Je doporučován místní kámen, typický pro oblast, v níž se skalka buduje, přirozeně zvětralý, ideální kámen je již porostlý mechorosty a lišejníky. Kameny v obvyklé skalce jsou uloženy v přirozených nenápadných polohách, tedy větší plochou na terénu, těžištěm níž, nejlépe pod povrchem. Kameny mají být v ideálním případě částečně zapuštěné v terénu, zdánlivě vystupující z podkladu. Kusy kamene se ve skalce obvykle mají nacházet v přirozených skupinách, nikoliv jako by vystavené po jednom, ani v jiným nepřirozeným způsobem. Nepřirozeně působící úpravy jsou rušivé. Nejen struktura a barva ale i velikost použité horniny je velice důležitá v poměru k velikosti upravované plochy a celkové kompozici. Je nezbytné znát i pH, případně minerální složení použité horniny. Některé rostliny preferují kyselé půdy a jsou tzv. vápnobojné. Použití nevhodné horniny by mohlo zcela ovlivnit jejich růst. Podobně je celkem nevhodný do skalky např. hadec, jakkoliv je součástí místního podloží. Půdy na vápencích i na žulových substrátech s větším obsahem živců mají alkalickou reakci a vyhovují silně vápnomilným alpínkám (např. protěž, řeřuška, koulenka, zvonek, huseník, prvosenka, aurikule, lomiká­men, šáter, mochna apod.).\nKameny mají ve skalce dvojí účel — estetický a funkční. Vhodným výběrem a uložením kamenů se vždy snažíme napodobit přirozené prostředí a vytvářet harmonický doplněk pěstovaných rostlin. Většina ze skalniček by rostla stejně dobře, ne-li dokonce lépe, ve vhodné půdě na normálním záhonku. Kámen ve skalce má zabránit splavování půdy a po­mocí kamenů jsou vytvářena vhodná místa pro výsadbu rostlin, které jimi budou upevněny a omezovány. Správně umístěné kameny zadržují část vláhy a poskytují rostlinám částečný stín.\n\nJe doporučováno skalky stylizovat v rovině mírným zvlněním terénu. Avšak je nezbytné dbát na vhodnost a přiměřenost takového postupu, zejména vhodného okolí. Již zahradní architekt v osmnáctém století H. Repton se vysmívá skalkám založeným na rovině jako hromadám kamenné suti uprostřed zeleného dokonale střiženého trávníku. Necitlivé úpravy mohou snad jen povzbudit narážky na těžký úděl místních krtků. Ovšem vhodně upravené, i zcela ploché skalky s přiměřenou velikostí a uložením kamenných prvků mohou působit přirozeně, esteticky, ačkoliv podle některých názorů skalky na rovině nemají opodstatnění a působí rušivě, nepřirozeně. Skalka nemusí, nebývá a neměla by být, zcela pokrytá kameny, ačkoliv na menší části velké úpravy lze vhodně napodobit suťové pole, nebo kamenné moře. Je třeba kameny uspořádat a některé části nechat i zcela volné.\n\nPro lepší přístupnost a obslužnost skalky se na velkých úpravách zřizují kamenné pěšiny, šlapáky, či terén­ní schodiště z kamenů nebo stupňů, podle záměru. Bludné balvany mohou být na vhodném místě ve­lice výrazné. Velké kamenné objekty velmi oblíbené megalomany nemusí působit vhodně zejména v malých úpravách, navíc obvykle bývají vystaveny vztyčeny vzhůru ve stylu menhirů.\n\nVýjimkou od zavedených zásad skalky jsou také umělecké úpravy, které jsou více interaktivním a akčním uměním (založeným na instalaci), nebo happeningem jenž má cíl vykřiknout hluboké poselství, oslnit, upozornit, takové instalace nejsou zahradní úpravou podle pravidel. Podobná umělecká díla existují, jejich hodnota leží v rovině uměleckého poselství. Taková úprava však není skalkou, skalka má vytvořit příjemné prostředí, nikoliv křičet do okolí. Rozhodnutí použít ve skalce málo přirozený a výrazný prvek, je srovnatelné s nápadem postavit si v ložnici maják s mlžnou sirénou. Podobně obvykle působí i výrazně barevně štěrky, antuka, barvené písky, barvené mulče či kusy barevného skla. Vždy je třeba mít na mysli, že kameny jsou také jen jednou ze součástí skalky a že mají tvořit především stanoviště rostlin a příjemné pozadí jejich krásy.\nPůda se musí připravit podle plánu výsadby. Čím druhově bohatší má být výsadba, tím pečlivěji se musí připravit substrát. Pro rostliny ze skalních a suťových poloh výhradně minerální substrát. Vhodnou směs zeminy pro většinu skalniček lze namíchat asi z 1/2 až ze 3/4 písku, dr­ti a zcela humózní zeminy s nízkou až neutrální pH. Pro zlep­šení se přidává někdy také hrubší rašelina. Rašelina s pískem je vhodná pro acidofilní rostliny a kapradiny.\n\nDůležitou součástí této zahradní úpravy jsou skalničky (alpínky). Skalničky jsou běžné i vzácné, domácí, vyšlechtěné i cizokrajné byliny. Vyšlechtěné kultivary obvykle bývají vhodnější než původní druhy. Vysokohorské skalničky jsou nejchoulostivější, často špatně prospívají a hynou. Ideální pro většinu výsadeb jsou druhy pocházející z hor a podhůří. Byliny rostoucí na pahor­cích a nížinných skalách se vyznačují nenáročností a snášejí i jižní svahy.\n\nObvykle jsou to málo vzrůstné víceleté byliny, vhodné pro takovou výsadbu skalky, která je plánována. Součástí porostu skalky však nebývají jen skalničky, ale i trvalky, travi­ny, sukulenty a dřeviny. Výběr dřevin se řídí především rozměry upravované plochy a motivy (biotopy) jednotlivých částí, tedy uměleckým záměrem.\n„\"Já důrazně soudím, že pěstování množství rostlin, ať už jsou jakkoliv kvalitní samy o sobě a jakkoliv rozsáhlý je jejich počet, netvoří zahradu, jen sbírku. Vlastnění rostlin,je ohromná věc, pokud jsou používány s pečlivým výběrem a určitým úmyslem. Pouhé vlastnictví, nebo výsadba rostlin netříděných v prostorách zahrady, je pouze jako vlastnění krabice barev od nejlepšího barvíře, nebo, abych šla o krok dál, je to jako mít části těchto barev připravených na paletě. To však nepředstavuje obraz\"“ Gertrude Jekkyll\n\nBohatý sortiment rostlin umožňuje vysázet velké množství druhů. Avšak zahrada nemá být sbírkou ale kompozicí rostlin. Jestliže dojem ze skalky bude rozmělněn spoustou sebekrásnějších skalniček, nevynikne jejich krása a celek bude působit dojmem zmatku. Je vhodné si dobře naplánovat výsadbu a použít vhodně a ve větším množství, méně druhů.\n\nDřeviny se na skalku a do jejího nejbližšího okolí vysazují nejdříve. Na výsadbu jsou používány dřeviny nízkého vzrůstu, nebo nízké kultivary ostatních dřevin. Rozmístění dřevin má působit dojmem přirozeného seskupení. Tyto porosty mají vytvářet jednotlivé dominanty nebo pozadí kompozice. Dřeviny vy­sázené u úpatí skalky mají být nízké, s většími listy a zdánlivě zvyšovat její výšku. Naopak dřeviny vysázené na vrcholku skalky naopak mají zdánlivě zvyšovat její výšku. U všech dřevin je důležité znát, jak budou vysoké nebo rozrostlé i po více letech a vhodně určit jejich umístění už ve fázi projektování. Tyto znalosti musí být zřejmé i u použitých kultivarů. Dřeviny nesmí konkurovat skalničkám a zastiňovat je. Vhodnými dřevinami jsou například kleč, jalovec, janovec, pěnišník, mamota, rojovník, kyhanka.\n\nSkalničky, byliny vhodné pro výsadby skalek vyžadují většinou lehčí, propustnou půdu. Půda nemá být vyhnojená, zejména ne dusíkem, protože skalničky potom bujně rostou, ale málo kvetou. Skalka nemá být úplně zarostlá rostlinami.\n\nPro za­stíněné partie jsou vhodné lesní rostliny. (např. dymnivka, sasanka, jaterník, plicník, konvalinka, kopytník, kapradiny, brčál, břečťan apod.). Pro jarní kvetení lze přidat drobné cibulnaté a hlíznaté květiny (např. puškinie, ladoničky, sněženky, bledule, modřence, ladoňky, snědky, česneky apod.). Na okraje, nebo do velkých ploch lze přimísit i vyšší rostliny (např. divizna, oměj, ostrožka, kokořík, máčka, náprstník, bolševník, orlíček, kapradiny, liliochvostec, okrasné trávy, vřes a podobně). Při výběru rostlin je vhodné umístit druhy podle stanoviště. Žádoucí součástí skalky bývá vřesovištní partie s acidofilními rostlinami. Vlhkomilné trvalky jsou atraktivní kolem vodních partií, ve vodě bažinné a vodní rostliny. Součástí skalky mohou být suché stanoviště vhodné pro xerofytní rostliny a traviny.\nK základnímu ošetření skalky po vysázení patří především pravi­delné pletí, občasné opatrné nakypření půdy kolem rostlin, přiměře­ná zálivka a ochrana před mrazem. Ochrana před mrazem má být provedena nejlépe chvojím, aby se uchránily před holomrazy a zimním sluncem. U zálivky acidofilních rostlin je třeba obvykle používat upravenou vodu.\n\nZalévat je doporučeno ráno nebo večer, aby nedocházelo k prudkému ochlazení půdy a rostlin. Důležitější než voda v půdě je relativní vzdušná vlhkost, která se zvyšuje mlžením, Ke krátkodobému zvýšení vlhkosti v suchých horkých dnech přispívá zkropení kamenů a chodníků. Vlhkostní a teplotní poměry přímo ovlivňují kameny ve skalce, jejich množství, velikost a barva. Kameny intenzívně přijímají i vydávají teplo a zároveň se snadno navečer orosují.\n\nNa jaře je na skalce třeba odstranit ochranu proti mrazu stařinu, upravit rostliny povytažené mrazem, doplnit půdu, přisypat zeminy, doplnit chybějící a odstranit přebytečné rostliny, upevnit uvolněné kameny.\n\nNejčastějším škůdcem rostlin ve skalce jsou mšice, dřepčíci a svilušky, největší škody však způsobují myši, krtci, slimáci, plži. Ptáci rozhrabávají skalky při hledání potravy (především kosi) a vytrhané skalničky a rostliny s obnaženými kořeny usychají. Údržba skalek je pracovně i odborně náročná a je třeba, aby alpínum měl na starosti stále stejný zahradník. Není-li předpoklad, že skalky a květinové zídky budou dobře ošetřovány, jsou prostředky vynaložené na jejich vybudo­vání předem ztraceny.\nVhodné skalničky \n\nNízké trvalky \nZ dřevin nízkého vzrůstu\n\nŠtěrbinová skalka je typem skalky kde je povrch skalky pokryt do takové míry kameny, že je omezeno zaplevelení, kameny působí jako mulč a současně mají být dekorativním prvkem. Pro výhodu minimálních prostor pro plevel mezi kameny jsou používány kameny štípané do desek, nebo břidlice (pro skalu obvykle nevhodný materiál). Tyto desky jsou uloženy hranou nahoru (tedy opačně než obvykle kameny ve skalce) a často položeny jedním směrem.\nSkutečně hezkou štěrbinovou skalku se povede vytvořit zřídka. Přirozeně vypadající kompozici lze vytvořit pouze jen na základě znalostí přírody, mineralogie a estetiky. Umělecké dílo fungující také jako štěrbinová skalka by nemělo v kompozici zahrady zejména působit násilně. \n\nŠtěrbiny tvoří horizontální i vertikální prostor. V skalce lze záměrně vytvářet pouze malé mezery mezi kameny, ve kterých je přesto dostatek živin pro nenáročné skalničky, stejně jak tomu často bývá v přírodě. Vhodně a esteticky lze jako štěrbinovou skalku využít část mezerách mezi dlažbou na cestě, terase, dvorku, nebo odpočívadle. Velké štěrbinové skalky jsou vytvářeny na rovině. \n\nTato okrasná úprava sestávající ze skalniček, za­krslých dřevin a přírodního kamene je zkouškou schopností zahradníka a zahradního architekta. Skalky v rovině lze využít jako doplňku dobře založené zahrady v místě, kde převlá­dá rovinatý terén a umělé vytvoření skloněného terénu působí nepřirozeně. V rovině je nevhodné vytvořit v terénu velké prohlubně nebo naopak navršené hromady zeminy. Při založení skalky v rovině také často působí nevhodně ostrý přechod krásy divoké přírody na nízko sekaný a s pýchou majitelem dokonale udržovaný trávník, kdy se pozorovatel neubrání pocitu nepřirozenosti a vyumělkovanosti z kontrastu obou úprav. Takovým situacím lze zabránit porosty trvalek a dřevin, ale především umístěním skalky na okraj architektonického celku, spíše než do středu golfového trávníku. Celá kompozice musí vyvolat dojem přirozenosti a navazovat na úpravu okolního terénu stejně jako jiné skalky.\n\nDůležitá je odborná příprava a dozor architekta při ukládání kamenů do mode­lovaného prostoru a vlastním osázení, protože přidávání kamenů k sobě má svoji estetickou logiku danou materiálem. Terén skalky může navázán na ohyb, okraj anebo roz­dvojení cesty, popř. může být okrasným doplňkem dláž­děného odpočívadla.\nV rovinaté skalce se vhodně uplatní větší skupiny jednoho druhu rostlin. U zpevněných ploch a stavebních doplňků v okolí se osvědčuje použít typově i geologicky jednotný druh kamene.\n\nSkalničkářství je zájmová obvykle amatérská činnost, jejíž náplní je tvorba a údržba skalky, setkávání se s podobně založenými jedinci, výměna zkušeností a materiálů. Klub skalničkářů Praha byl založen v roce 1970. Skalničkáři, kteří se profilují jako sběratelé rarit a méně známých exotických rostlin se pokoušejí v podmínkách ČR pěstovat i obtížně prospívající druhy a odrůdy a získávat či rozšiřovat povědomí o vlastnostech takových rostlin. Tím prospívají obeznámenosti v oblasti přírodních věd v části populace. Výstavy skalničkářů se opakovaně konaly ve Vojanových sadech na Malé Straně a na Starém Městě. I.mezinárodní skalničkářská konference proběhla ve dnech 3.- 6. května 2007 v Berouně. Významnou činností klubu je vydávání časopisu Skalničky, který je rozesílán členům i zájemcům do celého světa. Podobně i brněnský klub vydává klubový zpravodaj \"Skalničkářův rok\".\n\nSkalka se v literatuře vyskytují jako dramatické kulisy, či skalničkáři coby postavy detektivních zápletek anebo milostných avantýr, jen zřídka. Knihou, která se zápalu tvorby skalek a oddaného fanatismu skalničkářství věnuje, je Zahradníkův rok, kde je celá kapitola popisující tento objekt.\n„\"…Ale co vám budu povídat; kdo si nevypiplal ty všelijaké miniaturní zvonečky,… ten ať nemluví o všech krásách světa; neboť neviděl to nejlíbeznější, co tato drsná země v jakési chvilce rozněžnění… stvořila. Kdybyste viděli takový polštářek dianthu Musalae, posetý nejrůžovějšími kvítky, jaké kdy - Ale co vám to budu povídat; jen pěstitelé skalek znají to sektářské uchváceni.…\"“K. Čapek Zahradníkův rok \n\n"}
{"id": "748235", "url": "https://cs.wikipedia.org/wiki?curid=748235", "title": "Organza", "text": "Organza\n\nOrganza je tuhá, velmi lehká tkanina z přírodního hedvábí nebo z umělých filamentů, v plátnové vazbě. \n\nU původní organzy se v osnově i útku používá ostře kroucené, \"neodklížené\" hedvábí organzín, příze je proto velmi tvrdá, v jemnostech 3,0 – 3,3 tex. Tkanina se vyrábí v dostavě 20-35 nití/cm, hmotnost dosahuje 17-26 g/m. Tkanina má \"vrzavý\" omak, je průhledná, dobře se řasí. \n\nPoužití: Večerní a svatební šaty, dekorace \n\nHedvábná organza se tká v řadě čínských textilek v oblasti kolem řeky Jang-c’-ťiang a v provincii Če-ťiang. Hrubší hedvábnou organzu tkají v Indii v okolí města Bengalúru. Luxusní organzy se zhotovují ve Francii a v Itálii.\n\nOrganza se vyrábí také z umělých vláken (polyester, polyamid, acetát). Typická tuhost organzy se zde dá částečně dosáhnout apreturou, imitace však není nikdy dokonalá a tkaniny jsou většinou těžší, než organza z přírodního hedvábí. \n\n"}
{"id": "748240", "url": "https://cs.wikipedia.org/wiki?curid=748240", "title": "Tvůrci", "text": "Tvůrci\n\nTvůrci (anglicky Founders, tj. Zakladatelé), zvaní též měňavci (anglicky changelings), jsou fiktivní rasa ze seriálu . Jde o rasu z Gamma kvadrantu řídící impérium zvané Dominion. Slouží jim Jem'Hadarové, Vortové a další rasy.\n\nJsou tvořeni z tvarově měnitelných enzymů, což jim umožňuje libovolně měnit tvar, ovšem normálně používají humanoidní vzhled. Před dávnými časy zkoumali Galaxii, ale strach ostatních ras z jejich schopností a následné pronásledování, násilí a usmrcování je učinil tajnůstkářskými a nesnášenlivými vůči Pevným (humanoidům).\n\nVětšinu tvaru tráví spojeni do organické hmoty podobné velkému jezeru na své domovské planetě. Tomuto spojení říkají „Velký článek“ (anglicky: G\"reat link\").\n\nPrvní setkání Federace s nimi se odehrává v epizodě , dva roky po objevení Bajoranské červí díry. Po cca třech letech napětí dojde k devastujícími konfliktu mezi Dominionem a většinou ras Alfa kvadrantu. Tomuto konfliktu se věnují poslední dvě sezóny seriálu. V poslední epizodě jsou Tvůrci poraženi a Odo obětuje svůj vztah s Kirou, aby je mohl zachránit před zničující infekcí, kterou je Federace nakazila.\n\n"}
{"id": "748253", "url": "https://cs.wikipedia.org/wiki?curid=748253", "title": "North American Rockwell OV-10 Bronco", "text": "North American Rockwell OV-10 Bronco\n\nNorth American Rockwell OV-10 Bronco je turbovrtulový lehký útočný a pozorovací letoun. Letoun byl vyvinut v 60. letech 20. století pro boj proti povstalcům (Counter-insurgency aircraft/COIN) a jeho hlavní úlohou je řízení letecké podpory pro pozemní jednotky nad bojištěm (FAC). Letoun je schopný zůstat ve vzduchu více než pět hodin.\n\nJiž během 2. světové války používala vojska Spojených států lehké původně civilní letouny pro řízení dělostřelecké palby a blízkou leteckou podporu, přičemž zjistila, že to je velice účinné. Dobré výsledky přineslo i nasazení podobných letounů ve válce v Koreji, proto se americká námořní pěchota začala koncem 50. let 20. století ohlížet po novém stroji pro podobné účely.\n\nPůvodní vize vnikla počátkem 60. let 20. století během neformální spolupráce mezi W. H. Beckettem a plukovníkem K. P. Ricem (USMC), kteří se setkali na základně China Lake v Kalifornii, nedaleko které oba žili. Konceptem bylo jednoduché, na údržbu nenáročné, robustní letadlo pro blízkou leteckou podporu útočících jednotek. V té době však americká armáda experimentovala s vyzbrojenými vrtulníky (určitý zájem však jevila o podobný letoun pro řízení dělostřelecké palby) a americké letectvo se blízkou leteckou podporou pozemních jednotek nezabývalo.\n\nNavržený letoun měl operovat z předsunutých leteckých základen, přičemž měl využívat jako přistávací dráhu běžné silnice. Rychlost letounu se měla pohybovat od velmi nízké až po střední podzvukové s velkou vytrvalostí ve vzduchu, čemuž nemohl vyhovět proudový pohon letounu. Naopak turbovrtulové motory mohly poskytnout lepší výkony než pístové motory. Zbraně měl mít letoun namontovány v ose letounu. Navrhovatelé preferovali použití automatických bezzákluzových kanónů, které neměly zpětný ráz a zároveň měly menší hmotnost než rakety. Trup měl být navržen tak, aby se zmenšilo riziko poškození od výbuchu.\n\nBeckett a Rice na základě požadavků rozvinuli základní návrh a pokusili se postavit prototyp letounu ze skelných vláken v garáži. Úsilím těchto nadšenců vznikla i jakási neoficiální dokumentace popisující návrh. W. H. Beckett, který odešel od námořní pěchoty, začal pracovat pro společnost North American Aviation, které následovně prodal navržený letoun.\n\nRice poznamenal:\n\n\"„Vojenská definice požadavků na letouny STOL umožňovala vzlet a přistání ve většině oblastí ve kterých mohl být veden boj. Dále letoun byl navržen k použití běžných silnic, takže může operovat i z džungle, kde je mýtin málo a jsou daleko od sebe. Výsledkem bylo, že rozpětí křídel bylo omezeno na 20 stop a silný podvozek s rozchodem 6,5 stopy měl umožnit působení ze silnic. Měla tu být možnost i plování na vodě…“\"\n\"„...bylo žádoucí, aby byl návrh sestaven z různých částí, tak aby se dal jednoduše rozložit a uskladnit v boxu, který by se vešel na nákladní automobil 6×6 spolu se vším vybavením pro jeho sestavení v poli.“\"\nS nástupem Kennedyho vlády v roce 1961 potřeba takového letounu vzrostla v souvislosti se zhoršující se situací ve Vietnamu. Ozbrojený značkovací letoun se zdál výborným řešením pro boj proti povstalcům v džungli. Takové levné jednoduché letouny mohly používat jak americké síly, tak i síly spojenců, pro které by mohlo být pořízení vyspělejších strojů příliš nákladné a náročné na provoz. Ministr obrany Robert McNamara prosazoval co největší sjednocení výzbroje a vybavení kvůli snížení ceny, zjednodušení dopravy a výcviku.\n\nSpolečné specifikace na lehký ozbrojený průzkumný letoun (Light Armed Reconnaissance Aircraft – LARA) byly schváleny a vydány americkým námořnictvem (US Navy), letectvem (USAF) a armádou (US Army) na konci roku 1963. Požadavky na LARA byly založeny na aktuální potřebě na nový všestranný lehký útočný a pozorovací letoun pro „boj v džungli“. Existující vojenská pozorovací letadla O-1 Bird Dog a O-2 Skymaster, byla považována za zastaralá, příliš pomalá a s malou nosností pro takovou všestrannou roli.\n\nPožadavky zněly na dvoumotorový dvoumístný letoun, který je schopný nést minimálně 2 400 liber (1 090 kg) nákladu, šest výsadkářů a schopný snést zatížení od +8 G do -3 G. Měl být také schopen působit z letadlových lodí, létat rychlostí maximálně 350 mph (563 km/h), vzlétnout na předsunuté dráze dlouhé maximálně 800 stop (360 m) a měla být možnost jednoduché úpravy na hydroplán. Letoun měl mít akční rádius 80 km (50 mil) s vytrvalostí zůstávat nad cílem alespoň hodinu a měl bezpečně létat na jeden motor. Letoun měl nést nejrůznější výzbroj, která zahrnuje kulomety ráže 7,62 mm s 2 000 dávkami střeliva a externě nesené zbraně o hmotnosti až 1 100 kg (2 400 liber), mezi které patřily nejrůznější bomby, raketnice s neřízenými raketami, letecké kanóny 20 mm a střely vzduch-vzduch AIM-9 Sidewinder. Letoun LARA měl sloužit i jako lehký transportní letoun, přičemž měl dopravovat až 900 kg nákladu nebo 6 výsadkářů nebo 2 nosítka s doprovodem.\n\nBylo předloženo jedenáct předběžných návrhů. Devět z nich bylo: Grumman Model 134R tandemová verze letounu OV-1 Mohawk používaná americkou armádou, Goodyear GA 39, Beechcraft PD-183, Douglas D-855, Convair Model 48 Charger, Helio 1320, Lockheed CL-760, návrh společnosti Glenn L. Martin Company a North American/Rockwell NA-300.\n\nV srpnu 1964 byl vybrán návrh NA-300. Kontrakt na dodání sedmi prototypů byl podepsán v říjnu 1964. Convair protestoval proti tomuto rozhodnutí a postavil přesto prototyp letounu s krátkými křídly Model 48 Charger, který poprvé vzlétnul 29. prosince 1964. Tento stroj měl rovněž dva trupy a celkově měl podobné uspořádání jako OV-10. Letoun Charger, který překonával výkony OV-10 v některých ohledech, havaroval 19. října 1965 po 196 zkušebních letech. Convair následně ukončil spory o výběr letounu.\n\nPrvní letoun NA-300 neboli YOV-10A, jak byl označen armádou, odstartoval ke svému prvnímu letu 16. července 1965 ve městě Columbus (stát Ohio). První sériové letouny byly oficiálně převzaty námořní pěchotou a letectvem v roce 1968. Námořní pěchota Spojených států obdržela 114 letounů a letectvo Spojených států obdrželo 157 letounů OV-10A.\n\nMezi prototypy a sériovými stroji bylo několik rozdílů. První YOV-10A neměl křidélka pro kulomety, rozpětí křídel měl menší o 1,5 m a byl poháněn motory T76-G-6/8 s výkonem 492 kW. Další prototypy již křidélka měly, ale byla montovaná vodorovně a nikoli šikmo směrem dolů. Sedmý prototyp byl osazen alternativními motory Pratt & Whitney Canada PT6A.\n\nVýsledný letoun se však odchýlil od původního návrhu, protože Ministerstvo obrany USA trvalo na křídlech dlouhých 40 stop, což letoun činilo závislým na širokých drahách. Rice uzavírá:\n\"„Původní představa malého jednoduchého letounu, který mohl operovat blízko podporovaných jednotek, byla téměř kompletně vykuchána „systémem“. Schopnost působit ze silnic měla být ignorována a výkon byl ohrožen kompromisním krátkým rozpětím křídel 30 stop, dalšími 1 000 librami na těžký polní podvozek a dalšími 1 000 librami elektroniky. „Lehký a jednoduchý“ letoun měl plnou přístrojovou výbavu, vystřelovací sedadla a sedm externích závěsů. Návrh použití pozemních zbraní a pumovnice měl být ignorován, ačkoliv letoun byl opatřen čtyřmi středními kulomety M60. Navzdory tomuto nárůstu (téměř dvojnásobná velikost a hmotnost proti letounu postavenému doma), měl YOV-10 stále velký potenciál. Sice by nebylo dosaženo výhody integrace s pozemními jednotkami, ale přesto měl stále schopnosti, které byly stále cenné a jedinečné.“\"\nV následujících letech letouny Bronco prováděly pozorování, funkci leteckého návodčího, doprovod vrtulníků, ozbrojený průzkum, lehký letecký transport a omezené pozemní útoky. Letouny dále prováděly radiologický průzkum, taktické letecké pozorování, označování cílů pro dělostřelectvo a námořní palbu, letecké řízení taktické letecké podpory a frontové linie, ale také letecké snímkování z malých výšek.\n\nBoeing nedávno předložil vnitřní plány na postavení modernizované vylepšené verze letounu OV-10 Bronco, která byla označena OV-10X, která by zabezpečila splnění požadavků na lehký útočný letoun. Podle Pentagonu a zástupců leteckého průmyslu by si letoun mohl udržet většinu svého robustního uspořádání z 60. let 20. století, ale kompletní modernizací by prošel kokpit, který by měl digitalizované ovládání pomocí displejů a počítačů. Nový letoun měl nést i nové senzory pro zpravodajskou činnost a přesně naváděnou výzbroj. Boeing uvedl, že mezinárodní zájem na obnovení výroby roste, a letoun by mohl konkurovat jiným lehkým útočným letounům jako jsou například T-6B Texan II, A-67 Dragon a EMB 314 Super Tucano.\n\n3. února 2010 během Air show v Singapuru společnost Boeing oznámila, že mezinárodní zájem o takový letoun je tak velký, že by bylo možné pokračovat ve vývoji i v případě, že by nevyhrála kontrakt na dodání 100 letounů pro lehké útoky/ozbrojený průzkum pro USAF.\n\nOV-10 je hornoplošník, má krátký střední trup s kabinou pro posádku a náklad, a dva trupy, které jsou pokračováním gondol motorů a nesou ocasní plochy. Charakteristickým znakem letounu je kombinace dvou trupů, které jsou vzadu propojeny vysoko položenou vodorovnou ocasní plochou (stabilizátorem). Zatahovací podvozek je tříbodový s předním kolem, které se zatahuje dopředu do trupu, zatímco hlavní podvozky se zatahují dozadu do dvojice trupů. Přední podvozek je otočný 55 stupňů na každou stranu. Podvozek je robustní odolné konstrukce s tlumiči a širokými nízkotlakými pneumatikami, které letounu umožňují působit i z velmi špatných ploch.\n\nPosádka letounu je dvoučlenná s tandemovým uspořádáním sedadel. Pilot sedí na předním sedadle a pozorovatel na zadním. Velký překryt kokpitu poskytuje výborný výhled z letounu, protože je širší než trup stroje. Oba členové posádky sedí ve vystřelovacích sedadlech Rockwell LW-3B s charakteristikou „nula-nula“, přičemž sedadla jsou v horní části opatřena klínem k proražení krytu kokpitu. Pozorovatel se může vystřelit z letounu sám, zatímco pilot vystřeluje sebe i pozorovatele.\nBronco má za sedadlem pozorovatele i nákladní prostor o objemu 3,12 m, do kterého může být umístěno až 1 450 kg nákladu.\n\nLetoun byl navržen pro působení z předsunutých základen, má schopnosti letounu STOL (krátký vzlet a přistání), může působit z palub letadlových lodí a rozlehlých palub výsadkových plavidel, přičemž nepoužívá katapult při startu ani zachycení hákem za lano při přistání. Navíc byl letoun OV-10 navržen pro start a přistání na neupraveném terénu. Opravy mohou být prováděny jen základními nástroji a ke spuštění motorů není třeba žádného pozemního vybavení. Pokud je to nezbytné může letoun létat na běžný automobilový benzín s vysokým oktanovým číslem za cenu malé ztráty výkonu.\nLetoun je poháněn turbovrtulovými motory o výkonu 535 kW, přičemž každý motor se otáčí na jinou stranu, aby byl potlačen vliv točivého momentu, který u vrtulových strojů způsobuje, že stroj má tendenci samovolně zatáčet na opačnou stranu, než se otáčí vrtule. Na pravou stranu se tedy montuje motor Garrett-AirResearch T76-G-10 a na levou stranu motor Garrett-AirResearch T76-G-12. Vrtule jsou třílisté nastavitelné. Motory a trup jsou umístěny pod křídlem, což umožňuje pozemnímu personálu snadný přístup při údržbě a zároveň i zlepšuje výhled z letounu směrem dolů. Letoun má vytrvalost ve vzduchu s přídavnými nádržemi až pět a půl hodiny. Pokud je vyjmuto zadní sedadlo letoun může přepravit až 1 450 kg (3 200 liber) nákladu, 5 výsadkářů nebo 2 pacienty na nosítkách s jejich doprovodem. Hmotnost prázdného letounu činí 3 161 kg, letoun s natankovaným palivem a posádkou má hmotnost 4 494 kg a maximální vzletová hmotnost činí 6 552 kg (14 446 liber).\n\nVe spodní části středního trupu jsou umístěna malá křidélka, která zlepšují letové vlastnosti snížením aerodynamického odporu pod trupem letounu. U prototypu byla tato křidélka namontována vodorovně, ale během zkoušek byla jejich poloha upravena. Umístěním těchto „pahýlů“ křidélek se sklonem dolů bylo zajištěno lepší odhození nesené munice. V těchto křidélkách byly běžně umístěny čtyři kulomety M60C ráže 7,62 mm s 500 náboji na kulomet. Přístup k těmto kulometům byl umožněn skrze velké poklopy na horní straně každého křidélka. Na křidélcích byly umístěny i čtyři závěsy pro bomby, kontejnery a přídavné nádrže. Tyto závěsy byly nízko nad zemí a lehce se obsluhovaly pozemním personálem. Další dva závěsy byly pod vlastními křídly a jeden pod trupem letounu, na který se často umísťovala přídavná nádrž o objemu 1 137 l (300 galonů).\n\nRaketová výzbroj ve válce ve Vietnamu se většinou sestávala ze sedminásobných raketnic 2,75 palce se značkovacími nebo vysoce explozivními raketami nebo 5 čtyřnásobných raketnic s raketami Zuni ráže 127 mm. Dále letouny nesly bomby, seismické senzory (ADSIDS), světlice a další vybavení.\n\nOperační zkušenosti odhalily některé slabiny letounu OV-10. Letoun měl vážný nedostatek výkonu. To přispělo k haváriím ve Vietnamu v kopcovitém terénu, protože piloti nedokázali tak rychle stoupat. Pokud letoun ztratil jeden motor při rychlosti pod 220 km/h, bylo standardní procedurou okamžité opuštění stroje. Zatímco specifikace tvrdily, že letoun může dosáhnout výšky až 26 000 stop (7 900 m), ve Vietnamu byly stroje schopny dosáhnout maximálně 18 000 stop (5 500 m). Také žádný pilot OV-10 nepřežil nouzové přistání letounu. Kabina letounu nebyla klimatizována, takže posádka trpěla občas v kabině, která se podobala skleníku, vysokou teplotou.\n\nOV-10 sloužil u amerického letectva (USAF), námořní pěchoty (USMC) a námořnictva (US Navy). Dále sloužil v ozbrojených silách několika dalších zemí. Celkem 81 letounů OV-10 Bronco bylo ztraceno z různých příčin během války ve Vietnamu – letectvo ztratilo 64, námořnictvo 7 a námořní pěchota 10 strojů.\n\nLetouny OV-10 jako první obdržela námořní pěchota Spojených států. Obě pozorovací letky námořní pěchoty (označované VMO) měly 18 letadel – 9 letounů OV-10A a 9 letounů OV-10D pro noční pozorování. Byly založeny také záložní pozorovací letky. Svůj bojový křest u námořní pěchoty ve Vietnamu si odbyly 6. července 1968. Letouny OV-10 operovaly jako letečtí návodčí v první linii, podnikaly lehké útoky, noční útoky s použitím světlic a doprovázely vrtulníky.\n\nNa rozdíl od letectva však měla námořní pěchota zájem i na vylepšení letounů Bronco. Tato zlepšení měla spočívat v nových senzorech pro boj v noci a těžší výzbroji. V rámci programu americké námořní pěchoty „\"OV-10 Night Observation Gunship (NOGS)\"“ bylo upraveno několik letounů OV-10A k nočním akcím a byly předány USMC v roce 1970 ke zkouškám.\n\nLetouny neměly křidélka s kulomety a místo nich nesly výzbroj v podobě kanónu ráže 20 mm M197 ve věžičce vzadu pod trupem. Pro zásobu munice a systémy ovládání věžičky byl využit nákladový prostor letounu. Nos letounu byl prodloužen o 76 cm kvůli umístění infračervené věžičky se senzory (FLIR). Závěsy pod křídly u této verze, na rozdíl od předchozí, umožňovaly nést přídavné palivové nádrže na 379 litrů (100 galonů). Střely AIM-9 Sidewinder již nebyly dále používány. Zkoušky těchto letounů byly ve Vietnamu úspěšné, i když s jistými úpravami požadovanými námořní pěchotou. Plánované úpravy letounu však byly značně omezeny úsporami finančních prostředků. Z letounů NOGS, které nesly i označení YOV-10D, byly vyvinuty letouny verze OV-10D, které nesly i laserový značkovač, ale již nenesly kanón.\nI v 80. letech 20. století pokračovala námořní pěchota ve vylepšování svých strojů. Tato vylepšení spočívala hlavně v instalaci obranných systémů (výmetnice světlic a klamných cílů), systému varování při zaměření radarem a obranného systémemu AN/ALQ-144 proti střelám naváděným infračerveným (tepelným) zářením.\n\nV roce 1985 se USMC rozhodla k dalšímu vylepšení 23 strojů OV-10A a 14 strojů OV-10D na verzi OV-10D+. Toto vylepšení spočívalo v prodloužení životnosti draku letounu, vylepšení motorů a věžičky FLIR, vylepšení avioniky a částečným digitalizováním kokpitu. Obnovena byla i schopnost nést rakety AIM-9 Sidewinder na závěsech pod křídly.\n\nZ námořní pěchoty byly vyřazeny v roce 1994 po jejich posledním působení během operace Pouštní bouře, kde také zaznamenaly poslední ztráty letounů OV-10 u amerických sil. Mezi těmito ztrátami byly dva letouny, které byly ztraceny v důsledku nedostatečné ochrany proti teplem naváděným střelám. Letoun byl také pomalý, což jej činilo lákavým cílem pro protiletecké zbraně. Po vyřazení byla většina provozuschopných letounů označena civilní registrací pro různé vládní agentury a část jich byla prodána do zahraničí.\n\nUSAF získalo letouny Bronco hlavně pro roli leteckých návodčích nad bojištěm. První bojové letouny USAF OV-10A přiletěly do Vietnamu 31. července 1968 k funkčnímu testování a hodnocení letounu. Tato zkušební letadla byla připojena k 19. letce taktické letecké podpory v rámci 504. skupiny taktické letecké podpory na základně Bien Hoa v Jižním Vietnamu. Toto testování zahrnovalo plné mise ve všech jeho rolích leteckého návodčího, které zahrnovaly řízení denních i nočních útoků, palby dělových lodí, pozorování škod po bombardování, vizuální průzkum, řízení dělostřelecké palby ze vzduchu a doprovod letadel zapojených v operaci Ranch Hand. Operace „Combat Bronco“, během které byly tyto letouny testovány, skončila 30. října 1968.\n\nPo ukončení Combat Bronco začalo USAF umísťovat větší počty letounů OV-10 k 19. TASS (Letka taktické letecké podpory) v Bien Hoa, k 20. TASS v Da Nang a 23. TASS v Nakhom Phanom (Thajsko). Letouny 23. letky taktické letecké podpory podporovaly například americké operace ve Vietnamu pod názvy Igloo White a Prairie Fire/Daniel Boone.\n\nV dubnu 1969 USAF provedlo operační zkoušky pod názvem „Misty Bronco“, k vyhodnocení, zda je možné letouny OV-10A používat jako lehká útočná letadla. Výsledky byly kladné a od října 1969 začaly být všechny letouny OV-10A USAF vybavovány municí pro své kulomety ráže 7,62 mm. Proti pozemním cílů začaly být používány vysoce explozivní rakety ráže 70 mm.\n\nV roce 1971 obdržela 23. letka upravené letouny OV-10A Bronco v rámci projektu „Pave Nail“. Letouny obdržely kontejner s laserovým značkovačem, speciální noční a další vybavení. Volací znak \"„Nail“\" byl charakteristický pro tuto letku. Tyto letouny podporovaly zadržování nepřátelských jednotek a přerušování zásobovacích tras na Ho Či Minově stezce, kdy označovaly laserem cíle pro laserem naváděné bomby shazované z letounů F-4 Phantom II. Po roce 1974 byly tyto letouny vráceny zpět na standard nemodifikovaných OV-10A.\n\nPoslední ze 157 letounů OV-10A byl dodán USAF v dubnu 1969. Letectvo ztratilo ve Vietnamu 64 letounů OV-10 z různých příčin. Na konci 80. let 20. století zahájilo letectvo výměnu letounů OV-10 za stroje OA-37B a OA-10A. Na rozdíl od námořní pěchoty letectvo neposlalo své letouny Bronco do války v Perském zálivu, protože je považovalo za příliš zranitelné. Poslední dvě letky USAF vybavené letouny Bronco – 19. a 21. letka taktické podpory – vyřadily své letouny OV-10 k 1. září 1991.\n\nV roce 2012 byly OV-10 reaktivovány a od května 2015 pokusně operačně nasazeny v Iráku proti Islámskému státu. Oba letouny během 82denního nasazení provedly více než 134 bojových letů.\n\nAmerické námořnictvo (US Navy) vytvořilo 3. ledna 1969 lehkou útočnou letku (VAL-4) „Black Ponies“. Tato letka působila ve Vietnamu od dubna 1969 do dubna 1972. Námořnictvo používalo letouny OV-10A Bronco jako lehká útočná letadla k narušování nepřátelské logistiky a k palebné podpoře jednotek námořní pěchoty, SEALS a říčních člunů. Tyto role letoun plnil úspěšně, i když námořnictvo ztratilo během války ve Vietnamu sedm strojů z nejrůznějších příčin. Kromě letounů pro tréninkové účely letouny OV-10 spolupracovaly i s protiponorkovou letkou VS-41 na námořní letecké základně North Island v Kalifornii, USA. Letka VAL-4 byly jedinou letkou námořnictva, která používala tyto letouny a tato letka byla rozpuštěna krátce po skončení války ve Vietnamu. Letouny, které zbyly námořnictvu po rozpuštění letky VAL-4, byly následně předány námořní pěchotě Spojených států.\n\nSpolková republika Německo získala určitý počet letounů Bronco k vlekání cvičných cílů jako náhradu ze stroje Hawker Sea Fury. Letouny byly označeny OV-10B. Německo jich obdrželo 6, přičemž první vzlétnul v dubnu 1970. Tyto letouny neměly „pahýly“ křidélek s kulomety, cvičný cíl byl nesen na středním závěsu pod trupem. Zadní sedadlo bylo otočeno dozadu a zadní část středního trupu byla prosklená, aby mohl operátor sledovat cvičný cíl.\nNěmecko rovněž obdrželo 12 letounů OV-10B(Z), které byly stejné jako stroje OV-10B, ale měly navíc namontován na pylonu nad středním trupem na křídle proudový motor General Electric J85-GE-4 s tahem 13,1 kN. Proudový motor zvýšil rychlost letounu o 160 km/h, ztrojnásobil jeho stoupavost a zkrátil na polovinu jeho vzletovou dráhu. První z nich vzlétnul v září 1970.\n\nVšechny letouny OV-10 byly vyřazeny na počátku 90. let 20. století pro potíže s dostupností náhradních dílů. Letouny nahradily stroje Pilatus PC-9.\n\nV roce 1991 USAF poskytla kolumbijskému letectvu 12 letounů OV-10A. Později byly dodány i 3 OV-10A od námořní pěchoty. Kolumbie používá letouny při akcích proti povstalcům. Nejméně jeden byl ztracen v boji.\n\nIndonésie zakoupila 12 letounů OV-10F a používala je stejně jako Spojené státy při akcích proti povstalcům. Indonéské letouny však byly osazeny těžkými kulomety Browning ráže 12,7 mm místo původních kulometů ráže 7,62 mm. Tyto letouny hrály důležitou roli při invazi Indonésie do Východního Timoru v prosinci 1975 a při zajišťování protipovstaleckých operací. V roce 1977 byly rovněž použity při leteckém bombardování vesnic kmene Amungme v okolí dolů společnosti Freeport-McMoRan na Západní Papui, jako reakce na útoky povstalců z organizace OPM proti důlním zařízením a byly použity i proti vesnicím kmene Dani v údolí Baliem rovněž na Západní Papui v reakci na povstání proti vynuceným volbám v Indonésii.\n\nFilipínské letectvo obdrželo 24 letounů OV-10A z amerických zásob v roce 1991, později je následovalo 9 dalších rovněž ze Spojených států a 8 od Thajského královského letectva (madel OV-10C) v letech 2003–2004. Letouny začaly působit u 16. a 25. letky v rámci 15. útočného leteckého křídla na základně Sangley Point v Cavite. Filipínské letectvo používalo Bronca k záchranným a protipovstaleckým operacím v různých částech Filipín. První dvě ženy ve funkcích pilotů u Filipínského letectva létaly se stroji OV-10 v rámci 16. letky. Tato letka prováděla protiteroristické operace na ostrovech Jolo. Letouny OV-10 Bronco byly opakovaně použity při leteckých útocích na pozice Islámské fronty osvobození lidu Moro (Moro Islamic Liberation Front, MILF) během bojů v roce 2011.\n\nThajské královské letectvo zakoupilo 32 nových letounů OV-10C na počátku 70. let pro protipovstalecké operace. Údajně se podílely na většině thajských bombardovacích misí až do zprovoznění letounů F-5E. Jeden čas dokonce Thajsko používala Bronca jako letadla protiletecké obrany. V roce 2003 byly vyřazeny ze služby a v roce 2004 thajské královské letectvo věnovalo část letounů OV-10 Filipínám. Dva letouny OV-10 jsou vystaveny v muzeu Tango Squadron Wing 41 Museum v Chiang Mai a v muzeu RTAF v Bankoku.\n\nVenezuelské letectvo provozovalo řadu nově vyrobených letounů OV-10E a letounů OV-10A (od USAF). 27. listopadu 1992 byly letouny široce použity během pokusu o puč, který zorganizovali důstojníci proti presidentovi, kterým byl Carlos Andrés Pérez. Letouny shazovaly bomby a odpalovaly rakety proti policii a vládním budovám v Caracasu. Během povstání byly ztraceny čtyři letouny Bronco, přičemž dva byly sestřeleny stíhačkami F-16 Falcon, jejichž posádky zůstaly na straně presidenta.\n\nVenezuelské OV-10 mají být v následujících letech vyřazeny. Jako náhradu za ně se Venezuela pokusila získat letouny Embraer Super Tucano, ale nebyla dosažena žádná dohoda. Některé zdroje hovoří o tom, že venezuelská vláda se rozhodla nenahrazovat letouny letadly s pevnými křídly. Místo toho by měly být nahrazeny ruskými vrtulníky Mi-28.\n\nMaroko obdrželo v roce 1981 šest rekonstruovaných letounů od námořní pěchota Spojených států. Tyto stroje byly použity v bojích s povstalci Polisario. Všechny již byly vyřazeny.\n\nV 2009 Spojené státy nabídly Libanonu 10 odzbrojených letounů OV-10 k provádění průzkumu.\n\nNASA používala řadu letounů Bronco pro různé výzkumné programy, které zahrnovaly lety nízkou rychlostí, studie hluku a turbulencí. Minimálně jeden letoun sloužil ještě v roce 2009 na základně NASA v Langley.\n\nMinisterstvo zahraničí USA používá bývalé letouny amerického letectva (OV-10A) a námořní pěchoty (OV-10D) pro podporu amerických protidrogových akcích v Jižní Americe. Letouny nesou americké civilní registrační čísla a pokud nejsou v akci, mají svou domovskou základnu na letecké základně Patrick na Floridě.\n\nAmerický \"Bureau of Land Management\" (BLM), což je úřad spravující státní pozemky ve Spojených státech získal 7 letounů OV-10A pro boj s požáry. Mezi těmito letouny byl i prototyp YOV-10A. Ve své službě naváděly požární letadla na ohniska požárů. Letouny byly používány ve vojenském uspořádání s tím, že byla odstraněna vystřelovací sedadla. Letouny však byly staré a získávání náhradních dílů bylo obtížné, proto je BLM vyřadil v roce 1999.\n\nKalifornská služba pro lesnictví a požární ochranu (California Department of Forestry and Fire Protection/CDF nebo CAL FIRE) získala letouny OV-10A, včetně šesti letounů od BLM a třinácti letounů od námořní pěchoty jako náhradu za vyřazené letouny Cessna O-2 Skymaster.\n\nVe Spojených státech amerických, v Evropě, ale i jinde ve světě se zachovalo značné množství letounů OV-10 a to jak v letuschopném stavu, tak i jako statické exponáty. Seznam těchto letounů je uveden na anglické wikipedii. Zbylé letouny byly přemístěny na „hřbitov“ letounů na letecké základně Davis-Monthan v Arizoně.\n\nLetoun vystavený poblíž hranic s Českou republikou se nachází ve vojenském muzeu v Drážďanech v Německu ve verzi OV-10B.\n\nYOV-10A\nOV-10A\nOV-10B\nOV-10C\nYOV-10D\n\nOV-10D\nOV-10E\nOV-10F\nOV-10M\n\nOV-10T\n\nOV-10X\n\n\"Technické údaje pocházejí z publikace „OV-10 Bronco in Action“\".\n\n\n\n\n\"Technické údaje pocházejí z publikace „OV-10 Bronco in Action“\".\n\n\n\n\n Filipíny\n Indonésie\n Kolumbie\n Maroko\n Německo\n Spojené státy americké\n Thajsko\n Venezuela\n\n\n\n\n"}
{"id": "748255", "url": "https://cs.wikipedia.org/wiki?curid=748255", "title": "Jan Douda", "text": "Jan Douda\n\nJan Douda byl český a československý politik a meziválečný senátor Národního shromáždění ČSR za Komunistickou stranu Československa.\n\nPočátkem 20. století se angažoval v dělnickém, anarchosyndikalistickém hnutí, které se utvářelo okolo Václava Draxla. Podílel se na založení \"Všeodborového sdružení dělníků Ochrana\" v Duchcově v červnu 1910. Původně působil v Duchcově, pak přesídlil do Kladna. Profesí byl domkářem ze Stříbrné Skalice.\n\nV parlamentních volbách v roce 1929 získal za Komunistickou stranu Československa senátorské křeslo v Národním shromáždění. V senátu setrval do roku 1935.\n\n"}
{"id": "748257", "url": "https://cs.wikipedia.org/wiki?curid=748257", "title": "Josef Eichhorn", "text": "Josef Eichhorn\n\nJosef Eichhorn byl československý politik německé národnosti a meziválečný senátor Národního shromáždění ČSR za Německou živnostenskou stranu.\n\nProfesí byl hostinským a majitelem domu v Ervěnicích.\n\nPo parlamentních volbách v roce 1929 získal senátorské křeslo v Národním shromáždění. Německou živnostenskou stranu na svou kandidátní listinu tehdy přibrala Německá křesťansko sociální strana lidová. Mandát ale nabyl až dodatečně roku 1931 jako náhradník poté, co zemřel senátor Johann Tschapek. V horní komoře setrval do roku 1935.\n\n"}
{"id": "748262", "url": "https://cs.wikipedia.org/wiki?curid=748262", "title": "Zoltán Farkas", "text": "Zoltán Farkas\n\nZoltán Farkas byl slovenský a československý politik a meziválečný senátor Národního shromáždění ČSR za Československou sociálně demokratickou stranu dělnickou.\n\nPo roce 1918 se angažoval v Košicích v krátkodobě existující Slovenské republice rad. Doporučoval, aby její hranice byly stanoveny referendem. Profesí byl advokátem v Košicích.\n\nV parlamentních volbách v roce 1929 získal senátorské křeslo v Národním shromáždění. V senátu setrval do roku 1935.\n\nByl židovského původu, projevy v senátu pronášel slovensky.\n\n"}
{"id": "748263", "url": "https://cs.wikipedia.org/wiki?curid=748263", "title": "Indogermánský etymologický slovník", "text": "Indogermánský etymologický slovník\n\nIndogermánský etymologický slovník (německy \"Indogermanisches etymologisches Wörterbuch\") je etymologický slovník, publikovaný v roce 1959 jazykovědcem Juliem Pokornym. Jde o zkrácené a přepracované vydání třísvazkového Srovnávacího slovníku indogermánských jazyků (\"Vergleichendes Wörterbuch der indogermanischen Sprachen\"), vydaného v letech 1927–1932 Aloisem Waldem a Juliem Pokornym. Slovník je přehledem lexikálních znalostí indogermánských jazyků počátku 20. století.\n\n"}
{"id": "748265", "url": "https://cs.wikipedia.org/wiki?curid=748265", "title": "Štefan Fidlík", "text": "Štefan Fidlík\n\nŠtefan Fidlík, též Štefan Figlík (26. srpna 1871 Trnava – 1951), byl slovenský a československý politik a meziválečný senátor Národního shromáždění ČSR za Komunistickou stranu Československa.\n\nPůsobil v Rožňavě. Profesí byl stavebníkem v Trnavě.\n\nV parlamentních volbách v roce 1929 získal za Komunistickou stranu Československa senátorské křeslo v Národním shromáždění. Mandát obhájil v parlamentních volbách v roce 1935. V senátu setrval do zrušení mandátu v důsledku rozpuštění komunistické strany v prosinci 1938.\n\nZa slovenského štátu v listopadu 1940 byl zatčen tajnou policií a uvězněn v Ilavě.\n\n"}
{"id": "748266", "url": "https://cs.wikipedia.org/wiki?curid=748266", "title": "Středoafrické císařství", "text": "Středoafrické císařství\n\nStředoafrické císařství (francouzsky \"Empire centralafricain\") byla autokratická monarchie, existující v letech 1976 až 1979 na území dnešní Středoafrické republiky. Vyhlásil ji 4. prosince 1976 středoafrický prezident Jean-Bédel Bokassa, který se prohlásil císařem. Zanikla 21. září 1979 svržením Bokassy s francouzskou vojenskou pomocí a znovunastolením republiky.\n"}
{"id": "748273", "url": "https://cs.wikipedia.org/wiki?curid=748273", "title": "Tortillová zeď", "text": "Tortillová zeď\n\nTortillová zeď (anglicky \"Tortilla Wall\") je název 14 kilometrového úseku zdi na americko-mexické hranici. Táhne se mezi hraničním přechodem Otay Mesa a Tichým oceánem. Pojmenování pochází od tradiční mexické placky tortilly.\n"}
{"id": "748276", "url": "https://cs.wikipedia.org/wiki?curid=748276", "title": "Gisela Harumová", "text": "Gisela Harumová\n\nGisela Harumová ( ) (1903 – 1995) byla rakouská šachová mistryně.\n\nCelkem třikrát se zúčastnila turnaje o mistryni světa v šachu žen, kde obsadila nejlépe třetí místo v roce 1935 ve Varšavě. Byla přihlášena také v roce 1933 ve Folkestone, kde ale pro nemoc nemohla hrát a bylo ji započteno 14 kontumačních proher.\n\nNa ženském superturnaji v Semmeringu roku 1936 skončila společně s Catharinou Roodzantovou na třetím a čtvrtém místě za Sonjou Grafovou a Claricí Beniniovou..\n\n"}
{"id": "748279", "url": "https://cs.wikipedia.org/wiki?curid=748279", "title": "Modulární architektura", "text": "Modulární architektura\n\nModulární architektura je formou architektury, která se zakládá na využití principu modulární výstavby.\n\nMezi základní vlastnosti modulární architektury patří rychlost výstavby, téměř výhradní užití suchého procesu, mobilita a snadná možnost demontáže a převozu na jiný pozemek. Díky těmto vlastnostem se moduly hojně využívají jako dočasné stavby, nebo rychlé řešení nedostatku bydlení po živelních katastrofách apod. Dnes se ale modulární systémy čím dál více i z důvodů ekologické nenáročnosti využívají i v klasických sférách občanské i bytové výstavby, oprošťují se od své původní čistě utilitární funkce a stávají se plnohodnotnou architekturou.\n\nKořeny modulární výstavby spadají do počátku 20. století, kdy v roce 1908 začala prodávat firma Sears Roebuck & Co tzv. „kit homes“ (domy v kufru) prostřednictvím katalogu. Tyto domy nebyly ještě postaveny formou prostorové modulace, ale byly mezi prvními, u kterých byl dopraven kompletní materiál na místo stavby a podle manuálu si stavebník sestavil dům sám. Návod obsahoval 75 stran a dům se sestavoval z jednotlivých více než třiceti tisíců dílů.\n\nV padesátých letech minulého století po druhé světové válce navrátivší američtí vojáci zapříčinili zvýšenou poptávku po rodinných domech. Tito vojáci hledali možnost pořídit cenově přijatelné ubytování v co nejkratší době. V této době začaly americké firmy vyrábět domy ve fabrikách. Šlo o tzv. mobilní domy - přemisťované na místo určení pomocí podvozku, který je součástí objektu.\n\nPrvní modulární dům, tzn. výstavba na předem připravené základy dle stavebních norem, byl vystaven v Americe v roce 1958. Tento rok můžeme považovat za rok zrodu modulární výstavby. \nDům byl vystavěn firmou Liberty homes na klasické základy s charakterem trvalé stavby. V dalších dvaceti letech se modulární business v Americe prudce rozvíjel hlavně díky dramatickému vývoji jeřábové techniky schopné přemísťovat až 100 tun. Díky tomu mohly být moduly větší, čímž se dále snižoval čas montáže. Limitujícím se stal pouze rozměr pro dopravu. Paralelně s přímo vyráběnými stavebními moduly se začínají ve stavebnictví uplatňovat i odstavené přepravní kontejnery - odtud pojem kontejnerová architektura.\n\nDíky počítačovému rozvoji včetně kreslících programů nastává od osmdesátých let minulého století další etapa prudkého rozvoje modulárních systémů. Dnešní zákazník si přehledně vybírá z nabízených možností. Výsledná stavba je sestavena výhradně pro něj. Dnešní modulární stavby jsou důstojným konkurentem tradiční výstavby. \n\nPrvní pokusy výstavby domů pomocí modulů prováděly Pozemní stavby Gottwaldov v sedmdesátých letech. Modul byl vytvořen z betonové skořepiny. Systém se u bytové výstavby neosvědčil vzhledem k ceně a nebyl výhodnější ani z hlediska rychlosti v porovnání s panelovou výstavbou. Postaveno tímto způsobem bylo pouze několik garáží. \n\nPo sametové revoluci začaly firmy (především ty, které vznikly z JZD Slušovice) vyrábět obytné kontejnery, z kterých byly stavěny v počátku devadesátých let domy pro azylanty v Německu. Postupně se začínají vyrábět buňky pro dočasné stavby a stále hojněji i pro stavby trvalé. Modulární architektura jako alternativa tradiční výstavby vzbudila zájem u odborné veřejnosti a pomalu se vymaňuje z obecného spíše negativního vnímání společnosti, která v modulech vidí podřadnou formu stavitelství uniformní nevzhledné stísněné buňky pro nereprezentativní účely. Výrobci vyvíjejí stále dokonalejší design prostorových modulů a pracuje se i na zlepšování konstrukčních, akustických a tepelně fyzikálních vlastností.\nDnes se tradiční moduly vyrábějí ve Vizovicích a vyvážejí do celého světa.\n\nV současnosti již modulární architektura zdomácněla v Německu, Holandsku – ve vyspělých evropských zemích, v zemích s tradicí kvalitní architektonické tvorby. Kreativním využitím modulárních systémů se zabývá nejedno architektonické studio. Běžně se dnes moduly používají v občanské výstavbě na stavbu mateřských škol, kolejí, domovů pro seniory, zázemí sportovišť, ale žádnou výjimkou nejsou ani obytné stavby, rodinné domy nebo rekreační objekty. V České republice se každoročně pořádá architektonická studentská soutěž na téma využití modulárních systémů.\n\nJednotlivé stavební moduly se nejčastěji vyrábějí jako rozměrově koordinované buňky, vybavené dle přání stavebníka, připravené k odvozu a osazení na pozemek. Dnes je díky novým technologiím a materiálovým inovacím, možné buňky komfortně vybavit, použít kvalitní i originální materiály do interiéru i exteriéru, díky čemuž jsou modulární stavby schopny konkurovat klasickému stavitelství. Častá také je, především ve světě, recyklace odstavených nákladních kontejnerů – tzv. „shipping containers“, které po úpravách fungují podobně jako prefabrikované buňky.\n\n\n\n\n"}
{"id": "748280", "url": "https://cs.wikipedia.org/wiki?curid=748280", "title": "Ferdinand Foit", "text": "Ferdinand Foit\n\nFerdinand Foit (22. května 1874 Borovná – ???) byl český a československý podnikatel, politik a meziválečný senátor Národního shromáždění ČSR za Republikánskou stranu zemědělského a malorolnického lidu.\n\nRoku 1893 absolvoval c. a k. odbornou školu sochařsko-kamenickou v Hořicích. V roce 1905 založil v obci Doupě továrnu na zpracování žuly (obzvláště vzácných druhů ze Švédska a Norska). Po roce 1918 přeměněná na akciovou společnost \"Mrákotínské kamenolomy a stavební podniky v Mrákotíně\". Jeho syn, František Vladimír Foit (1900–1971), byl sochařem a cestovatelem. Podnik senátora Foita dodal mimo jiné pamětní desku z leštěné žuly, kterou navrhl Ladislav Šaloun a která byla roku 1933 odhalena na dnešní budově poslanecké sněmovny (tehdy sídlo senátu) v Praze.\n\nProfesí byl rolníkem a starostou v obci Doupě.\n\nV parlamentních volbách v roce 1929 získal senátorské křeslo v Národním shromáždění. Mandát obhájil v parlamentních volbách v roce 1935. V senátu setrval do dubna 1938, kdy na funkci rezignoval a v horní komoře ho nahradil František Molík.\n\n"}
{"id": "748289", "url": "https://cs.wikipedia.org/wiki?curid=748289", "title": "Muránska Zdychava", "text": "Muránska Zdychava\n\nMuránska Zdychava je obec na Slovensku v okrese Revúca v Banskobystrickém kraji. V roce 2016 měla obec 244 obyvatel, rozloha katastrálního území činí 28,58 km².\n\nLokalita představuje výjimečně zachovaný a hodnotný soubor převážně roubené lidové architektury, jeden z nejvýznamnějších v rámci regionu středního Slovenska, a to jak v jádru vsi, tak v okolních roztroušených osadách (lazech). V obci je moderní římskokatolický kostel Povýšení svatého Kříže.\n"}
{"id": "748298", "url": "https://cs.wikipedia.org/wiki?curid=748298", "title": "Desatero klíčových hodnot zelené politiky", "text": "Desatero klíčových hodnot zelené politiky\n\nDesatero klíčových hodnot zelené politiky (také Desatero klíčových hodnot zelené strany, v originálu Ten Key Values of the Green Party) je programové prohlášení zelené politiky, které bylo poprvé formulováno v roce 1984 v rámci Green Committees of Correspondence v USA. Jednalo se o rozšíření původního programu německých Zelených ze 70. let 20. století čtyři pilíře zelené politiky. Text přijal sjezd americké Strany zelených v roce 2000 v coloradském Denveru.\n\nDesatero tvoří tyto programové body:\n\n"}
{"id": "748300", "url": "https://cs.wikipedia.org/wiki?curid=748300", "title": "Seznam zápasů Třinec - Zlín v české hokejové extralize", "text": "Seznam zápasů Třinec - Zlín v české hokejové extralize\n\nKompletní seznam extraligových zápasů HC Oceláři Třinec se Zlínem v České hokejové extralize. Týmy se v každé sezóně utkávají 4×.\n\nStav po ZČ 2019/2020\n\n"}
{"id": "748301", "url": "https://cs.wikipedia.org/wiki?curid=748301", "title": "Josef Goth", "text": "Josef Goth\n\nJosef Goth (8. prosince 1870 Svor – 3. října 1939 Varnsdorf) byl československý politik německé národnosti, meziválečný senátor Národního shromáždění ČSR za Německou sociálně demokratickou stranu dělnickou v ČSR.\n\nV letech 1919-1923 byl starostou Varnsdorfu. Pak až do roku 1938 zastával post zástupce starosty.\n\nPo parlamentních volbách v roce 1929 získal senátorské křeslo v Národním shromáždění. Mandát ale nabyl až dodatečně roku 1933 jako náhradník poté, co zemřel senátor Franz Beutel. V horní komoře setrval do roku 1935. Profesí dle údajů k roku 1933 byl tajemníkem ve Varnsdorfu.\n\n"}
{"id": "748302", "url": "https://cs.wikipedia.org/wiki?curid=748302", "title": "Gunda Niemannová-Stirnemannová", "text": "Gunda Niemannová-Stirnemannová\n\nGunda Niemannová-Stirnemannová (* 7. září 1966 Sondershausen, NDR), rozená Kleemannová, je bývalá východoněmecká a německá rychlobruslařka, několikanásobná mistryně Evropy i světa, olympijská vítězka, světová rekordmanka a vítězka Světového poháru.\n\nDominovala v 90. letech především dlouhým tratím. V letech 1988–1998 se zúčastnila čtyř zimních olympijských her, kde vybojovala osm medailí, z toho tři zlaté. Na vícebojařských světových šampionátech zvítězila osmkrát, stejný počet titulů získala na mistrovstvích Evropy. Na mistrovstvích světa na jednotlivých tratích se umístila na prvním místě v 11 závodech na distancích 1500, 3000 a 5000 m. Ve své kariéře překonala 18 světových rekordů, od 24. ledna 1993 do 2. března 2001, vyjma jediného dne v březnu 1998, byla na prvním místě v Adelskalenderu. Zvítězila v 98 závodech Světového poháru, jehož celkové pořadí vyhrála devatenáctkrát.\n\nV letech 1995, 1996 a 1997 získala Cenu Oscara Mathisena.\n\nVětšinu života žije v Erfurtu, kde byla po ní pojmenována rychlobruslařská hala (Gunda-Niemann-Stirnemann-Halle). V roce 1991 se provdala za judistu Detleva Niemanna a změnila si příjmení z dívčího Kleemannová na Niemannová. Po rozvodu v roce 1995 si příjmení bývalého manžela ponechala, roku 1997 se provdala za svého dlouholetého švýcarského manažera Olivera Stirnemanna a začala vystupovat pod jménem Niemannová-Stirnemannová.\n\n"}
{"id": "748306", "url": "https://cs.wikipedia.org/wiki?curid=748306", "title": "Jan Papoušek ze Soběslavi", "text": "Jan Papoušek ze Soběslavi\n\nJan Papoušek ze Soběslavi ( \"Johannes de Sobieslavia\") byl rektorem Karlovy univerzity a 33. proboštem kapituly sv. Štěpána v Litoměřicích.\n\nVystudoval na Karlově univerzitě. V roce 1430 byl profesorem artistické (filozofické) fakulty a dvakrát, v roce 1436 a 1445, byl zvolen rektorem. Roku 1448 se stal vicekancléřem univerzity. Původně vyrůstal v utrakvistickém prostředí, ale patřil k umírněnějšímu křídlu. Toto křídlo usilovalo na základě basilejských kompaktát o smír mezi církvemi. Když utrakvisté zvolili pražským arcibiskupem Jana Rokycana v roce 1437, nepřijal tuto volbu příznivě a odmítl utrakvistické pojetí.\n\nNa přímluvu papežského legáta v Praze Filiberta z Countances v Normandii byl v roce 1437 jmenován utrakvistickým týnským farářem. Zde působil do roku 1448. Jeho kázání byla velmi populární a navštěvoval je i císař Zikmund Lucemburský. Papouškovy bohoslužby byly z liturgického hlediska nádherné, a díky němu se řada utrakvistů vrátila zpět do římskokatolické církve. Protože stále více zdůrazňoval učení utrakvistů jako bludné, byl od nich brzy velmi nenáviděn. Král Jiří z Poděbrad tedy začal požadovat, aby byl Papoušek z Týnského kostela odvolán. Když se situace v Praze pro něho stala neúnosnou uprchl do Jindřichova Hradce pod ochranu Rožmberků, kteří byli známí silnou podporou katolíků v jižních Čechách. Papoušek se odřekl všeho, co nesouviselo s učením katolické církve (co bylo v jeho smýšlení utravistické) a přísahu věrnosti římské církvi před kardinálem Caravajalem a slíbil, že nebude mít nic společného s utrakvisty. Zároveň o svém rozhodnutí informoval svého dlouholetého přítele Aeneáše Sylvia Piccolominiho, pozdějšího papeže Pia II.\n\nZdá se pravděpodobné, že to byl právě Piccolomini, kdo požádal papeže Mikuláše V., aby ze své pravomoci ho jmenoval roku 1453 33. litoměřickým proboštem. Již jako nový litoměřický probošt se 28. října 1453 účastnil korunovace Ladislava Pohrobka. Téhož roku se stal také kanovníkem svatovítským v Praze (1453-1455). Byl pravděpodobně autorem slavnostního spisu o korunovaci krále Ladislava. Po delším pobytu v Praze se však nakonec vrátil do Litoměřic. V letech svého proboštského úřadu byl nadále korespondentem Aeneáše Silvia Piccolominiho, kterému opatřil kompaktáta a další písemnosti pro jeho dílo Historia Bohemica (\"Historie česká\"). Proboštem litoměřické kapituly byl až do své smrti v roce 1455. Pohřben byl v gotickém svatoštěpánském chrámu (předchůdce současné katedrály na témže místě) v Litoměřicích. Jeho náhrobek však byl zničen při požáru. Při stavbě katedrály byly z gotického chrámu ostatky tam dosud pohřbených osob přeneseny do krypt v nové barokní katedrále svatého Štěpána.\n\nPatří mezi nejvýznamnější české osobnosti ve 2. polovině 15. století. Působil jako pedagog a vzdělanec, spisovatel a aktivní činitel duchovního klimatu doby. Byl filozofem, teologem, kazatelem, matematikem a obráncem katolické víry.\n\n\n"}
{"id": "748316", "url": "https://cs.wikipedia.org/wiki?curid=748316", "title": "Rozálie Hajníková", "text": "Rozálie Hajníková\n\nRozálie Hajníková, též Rosálie Hajníková (4. září 1874 Tuchlovice – 12. listopadu 1951 Motyčín), byla česká a československá politička, členka Českoslovanské sociálně demokratické strany dělnické a meziválečná senátorka Národního shromáždění za Komunistickou stranu Československa.\n\nAngažovala se v sociální demokracii. Jejím manželem byl dělnický aktivista František Hajník. Byla členkou krajského výboru žen a vedoucí komise pro práci mezi ženami. V prosinci 1913 byla delegátkou XI. sjezdu sociálně demokratické strany. Během rozkolu v sociální demokracii v letech 1919-1920 se přidala k levici, z níž se pak utvořila KSČ.\n\nPo parlamentních volbách v roce 1929 získala senátorské křeslo v Národním shromáždění. Mandát ale nabyla až dodatečně roku 1932 poté, co senátor Petr Stránský byl zbaven mandátu. V senátu setrvala do roku 1935. V roce 1932 byla uváděna jako vdova po horníku v Motyčíně.\n\nV roce 1939 po německé okupaci zbytku Čech a Moravy byla uvězněna. Později byla propuštěna, ale zůstala pod trvalým dohledem gestapa. Pak byla znovu zatčena a spolu s odbojovou skupinou mládeže \"Předvoj\" deportována do Terezína. 5. května 1945 měla být popravena, ale exekuce nebyla vykonána, protože Terezín byl převzat Červeným křížem. Domů se vrátila těžce nemocná. Politicky se ale dále angažovala. Byla jedním z iniciátorů sloučení dosud samostatných vesnic Motyčín a Hnidousy do obce Švermov. V roce 1975 byla na domě vedle jejího (mezitím zbořeného) domku v Motyčíně odhalena pamětní deska.\n\n"}
{"id": "748319", "url": "https://cs.wikipedia.org/wiki?curid=748319", "title": "Finanční hospodaření AMD", "text": "Finanční hospodaření AMD\n\nFinanční hospodaření společnosti AMD:\n"}
{"id": "748323", "url": "https://cs.wikipedia.org/wiki?curid=748323", "title": "František Kusala", "text": "František Kusala\n\nFrantišek Kusala (31. července 1912 – 23. ledna 1990) byl český fotbalista, obránce. Jeho bratr byl fotbalista Josef Kusala.\n\nHrál za Čechii Karlín a SK Kladno. V československé lize odehrál 155 utkání a dal 2 góly.\n\n"}
{"id": "748324", "url": "https://cs.wikipedia.org/wiki?curid=748324", "title": "Prosopagnosie", "text": "Prosopagnosie\n\nProsopagnosie ( prosopon – obličej, agnosia – neznalost) je neurologická porucha, kdy postižený nerozeznává tváře. Volně je onemocnění překládáno jako obličejová slepota. Schopnost rozeznávat ostatní objekty je relativně nedotčena. Tento pojem se používá v souvislosti s poškozením mozku, ale může se jednat i o vrozenou poruchu. Prosopagnosií může trpět až 2,5 % lidí.\n\n"}
{"id": "748326", "url": "https://cs.wikipedia.org/wiki?curid=748326", "title": "80 Plus", "text": "80 Plus\n\n80 Plus (obchodní známka 80 PLUS) je severoamerické sdružení prosazující vyšší energetickou účinnost počítačových zdrojů (PSU). Jsou certifikovány zdroje s více než 80 % energetickou účinností při různých zatíženích (10 % (pouze 80 Plus Titanium), 20 %, 50 % a 100 %) a s účiníkem minimálně 0,9 (0,95 u specifikace Platinum a Titanium pro servery). Zdroje s touto certifikací ztratí pouze 20 % nebo méně elektrické energie přeměnou na teplo v daných úrovních zatížení. Více elektrické energie je tedy k dispozici pro napájení počítače, méně zaplatíme za spotřebovanou energii, zdroj nemusí být tolik chlazen, čímž poklesne i hlučnost počítače. Úroveň dosažené specifikace je symbolizována značkou 80 PLUS s názvem dosažené specifikace (Bronze, Silver, Gold, Platinum či Titanium) a barvou značky (náhledy barev jsou v tabulce níže).\n\nNěkteré OEM zdroje mohou uvádět certifikace, které oficiálně nebyl uděleny. Proto je vhodné si certifikaci ověřit na webových stránkách pro certifikaci 80 Plus.\n\nPřestože někteří výrobci uvádějí certifikace s podobnými jmény (například „85 Plus“), žádná taková neexistuje.\n\n\nPůvodní zdroje ATX dosahovaly účinnosti 60 – 70 %. Při příkonu 500 W se tak na teplo přeměnilo 150 až 200 W. Pokud zdroj se stejným příkonem splní certifikaci 80 PLUS, na teplo se přemění 100 W (základní specifikace 80 PLUS), nebo méně než 50 W (specifikace 80 PLUS Platinum).\n\n"}
{"id": "748327", "url": "https://cs.wikipedia.org/wiki?curid=748327", "title": "Kraków Główny Osobowy", "text": "Kraków Główny Osobowy\n\nKraków Główny Osobowy (pro odlišení od sousední nákladní stanice Kraków Główny Towarowy), v dokumentech pro cestující se používá zkrácený název Kraków Główny (dříve pojmenované německy Krakau Hauptbahnhof) je hlavní nádraží v Krakově, nachází se na jihu Polska, Malopolském vojvodství.\n\nPůvodní nádraží v Krakově bylo postaveno v letech 1844-1847 v novogotickém návrhu architekta Petra Rosenbauma z Vratislavi, bylo konečnou železniční stanicí Krakovsko-hornoslezské dráhy. Otevřeno bylo dne 13. října 1847, prvním vlak odjel do Mysłovic.\n\nProdloužení železniční trati východním směrem v roce 1856 mělo za následek rozšíření železniční stanice v letech 1869-1893. Kupříkladu v letech 1892-1893 proběhla výstavba tunelu ze železobetonu pod nástupišti.\n\nV období druhé Polské republiky následovaly další významné rekonstrukce ve 30. letech, související s výstavbou železniční trati do Kielců a Varšavy. To hrubě řečeno, této železniční stanici vydrželo pro několik příštích desetiletí.\n\nV současné době je tato železniční stanice v závěrečné fázi rekonstrukce, bude patřit k nejmodernějším svého druhu v Polsku.\n\nAreál krakovského hlavního nádraží obsluhuje tramvaje (polsky \"Tramwaj\"), ale také krakovskou rychlou tramvaj (polsky \"Krakowski Szybki Tramwaj\", zkráceně \"KST\") na síti společnosti \"Miejskie Przedsiębiorstwo Komunikacyjne SA w Krakowie\", která je současně dopravcem i provozovatelem dráhy. Jedná se o dráhu, vybudovanou z části pod povrchem. Úsek pod povrchem je dlouhý něco málo přes 1500 metrů, vedoucí ze stanice \"Rondo Mogilskie\" přes \"Dworzec Główny Tunel\" do stanice \"Politechnika\".\nVe vzdálenosti cca 100 metrů od nádraží, naleznete také autobusové nádraží (polsky \"Regionalny Dworzec Autobusowy w Krakowie\").\n\nKrakovské hlavní nádraží obsluhují dálkové vnitrostátní i mezinárodní spoje jedoucí například do Prahy, Hamburku, Gdyně - (Gdynia Główna), Varšavy - (Warszawa Zachodnia, Warszawa Centralna, Warszawa Wschodnia), Poznaně - (Poznań Główny), ale i regionální spoje, kupříkladu Balice Express (polsky \"Balice Ekspres\") spojující Kraków Główny se železniční zastávkou \"Kraków Balice\", která se nachází cca 250 metrů od mezinárodního letiště Kraków-Balice.\n\n\n"}
{"id": "748336", "url": "https://cs.wikipedia.org/wiki?curid=748336", "title": "Alan Eagleson", "text": "Alan Eagleson\n\nAlan Eagleson (* 24. dubna 1933, St. Catharines), zvaný \"Hokejový car\", je kanadský právník a hokejový funkcionář.\n\nVystudoval práva na University of Toronto, v letech 1963–1967 byl poslancem ontarijského sněmu za Pokrokovou konzervativní stranu a zároveň vedl stranickou organizaci v této provincii (dokonce se o něm uvažovalo jako o kandidátovi na ministerského předsedu). Založil firmu \"Blue and White Group\", která poskytovala právní a finanční poradenství hokejistům Toronto Maple Leafs. Stal se tak prvním hráčským agentem v NHL, zastupoval hvězdy jako Carl Brewer, Bobby Orr nebo Darryl Sittler. V roce 1967 založil odborový svaz NHL Players' Association a byl jeho prvním předsedou. Stál také u zrodu organizace Hockey Canada a snažil se vyvést kanadský hokej z mezinárodní izolace. Vymyslel Summit Series 1972, v níž se v osmi zápasech utkali kanadští profesionálové se sovětskou sbornou. Pozornost vzbudil v posledním zápase v Moskvě, kdy po neuznané kanadské brance napadl brankového rozhodčího a pořadatelé ho vyvedli. Také zorganizoval v roce 1976 první Kanadský pohár, v němž nastoupili nejlepší hráči z celého světa (v kanadském týmu byli zástupci obou rivalských organizací NHL a WHA). Kromě toho se svými diplomatickými schopnostmi zasloužil o to, že IIHF povolila od roku 1977 start profesionálů na mistrovství světa v ledním hokeji. V osmdesátých letech byl považován za jednoho z nejmocnějších mužů světového hokeje. V roce 1989 byl uveden do Síně slávy a obdržel řád Order of Canada.\n\nV roce 1991 byl obviněn ze zpronevěry peněz NHLPA a odvolán z funkce předsedy. Kvůli skandálu byl sesazen šéf NHL John Ziegler, Eaglesonův blízký přítel. Zároveň se množily v tisku (např. \"The Globe and Mail\") výpovědi hráčů, že jim Eagleson lhal o výši jejich skutečných příjmů. V roce 1996 byl postaven před soud pro pojistné podvody, vydírání a krácení daní a roku 1998 odsouzen k pokutě 70 000 dolarů a 18 měsícům vězení. Zároveň byl vyloučen ze Síně slávy, bylo mu odebráno státní vyznamenání a dostal zákaz právnické praxe.\n\nPo odpykání trestu se objevuje na veřejnosti jen sporadicky (poskytl kanadské televizi rozhovor při hrách v Turíně).\n\n"}
{"id": "748338", "url": "https://cs.wikipedia.org/wiki?curid=748338", "title": "Technika žáby", "text": "Technika žáby\n\nTechnika žáby je jeden z lezeckých způsobů zdolávání terénů. Tato technika se skvěle hodí pro lezení na hranách a pilířích, využití však najde i při čelním lezení na skalách. Nejlepší využití má pro překonávání velké vzdálenosti mezi stupy a pro silově snadné narovnání z postoje s velmi pokrčenýma nohama. Při dostatečné pohyblivosti v bocích lezce je možné vést těžiště těsně u stěny, což přispívá k menší námaze rukou.\n"}
{"id": "748340", "url": "https://cs.wikipedia.org/wiki?curid=748340", "title": "Cathan", "text": "Cathan\n\nCathan je obec v okrese Snohomish v americkém státě Washington. V roce 2000 zde žilo 526 obyvatel, ze kterých tvořili 90 % běloši, 4 % původní obyvatelé a 1,5 % Asiaté. 3 % obyvatelstva byla hispánského původu. Obec měla rozlohu 7 km², z čehož 1 % byla voda.\n"}
{"id": "748341", "url": "https://cs.wikipedia.org/wiki?curid=748341", "title": "Josef Kusala", "text": "Josef Kusala\n\nJosef Kusala (2. února 1908 – 8. května 1945) byl československý fotbalista, obránce. Jeho bratr byl fotbalista František Kusala. Padl během Pražského povstání 1945.\n\nHrál za Čechii Karlín a SK Kladno. V lize odehrál 111 utkání a dal 8 gólů.\n\n\n"}
{"id": "748349", "url": "https://cs.wikipedia.org/wiki?curid=748349", "title": "Cathcart", "text": "Cathcart\n\nCathcart je obec v okrese Snohomish v americkém státě Washington. V roce 2010 měla 2 458 obyvatel. Podle důchodu na hlavu patří mezi padesátku nejbohatších obcí ve státě. Své jméno nese po Issacu Cathcartovi, který patřil ke známým obchodníkům a osadníkům v této oblasti.\n\nObec má rozlohu 10,8 km², z čehož vše je souš.\n\nV roce 2010 zde žilo 2 458 obyvatel, z čehož 95 % tvořili běloši, 1,5 % Asiaté a necelé 0,5 % Afro-Američané. 4 % obyvatelstva byla Hispánského původu.\n"}
{"id": "748351", "url": "https://cs.wikipedia.org/wiki?curid=748351", "title": "Lien-jün-kang", "text": "Lien-jün-kang\n\nLien-jün-kang ( , pchin-jinem \"Liányúngǎng\") je městská prefektura v Čínské lidové republice, kde patří do provincie Ťiang-su.\n\nJméno \"Lien-jün-kang\" je odvozeno od nedalekého ostrova Lien a nedaleké hory Jün-tchaj.\n\nCelá prefektura má rozlohu 7 444 čtverečních kilometrů a v roce 2008 v ní žilo 4,8 milionu obyvatel.\n\nPrefektura Lien-jün-kang leží na severovýchodě provincie Ťiang-su na břehu Žlutého moře, jehož pobřeží tvoří východní okraj prefektury. Na jihovýchodě Lien-jün-kang hraničí s Jen-čchengem, na jihu s Chuaj-anem a Su-čchienem, na jihozápadě se Sü-čou a na severu s provincií Šan-tung.\n\n"}
{"id": "748352", "url": "https://cs.wikipedia.org/wiki?curid=748352", "title": "Jindřich Kušnír", "text": "Jindřich Kušnír\n\nJindřich Kušnír (* 20. listopadu 1959) je bývalý československý fotbalista, obránce. Jeho synem je fotbalista Ondřej Kušnír.\n\nZačínal v JTT Veselí nad Moravou. V československé lize hrál za TJ Vítkovice, dále hrál v nižší soutěži i za VP Frýdek-Místek. Získal ligový titul v roce 1986 s Vítkovicemi. V lize odehrál 120 utkání a dal 2 góly. V Poháru UEFA nastoupil ve 2 utkáních.\n\n\n"}
{"id": "748354", "url": "https://cs.wikipedia.org/wiki?curid=748354", "title": "Edgar Ætheling", "text": "Edgar Ætheling\n\nEdgar Ætheling (někdy také Æþeling, Aetheling, Atheling nebo také Etheling), nebo také Edgar II., (asi 1051 – asi 1126) byl poslední mužský zástupce rodu Wessexů). V roce 1066 byl prohlášen, ale nikdy nekorunován králem Anglie.\n\nEdgar se narodil v Uhersku jako syn Eduarda Vyhnance a byl tedy vnukem krále Edmunda II. Jeho matkou byla Agáta, jakási příbuzná římskoněmeckého císaře. Byl jediným synem svých rodičů, ale měl dvě sestry:\n\n\nKdyž se bezdětný anglický král Eduard III. Vyznavač dozvěděl, že syn jeho staršího nevlastního bratra Edmunda (a tedy poslední přímý potomek jeho rodiny) stále žije, povolal ho jako svého následníka zpět do Anglie. Roku 1057 se tedy Eduard i s celou rodinou vrátil do vlasti, avšak již v únoru v Londýně zemřel, pouhé dva dny poté, co vstoupil na anglickou půdu, aniž se s králem Eduardem Vyznavačem stačil setkat. Stalo se tak v roce 1057. Šestiletý Edgar byl tedy kromě krále jediným mužským potomkem rodu.\n\nEduard Vyznavač zemřel roku 1066. Edgar byl tehdy stále velmi mladý, ale v podobném věku před ním začalo vládnout už více anglických panovníků. Eduard Vyznavač ovšem neudělal efektivní kroky k tomu, aby ho Edgar nahradil. Na trůn po něm nastoupil mocný hrabě Harold II. Godwinson, který však vládl jen několik měsíců. Trůn si nárokoval také norský král Harald III. Hardrada a normandský vévoda Vilém Dobyvatel. Harold se ubránil Hardradovi a zabil jej, pak ale podlehl Vilémovi v bitvě u Hastingsu 14. října 1066.\n\nČást šlechty tehdy prohlásila Edgara králem, ale jejich oddanost jeho věci byla od začátku sporná. Jejich síly proti normandskému vévodovi byly diskutabilní a vojenská odpověď neefektivní. Když se Normané dostali až k Londýnu, Edgarovi klíčoví spojenci s Vilémem začali vyjednávat. V prosinci toho roku se Edgar Vilémovi podrobil a společně s dalšími mocnými anglickými šlechtici skončil jako rukojmí v Normandii, brzy se však do Anglie vrátil. V roce 1068 se s matkou a sestrami odebral ke skotskému králi Malcolmovi III., který se oženil s jeho sestrou Markétou a souhlasil s tím, že Edgarovi znovu pomůže získat trůn.\n\nEdgar se pokoušel spojit s Dány, ale Vilém je podplatil a vojensky Edgarův pokus o převrat porazil. V roce 1072 Vilém vtrhl do Skotska a Malcolm III. se mu podřídil. Součástí dohody zřejmě bylo i to, že nadále nebude podporovat Edgara. Ten byl na nějakou dobu vyhoštěn. Francouzský král mu nabídl území v Normandii, odkud by mohl napadat území nepřítele, ale jeho loď ztroskotala u anglického pobřeží. Malcolm ho nakonec přesvědčil, aby po předchozích neúspěších svůj boj o trůn vzdal.\n\nPo Vilémově smrti v roce 1087 podporoval jeho syna Roberta II. Normandského. Stal se také jedním z anglických vojenských velitelů v Sýrii během I. křížové výpravy.\n\nEdgar znovu podpořil Roberta Normandského, tentokrát proti jeho bratrovi Jindřichovi I. Jindřich Roberta porazil, zajal a nechal jej internovat na dvacet let na hradě Devizes. Následně byl Robert převezen do Cardiffu, odkud téměř unikl přes bažiny. Dle pověsti jej poté Jindřich raději nechal oslepit, aby předešel dalším snahám o útěk. Robert strávil v bratrově vězení celých dvacet osm let, zdá se, že zemřel jako osmdesátiletý stařec. Edgar měl větší štěstí a Jindřich mu udělil milost.\n\nEdgar zřejmě zemřel krátce po roce 1125. Místo jeho posledního odpočinku je neznámé. Zdá se, že neměl potomky, a tak s ním vymřela původní anglická královská dynastie.\n"}
{"id": "748357", "url": "https://cs.wikipedia.org/wiki?curid=748357", "title": "Josef Havlín (senátor)", "text": "Josef Havlín (senátor)\n\nJosef Havlín (2. října 1882 Ostrov - 2. prosince 1945) byl český a československý politik a senátor Národního shromáždění ČSR za Československou národní demokracii, později za Národní sjednocení.\n\nPocházel ze zemědělské rodiny. Rodiče provozovali hostinec, který ale po roce 1886 a uzavření místní sklářské huti přestal být výnosný. Na přímluvu místního faráře se dostal po absolvování obecné školy na reálnou školu v Kutné Hoře. Po maturitě odešel do Prahy, kde s vyznamenáním absolvoval českou techniku. Stal se pomocným demonstrátorem analytické chemie a směřoval k dráze vysokoškolského profesora. Před koncem studia ale tragicky zahynul jeho otec při hašení požáru sousedovy usedlosti. Roku 1905 nastoupil vojenskou službu v rakousko-uherské armádě a absolvoval důstojnický kurz. Pak nastoupil na technickou praxi do Pardubic. Od dubna 1908 působil ve státní službě v technické kontrole. V této pozici působil po zbytek aktivního života, nejprve Mladá Boleslav, pak Rosice u Pardubic, Roudnice, v letech 1912-1927 Dobrovice a nakonec Nymburk. V tomto městě se pak i trvale usadil. Psal básně, angažoval se ve veřejném životě, zpíval a působil v ochotnickém divadle. Za první světové války byl nasazen na ruské frontě a raněn.\n\nV listopadu 1918 se přihlásil k vojenské službě pro československý stát. Velel pracovnímu oddílu v cukrovaru v Dobrovici. Začal se angažovat i politicky. V mládí mu bylo blízké sociálně demokratické hnutí (jeho otec byl aktivistou Českoslovanské sociálně demokratické strany dělnické). V letech 1901-1905 byl Josef Havlín členem radikálního studentského hnutí. Po roce 1916 se ale začal sbližovat s politikou Karla Kramáře a pak vstoupil do národní demokracie. Působil zejména jako agitátor v menšinových otázkách. Od roku 1920 byl organizátorem strany, od roku 1926 oficiálním stranickým řečníkem.\n\nV parlamentních volbách v roce 1929 získal senátorské křeslo v Národním shromáždění za národní demokraty. Mandát obhájil v parlamentních volbách v roce 1935, nyní za Národní sjednocení, do kterého národní demokracie vplynula. V červnu 1937 vystoupil ze senátorského klubu Národního sjednocení a dočasně byl nezařazeným senátorem. V únoru 1938 vstoupil jako hospitant do klubu Československé živnostensko-obchodnické strany středostavovské. V senátu setrval do jeho zrušení v roce 1939, přičemž krátce předtím, v prosinci 1938, ještě přešel do klubu nově zřízené Strany národní jednoty.\n\nProfesí byl vrchním technickým komisařem v Nymburku. V době druhé republiky odešel do penze.\n\n"}
{"id": "748358", "url": "https://cs.wikipedia.org/wiki?curid=748358", "title": "Ladislav Přibáň", "text": "Ladislav Přibáň\n\nLadislav Přibáň (18. června 1905) byl československý fotbalista, obránce.\n\nV československé lize hrál za Viktorii Plzeň a SK Plzeň. Nastoupil ve 193 ligových utkáních a dal 1 gól.\n\n"}
{"id": "748359", "url": "https://cs.wikipedia.org/wiki?curid=748359", "title": "Josef Havlín", "text": "Josef Havlín\n\nJméno a příjmení Josef Havlín má více nositelů:\n\n"}
{"id": "748360", "url": "https://cs.wikipedia.org/wiki?curid=748360", "title": "Silkeborg IF", "text": "Silkeborg IF\n\nSilkeborg IF je dánský fotbalový klub z města Silkeborg. Založen byl roku 1917. Jednou se stal dánským mistrem, a to v sezóně 1993/94. Roku 2001 získal dánský fotbalový pohár.\n\nOficiální stránky klubu\n"}
{"id": "748363", "url": "https://cs.wikipedia.org/wiki?curid=748363", "title": "Pavel Havránek (politik)", "text": "Pavel Havránek (politik)\n\nPavel Havránek (17. června 1877 Starovičky – 24. května 1941) byl český a československý politik, meziválečný senátor Národního shromáždění ČSR za Československou sociálně demokratickou stranu dělnickou a starosta Jihlavy.\n\nPůsobil jako politik sociální demokracie a publikoval odborné studie v oboru sociálního, penzijního a úrazového pojištění.\n\nV parlamentních volbách v roce 1929 získal senátorské křeslo v Národním shromáždění za sociální demokraty. Mandát obhájil v parlamentních volbách v roce 1935. V senátu setrval do roku 1936, kdy rezignoval a v horní komoře ho nahradil Tomáš Korvas.\n\nProfesí byl úředníkem a legionářem z Jihlavy.\n\nV roce 1936 zemřel starosta Jihlavy Viktor Kousal. Pavel Havránek byl poté zvolen starostou tohoto města. Tehdy je uváděn jako ředitel okresní nemocenské pojišťovny. V komunálních volbách roku 1938 ale překvapivě nekandidoval. Kvůli povolebním průtahům ovšem nakonec ve své funkci setrval až do roku 1939.\n\n"}
{"id": "748364", "url": "https://cs.wikipedia.org/wiki?curid=748364", "title": "Dumka", "text": "Dumka\n\nDumka ( a \"думка\"), je většinou hlubokomyslná lidová píseň s vážným zamyšlením, případně pracovní píseň. Výraz \"dumka\", jejž přejaly i další slovanské jazyky, je zdrobnělina ukrajinského slova \"duma\" (pl. \"dumy\"), jež označuje slovanskou, především ukrajinskou epickou baladu, která má obvykle melancholický ráz. Podle některých autorů může mít výraz původ v dobách gótského osídlení východní Evropy. \n\nDumky skládali i novodobí, převážně slovanští, skladatelé, jako například Antonín Dvořák, který žil určitou část svého života v USA (mimochodem určitý typ dumek se vytvořil i v USA), Petr Iljič Čajkovskij, Fryderyk Chopin, Modest Petrovič Musorgskij, Leoš Janáček či Bohuslav Martinů. Lidové dumky se zpívají také v severním Německu, na Ukrajině, v Rusku a jinde.\n"}
{"id": "748365", "url": "https://cs.wikipedia.org/wiki?curid=748365", "title": "Pavel Havránek", "text": "Pavel Havránek\n\nJméno a příjmení Pavel Havránek má více nositelů:\n\n"}
{"id": "748369", "url": "https://cs.wikipedia.org/wiki?curid=748369", "title": "Jaroslav Horák (senátor 1932–1935)", "text": "Jaroslav Horák (senátor 1932–1935)\n\nJaroslav Horák, též Jaroslav J. Horák (3. února 1871 Rostoklaty – ???) byl český a československý politik; meziválečný senátor Národního shromáždění ČSR za Československou živnostensko-obchodnickou stranu středostavovskou.\n\nProfesí byl majitelem závodu řeznického a uzenářského v Praze.\n\nPo parlamentních volbách v roce 1929 získal za Československou živnostensko-obchodnickou stranu středostavovskou senátorské křeslo v Národním shromáždění. Mandát ale nabyl až dodatečně roku 1932 jako náhradník poté, co rezignoval senátor Emanuel Trčka.\n\n"}
{"id": "748370", "url": "https://cs.wikipedia.org/wiki?curid=748370", "title": "Jaroslav Horák", "text": "Jaroslav Horák\n\nJméno a příjmení Jaroslav Horák má více nositelů:\n\n"}
{"id": "748372", "url": "https://cs.wikipedia.org/wiki?curid=748372", "title": "Mistrovství ve fotbale zemí CONCACAF 1971", "text": "Mistrovství ve fotbale zemí CONCACAF 1971\n\nMistrovství ve fotbale zemí CONCACAF 1971 bylo páté mistrovství pořádané fotbalovou asociací CONCACAF. Vítězem se stala Mexická fotbalová reprezentace.\n\nTýmy (jako obhájce titulu) a (jako hostitel) měly účast na závěrečném turnaji jistou. O zbylá čtyři místa se bojovalo v kvalifikaci.\n\n\n\n"}
{"id": "748374", "url": "https://cs.wikipedia.org/wiki?curid=748374", "title": "CA Spora Luxembourg", "text": "CA Spora Luxembourg\n\nCA Spora Luxembourg je bývalý lucemburský fotbalový klub z města Lucemburk. Založen byl roku 1923 a svou činnost skončil roku 2005, kdy vznikl Racing FC Union Luxembourg, v němž se sloučily tři kluby z Lucemburku - Spora, Union a CS Alliance 01. Za dobu své existence Spora 11x zvítězila v lucemburském mistrovství a 8x získala lucemburský fotbalový pohár. 11x startovala v evropských pohárech, vždy vypadla hned v prvním kole. V evropských pohárech se jí podařilo zvítězit jen ve dvou utkáních, nad Borussií Dortmund (Pohár mistrů evropských zemí 1956/57) a FC Basilej (Veletržní pohár 1964/65).\n"}
{"id": "748387", "url": "https://cs.wikipedia.org/wiki?curid=748387", "title": "Franz Ikert", "text": "Franz Ikert\n\nFranz Ikert byl československý politik německé národnosti a meziválečný senátor Národního shromáždění ČSR za Německý svaz zemědělců (německá agrární strana, BdL).\n\nProfesí byl rolníkem v obci Kozly.\n\nV parlamentních volbách v roce 1929 získal za Německý svaz zemědělců senátorské křeslo v Národním shromáždění. V horní komoře setrval do roku 1935.\n\n"}
{"id": "748388", "url": "https://cs.wikipedia.org/wiki?curid=748388", "title": "Znalecký posudek", "text": "Znalecký posudek\n\nZnalecký posudek je jeden z možných důkazů zejména v soudním, někdy i ve správním řízení, jehož účelem je získat informace, které jsou pro dané řízení podstatné, a které závisí na odborných znalostech. Vypracovává jej soudní znalec, zhodnocení je ale úkolem soudce, nebo jiné osoby, která vede řízení. Znalci totiž nepřísluší provádět hodnocení důkazů a řešit právní otázky. \n\nZnalecké posudky mohou být vyžádány také od různých vědeckých ústavů, vysokých škol, či jiných, k tomu oprávněných, institucí.\n\nV občanském soudním řízení může soud znalce pouze vyslechnout, případně ten může poskytnout jen potvrzení, nebo odborné vyjádření. Pokud je zadáno vypracování písemného znaleckého posudku, může být následně přezkoumán jiným znalcem, nebo vědeckým ústavem. Soudce může komukoli uložit povinnost, aby se ke znalci dostavil, předložil mu potřebné předměty a podal nutná vysvětlení, případně aby se podrobil vyšetření. \n\nVe správním řízení se znalecké posudky vypracovávají převážně písemně, ale také zde lze znalce jen vyslechnout. \n\nK častějšímu využití znaleckých posudků dochází ale v řízení trestním, ve kterém se posudek zpracovává také většinou písemně, jinak je znalcem diktován do protokolu. Znalec je přitom oprávněn nejen nahlížet do spisu, ale také být přítomen výslechům, a dokonce klást otázky, nebo navrhovat provedení dalších důkazů.\n\nVypracování zadává většinou soudce, nebo jiná osoba, vedoucí řízení, stejně tak jej ale může předložit účastník tohoto řízení. Pokud byl takový posudek vypracován soudním znalcem, zapsaným v seznamu znalců, má všechny náležitosti, a obsahuje doložku znalce o tom, že si je vědom následků vědomě nepravdivého znaleckého posudku, přihlíží se k němu stejně, jako ke každému jinému znaleckému posudku.\n\nV zadání znaleckého posudku se vymezuje úkol, případně se formulují otázky, které má znalec zodpovědět. Znalec v něm pak nejdříve popíše zkoumanou skutečnost (tzv. nález), a poté formuluje svůj závěr, či odpovědi na zadané otázky (samotný posudek). Písemný posudek je svázán, jednotlivé strany jsou očíslovány, a sešívací šňůra připevněna k poslední straně, a přetištěna \"znaleckou pečetí\", která obsahuje malý státní znak, jméno znalce a jeho obor. Na této poslední straně je také připojena \"znalecká doložka\", která obsahuje označení seznamu, v němž je znalec zapsán, označení oboru, v němž je oprávněn podávat posudky, a číslo položky, pod kterou je úkon zapsán ve znaleckém deníku.\n\nPokud by znalec podal nepravdivý, hrubě zkreslený, nebo neúplný znalecký posudek, spáchal by trestný čin křivé výpovědi a nepravdivého znaleckého posudku, za který by mu jen v základní sazbě hrozil trest odnětí svobody až na dva roky, nebo zákaz činnosti. \n\n"}
{"id": "748395", "url": "https://cs.wikipedia.org/wiki?curid=748395", "title": "Ondrej Janček", "text": "Ondrej Janček\n\nOndrej Janček (19. listopadu 1871 Satu Mare – 28. března 1947 Ružomberok) byl slovenský a československý stavební podnikatel, politik a senátor Národního shromáždění ČSR za Hlinkovu slovenskou ľudovou stranu.\n\nPo roce 1918 se v Ružomberku podílel na přebírání moci do rukou československého státu. V roce 1919 ovšem patřil mezi skupinu ružomberských prominentů a bohatých rodin, kteří se připravovali na odchod z města pod dojmem postupu maďarské armády. Profesí byl stavitelem v Ružomberku.\n\nV parlamentních volbách v roce 1929 získal za Hlinkovu slovenskou ľudovou stranu senátorské křeslo v Národním shromáždění. Mandát obhájil v parlamentních volbách v roce 1935. V senátu setrval do jeho zrušení roku 1939.\n\n"}
{"id": "748398", "url": "https://cs.wikipedia.org/wiki?curid=748398", "title": "NK Široki Brijeg", "text": "NK Široki Brijeg\n\nNK Široki Brijeg je fotbalový klub z Bosny a Hercegoviny, podporovaný zejména chorvatským obyvatelstvem Bosny - chorvatská symbolika je i součástí znaku klubu. Dvakrát vyhrál ligu Bosny a Herzegoviny, a to v letech 2004 a 2006. Krom toho vyhrál 5x regionální bosenskou ligu, která byla v letech národnostního sporu určená jen pro chorvatské kluby v Bosně (1994, 1995, 1996, 1997, 1998). V letech 2007 a 2013 získal klub bosenský pohár.\n\n"}
{"id": "748399", "url": "https://cs.wikipedia.org/wiki?curid=748399", "title": "Jindřich Máslo", "text": "Jindřich Máslo\n\nJindřich Máslo (11. dubna 1875 Praha – 22. června 1964 tamtéž) byl český hudební pedagog a skladatel.\n\nVystudoval učitelský ústav v Praze. Soukromě se vzdělával ve hře na klavír a skladbě. Ve skladbě byl jeho učitelem Vítězslav Novák. Učil na školách v Nuslích a na Vinohradech a byl sbormistrem pěveckého sboru \"Lumír\". V roce 1923 se podílel na založení notové tiskárny a stal se v ní hudebním poradcem. Byl rovněž členem komise pro vydávání díla Bedřicha Smetany. Po roce 1945 byl korektorem \"Hudební matice\" a \"Nakladatelství krásné literatury, hudby a umění\". \n\nZ jeho díla se dostalo všeobecného uznání a obliby zejména instruktivním skladbám pro klavír. Pro české prostředí upravil nejrozšířenější klavírní školu Ferdinanda Beyera, \"Klavírní škola op. 101\", a připsal i její druhý a třetí díl. Vydával sbírky přednesových skladeb a úprav národních písní pro mladé klavíristy, které jsou dodnes oblíbené. K popularizaci české hudby u nás i v zahraničí přispěly klavírní úpravy Dvořákových Slovanských tanců a Janáčkových Lašských tanců.\n\n\n\n\n\n\n\n"}
{"id": "748401", "url": "https://cs.wikipedia.org/wiki?curid=748401", "title": "Anton Just", "text": "Anton Just\n\nAnton Just byl československý politik německé národnosti a meziválečný senátor Národního shromáždění ČSR za Německou sociálně demokratickou stranu dělnickou v ČSR.\n\nProfesí byl zedníkem v Hejmánkovicích.\n\nV parlamentních volbách v roce 1929 získal Německou sociálně demokratickou stranu dělnickou v ČSR senátorské křeslo v Národním shromáždění. V horní komoře setrval do roku 1935.\n\n"}
{"id": "748407", "url": "https://cs.wikipedia.org/wiki?curid=748407", "title": "Socialistická akademie", "text": "Socialistická akademie\n\nSocialistická akademie (zkratka SAK) byla socialistická ideologická („výchovně osvětová“) organizace. \n\nČeskoslovenská Socialistická akademie byla založena po sovětském vzoru roku 1936; jejími předsedy byli mj. komunističtí teoretici Zdeněk Nejedlý nebo Ladislav Štoll. \n\nV roce 1952 byla přejmenována na \"Československou společnost pro šíření politických a vědeckých znalostí\". Jednalo se o společenskou organizaci (formálně nezávislou na Komunistické straně Československa), s ústředním výborem, krajskými výbory, okresními výbory, pobočkami. Posláním bylo pořádání přednášek v místech a podnicích, vydávání propagandistických příruček. (Přezdívána byla \"společnost s dlouhým názvem\".) V roce 1965 změna názvu na Socialistická akademie, od roku 1973 federativní uspořádání. Členská organizace Národní fronty. Ukončení činnosti v roce 1990. Zřídila nakladatelství \"Horizont\". \n\nV letech 1973–1989 byl jejím předsedou jeden z předních oficiálních marxistických teoretiků Vladimír Ruml.\n\nPozději byla docentem Chaloupkou přeměněna na Akademii Jana Amose Komenského, jež se posléze stala vysokou školou, která dnes působí pod názvem Univerzita Jana Amose Komenského Praha.\n\nSovětská akademie byla založena v roce 1918 jako \"Socialistická akademie společenských věd\", v letech 1919–1924 se nazývala \"Socialistická akademie\" a poté \"Komunistická akademie\". Sídlo měla v Moskvě, roku 1929 vznikla pobočka v tehdejším Leningradě.\n\n\n"}
{"id": "748411", "url": "https://cs.wikipedia.org/wiki?curid=748411", "title": "Over the Top (album, Cozy Powell)", "text": "Over the Top (album, Cozy Powell)\n\nOver The Top je sólové debutové studiové album britského bubeníka Cozy Powella. Album vyšlo v roce 1979 u Polydor Records a produkoval ho Martin Birch. Na albu se podílela celá řada známých hudebníků, mezi které patří například i Gary Moore (Thin Lizzy), Jack Bruce (Cream) nebo Clem Clempson (Colosseum).\n\n"}
{"id": "748419", "url": "https://cs.wikipedia.org/wiki?curid=748419", "title": "V množství je síla aneb Nekonečné zvířecí armády", "text": "V množství je síla aneb Nekonečné zvířecí armády\n\nV množství je síla aneb Nekonečné zvířecí armády (v anglickém originále When Worlds Collide – Superswarm) je dokumentární cyklus televize BBC odvysílaný poprvé na BBC One v roce 2009. Zobrazuje neuvěřitelné zvířecí invaze (myši, snovači rudozobí, pakoně, včely, netopýry atd.) a většinou ukazuje také videa pořízená různými lidmi po celém světě. V Česku byl poprvé vysílán na ČT2.\n\n"}
{"id": "748427", "url": "https://cs.wikipedia.org/wiki?curid=748427", "title": "Rock 'n' Roll (divadelní hra)", "text": "Rock 'n' Roll (divadelní hra)\n\nRock 'n' Roll je divadelní hra, kterou napsal Tom Stoppard. Měla premiéru v londýnském Royal Court Theatre v roce 2006. Česká premiéra proběhla 22. února 2007. Hra se odehrává v Cambridge a v Praze v období od konce 60. let do roku 1990, kdy odehrály The Rolling Stones koncert v Praze. Při představeních české verze hru uváděla skupina The Plastic People of the Universe.\n"}
{"id": "748432", "url": "https://cs.wikipedia.org/wiki?curid=748432", "title": "Exhumace", "text": "Exhumace\n\nExhumace je obecně otevření hrobu a vyzvednutí mrtvého těla na základě úředního povolení nebo příkazu. Podle právní úpravy pohřebnictví je jí jakákoli manipulace s nezetlelými i zetlelými lidskými ostatky.\n\nProvést ji je možno před uplynutím tzv. \"tlecí doby\" (minimálně 10 let) jen na žádost nájemce hrobového místa a se souhlasem krajské hygienické stanice, nebo v trestním řízení. V něm ji může nařídit pouze soudce, případně v přípravném řízení státní zástupce, a to tehdy, pokud je podezření, že smrt pohřbeného byla způsobena trestným činem. Pak následuje soudní pitva.\n"}
{"id": "748435", "url": "https://cs.wikipedia.org/wiki?curid=748435", "title": "Ján Kello", "text": "Ján Kello\n\nJán Kello (8. června 1883 Liptovský Sv. Mikuláš-Vrbica – 10. srpna 1962 Liptovský Mikuláš-Vrbica) byl slovenský a československý politik a meziválečný senátor Národního shromáždění ČSR za Komunistickou stranu Československa.\n\nProfesí byl zedníkem v Liptovském Svätém Mikuláši.\n\nV parlamentních volbách v roce 1929 získal senátorské křeslo v Národním shromáždění. V senátu setrval do roku 1935.\n\n"}
{"id": "748443", "url": "https://cs.wikipedia.org/wiki?curid=748443", "title": "Půjčka pro Srbsko", "text": "Půjčka pro Srbsko\n\nPůjčka pro Srbsko (srbochorvatsky Zajam za Srbiju/Зајам за Србију) byla veřejná půjčka, vypsaná v červnu 1989 v socialistické republice Srbsko, tehdejší součástí Jugoslávie. Jejími architekty byli srbští komunisté pod vedením Slobodana Miloševiće, kteří se pomocí tohoto nástroje pokoušeli zlepšit ekonomickou situaci svojí svazové republiky. Srbský parlament (skupština) tento návrh odsouhlasil již 20. května a během několika následujících dní odstartovala. Akce byla velkolepě prezentována, jak letáky, tak i v novinách. Každý den v bělehradském deníku Politika vycházely články o bohatých Srbech ze zahraničí, kteří poskytli své peníze pro ekonomický rozvoj Srbska. Jugoslávský dinár procházel v tuto dobu inflační vlnou; jeho hodnota klesala a ceny za běžné zboží se pohybovaly v řádech tisíců až desetitisíců.\n\nPůjčka byla vypsána v hodnotě miliardy dolarů, což bylo nejvíce v jugoslávských dějinách.. Nicméně nebyla příliš úspěšná, podařilo se získat mnohem méně peněz, než bylo původně avizováno. \n"}
{"id": "748445", "url": "https://cs.wikipedia.org/wiki?curid=748445", "title": "József Keresztury", "text": "József Keresztury\n\nJózsef Keresztury (1870 Bačka – 1936) byl československý kalvínský kněz, politik maďarské národnosti a meziválečný senátor Národního shromáždění ČSR za Zemskou křesťansko-socialistickou stranu.\n\nPocházel z regionu Bačka. Působil jako kalvínský kněz. V meziválečném období byla jeho působištěm obec Veľký Horeš (\"Nagygéres\"). Zasedal ve vedení křesťansko-socialistické strany. Profesí byl reformovaným děkanem ve Velkém Gýreši.\n\nPo parlamentních volbách v roce 1929 získal senátorské křeslo v Národním shromáždění za maďarské křesťanské socialisty. Mandát ovšem získal až dodatečně v roce 1933 jako náhradník poté, co rezignoval senátor Géza Grosschmid. V senátu setrval do roku 1935.\n\n"}
{"id": "748448", "url": "https://cs.wikipedia.org/wiki?curid=748448", "title": "Bohuslav Kindl", "text": "Bohuslav Kindl\n\nBohuslav Kindl (22. února 1879 Osluchov – 23. února 1956 Vodňany) byl český a československý politik a meziválečný senátor Národního shromáždění ČSR za Komunistickou stranu Československa.\n\nNarodil se v Osluchově na Slánsku. S rodiči se později přestěhoval do Prahy. Po absolvování obecné školy nastoupil jako dělník do firmy Eduard Lokesch. V mládí vstoupil do Českoslovanské sociálně demokratické strany dělnické. V roce 1921 byl zakládajícím členem KSČ. Od roku 1922 bydlel ve Vodňanech. Od roku 1926 zasedal v obecním zastupitelstvu ve Vodňanech. Profiloval se tehdy jako levicový radikál. V roce 1928 při odhalování pomníku Jana Žižky ve Vodňanech verbálně napadl přítomného kněze se slovy: \"„„...vy jste ti černokněžníci, které chtěl Žižka rozsekat. A být dneska živ, tak vás požene z města, vezme palcát a rozbije hlavy všem, co tady pod ním stojíte a tleskáte si, jak jste dobří!\"“ Předák československých komunistů Klement Gottwald trávil, podle zápisu v obecní kronice, ve Vodňanech po několik let svou dovolenou u Kindlovy rodiny. Šlo o Gottwaldovy pobyty v letech 1932–1934.\n\nProfesí byl železničářem ve Vodňanech.\n\nV parlamentních volbách v roce 1929 získal senátorské křeslo v Národním shromáždění. V senátu setrval do roku 1935. I v parlamentu se projevoval jako radikální kritik stávajících poměrů. V roce 1931 senát projednával žádost krajského soudu v Moravské Ostravě o Kindlovo vydání k trestnímu stíhání. Podle oznámení. Na veřejné schůzi 9. prosince 1930 v Moravské Ostravě měl pronést odsudek kapitalistického režimu a dodat: „\"proto musí býti svržen a dělníci si musí vládu sami převzíti do svých rukou\"“ a „\"nestačí vzor z roku 1921, udělejme to jako bolševici v Rusku v roce 1917\".“\n\n16. března 1939 byl ve Vodňanech zatčen, odveden ke krajskému soudu v Písku, po čtyři měsíce vězněn v koncentračním táboru Dachau a po zbytek války v Buchenwaldu.\n\nPo návratu do vlasti se opět zapojil do politického života. Hned po válce byl v červenci 1945 na krajské konferenci KSČ zvolen předsedou Krajského výboru KSČ. V letech 1945–1946 vykonával funkci předsedy Místního národního výboru ve Vodňanech. Postupně se ale rozešel se svými spolustraníky. Kritizoval jednání některých nových členů KSČ, kteří do strany podle něj vstupovali z kariéristických pohnutek. Ti se ho pokusili 2. ledna 1946 násilím sesadit z funkce v čele radnice. V roce 1946 byl zbaven všech funkcí a vyloučen z KSČ pro zásadní neshody s členstvem a nakonec i s vedením strany. V roce 1947 publikoval v Peroutkově \"Dnešku\" apel na národní jednotu.\n\nPozději se ale s KSČ opět sblížil a v době komunistického režimu patřil k oficiálně uznávaným veteránům komunistického hnutí v regionu.\n\nZemřel po delší nemoci v únoru 1956. Pohřeb se konal v Českých Budějovicích.\n\nJeho syn Bohuslav Kindl mladší (narozen 6. července 1911) byl za komunistického režimu vlivným komunistickým funkcionářem ve Vodňanech.\n\n"}
{"id": "748449", "url": "https://cs.wikipedia.org/wiki?curid=748449", "title": "Svalia (přítok Lėvuo)", "text": "Svalia (přítok Lėvuo)\n\nSvalia je řeka na severu Litvy, protéká okresy Panevėžys a Pasvalys, je to pravý přítok řeky Lėvuo, do které se vlévá v okresním městě Pasvalys, 4,1 km od jejího ústí do řeky Mūša. Je dlouhá 35,2 km. Pramení na jižním okraji mokřadu Rūdbalė, 21 km na severovýchod od Panevėžysu, v lesním masívu Žalioji giria, nedaleko od silnice č. 191 Panevėžys–Vabalninkas. Teče zpočátku asi 2 km směrem západním, potom dále již směrem převážně severním až do soutoku, v nevelké vzdálenosti na východ od mezinárodní silnice č. E67, která je zde zároveň dálnicí A10 Panevėžys–Pasvalys–Bauska, jinak také nazývanou Via Baltica. Průměrný spád je 84 cm/km .\n\n\n\nMargiai, Mitkai, Sabonėliai, Banioniai, Kliuokmaniškis, Vanaginė, Vilkiškiai, Račiškiai, Pašiliečiai, Stebeikiai, Jurgėnai, Talačkoniai, Šlamai, Velniakalnis, Čižiškiai, Pasvalys\n"}
{"id": "748456", "url": "https://cs.wikipedia.org/wiki?curid=748456", "title": "Jevišovická kultura", "text": "Jevišovická kultura\n\nJevišovická kultura (JK) je archeologická kultura, která se rozvinula v období mladého eneolitu. Svůj název kultura dostala podle eponymního naleziště Starý Zámek u Jevišovic. Jaroslav Palliardi a jeho spolupracovník František Vildomec prováděli na Starém Zámku u Jevišovic výzkum v letech 1906 - 1915. Jaroslav Palliardi na nalezišti rozlišil tři vrstvy (C2 – Kultura nálevkovitých pohárů, C1 – kultura s kanelovanou keramikou, B – jevišovická kultura), z nichž svrchní vrstvu (B) mylně přiřadil kultuře se šňůrovou keramikou. V roce 1925 O. Menghin na základě rozboru materiálu z vrstvy B zjistil, že se zde nalezená keramika odlišuje od keramiky kultury se šňůrovou keramikou a použil pro ní nejprve označení jevišovická keramika a posléze jevišovická kultura.\n\nCentrum rozšíření jevišovické kultury se nachází na jihozápadní Moravě a Brněnsku. Na západě nepřekračuje osídlení Českomoravskou vrchovinu. Na severu proniká jevišovická kultura Boskovickou brázdou až ke Svitávce. Nález jevišovické kultury z Cerekvic nad Loučnou ve východních Čechách může ukazovat na průnik osídlení až do této oblasti. Na jihu zasahuje osídlení do Dolního Rakouska. V Rakousku je jevišovická kultura pojmenována Mögling-Zöbling a je s jevišovickou kulturou totožná. Na východě lze považovat za hranici rozšíření řeku Moravu.\n\nJevišovická kultura se zformovala z původního domácího prostředí ( z jihomoravské varianty kanelované keramiky) za přispění kontaktů s jihovýchodním prostředím, zejména mimořádný význam měl vučedolsko-lublaňský kulturní okruh.\n\nV rámci vnitřní chronologie se jevišovická kultura dělí na tři časové úseky:\n\n\nZ období jevišovické kultury jsou známa sídliště jak nížinná tak i výšinná.\n\nO sídlištích nížinného typu jsou naše znalosti torzovité. Nížinné osady jsou nalézány v oblastech vhodných pro zemědělství, někdy na mírných svazích a nenápadných vyvýšeninách. Největší osada (počtem získaných objektů) se nachází na rozhraní katastrů Brno-Starý Lískovec a Brno-Nový Lískovec. Z dalších osad lze jmenovat např. Brno-Líšeň, Brno-Fučíkova ulice a Ostopovice.\n\nVýšinná sídliště byla budována na výhodně položených návrších s příkrými a nepřístupnými svahy, často skalnatými, v zákrutech řek či potoků. Na rozdíl od rozsáhlých výšinných sídlišť staršího a středního eneolitu, byly jevišovické výšinné osady rozlohou menší. Dosud nebyla objevena skutečná fortifikace výšinných sídlišť, ale je předpokládána. Na hradištích se nacházely nezahloubené chaty obdélného půdorysu kůlové konstrukce proplétané proutím a omazané hlínou. Jejich rozměry se odhadují na 650x500 cm.\n\nMezi nejvýznamnější výšinná sídliště jevišovické kultury patří: Starý Zámek u Jevišovic, Grešlové Mýto a Vysočany\n\nZatím se postrádají jakékoliv hrobové nálezy.\n\nHmotná kultura byla zpracována převážně z nálezů nalezených na Jevišovických hradištích v Jevišovicích, Vysočanech a Grešlově Mýtě. Materiál z jednotlivých hradištích byl zveřejněn v jednotlivých katalozích.\n\n\n\n"}
{"id": "748458", "url": "https://cs.wikipedia.org/wiki?curid=748458", "title": "Zlatý pohár CONCACAF 1991", "text": "Zlatý pohár CONCACAF 1991\n\nZlatý pohár CONCACAF 1991 bylo 11. mistrovství pořádané fotbalovou asociací CONCACAF. Vítězem se stala Fotbalová reprezentace Spojených států.\n\nSeveroamerická zóna - kvalifikováni automaticky:\n\nKaribská zóna - kvalifikováni přes Karibský pohár 1991:\n\nStředoamerická zóna - kvalifikováni přes Středoamerický pohár 1991:\n\n"}
{"id": "748460", "url": "https://cs.wikipedia.org/wiki?curid=748460", "title": "Svalia (rozcestník)", "text": "Svalia (rozcestník)\n\nSvalia může znamenat:\n\n"}
{"id": "748461", "url": "https://cs.wikipedia.org/wiki?curid=748461", "title": "Seznam jazyků podle typologie", "text": "Seznam jazyků podle typologie\n\nToto je seznam jazyků podle typologie:\n\n\n\n\n\n\n"}
{"id": "748471", "url": "https://cs.wikipedia.org/wiki?curid=748471", "title": "Jeff Kinney", "text": "Jeff Kinney\n\nJeffrey „Jeff“ Kinney (* 19. února 1971) je vývojář a designer online her a spisovatel. Je autorem série dětských knih s názvem \"Deník malého poseroutky a Deník báječného kamaráda\" které v roce 2012 patřily mezi nejprodávanější dětské knihy v Česku.\n\nDětství strávil ve Fort Washington v Marylandu, počátkem 90. let vystudoval University of Maryland. Žije v jižním Massachusetts se svou manželkou Julií a dvěma syny Willem a Grantem a společně vlastní knihkupectví An Unlikely Store. Časopis Time ho v roce 2009 zařadil mezi 100 nejvlivnějších lidí na světě.\n\nMá dva bratry a jednu sestru.\n"}
{"id": "748475", "url": "https://cs.wikipedia.org/wiki?curid=748475", "title": "Javorový sirup", "text": "Javorový sirup\n\nJavorový sirup je přírodní sladidlo získávané nejčastěji z mízy javoru cukrového (ovšem je možné ho vyrábět i z mízy jiných javorů). Z javorů se dá získat na jaře jejich navrtáním a zachycováním vytékající šťávy. Ta je pak následně zahušťována zahřátím. Prakticky veškerá výroba javorového sirupu probíhá v Severní Americe, kde je využívání javorového sirupu součástí kulturní tradice.\n\nJavorová míza má poměrně vysoký obsah cukrů (1–6 %), tedy je výroba javorového sirupu snazší než výroba březového sirupu vyráběného v Severní Evropě z březové šťávy (obsah cukrů jen 0,5–2 %).\n\nHlavními složkami javorového sirupu jsou voda a sacharóza. V menších množstvích jsou přítomny i další cukry, například fruktóza a glukóza (ta pouze ke konci sklizně). Dále obsahuje některé organické kyseliny, zejména kyselinu jablečnou, díky kterým je sirup mírně kyselý. Z minerálů je nejvýznamnější podíl draslíku a vápníku, z hlediska výživy jsou významné také obsahy zinku a manganu. Tím samozřejmě není výčet látek úplný, v javorovém sirupu jsou mnohé další (například vanilin, propionaldehyd, aminokyseliny, …)\n\nJavorový sirup je jedním z tradičních severoamerických výrobků, místní indiánské kmeny zpracovávaly mízu javorů získanou jejich nařezáváním už po dlouhá období před objevením Ameriky. Od nich se to posléze naučili evropští kolonisté, například údajně už Jacques Cartier popíjel javorovou šťávu během svých kanadských cest. Evropané ovšem začali používat k jeho získávaní místo řezů otvory vrtané nebozezem.\n\nBěhem 17. a 18. století pro evropské osadníky představoval javorový sirup hlavně dostupný zdroj koncentrovaného cukru, neboť třtinový cukr bylo nutné dovážet z Karibiku.\n\nZhruba v době Americké občanské války už začal být hlavním sladidlem ve Spojených státech amerických třtinový cukr (během samotné války ovšem na severu vzácný) a posléze se tak hlavním javorovým produktem stal sirup místo cukru. V téže době se zdokonalila technika tepelné úpravy: místo kotlů se začaly používat mělké pánve, z kterých se voda odpařuje rychleji, ještě později se pro částečné odstranění vody začala používat reverzní osmóza.\n\nDnes je hlavním výrobcem javorového cukru Kanada, kde se ho v roce 2004 vyrobilo 26,5 miliónu litrů, tedy více než 80 % světové produkce, přičemž 75 % světové produkce pochází z provincie Québec. Ve Spojených státech amerických se nejvíce javorového sirupu vyrobí ve Vermontu (4,3 milionu litrů v roce 2011), následuje New York (0,56 mil. litrů) a Maine (0,36 miliónů litrů). Mimo Severní Ameriku se menší množství javorového sirupu vyrábí v Jižní Koreji a v Japonsku.\n"}
{"id": "748480", "url": "https://cs.wikipedia.org/wiki?curid=748480", "title": "Swordfishtrombones", "text": "Swordfishtrombones\n\nSwordfishtrombones je sedmé studiové album Toma Waitse, vydané v září roku 1983. Jedná se o první album, které si produkoval sám Waits. Album vyšlo u Island Records. V roce 2006 časopis \"Q\" zařadil album na 36. pozici v žebříčku „40 nejlepších alb osmdesátých let“.\n\nVšechny skladby napsal Tom Waits.\n"}
{"id": "748486", "url": "https://cs.wikipedia.org/wiki?curid=748486", "title": "Daniil Sobčenko", "text": "Daniil Sobčenko\n\nDanylo Jevgenovič \"Daniil\" Sobčenko (ukrajinsky Данило Євге́нович Собченко, * 13. dubna 1991 v Kyjevě, SSSR – 7. září 2011, Jaroslavl, Rusko) byl ruský hokejový útočník ukrajinského původu. Jeho otcem je Jevgenij Sobčenko.\n\nV roce 2011 zahynul při letecké havárii klubu Lokomotiv Jaroslavl, ve kterém působil celou kariéru.\n\nS ruskou reprezentací do 17 let se zúčastnil v roce 2007 v Kanadě turnaje World Hockey Challenge (5. místo). V dresu reprezentace do 20 let vyhrál se spoluhráči mistrovství světa juniorů 2011.\n\nOdchovanec Jaroslavle se prosadil do hlavního mužstva v sezoně 2009/2010. V letech 2007–2009 hrál za rezervní tým ve třetí nejvyšší soutěži. I jako hráč áčka posílil občas juniorský celek v mládežnické soutěži MHL.\n\nV roce 2011 jej draftoval klub NHL San José Sharks v šestém kole jako 166. hráče celkově. Otec Sobčenka Jevgenij také hrál na Ukrajině hokej.\n\nOstatky Sobčenka a jeho spoluhráče Vitalije Anikejenka byli po smrti převezeny do rodného Kyjeva, kde byli hráči pohřbeni dle ukrajinských tradic. Na pohřbu kromě tradičního chleba nechyběly ani dresy a fotografie obou hráčů.\n\n"}
{"id": "748489", "url": "https://cs.wikipedia.org/wiki?curid=748489", "title": "Ohledání", "text": "Ohledání\n\nOhledání je jeden z možných důkazů, který lze využít, pokud je třeba zjistit fakta o určité věci, místě nebo i osobě. Spočívá v osobním, přímém a bezprostředním pozorování a zkoumání, vyhledávání relevantních změn a v dokumentaci zjištěných informací. Dominantní je v soudním řízení, lze ho však využít i v řízení správním.\n\nV trestním řízení je ohledání nejčastější. Provádí se tehdy, pokud je třeba přímým pozorováním objasnit skutečnosti důležité pro trestní řízení. Přibírá se k němu zpravidla znalec a sepisuje se o něm protokol, který má kvůli úplnému a věrnému obrazu předmětu ohledání obsahovat fotografie, náčrty, plánky apod. Kromě ohledání věci nebo místa trestní řád za ohledání považuje i:\n\nPokud je možné věc, která má být předmětem ohledání, dopravit k soudu, provede se ohledání u soudu. Jinak se provádí na místě samém, k čemuž se předvolají ty osoby, které se jinak předvolávají k soudnímu jednání.\n\nV občanském soudním řízení také platí, že pokud je již ohledána věc, která byla jako důkaz zajištěna, toto zajištění automaticky zanikne.\n\n"}
{"id": "748490", "url": "https://cs.wikipedia.org/wiki?curid=748490", "title": "Britské Somálsko", "text": "Britské Somálsko\n\nBritské Somálsko ( ) byla britská kolonie (formálně protektorát) v letech 1884 až 1960, (s výjimkou roku 1940 a 1941, kdy bylo pod kontrolou fašistické Itálie) nacházející se v Africkém rohu. Britské Somálsko je předchůdcem mezinárodně neuznaného státu Somaliland, který se odtrhl od Somálské republiky a nárokuje si hranice shodné s britským Somálskem.\n\nÚzemí Afrického rohu a Somálska bylo ke konci 19. století kolonizováno několika evropskými koloniálními mocnostmi, především Velkou Británií, Itálií a Francií. Ještě před podrobením území severního Somálska Brity ovládala toto území Osmanská říše a Egypt. Britská přítomnost v Somálsku byla motivována především snahou zabezpečit vjezd do Rudého moře (na protější straně drželi strategický důležitý přístav Aden) a také získat zázemí v oblasti Afrického rohu. Praktický význam nové državy byl však prostý - sloužil jako zásobárna masa a zemědělských plodin pro britské síly v regionu.\n\nV roce 1935 a 1936 dobyla Itálie císařskou Etiopii a spojila tak své kolonie v Eritrei a italském Somálsku. Nově dobyté území bylo spojeno s dřívějšími italskými koloniemi do Italské východní Afriky. Itálie tak odstranila poslední vakuum v oblasti Afrického rohu. V budoucnu bylo jasné, že případná další expanze bude možná jen na úkor Francie nebo Británie.\n\nPříležitost přišla během druhé světové války. Východoafrický místokrál Amedeo, vévoda z Aosty rozhodl obsadit pro vylepšení vlastní obrany britské Somálsko, jelikož byla Británie oslabená válkou v severní Africe. Navíc obranu této malé kolonie zastával tzv. Somálský velbloudí sbor, což byla vzdor honosnému názvu jednotka o síle pěšího praporu složená z místních odvedenců. Nepřekvapí, že velitel tohoto sboru, důstojník námořní pěchoty A. R. Charter měl hodnost pouhého podplukovníka.\n\nVelitel britských sil na Středním Východě generál Archibald Wavell si byl vědom neudržitelnosti britského Somálska v tváří tvář početné armádě vévody z Aosty, nicméně zastával názor, že žádné britské území by nemělo být vydáno úplně bez boje (v čemž si vzácně rozuměl s Winstonem Churchillem s kterým měl jinak neustále rozpory). Britové zkrátka do předem ztracené bitvy vyslaly dostupné zálohy - jeden severorhodéský prapor, jeden keňský, dva indické a poslední - elitní prapor Black Watch, patřící ke Královskému skotskému horalskému pluku. Charterův velbloudí sbor byl posílen 17 důstojníky a 20 poddůstojníky z Jižní Rhodesie a sám Charter povýšen na brigádního generála. Horší byla situace s dělostřelectvem. Před italským útokem se do britského Somálska podařilo dovést jen jednu baterii čtyř houfnic ráže 94 mm z Keni a dvě protiletadlová děla ráže 76 mm z Adenu. Zoufalou situaci nejlépe popisuje fakt, že když se kapitán australského torpédoborce \"Hobart\", přivážející do Somálska posily dozvěděl o situaci, nabídl Charterovi tříliberní dělo, užívané k pozdravným salvám s 30 náboji a třemi muži obsluhy, což Charter vděčně přijal. Tento kanon byl připevněn na barel, z kterého ostřeloval protivníka do posledního náboje, poté obsluha padla do italského zajetí.\n\nCharter věděl, že případná invaze italských vojsk bude namířena na přístav Berbera, hlavní středisko kolonie. Nejkratší a nejrychlejší cesta vedla přes soutěsku Tug Argan, kde Charter umístil prakticky veškeré své obranné síly, umístil na pahorcích dvě protiletadlová děla, vybudoval kulometná hnízda a pár set metrů ostnatého metru na zátarasy. Nyní již vše záleželo na odolnosti obránců.\n\nPrvní italské oddíly překročily hranici 3. srpna 1940. Pod velením generálporučíka Guglielma Nasiho se armáda čítající 23 praporů koloniální pěchoty za podpory 21 baterií polního dělostřelectva, roty středních a roty lehkých tanků a 57 letounů rozdělila na tři kolony. První mířila k moři, aby od sebe odřízla britské a francouzské Somálsko. Britové neměli síly ani prostředky je zastavit, takže tato kolona dosáhla již za dva dny přístavní městečko Zeila. Jak Charter správně předpokládal, hlavní kolona vedená generálmajorem de Simonem postupovala na Tug Argan krytá třetí kolonou vojsk.\n\nPo třídenním postupu přerušil de Simone na dva dny postup, aby pokračoval tentokrát s podporou středních tanků. Wavell vyslal do Somálska brigádního generála A. R. Godwin-Austena, dosavadního velitele britských jednotek v Palestině, aby převzal velení obrany a zároveň naplánoval evakuaci britských sil do Adenu. Godwin-Austen převzal velení 11. srpna 1940, v době kdy Italové zahájili rozhodující útok. Po třech dnech urputných bojů, při kterých se vyznamenali příslušníci velbloudího sboru a praporu The Black Watch, bylo jasné, že se obrana brzy zhroutí a Godwin-Austen dostal povolení k evakuaci. 15. srpna italská vojska definitivně zlomila poslední ohniska odporu a zahájila postup na Berberu. Zatímco vybrané jednotky postup zdržovaly na narychlo zbudovaných pozicích 50 a 30 km od přístavu, v Berbeře probíhala horečná evakuace jak vojáků, tak civilního obyvatelstva. Celkem bylo ve dnech 15.-18. srpna evakuováno 7 000 osob. Poslední opozdilce odvezl z Berbery torpédoborec \"Hobart\" 19. srpna ráno. Italové vstoupili do Berbery 19. srpna 1940 večer.\n\nBritské ztráty po dvou týdnech bojů byly 260 padlých, raněných a nezvěstných. Celkové italské ztráty činily 2052 mužů. Tak vysokou cenu zaplatila italská armáda za své jediné vítězství v roce 1940.\n\nPoté, co britská vojska v lednu 1941 zahájila ve východní Africe rozsáhlou protiofenzívu, bylo otázkou času, kdy se boj přenese i do britského Somálska. 16. března 1941 připlul z Adenu invazní svaz dvou lehkých křižníků a dvou torpédoborců, vezoucí dva prapory britské pěchoty a podpůrné oddíly. Po krátkém ostřelování přístavu a okolí děly všech plavidel si vyloděná pěchota poměrně rychle poradila se slabým odporem. Během týdne byla Berbera znovuzprovozněna a bylo možno přes ní zásobovat africkou 11. divizi bojující v severní Etiopii. 8. dubna se do Berbery vrátil i brigádní generál Charter, aby se stal znovu vojenským guvernérem této kolonie, která zůstala v britských rukou do roku 1949.\n\nRoku 1949 jako poručenské území OSN vrátila Velká Británie bývalé italské Somálsko do správy Itálii a Ogaden již předtím Etiopii.\n\nV květnu 1960 se britská vláda rozhodla připravit britské Somálsko na nezávislost s tím záměrem, že se spojí s Itálií spravovanou části Somálska, které získalo nezávislost 1. července 1960. Britské Somálsko vyhlásilo nezávislost 26. července 1960 jako Somalilandský stát a o týden později se spojilo s italskou částí Somálska do jednotné Somálské republiky.\n\n"}
{"id": "748497", "url": "https://cs.wikipedia.org/wiki?curid=748497", "title": "Nonstop", "text": "Nonstop\n\nNonstop či non stop je zažité označení pro nepřetržitý provoz. V češtině se používá zejména pro označení provozní doby prodejen, provozoven služeb, restaurace či bary, bazary a herny, ale i například pro telefonické či internetové informační či poradenské služby. V některých případech se metonymicky přenáší i na samotnou provozovnu („zajít do nonstopu“). V angličtině se v tomto významu častěji používá označení 24/7 (24 hodin denně, 7 dní v týdnu), zatímco nonstop či non-stop se používá spíše v technologických souvislostech. \n\n"}
{"id": "748501", "url": "https://cs.wikipedia.org/wiki?curid=748501", "title": "Orphans: Brawlers, Bawlers &amp; Bastards", "text": "Orphans: Brawlers, Bawlers &amp; Bastards\n\nOrphans: Brawlers, Bawlers & Bastards je album Toma Waitse, vydané v roce 2006 u vydavatelství ANTI-. Album obsahuje 30 dříve nevydaných nových a 24 raritních dříve vydaných skladeb.\n\n"}
{"id": "748503", "url": "https://cs.wikipedia.org/wiki?curid=748503", "title": "Zlatý pohár CONCACAF 1993", "text": "Zlatý pohár CONCACAF 1993\n\nZlatý pohár CONCACAF 1993 bylo 12. mistrovství pořádané fotbalovou asociací CONCACAF. Vítězem se stala Mexická fotbalová reprezentace.\n\nSeveroamerická zóna - kvalifikováni automaticky:\n\nKaribská zóna - kvalifikováni přes Karibský pohár 1993:\n\nStředoamerická zóna - kvalifikováni přes Středoamerický pohár 1993:\n\n"}
{"id": "748505", "url": "https://cs.wikipedia.org/wiki?curid=748505", "title": "Páni z Lusignanu", "text": "Páni z Lusignanu\n\nPáni z Lusignanu byli příslušníci stejnojmenného rodu, majitelé hradu Lusignan až do roku 1308, kdy jej Jolanda z Lusignanu prodala francouzské koruně.\n\n??? : Hugo I., pán z Lusignanu\n\n???-967 : Hugo II. († 967), pán z Lusignanu\n\n967-??? : Hugo III., pán z Lusignanu\n\n???-??? : Hugo IV., pán z Lusignanu\n\n???-1060 : Hugo V. († 1060), pán z Lusignanu\n\n1060-1102 : Hugo VI. \"ďábel\", pán z Lusignanu a hrabě z la Marche \n\n1102-1151 : Hugo VII., pán z Lusignanu a hrabě z la Marche \n\n1151-1172 : Hugo VIII., pán z Lusignanu a hrabě z la Marche \n\n1172-1219 : Hugo IX. († 1219), pán z Lusignanu, hrabě z la Marche a Angoulême\n\n1219-1249 : Hugo X. († 1249), pán z Lusignanu, hrabě z la Marche a Angoulême\n\n1249-1250 : Hugo XI. († 1250), pán z Lusignanu, hrabě z la Marche a Angoulême\n\n1250-1282 : Hugo XII. († 1282), pán z Lusignanu, hrabě z la Marche a Angoulême\n\n1282-1303 : Hugo XIII. († 1303), pán z Lusignanu, hrabě z la Marche a Angoulême\n\n1303-1307 : Guy († 1307), pán z Lusignanu, hrabě z la Marche a Angoulême\n\n1307-1308 : Jolanda z Lusignanu († 1314)\n"}
{"id": "748507", "url": "https://cs.wikipedia.org/wiki?curid=748507", "title": "Boeing Everett Factory", "text": "Boeing Everett Factory\n\nBoeing Everett Factory je továrna letadel společnosti Boeing v Everettu, v americkém státě Washington. Nachází se v severovýchodním rohu Painova letiště a objemem je největší budovou na světě. Objem budovy celkem činí 13,385 378 milionů m³, rozloha budovy je 399 480 m². Celý areál zabírá přibližně km², je tedy rozlohou větší než např. Vatikán. Vyrábí se zde letadla Boeing 747, 767, 777 a 787. Plány na její zbudování se datují do roku 1966.\n\nV továrně se nachází pobočka Boeing Employees Credit Union, pět kávových stánků Tully's Coffee a několik kaváren. Na západ od továrny se nachází obchod Boeing, divadlo a Centrum budoucnosti letecké dopravy, které pořádá i prohlídky továrny.\n\nBoeing 747 je prvním letadlem se širokou konstrukcí, které kdy bylo vyrobeno. Továrna byla postavena právě kvůli tomuto letadlu, jelikož v menších továrnách v Seattlu nebylo pro model dost místa. Momentálně je ve výrobě Boeing 747-8.\n\nBoeing 767 je skupina středně dlouhých až dlouhých letadel, které mají kapacitu mezi 181 až 375 cestujícími. Ze všech specifikací je mimo výrobu pouze Boeing 767-200.\n\nBoeing 777 je letadlo se širokým trupem, které vyplňuje mezeru mezi skupinami 747 a 767. Čtyři ze šesti variant jsou stále ve výrobě. \n\nBoeing 787, také zvaný Dreamliner, má zatím dvě specifikace. V únoru 2011 společnost oznámila, že některé práce na této skupině budou přesunuty do továrny v San Antoniu, aby nezpůsobila přetížení everettské továrny.\n"}
{"id": "748508", "url": "https://cs.wikipedia.org/wiki?curid=748508", "title": "Zlatý pohár CONCACAF 1996", "text": "Zlatý pohár CONCACAF 1996\n\nZlatý pohár CONCACAF 1996 bylo 13. mistrovství pořádané fotbalovou asociací CONCACAF. Vítězem se stala Mexická fotbalová reprezentace, která tak obhájila titul z minulého ročníku.\n\nSeveroamerická zóna - kvalifikováni automaticky:\n\nKaribská zóna - kvalifikováni přes Karibský pohár 1995:\n\nStředoamerická zóna - kvalifikováni přes Středoamerický pohár 1995:\n\nPozvaný tým\n\nDo play off postoupili vítězové skupin a nejlepší tým ze druhých míst.\n\n"}
{"id": "748510", "url": "https://cs.wikipedia.org/wiki?curid=748510", "title": "Everettská námořní stanice", "text": "Everettská námořní stanice\n\nEverettská námořní stanice (anglicky Naval Station Everett) je nejmodernější základna amerického námořnictva. Nachází se vedle přístaviště města Everett, 40 kilometrů severně od Seattlu v americkém státě Washington. Podpůrný komplex námořnictva se nachází mezi městy Marysville a Arlington, necelých 20 kilometrů od stanice, která leží na severovýchodním pobřeží Pugetova zálivu. Stanice byla navržena jako domovský přístav skupiny carrer strike group.\n\nStanice je nyní domovem dvou torpédoborců, tří fregat, jedné jaderně poháněné letadlové lodi a jednoho obsluhovače bójí americké pobřežní stráže. Své úkoly zde dostává šest tisíc námořníků a příslušníků veřejné služby, zatímco 350 těchto osob je přiděleno stanici samotné.\n\nRoku 1983 poprvé navrhl tajemník námořnictva, John Lehman, koncept výstavby nové strategické základny v Pugetově zálivu. Krátce poté Kongres schválil jeho snahu přidat nové námořní stanice a rozptýlit koncentraci plavidel. Program nepodporoval pouze Senát a Sněmovna reprezentantů, ale také prezident Ronald Reagan a ministerstvo obrany. V roce 1985 bylo rozhodnuto, že program je nejlepším řešením pro rozptýlení koncentrace plavidel námořnictva, celistvost námořnictva a navýšení námořnických sil po stranách země.\n\nV dubnu 1984 byl Everett vybrán z dalších třinácti přístavu jako ideální pro novou stanici. V říjnu 1986 Kongres schválil první dotace pro stavbu a v listopadu 1987 se uskutečnil oficiální ceremoniál k počátku stavby. V září 1988 získalo námořnictvo šestapadesátimilionový kontrakt na výstavbu 494 metrů dlouhého a 36 metrů širokého mola. V červnu 1992 se formálního otevření mola zúčastnily tři lodi námořnictva.\n\nV srpnu 1993 proběhl další ceremoniál k počátku stavby, tentokrát se jednalo o podpůrný komplex ve Smokey Pointu, mezi městy Marysville a Arlington. Námořnictvo zde zakoupilo 210 tisíc m² rozlehlý pozemek, na kterém plánovalo postavit komisní, výměnné a rodinné centrum, charitní obchod, vzdělávací prostory, byty důstojníků, obchod výstroje, kapli a nábožensky vzdělávací centrum, automobilovou dílnu, hřiště a kurty, parkoviště pro námořníky přidělené lodím everettské námořní stanice a padesátipokojový námořnický hotel.\n\nV prvním týdnu roku 1994 začal personál z námořní loděnice Pugetův záliv přesun do nových podpůrných a administračních budov a oficiálně zahájil operace v everettské námořní stanici. V dubnu 1994 se zde uskutečnil velký ceremoniál s více než tisícem hostů.\n\nV září 1994 do stanice připluly první ze sedmi lodí, \"USS Ingraham\" a \"USS Ford\". V listopadu 1995 připlula další loď, \"USS Paul F. Foster\". Ve stejný den námořnictvo oznámilo přidělení lodí \"USS David R. Ray\", \"USS Callaghan\" a \"USS Chandler\" stanici. Zatímco prvně jmenovaná připlula v červenci 1996, další dvě až v září téhož roku. Aby bylo dokončeno obsazení stanice, loď \"USS Abraham Lincoln\" změnila v lednu 1997 svůj domovský přístav z námořní loděnice Pugetův záliv na everettskou stanici. V březnu 1998 byla vyřazena loď \"USS Callaghan\", kterou přijely v květnu téhož roku z Japonska nahradit lodě \"USS Fife\" a \"USS Rodney M. Davis\". V září 1999 byla vyřazena loď \"USS Chandler\".\n\nV červenci 1999 námořnictvo dokončilo konečné prohlášení o dopadu na životní prostředí, aby nalezlo ideální přístav pro tři jaderně poháněné letadlové lodě třídy \"Nimitz\" z Pacifické flotily. Námořnictvo zkoumalo čtyři přístavy: námořní loděnici Pugetův záliv v Bremertonu, everettskou námořní stanici, San Diego a Pearl Harbor. Nakonec se námořnictvo rozhodlo přidělit dvě letadlové lodi San Diegu a jednu Everettu. Úspěšná šestiměsíční údržba lodi \"USS Abraham Lincoln\" v Bremertonu ověřila úmysl námořnictva ponechat tuto loď v Everettu. Průzkum pro konečné prohlášení o dopadu na životní prostředí byl odstartován v prosinci 1996. Po veřejných schůzkách ve všech ze čtyř vybraných lokalit strávilo námořnictvo více než osmnáct měsíců zjišťováním vlastní spokojenosti s přidělováním lodí těmto přístavům. Průzkum se týkal především provozu a výcviku, zázemí a infrastruktury, údržby a kvalitou života.\n\n"}
{"id": "748512", "url": "https://cs.wikipedia.org/wiki?curid=748512", "title": "Seznam zápasů Třinec - Litvínov v české hokejové extralize", "text": "Seznam zápasů Třinec - Litvínov v české hokejové extralize\n\nKompletní seznam extraligových zápasů HC Oceláři Třinec s Litvínovem v České hokejové extralize. Týmy se v každé sezóně utkávají 4×.\n\nStav po ZČ 2018/2019\n"}
{"id": "748516", "url": "https://cs.wikipedia.org/wiki?curid=748516", "title": "Seznam hrabat ze Champagne", "text": "Seznam hrabat ze Champagne\n\nSeznam hrabat ze Champagne zahrnuje vládce hrabství Champagne, které vzniklo roku 1093 sjednocením hrabství Bar-sur-Aube, Vitry a Troyes v rukou Huga I. ze Champagne, z dynastie z Blois, který roku 1102 oficiálně začal používat titul hraběte ze Champagne. Sňatkem poslední členky rodu Johany ze Champagne s francouzským králem Filipem Sličným přešlo hrabství na francouzskou korunu a Kapetovce.\n\n\n"}
{"id": "748517", "url": "https://cs.wikipedia.org/wiki?curid=748517", "title": "Budapest Grand Prix 2008", "text": "Budapest Grand Prix 2008\n\nTenisový turnaj WTA Budapest Grand Prix 2008 se konal ve dnech 7. – 13. července v hlavním městě Maďarska Budapešti venku na antukových dvorcích jako součást kategorie Tier III. Odměny činily 175 000 USD.\n\nDvě nejvýše nasazené hráčky měly volný los do druhého kola.\n\n\n"}
{"id": "748518", "url": "https://cs.wikipedia.org/wiki?curid=748518", "title": "Česká florbalová extraliga mužů 2011/12", "text": "Česká florbalová extraliga mužů 2011/12\n\nČeská florbalová extraliga mužů 2011/12 byla 19. sezónou nejvyšší mužské florbalové soutěže v Česku. Hlavním sponzorem soutěže, jehož jméno ve svém názvu nesla, byla sázková kancelář Fortuna (soutěž se tak jmenovala Fortuna Extraliga).\n\nMistrovský titul získal popatnácté a potřetí v řadě tým Tatran Omlux Střešovice, který ve finále porazil tým 1. SC WOOW Vítkovice. Byl to první ročník, ve kterém o vítězi rozhodl jediný zápas, nazvaný \"superfinále\". Superfinále se konalo v pražské O areně společně s finále ženské extraligy. Zápas sledovalo 7 877 diváků, rekord českých klubových soutěží.\n\nPřímé přenosy ze soutěže vysílala Česká televize na svém kanále ČT4.\n\nNováčky v této sezoně byly týmy Torpedo Havířov a Panthers Otrokovice, výherci 1. ligy a baráže v předchozí sezóně. Havířov se do Extraligy vrátil po jedné sezóně v 1. lize, Otrokovice postoupily poprvé.\n\nPo prohře v play-down sestoupil po třech sezónách v Extralize do 1. ligy tým Sokol Pardubice. Byl v následující sezóně nahrazen vítězem 1. ligy, týmem AC Sparta Praha Florbal, který se do Extraligy vrátil po jedné sezóně v 1. lize.\n\nPrvní čtyři družstva si v pořadí podle umístění po základní části vybírala soupeře pro čtvrtfinále z družstev umístěných na 5. až 8. místě. Nejprve si svého soupeře vybíral tým na prvním místě, pak ze zbylých celek na druhém místě, následovalo mužstvo na místě třetím a čtvrtému byl přiřazen poslední zbylý. Dvojice byly vytvořeny takto:\n\nTatran Omlux Střešovice – FBC ČPP Remedicum Ostrava 4 : 0 na zápasy\n\n1. SC WOOW Vítkovice – TJ JM Pedro Perez Chodov 4 : 2 na zápasy\n\nO třetí místo se nehrálo. Bronz získal TJ JM Chodov, protože z poražených semifinalistů byl po základní části extraligy v tabulce výše.\n\nO mistru extraligy se rozhodlo v tzv. \"Superfinále\", jediném utkání, které se odehrálo 21. dubna 2012 od 17 hodin v O areně v Praze.\n\nTatran Omlux Střešovice – 1. SC WOOW Vítkovice 5:4 (0:1, 2:1, 2:2, 1:0 v prodloužení)\n\nHrály 9. se 12. a 10. s 11. týmem po základní části.\n\nx3m team SSK Future – FBC Liberec 3 : 1 na zápasy\n\nFbŠ Bohemians – Sokol Pardubice 3 : 2 na zápasy\n\nHrály ho poražené týmy z 1. kola. Vítěz hrál baráž a poražený tým sestoupil do 1. ligy.\n\nFBC Liberec – Sokol Pardubice 3 : 1 na zápasy\n\nLiberec hrál s poraženým finalistou z 1. ligy.\n\nFBC Liberec – FBŠ Hattrick Brno 3 : 0 na zápasy\n\nLiberec zůstal v extralize.\n\n\n"}
{"id": "748521", "url": "https://cs.wikipedia.org/wiki?curid=748521", "title": "Zlatý pohár CONCACAF 1998", "text": "Zlatý pohár CONCACAF 1998\n\nZlatý pohár CONCACAF 1998 bylo 14. mistrovství pořádané fotbalovou asociací CONCACAF. Vítězem se stala potřetí v řadě Mexická fotbalová reprezentace.\n\nSeveroamerická zóna - kvalifikováni automaticky: (Kanada se vzdala účasti)\n\nKaribská zóna - kvalifikováni přes Karibský pohár 1996 a Karibský pohár 1997:\n\nStředoamerická zóna - kvalifikováni přes Středoamerický pohár 1997:\n\nPozvaný tým\n\nDo play off postoupili vítězové jednotlivých skupin a tým na druhém místě čtyřčlenné skupiny.\n\n"}
{"id": "748522", "url": "https://cs.wikipedia.org/wiki?curid=748522", "title": "Marie Anna Portugalská (1843–1884)", "text": "Marie Anna Portugalská (1843–1884)\n\nMarie Anna Portugalská, plným jménem portugalsky \"Maria Anna Fernanda Leopoldina Micaela Rafaela Gabriela Carlota Antónia Júlia Vitória Praxedes Francisca de Assis Gonzaga\", (21. července 1843, Lisabon, Portugalsko – 5. února 1884, Drážďany) byla rodem portugalská infantka, princezna z dynastie Braganza-Sasko-Koburg-Gotha a sňatkem se stala saskou princeznou.\n\nMarie Anna se narodila jako páté dítě (druhá dcera) prince Ferdinanda II. Portugalského a jeho manželky, portugalské královny Marie II. Portugalské.\n\n11. května roku 1859 se infantka Marie Anna v lisabonském Belému provdala za saského prince Jiřího (od roku 1902 saského krále Jiřího I.), druhého syna saského krále Jana I. Z jejich manželství vzešlo osm dětí, čtyři synové a čtyři dcery; dvě nejstarší dcerky však zemřely v batolecím věku:\n\nZemřela v Drážďanech ve věku 40 let 5. února roku 1884. Pochována byla v Katedrále Nejsvětější Trojice v Drážďanech.\n\nMarie Anna zemřela osmnáct let před tím, než její manžel po smrti svého bezdětného bratra krále Alberta usedl na saský trůn. Jeho následník, jejich nejstarší syn Fridrich August, byl posledním saským králem – v roce 1918 vystřídala monarchii v Německu republika.\n\n"}
{"id": "748523", "url": "https://cs.wikipedia.org/wiki?curid=748523", "title": "Franz Köhler", "text": "Franz Köhler\n\nFranz Köhler (6. ledna 1881 Broumovsko – 13. května 1940 léčebna Paseky u Šternberku) byl československý politik německé národnosti a meziválečný senátor Národního shromáždění ČSR za Německou národně socialistickou stranu dělnickou (DNSAP, nacisté).\n\nPůsobil jako tajemník nacionálně socialistických odborů a městský radní v Šumperku. Již v roce 1920 se osobně seznámil s Adolfem Hitlerem. Profesí byl koncem 20. let odborovým tajemníkem a členem městské rady v Šumperku.\n\nV parlamentních volbách v roce 1929 získal za Německou národně socialistickou stranu dělnickou senátorské křeslo v Národním shromáždění. Mandát ale pozbyl v listopadu 1933 v důsledku rozpuštění DNSAP československými úřady.\n\nV roce 1934 se kvůli nemoci stáhl z politiky. Nemoci o šest let později podlehl. Byl pohřben v náhrobku v čestné sekci šumperského hřbitova.\n\n"}
{"id": "748527", "url": "https://cs.wikipedia.org/wiki?curid=748527", "title": "Zlatý pohár CONCACAF 2000", "text": "Zlatý pohár CONCACAF 2000\n\nZlatý pohár CONCACAF 2000 bylo 15. mistrovství pořádané fotbalovou asociací CONCACAF. Vítězem se stala Kanadská fotbalová reprezentace.\n\nSeveroamerická zóna – kvalifikováni automaticky:\n\nKaribská zóna – kvalifikováni přes Karibský pohár 1998:\n\nStředoamerická zóna – kvalifikováni přes Středoamerický pohár 1999:\n\nKvalifikováni přes baráž:\n\nPozvané týmy:\n\n----\n\n\n"}
{"id": "748531", "url": "https://cs.wikipedia.org/wiki?curid=748531", "title": "Julius Komrs", "text": "Julius Komrs\n\nJulius Komrs (1879 Mladé Bříště – 1954 asi Praha) byl český a československý politik, meziválečný starosta Kolína a senátor Národního shromáždění ČSR za Československou stranu národně socialistickou.\n\nPo roce 1918 byl zvolen předsedou spořitelny města Kolína, v letech 1923–1930 byl starostou Kolína a podílel se na stavebním rozvoji (kolonie nouzových domků v Zálabí, zahájení výstavby vodárny, otevření Kolínské boudy).\n\nPo parlamentních volbách v roce 1929 získal za Československou stranu národně socialistickou senátorské křeslo v Národním shromáždění. Mandát ale nabyl až dodatečně během roku 1929 jako náhradník poté, co zemřel senátor Ferdinand Raiman. V senátu setrval do roku 1931, kdy byl zbaven mandátu rozhodnutím volebního soudu. Místo něj pak nastoupil Václav Černý.\n\nKrátce se v Národním shromáždění objevil i po parlamentních volbách v roce 1935, kdy získal senátorské křeslo roku 1938 jako náhradník poté, co rezignoval senátor Josef Kvasnička. Nastoupil do klubu nově vzniklé Strany národní jednoty. V senátu setrval do jeho zrušení v roce 1939.\n\nProfesí byl odborným učitelem a starostou v Kolíně.\n\n"}
{"id": "748533", "url": "https://cs.wikipedia.org/wiki?curid=748533", "title": "Rozsudek pro uznání", "text": "Rozsudek pro uznání\n\nRozsudek pro uznání je zvláštní druh rozsudku v občanském soudním řízení, kterým soud rozhodne tehdy, pokud žalovaný v průběhu řízení uzná žalovaný nárok nebo jeho základ. Pokud by uznal jen část, může být takto rozhodnuto pouze tehdy, jestliže to navrhne žalobce. Nelze jej však vydat ve věcech, v nichž nelze uzavřít a schválit smír.\n\nPro vydání tohoto rozsudku nemusí být nařizováno soudní jednání a je možno ho použít i tehdy, pokud se v důsledku koncentrace řízení má za to, že žalovaný nárok uznal. To platí tehdy, pokud se žalovaný na výzvu soudu bez vážného důvodu a včas nevyjádří, zda žalobní nárok uznává či nikoli, nebo nedostaví-li se k přípravnému jednání, ačkoli byl řádně a včas předvolán.\n"}
{"id": "748534", "url": "https://cs.wikipedia.org/wiki?curid=748534", "title": "Rozsudek pro zmeškání", "text": "Rozsudek pro zmeškání\n\nRozsudek pro zmeškání (nebo také \"kontumační rozsudek\") je zvláštní druh rozsudku v občanském soudním řízení, kterým soud rozhodne a přizná žalovaný nárok žalobci tehdy, pokud se žalovaný bez omluvy nedostaví k soudnímu jednání, ačkoli mu byla včas doručeno předvolání i žaloba, a pokud to žalobce navrhne. Jestliže je ve věci více žalovaných a rozsudek by se vztahoval na všechny, musí soudní jednání takto zmeškat všichni. Nelze jej však vydat ve věcech, v nichž nelze uzavřít a schválit smír, nebo došlo-li by ke vzniku, změně nebo zrušení právního poměru mezi účastníky řízení.\n\nPokud by byl vydán rozsudek pro zmeškání, ale žalovaný se k soudu nedostavil z omluvitelného důvodu, který prokáže, soud jej na návrh zruší a dál pokračuje v řízení. Návrh na jeho zrušení ale musí podat nejpozději do doby, než rozhodnutí nabyde právní moci. Jestliže by žalovaný využil i odvolání a návrhu na zrušení rozsudku pro zmeškání by bylo vyhověno, k odvolání se dále nebude přihlížet.\n"}
{"id": "748535", "url": "https://cs.wikipedia.org/wiki?curid=748535", "title": "Akiko Morigamiová", "text": "Akiko Morigamiová\n\nAkiko Morigamiová ( ; narozená 12. ledna 1980, Ósaka) je bývalá japonská profesionální tenistka, hrající mezi lety 1998–2009. Ve své kariéře na okruhu WTA Tour vyhrála jeden turnaj ve dvouhře a jeden ve čtyřhře. V rámci okruhu ITF získala sedm titulů v singlu a tři v deblu.\n\nNa žebříčku WTA byla nejvýše ve dvouhře klasifikována v srpnu 2005 na 41. místě a ve čtyřhře pak v červenci 2007 na 59. místě. Trénoval ji Billy Wilkinson.\n\nJediného singlového titulu na okruhu WTA dosáhla na ECM Prague Open 2007, když ve finále přehrála první nasazenou Francouzku Marion Bartoliovou 6–1, 6–3. Dvakrát si také zahrála finále dvouhry, pokaždé v Cincinnati, kde v boji o titul nestačila nejdříve v roce 2005 na Patty Schnyderovou a o dvě sezóny později také na Annu Čakvetadzeovou.\n\nNa grandslamu French Open 2006 porazila v úvodním kole světovou trojku Naděždu Petrovovou.\n\nJaponsko reprezentovala na Letních olympijských hrách 2004 v Athénách, kde ve dvouhře vypadla ve druhém kole se Světlanou Kuzněcovovou a ve čtyřhře pak s krajankou Saori Obataovou také ve druhém dějství nepřešly přes argentinský pár Paola Suárezová a Patricia Tarabiniová.\n\nPo HP Japan Women's Open 2009 hraném v rodné Ósace, kde nepřešla přes druhé kolo, ukončila aktivní kariéru. V prvním kole zdolala kvalifikantku Anastasii Rodionovovovou 6–4, 4–6, 6–2 a ve druhém pak prohrála se Samanthou Stosurovou 1–6, 2–6. Jednalo se o její poslední profesionální zápas.\n\n\n"}
{"id": "748537", "url": "https://cs.wikipedia.org/wiki?curid=748537", "title": "Rustem Adagamov", "text": "Rustem Adagamov\n\nRustem Rinatovič Adagamov (rusky Рустем Ринатович Адагамов, 8. listopadu 1961, Kazaň, Tatarstán) je ruský novinářský fotograf a profesionální bloger známý pod přezdívkou Drugoj. Podle statistik má jeho blog více než 60 000 čtenářů, ale podle vyjádření Adagamova je však čtenářů několikrát více. Pracuje jako fotografický redaktor rusko-americké společnosti \"< SUP >\", která ovládá a spravuje blogovou platformu Живо́й Журна́л, ЖЖ (anglicky LiveJournal, LJ). V jeho kompetenci je zodpovědnost za fotografie, které se objeví v blozích LJ.\n\nV roce 1996 se zúčastnili soutěže grafiků v Brně, kde o jeho práce projevil zájem švédský podnikatel, který podnikal v Norsku. Přistoupil na jejich návrh, odcestoval do norského města Tromsø, kde žil až do poloviny desátých let 21. století a pracoval tam v reklamní agentuře. Má dvojí občanství – ruské a norské.\n"}
{"id": "748539", "url": "https://cs.wikipedia.org/wiki?curid=748539", "title": "Dynastie z Blois", "text": "Dynastie z Blois\n\nDynastie z Blois držela od 10. století hrabství Blois a také Chartres a Châteaudun. V 11. století získala Troyes a Meaux, ze kterých vzniklo hrabství Champagne. Během 13. století dědictvím získala navarrské království.\n\n\n\n\n\n"}
{"id": "748541", "url": "https://cs.wikipedia.org/wiki?curid=748541", "title": "Kostřava walliská", "text": "Kostřava walliská\n\nKostřava walliská (\"Festuca valesiaca\") je druh nízké, hustě trsnaté trávy s úzkými ozdobnými listy.\n\nJe rozšířena z Francie v západní Evropě přes střední a jižní Evropu včetně Balkánu až po Ural v Rusku. Dále roste na Kavkaze, v Západní a Střední Asii, Mongolsku i Číně a na indickém subkontinentu. Tato teplomilná travina roste obvykle roztroušeně ve stepích, v písečných a kamenitých propustných půdách od nížin až do podhůří. Vyžaduje ke zdravému růstu plné oslunění.\n\nV České republice se vyskytuje sice jen roztroušeně, není však přímo ohrožena. V \"Černém a červeném seznamu cévnatých rostlin České republiky\" je pokládána za rostlinu které nehrozí bezprostřední nebezpečí. Je tam včleněna do kategorie C4a, tj. mezi rostliny které nutno i nadále sledovat.\n\nVytrvalé, nepříliš vysoké trávy rostoucích v hustých trsech a dorůstající v závislosti na přízní podmínek do výše 20 až 50 cm. Z lodyh, s 1 až 2 kolénky v dolní třetině, vyrůstají listy dlouhé 10 až 25 cm a široké jen do 1 mm. Listové čepele jsou drsné, podélně složené, zelené nebo namodralé, obvykle s 5 žilkami. Listy vyrůstají z pochev až k bázi otevřených, mají krátké jazýčky se vzpřímenými oušky. Drsné listy i pochvy jsou lysé nebo mírně chlupaté. Lodyhy odnožují intravaginálně.\n\nKvětenství je úzce podlouhlá volná lata, měří od 3 do 10 cm a skládá se z klásků o průměru 6 mm a délce až 2,5 cm. Klásky jsou barvy hnědé nebo purpurové, obsahují po 3 až 5 kvítcích. Spodní kopinaté plevy 2 až 3,5 mm dlouhé mají po 1 žilce, horní široce kopinaté 3 až 5 mm dlouhé jsou 3žilné. Eliptické pluchy měřící 3 až 4 mm jsou ve vrchní části drsné a mají osiny velké 1 až 3 mm. Prašníky dosahují délek 1,5 až 2,5 mm, semeníky jsou lysé. Vykvétá v květnu až srpnu.\n\nNa kostřavu walliskou je do značné míry vázán drobný, kriticky ohrožený brouk z čeledi krascovitých váleček český, jehož výskyt je doložen na několika lokalitách výhradně v České republice.\n\nV poslední době se kostřavy walliské užívá často v okrasném zahradnictví, kde se vysazuje do záhonů nebo nádob, je také vděčnou rostlinou ve skalkách. Množí se semeny nebo dělením trsů.\n\nUrčování druhů středoevropských kostřav je velice nesnadné, je to dáno velkou druhovou diverzitou a podobností jednotlivých taxonů, ve světě existuje asi 360 druhů.\n\nKostřava walliská je podle podrobného třídění rodu kostřava (\"Festuca\") zařazena do sekce \"Valesiacae\", kde je mj. společně s kostřavou žlábkatou (\"Festuca rupicola\"), kostřavou nepravou (\"Festuca pseudovina\") a kostřavou padalmatskou (\"Festuca pseudodalmatica\"). Poznávacím znakem sekce jsou listy sterilních výběžků o tloušťce 0,2 až 0,8 mm se 3 až 7 cévními svazky, které mají na vnitřní straně 3 žebra a na příčném řezu přerušený sklerenchymatický provazec ve 3 svazcích (ojediněle mohou mít ještě 2 slabé boční provazce).\n\n\n \n"}
{"id": "748547", "url": "https://cs.wikipedia.org/wiki?curid=748547", "title": "Zlatý pohár CONCACAF 2002", "text": "Zlatý pohár CONCACAF 2002\n\nZlatý pohár CONCACAF 2002 bylo 16. mistrovství pořádané fotbalovou asociací CONCACAF. Vítězem se stala Fotbalová reprezentace Spojených států.\n\nSeveroamerická zóna - kvalifikováni automaticky:\n\nKaribská zóna - kvalifikováni přes Karibský pohár 2001:\n\nStředoamerická zóna - kvalifikováni přes Středoamerický pohár 2001:\n\nKvalifikováni přes baráž:\n\nPozvané týmy:\n\n----\n\n"}
{"id": "748554", "url": "https://cs.wikipedia.org/wiki?curid=748554", "title": "Zlatý pohár CONCACAF 2003", "text": "Zlatý pohár CONCACAF 2003\n\nZlatý pohár CONCACAF 2003 bylo 17. mistrovství pořádané fotbalovou asociací CONCACAF. Vítězem se stala Mexická fotbalová reprezentace.\n\nSeveroamerická zóna - kvalifikováni automaticky:\n\nKaribská zóna - kvalifikováni přes Karibský pohár 2002 (neoficiální):\n\nStředoamerická zóna - kvalifikováni přes Středoamerický pohár 2003:\n\nKvalifikováni přes baráž:\n\nPozvané týmy:\n\n"}
{"id": "748555", "url": "https://cs.wikipedia.org/wiki?curid=748555", "title": "Zlatý pohár CONCACAF 2005", "text": "Zlatý pohár CONCACAF 2005\n\nZlatý pohár CONCACAF 2005 bylo 18. mistrovství pořádané fotbalovou asociací CONCACAF. Vítězem se stala Fotbalová reprezentace Spojených států.\n\nSeveroamerická zóna – kvalifikováni automaticky:\n\nKaribská zóna – kvalifikováni přes Karibský pohár 2005:\n\nStředoamerická zóna – kvalifikováni přes Středoamerický pohár 2005:\n\nPozvané týmy:\n\n"}
{"id": "748557", "url": "https://cs.wikipedia.org/wiki?curid=748557", "title": "Anastasija Reibergerová", "text": "Anastasija Reibergerová\n\nAnastasija Reibergerová (narozená jako Nastja Ryžichová \"Настя Рыжих\", ; * 19. září 1977, Omsk, Sovětský svaz) je bývalá německá atletka ruského původu, halová mistryně světa ve skoku o tyči.\n\nV roce 1996 vytvořila čtyři juniorské světové rekordy (411 cm – 415 cm). Na Mistrovství Evropy v atletice 1998 v Budapešti, kde měly ženy poprvé v historii na programu skok o tyči skončila společně s dalšími dvěma tyčkařkami na děleném 4. místě.\n\nNejvětší úspěchy své kariéry zaznamenala v roce 1999. V halové sezóně vybojovala v japonském Maebaši výkonem 450 cm zlatou medaili na halovém MS. Stříbro získala Vala Flosadóttir a o bronz se podělily Němka Nicole Humbertová a Maďarka Zsuzsanna Szabóová. V letní sezóně získala stříbrnou medaili na druhém ročníku ME do 23 let v Göteborgu, kde prohrála jen s Islanďankou Flosadóttirovou. Neúspěchem pro ni naopak skončila účast na světovém šampionátu v Seville, kde ve finále třikrát neuspěla na základní výšce 415 cm.\n\nV roce 2004 na halovém MS v Budapešti postoupila z kvalifikace jako poslední do finále. V něm skončila na 8. místě. 29. července 2006 v Norimberku si vytvořila výkonem 463 cm nové osobní maximum. O dva týdny později se zúčastnila evropského šampionátu v Göteborgu, kde však třikrát neuspěla na výšce 445 cm a obsadila 9. místo. Výše skončily i její krajanky Silke Spiegelburgová (6.) a Martina Strutzová (5.). V roce 2008 reprezentovala na letních olympijských hrách v Pekingu, kde v kvalifikaci obsadila 14. místo a do dvanáctičlenného finále se neprobojovala.\n\n\nV roce 1992 emigrovala s rodiči do německého Ulmu. Pochází ze sportovně založené rodiny. Jejím trenérem byl otec Vladimir (* 1955), bývalý tyčkař s osobním rekordem 540 cm. Matka Katja se specializovala na skok do výšky. Její mladší sestra Lisa (* 1988) se rovněž věnuje skoku o tyči, mj. v roce 2010 vybojovala bronzovou medaili na evropském šampionátu v Barceloně.\n\n"}
{"id": "748563", "url": "https://cs.wikipedia.org/wiki?curid=748563", "title": "Su-čchien", "text": "Su-čchien\n\nSu-čchien ( , pchin-jinem \"Sùqiān\") je městská prefektura v Čínské lidové republice, kde patří k provincii Ťiang-su. Rozloha celé prefektury je 8 555 čtverečních kilometrů a v roce 2004 zde žilo přes pět milionů obyvatel, převážně Chanů.\n\nSu-čchien leží v severozápadní části provincie Ťiang-su na východě Čínské lidové republiky. Hraničí na severozápadě se Sü-čou, na severovýchodě s Lien-jün-kangem, na jihu s Chuaj-anem a na západě s provincií An-chuej.\n"}
{"id": "748564", "url": "https://cs.wikipedia.org/wiki?curid=748564", "title": "Matylda Saská (1863)", "text": "Matylda Saská (1863)\n\nMatylda Saská, plným jménem německy \"Mathilde Marie Augusta Viktorie Leopoldina Karolina Luisa Franziska Josepha Prinzessin von Sachsen\" (19. března 1863, Drážďany – 27. března 1933 tamtéž) byla saská princezna.\n\nPrincezna Matylda se narodila jako třetí dítě i dcera pozdějšího saského krále Jiřího I. (1832 - 1904) a jeho manželky Marie Anny Portugalské (1843 - 1884), dcery portugalské královny Marie II. Zůstala však nejstarším dítětem svých rodičů, neboť obě její starší sestry zemřely ještě jako nemluvňata.\n\nTichá a laskavá, avšak nepříliš pohledná Matylda se měla podle plánů svého otce provdat za rakouského korunního prince, arcivévodu Rudolfa, syna rakouského císaře Františka Josefa I. Ten však se tomuto svazku vyhnul a oženil se s belgickou princeznou Stefanií.\n\nJejím dalším potenciálním ženichem byl další rakouský arcivévoda, František Ferdinand d´Este, synovec a následník Františka Josefa II. Ten však kvůli lásce k hraběnce Žofii Chotkové (s níž roku 1900 uzavřel přes odpor císaře morganatický sňatek) ženitbu s Matyldou odmítl rovněž; to výrazně negativně poznamenalo jinak velmi úzké přátelské vztahy mezi oběma monarchiemi. Napětí se nicméně uvolnilo, když se mladší bratr Františka Ferdinanda, arcivévoda Ota František Josef oženil s Matyldinou mladší sestrou Marií Josefou.\n\nMatylda těmito odmítnutími velmi trpěla, stala se kritickou a jízlivou a ztrpčovala život svému okolí. Útěchu hledala i v alkoholu a vysloužila si tak u saského obyvatelstva přezdívku \"Matylda Schnapps (Matylda Kořalka\"). Stranila se oficiálního života dvora a byla nejneoblíbenějším členem královského domu.\n\nMatylda byla talentovaná malířka. V letech 1890 - 1901 studovala u drážďanského malíře a ilustrátora Alfreda Diethe. V následujících letech pak malovala řadu obrazů - krajin a scén ze života na zámku Pillnitz. 24 z nich byly vydány jako velkoformátové tisky, další jako pohlednice, výtěžek z jejichž prodeje sloužil k dobročinným účelům.\n\nMatylda zemřela v Drážďanech 27. března roku 1933 v 70 letech věku. Pohřbena byla v Nové hrobce Katedrály Nejsvětější Trojice v Drážďanech.\n\n"}
{"id": "748565", "url": "https://cs.wikipedia.org/wiki?curid=748565", "title": "Čelo", "text": "Čelo\n\nČelo ( ) je označení pro část obličeje lidí, savců i jiných zvířat, ležící nahoru od očí. V případě lidí je čelo vymezeno dole nadočnicovými oblouky, po stranách spánkovými rýhami a nahoře zhruba hranicí vlasů. Z hlediska lidské lebky je tvořeno částí čelní kosti.\n\n"}
{"id": "748566", "url": "https://cs.wikipedia.org/wiki?curid=748566", "title": "Maňas", "text": "Maňas\n\nStaročeské příjmení Maňas je pravděpodobně odvozeno od sochy nebo herce. V dnešní době je tímto příjmením nejhustěji osídleno Zlínsko. Jedná se o nečasté a vzácné jméno patřící ke staročeštině. V dnešní době jde také ale i o pokrm tzv. táborský maňas, což je jídlo připravované z krup, škvarků, brambor, sušených hub a dalších surovin připravený pečením. Dalším využitím slova Maňas, i když zdrobnělinou je maňáskové divadlo, ve kterém jsou postavy vyobrazeny na prstech jejich vodičů. V dnešní době však zájem o toto divadlo upadá.\n\n\n\nRod hudebníků tohoto jména je jedním z nejznámějších zástupců bohatých tradic kapelnických rodů v Čechách a na Moravě. Jejich skladby můžeme nalézt v repertoáru populárních dechových kapel na území českém ale i v zahraničí. Kořeny této rodiny sahají hluboko do historie a nejstarší záznam pochází z roku 1590. Rod jako takový má kořeny ale i aktuální působiště v obci Sehradice.\n\nVýznam slova maňas a nebo maňásek je víc než rozporuplný a v mnoha teoriích se rozchází.\n\n\n„Stojíš tam jak maňas“ – socha, panák.\n\n\n\n"}
{"id": "748568", "url": "https://cs.wikipedia.org/wiki?curid=748568", "title": "Deník malého poseroutky", "text": "Deník malého poseroutky\n\nDeník malého poseroutky () je americká série knih pro děti, které píše a ilustruje americký autor Jeff Kinney. První díl vyšel ve Spojených státech roku 2007, do roku 2020 vyšlo 14 dílů (plus Můj vlastní Deník malého poseroutky, Můj nový! vlastní Deník malého poseroutky a Deník báječného kamaráda). Série je psána formou deníku hlavního hrdiny Grega Heffleyho, který se do něj svěřuje se svými problémy ve škole a v rodině. Deník mu koupila matka, on jí ovšem řekl, že nechce takový dárek, na kterém je napsáno „deník“. Ale pak si do něj zapisuje různá svoje dobrodružství.\n\nGregova matka se jmenuje Susan a otec má jméno Frank. Greg má dva bratry: staršího Rodricka, který hraje v kapele Wíbuschná plýna, a mladšího Mannyho. Oba bratři jej neustále otravují a šidí. Greg nemá Mannyho rád, protože když byl on v jeho věku, měl mnohem méně práv.\n\nChlapec prožívá mnohá dobrodružství se svým nejlepším kamarádem Rowleyem Jeffersonem.\n\n9. dubna 2019 byla vydána knížka s názvem \"Diary of an Awesome friendly kid: Rowley Jeferson's Journal\" (Deník báječného kamaráda: zápisky Rowleyho Jeffersona). Tato knížka se na místo Grega Heffleyho zabývá jeho nejlepším kamarádem, který se jmenuje Rowley Jefferson. Tato kniha vyšla v češtině 9. května 2019.\n\n\n"}
{"id": "748569", "url": "https://cs.wikipedia.org/wiki?curid=748569", "title": "Jaroslav Mezník (politik)", "text": "Jaroslav Mezník (politik)\n\nJaroslav Mezník (4. dubna 1884 Křižanov – 14. listopadu 1941 Brno) byl viceprezident Podkarpatské Rusi, později moravský zemský prezident a také otec historika prof. PhDr. Jaroslava Mezníka, CSc.\n\nNarodil se dne 4. dubna 1884 v Křižanově manželům Janu Mezníkovi mladšímu (* 24. listopad 1845 Křižanov) a jeho manželce Žofii rozené Mezníkové (* 1862 Velké Meziříčí, část Lhotky). Dne 12. října 1912 se v Brně-Zábrdovicích oženil s Marií Dvořákovou (* 18. únor 1887).Dne 7. listopadu 1941 byl zatčen gestapem a uvězněn v Kounicových kolejích. Dne 14. listopadu i přes přísný zákaz otevřel okno své cely a vyklonil se z něj. To střežící německý voják považoval za pokus o útěk a zastřelil jej. Pohřeb se konal 22. listopadu 1941 v Křižanově. Nařízením brněnského gestapa mělo pohotovost na pohřbu zajistit četnické zemské velitelství Brno. To původně poslalo rozkaz o pohotovosti do Velké Bíteše, následně jej četnický zemský velitel osobně dopravil do Velkého Meziříčí. Poté se četnický okresní velitel, kapitán Jiří Kuchař, dostavil se čtveřicí četníků do Křižanova, kde byli po celý den k dispozici, snad z obav před projevy odporu při pohřbu. Dalších pět četníků dorazilo ze sousedních četnických stanic.\n\n"}
{"id": "748570", "url": "https://cs.wikipedia.org/wiki?curid=748570", "title": "Alfred Desmasures", "text": "Alfred Desmasures\n\nAlfred Desmasures (20. ledna 1832, Mondrepuis – 20. května 1893, Hirson) byl francouzský novinář, spisovatel a historik.\n\nByl známý svými republikánskými myšlenkami a v roce 1855 byl na čtyři měsíce uvězněn za šíření politických tiskovin. Byl drogistou a poté knihovníkem v Hirson. Je autorem řady publikací o historii Thiérache, a založil několik časopisů (Le Nord de la Thiérache, Hirsonnais, Thiérache Républicaine).\n\nJe po něm pojmenováno Musee-Centre de Documentation Alfred Desmasures v Hirson.\n\n"}
{"id": "748571", "url": "https://cs.wikipedia.org/wiki?curid=748571", "title": "Leopold Koubek", "text": "Leopold Koubek\n\nLeopold Koubek (27. října 1882 Německý Rudolec – 4. července 1961 Vsetín) byl český a československý geodet, politik a meziválečný senátor Národního shromáždění ČSR za Československou stranu lidovou.\n\nOd roku 1912 působil jako vrchní inženýr ve státních službách. Zabýval se zaměřováním a opravami katastrálních map, později předsedal katastrálnímu úřadu ve Vsetíně. Žil ve Vsetíně a publikoval v odborných časopisech.\n\nPo parlamentních volbách v roce 1929 získal za Československou stranu lidovou senátorské křeslo v Národním shromáždění. Mandát ale nabyl až dodatečně roku 1932 jako náhradník poté, co zemřel senátor František Valoušek. V senátu setrval do roku 1935. Profesí byl vrchním měřičským komisařem a přednostou katastrálního úřadu měřičského ve Vsetíně.\n\nByl také aktivní na komunální úrovni ve Vsetíně. V letech 1927–1929 byl členem městského zastupitelstva ve Vsetíně, v období let 1929–1932 členem okresního zastupitelstva tamtéž. Byl autorem mnoha časopiseckých statí zabývajících se kartografií.\n\n"}
{"id": "748575", "url": "https://cs.wikipedia.org/wiki?curid=748575", "title": "Josef Koukal", "text": "Josef Koukal\n\nJosef Koukal (8. října 1869 – ???) byl český a československý politik a meziválečný senátor Národního shromáždění ČSR za Československou sociálně demokratickou stranu dělnickou.\n\nProfesí byl ředitelem První pražské nemocenské pojišťovny v Moravské Ostravě. V roce 1929 se uvádí i jako předseda dozorčí rady Moravskoostravského družstva Budoucnost.\n\nV parlamentních volbách v roce 1929 získal za Československou sociálně demokratickou stranu dělnickou senátorské křeslo v Národním shromáždění. V senátu setrval do roku 1935.\n\n"}
{"id": "748581", "url": "https://cs.wikipedia.org/wiki?curid=748581", "title": "Dennis Rommedahl", "text": "Dennis Rommedahl\n\nDennis Rommedahl (* 22. července 1978, Kodaň) je dánský fotbalista, reprezentant Dánska, který od roku 2011 působí v dánském klubu Brøndby IF. Reprezentoval svou zemi na dvou mistrovstvích světa (2002, 2010) a jednom závěrečném turnaji mistrovství Evropy (2004). V letech 2007 a 2010 získal v Dánsku ocenění Fotbalista roku (udělované televizní stanicí TV2).\n\nNastoupil i v kvalifikaci na MS 2014. Hrál např. v utkání s Českou republikou na Andrově stadionu v Olomouci 22. března 2013, kde Dánsko porazilo ČR 3:0. 26. března 2013 byl u remízy 1:1 s hostujícím Bulharskem. Dánsko získalo z 5 zápasů jen 6 bodů a kleslo na čtvrté místo za Českou republiku.\n\nRommedahl se zúčastnil Mistrovství světa 2010 v Jihoafrické republice, kde se Dánsko utkalo v základní skupině E postupně s Nizozemskem (14. června, prohra 0:2), Kamerunem (19. června, výhra 2:1) a Japonskem (24. června, prohra 1:3). Dennis nastoupil ve všech utkáních v základní sestavě, proti Kamerunu dal vítězný gól na 2:1. Dánsko skončilo se třemi body na nepostupovém třetím místě tabulky a se světovým šampionátem se rozloučilo.\n\n"}
{"id": "748582", "url": "https://cs.wikipedia.org/wiki?curid=748582", "title": "Karl Kreibich (senátor)", "text": "Karl Kreibich (senátor)\n\nKarl Kreibich, též Károly Kreibich nebo Karol Kreibich (21. srpna 1867 Prešpurk – 26. února 1949), byl československý politik německé národnosti ze Slovenska a senátor Národního shromáždění ČSR za alianci, kterou utvořila Zemská křesťansko-socialistická strana, Maďarská národní strana a Spišská německá strana, tedy koalice maďarských a německých menšinových stran z východu republiky.\n\nProfesí byl živnostníkem v Bratislavě.\n\nV rámci převážně maďarské Zemské křesťansko-socialistické strany představoval skupinu etnických Němců. V senátu zasedal ovšem jako hospitant v klubu Německé křesťansko sociální strany lidové.\n\nPo parlamentních volbách v roce 1929 získal senátorské křeslo v Národním shromáždění za maďarské křesťanské socialisty. Mandát ovšem získal až dodatečně v roce 1933 jako náhradník poté, co zemřel senátor Rudolf Böhm. V senátu setrval do roku 1935.\n\n"}
{"id": "748584", "url": "https://cs.wikipedia.org/wiki?curid=748584", "title": "Luise Rainerová", "text": "Luise Rainerová\n\nLuise Rainer (12. ledna 1910 Düsseldorf, Německo – 30. prosince 2014 Londýn) byla herečka německého původu působící v Hollywoodu, kterou objevilo studio Metro-Goldwyn-Mayer. Je první ženou, která získala dva Oscary a zároveň prvním hercem, který je získal dva roky po sobě. Vzhledem k jejímu věku byla ke konci života nejstarším žijícím držitelem Ceny Akademie.\n\nLuise Rainer se narodila 12. ledna 1910 v Düsseldorfu do židovské rodiny podnikatele Heinricha Rainera a jeho ženy Emmy Koenigsberger. Dětství strávila v německém Düsseldorfu a rakouské Vídni, kde také chodila do školy. Zalíbení našla v tanci a malování. Učitelkou ji byla Mary Wigman. Ve věku šestnácti let předvedla svůj divadelní debut v umělecké škole v Düsseldorfu. Přijala roli Wendly ve Wedekindově hře \"Frühlings Erwachen\" (čes. \"Procitnutí jara\"). Nahradila nemocnou herečku. Brzy na to dostala nabídku od Louise Dumonta a Gustava Lindemanna, kteří ji nakonec dali angažmá v Dumontově divadle. Tam začala působit od roku 1928. Hrávala ve hrách od Ibsena (\"Peer Gynt\"), Shakespearea (\"Něco za něco\"), nebo taky Pirandella (\"Šest postav hledá autora\"). Když se rozhodla pro hostování v divadle Ha-Bima, její otec byl silně proti. Na představení své dcery nechodil, stejně tak žádný z členů rodiny. Bylo to pro ně ponižující. Luise si nakonec vybrala Maxe Reinhardta a jeho uměleckou skupinu. Představení se konala ve Vídni, Berlíně a jiných evropských městech. Na vlastní kůži zažila požár Říšského sněmu v Berlíně 27. února 1933, což bylo považováno za nástup nacismu v Německu. Luise neváhala a chytla se příležitosti vycestovat do Spojených států. Její rodiče ji brzy následovali.\n\nJeště před odjezdem hrála Luise v několika německých filmech. Hledač talentů z MGM, Bob Ritchie, si Luise v jednom představení Dreiserovy \"Americké tragédie\" všiml. Po stupňování napětí v Evropě, nabídce od MGM a po osobní tragédii, Luise Rainer vycestovala do USA. První měsíce bydlela v plážovém domku, které ji platilo studio. Při čekání na svou první americkou filmovou nabídku si krátila čas učením se anglického jazyka. Po prvotních deziluzích a rozpacích konečně získala roli a to v romantickém filmu \"Escapade\", ve kterém jí partnera dělal William Powell. Pořád se psal rok 1935 a Luise udělala svůj americký debut..\nPo podepsání pětiletého kontraktu se studiem MGM a po filmové premiéře filmu \"Escapade\" dostala přezdívku \"nová Garbo\". Druhá šance přišla v podobě hudebního filmu \"Velký Ziegfeld\". V něm ztvárnila Annu Held, první manželku broadwayského impresária Florenze Ziegfelda. Ve snímku ji sekundovali William Powell a Myrna Loy. Film získal tři Oscary, jednoho z nich za hlavní ženskou roli pro Luise Rainer. Byl to její první Oscar. Hned dalším snímkem, \"Dobrá země\", zlomila rekord. Stala se první ženou, která získala druhého Oscara a prvním hereckým umělcem, kterému se to povedlo dva roky po sobě. V tomto dramatickém filmu zahrála čínskou farmářku O-Lan. Partnera ji dělal Paul Muni.\n\nV roce 1937 natočila ještě snímek \"Big City\" se Spencerem Tracy. O rok později jí Mayer nabídl hlavní roli ve filmu \"Dramatic School\" a v muzikálu o Straussovi \"The Great Waltz\". Po těchto krátkých, byť úspěšných zkušenostech se kariéra Luise Rainer blížila ke konci. Po pětileté přestávce ještě natočila válečný snímek \"Hostages\" s Paulem Lukasem.\n\nSporadicky se však Luise objevila v několika televizních filmech a v roce 1997 získala malou roli v holandském snímku \"Hráč\".\n\nJeště před svým odjezdem do Států v lednu 1935, přišla Luise o svého snoubence při letecké nehodě.\n\nPrvní ze dvou manželství uzavřela Luise Rainer se scenáristou Cliffordem Odetsem 8. ledna 1937. O tři roky později se rozvedli. Druhým manželem se v roce 1945 stal newyorský nakladatel Robert Knittel, se kterým žila až do jeho smrti v roce 1989 ve Švýcarsku. Měli spolu jednu dceru, Francescu Knittel. Po smrti druhého manžela se přestěhovala do Londýna, kde zemřela ve věku 104 let. Obývala stejný byt ve čtvrti Belgravia, ve kterém žila jiná filmová legenda, Vivien Leighová.\n\nNa lodi \"Ile de France\", která plula z Francie do New Yorku, a kterou Luise opouštěla v roce 1935 Evropu, ji dělali společnost ruský pěvec Fjodor I. Šaljapin a ruský violoncellista Michal Elman. Stýkala se s Albertem Einsteinem, Ernestem Hemingwayem a její oblíbenou herečkou byla Julia Roberts. V roce 2003 se ukázala na 75. ročníku udělování Oscarů, jako jedna z držitelů Ceny Akademie.\n\nV září 2011 se Luise Rainer po mnoha letech vrátila do rodného Německa, aby se v Berlíně účastnila předání pocty v podobě hvězdy na tamějším bulváru celebrit.\n\nMá-li film distribuční název, je uveden pod ním.\n\n\n"}
{"id": "748585", "url": "https://cs.wikipedia.org/wiki?curid=748585", "title": "Jazzový zpěvák", "text": "Jazzový zpěvák\n\nJazzový zpěvák (angl. \"The Jazz Singer\") je hudební film režiséra Alana Croslanda z roku 1927 s Alem Jolsonem v hlavní roli. Film byl natočen na základě povídky \"The Day of Atonement\" od Samsona Raphaelsone z roku 1922 a následně jeho divadelní hry \"Jazzový zpěvák\" z roku 1925. V dějinách kinematografie se jedná o průkopnický snímek, protože se v něm poprvé objevily zvukové dialogy.\n\nChazan Rabinowitz (Warner Oland) žije ve víře, že jeho syn Jackie (Al Jolson) půjde v jeho šlépějích a stane se taktéž chazanem v newyorské synagóze. Jackie má však se svým hlasem jiné plány. Když ho otcův přítel Moisha Yudelson (Otto Lederer) vidí zpívat v místním lokále, neváhá s tou novinkou doběhnout za starým Rabinowitzem. Ten krom zklamání cítí i hněv a žádá třináctiletého Jackieho, aby neplýtval hlasem po hospodách. Jackie se však chce stát zpěvákem a otcův sen odmítá. Starý Rabinowitz ho proto, i přes nářky a slzy matky Sáry (Eugenie Besserer), vyhodí z domu.\n\nO několik let později se z Jackieho Rabinowitze stává Jack Robin a v San Franciscu je oblíbeným zpěvákem. Poznává estrádní tanečnici Mary (May McAvoy), do které se zamiluje. Přidá se k jejímu souboru a spolu cestují napříč Amerikou a vystupují. Jack rodičům léta zasílá dopisy o svých úspěších, čte je však jenom matka. Otec o něm nechce slyšet, dokud nezačne zpívat žalmy pro židovskou komunitu. Jack dostane nabídku zpívat na Broadwayi a po počátečních pochybnostech ji příjme. Když jeho otec slaví šedesáté narozeniny, ukáže se nečekaně doma. Matka je z návratu syna šťastná, obává se však otcovy reakce. Když se vrací domů, najde syna hrát na klavír pro svou matku jazzovou skladbu. Mladý Rabinowitz mu sděluje, že se do synagógy nevrátí. Je opět požádán, aby odešel.\n\nBlíží se svátek Jom kipur a chazan Rabinowitz je příliš nemocný, aby vedl písně, což by bylo v rodinné tradice poprvé za několik desítek let. Sára spolu s rodinným přítelem Moishou žádají Jackieho, aby zazpíval v synagóze. Ten je postaven před obrovské dilema, protože na ten samý čas má stanovenou premiéru muzikálu na Broadwayi. Když ho matka vidí zpívat, uvědomí si, že Jackovo místo je skutečně na jevišti a více už nenaléhá. Po tomto uznání utíká Jack za svým otcem. Když ten uslyší z vedlejší synagógy hlas syna, v pokoji umírá. Premiéra muzikálu je posunuta.\n\nFilm končí scénkou, v niž jazzový zpěvák Jack Robin při premiéře zazpívá píseň věnovanou své matce sedící v první řadě.\n\nProdukční studio filmu, Warner Bros., si odneslo prvního speciálního Oscara v historii. Byl mu udělen za průkopnický počin v podobě prvních zvukových stop. Ve filmu \"Jazzový zpěvák\" je sice mluvených, či nazpívaných jenom asi dvacet minut, přesto se na svou dobu jedná o průlomový technický úkaz. Jde o první film se zvukovým dialogem.\n\nPremiéra filmu se konala v Tower Theatre v Los Angeles 6. října 1927.\n\nSynchronizovaný zvuk je použit pouze u některých scén. Jedná se převážně o části, ve kterých Al Jolson zpívá. Ten pronáší na plátně i první slova. Jinak je však snímek většinou němý, s mezititulky a orchestrální hudbou.\n\nSam Warner, jeden z producentů filmu a jeden z majitelů studií Warner Brothers., byl přezdíván \"otcem zvukového filmu\". Zemřel 5. října 1927, pouhý den před uvedením filmu. Snímek je jedním z žebříčku \"1001 filmů, které musíte vidět, než umřete\", který sestavil Steven Jay Schneider.\n\n\n"}
{"id": "748589", "url": "https://cs.wikipedia.org/wiki?curid=748589", "title": "Alžběta Saská", "text": "Alžběta Saská\n\nAlžběta Saská, plným jménem německy \"Prinzessin Maria Elisabeth Maximiliana Ludovika Amalie Franziska Sophia Leopoldine Anna Baptista Xaveria Nepomucena von Sachsen\" (4. února 1830 Drážďany – 14. srpna 1912 Stresa) byla rodem saská princezna.\n\nPrincezna Alžběta se narodila jako třetí dítě (druhá dcera) z devíti potomků vévody Jana Saského a jeho manželky Amálie Augusty Bavorské.\n\nVe svých dvaceti letech, 22. dubna roku 1850 se v Katedrále Nejsvětější Trojice v Drážďanech provdala za Ferdinanda, janovského vévodu, druhého syna sardinského panovníka Karla Alberta a jeho manželky Marie Terezy, toskánské princezny.\nZ manželství Alžběty a Ferdinanda vzešli dva potomci, dcera a syn:\n\n10. února roku 1855 roku Turínu Alžbětin manžel zemřel, zanechav ji ve věku 25 let vdovou. Již 4. října následujícího roku 1856, ještě před uplynutím doby oficiálního smutku Alžběta na zámku v Agliè u Turína uzavřela tajně nový nerovnorodý sňatek. Jejím manželem se stal italský šlechtic \"Niccolo Giuseppe Effisio, markýz Rapallo\" (1825–1882). To rozezlilo jejího švagra italského krále Viktora Emanuela I. natolik, že ji vykázal do exilu a vzdálil od ní její děti; až později s nimi mohla být v kontaktu. Z tohoto manželství, jež bývá popisováno jako nešťastné, se nenarodily žádné děti. Alžběta přežila i tohoto svého muže, který spáchal sebevraždu; její příčiny údajně spočívaly právě v jejich nešťastném manželství. Zemřela 14. srpna roku 1912 ve věku 82 let v lázních Stresa na Lago Maggiore.\n\n"}
{"id": "748592", "url": "https://cs.wikipedia.org/wiki?curid=748592", "title": "Jiří Grospič (fotbalista)", "text": "Jiří Grospič (fotbalista)\n\nJiří Grospič (22. března 1948 – 2. dubna 2008) byl český fotbalista, obránce.\n\nV československé lize hrál za Slavii Praha. Nastoupil ve 118 ligových utkáních a dal 5 gólů. V Poháru vítězů pohárů nastoupil ve 2 utkáních a v Poháru UEFA nastoupil v 1 utkání. V roce 1977 byl zvolen nejlepším fotbalistou Slavie. Dále hrál i za Lokomotivu Nymburk a VTŽ Chomutov.\n\n\n"}
{"id": "748594", "url": "https://cs.wikipedia.org/wiki?curid=748594", "title": "Jiří Gůra", "text": "Jiří Gůra\n\nJiří Gůra (* 20. února 1936) je bývalý český fotbalista, obránce. Po skončení aktivní kariéry působil jako trenér, s dorostem Sparty získal jako trenér mistrovský titul v roce 1978.\n\nJe mistrem Československa z roku 1965 se Spartou Praha. V lize nastoupil v 96 utkáních a dal 1 gól. V Poháru mistrů evropských zemí nastoupil ve 2 utkáních, v Poháru vítězů pohárů nastoupil ve 4 utkáních. Vítěz Československého poháru 1964.\n\n\n"}
{"id": "748595", "url": "https://cs.wikipedia.org/wiki?curid=748595", "title": "Vladimír Krno", "text": "Vladimír Krno\n\nVladimír Andrej Krno (21. června 1874 Čerenčany – 10. března 1955 Partizánska Ľupča) byl slovenský a československý politik, meziválečný starosta Bratislavy a senátor Národního shromáždění ČSR za Republikánskou stranu zemědělského a malorolnického lidu.\n\nNarodil se v Čerenčanech č. p. 36 do rodiny místního evangelického faráře Andreje Krna a křtil jej drienčanský farář a sběratel lidových pověstí Pavol Dobšinský. Absolvoval gymnázia v Rimavské Sobotě a Prešpurku (dnešní Bratislavě) a vystudoval práva na Budapešťské univerzitě (už během studií v Budapešti byl místopředsedou tamního slovenského studentského spolku).\n\nPůsobil jako advokát v Penzinku a od roku 1923 v Bratislavě. Ještě před první světovou válkou se sblížil s hnutím hlasistů. Byl stoupencem Vavro Šrobára. Během války byl aktivní v slovenském odboji. Po válce byl ředitelem \"Hospodářské banky\" v Trnavě. Za první republiky byl též přísedícím státního soudu, členem správního výbor advokátské komory a předsedou \"Svazu vinařských spolků\". Působil i jako člen \"Štefánikovy společnosti\". Publikoval v periodikách. V roce 1926 vydal \"Občanský soudní řád\".\n\nZastával funkci čestného předsedy organizace agrární strany v Bratislavě. V letech 1930–1939 byl starostou Bratislavy. Do funkce usedl v únoru 1930 poté, co odstoupil Ľudovít Okánik.\n\nPo parlamentních volbách v roce 1929 získal za Republikánskou stranu zemědělského a malorolnického lidu senátorské křeslo v Národním shromáždění. Mandát ale nabyl až dodatečně roku 1933 jako náhradník poté, co zemřel senátor Cyrill Pivko. V senátu setrval do roku 1935. Profesně je uváděn jako starosta Bratislavy.\n\n"}
{"id": "748596", "url": "https://cs.wikipedia.org/wiki?curid=748596", "title": "Emil Habr", "text": "Emil Habr\n\nEmil Habr (5. ledna 1908 – 29. prosince 1981) byl československý fotbalista, obránce.\n\nV československé lize hrál za SK Kladno (1931–1935), Viktorii Plzeň (1935–1937) a SK Libeň (1938–1939). Nastoupil ve 105 ligových utkáních. Ve Středoevropském poháru nastoupil ke 4 utkáním.\n\n\n"}
{"id": "748597", "url": "https://cs.wikipedia.org/wiki?curid=748597", "title": "Robert Langer (politik)", "text": "Robert Langer (politik)\n\nRobert Langer (??? – 1939) byl československý politik německé národnosti a senátor Národního shromáždění ČSR za Komunistickou stranu Československa.\n\nV parlamentních volbách v roce 1929 získal senátorské křeslo v Národním shromáždění. V senátu setrval do roku 1935.\n\nProfesí byl kovářem ve Vítkově.\n\nV roce 1938 přešel k partyzánům na Podkarpatskou Rus, kde byl později zatčen maďarskými úřady, předán gestapu, které ho roku 1939 popravilo.\n\n"}
{"id": "748598", "url": "https://cs.wikipedia.org/wiki?curid=748598", "title": "František Hájek (fotbalista)", "text": "František Hájek (fotbalista)\n\nFrantišek Hájek (13. června 1918 – 1976) byl československý fotbalista, útočník a záložník. Jeho bratrem byl fotbalista Antonín Hájek.\n\nLigu hrál za SK Plzeň, AC Sparta Praha a OD/ČKD Dukla Karlín. V lize odehrál 202 utkání a dal 90 gólů. Se Spartou získal v letech 1944, 1946 a 1948 třikrát mistrovský titul.\n\n"}
{"id": "748599", "url": "https://cs.wikipedia.org/wiki?curid=748599", "title": "Robert Langer", "text": "Robert Langer\n\nJméno a příjmení Robert Langer má více nositelů:\n\n"}
{"id": "748602", "url": "https://cs.wikipedia.org/wiki?curid=748602", "title": "Gustave Fougères", "text": "Gustave Fougères\n\nGustave Fougères (24. dubna 1863, Baume-les-Dames – 7. prosince 1927) byl francouzský archeolog, specialista na starověké Řecko.\n\nAbsolvoval École normale supérieure a v roce 1885 nastoupil na École française d'Athènes. Prováděl průzkumy v Thesálii a Malé Asii, Délosu (1886) a starověkém městě Mantinée. Vyučoval v Lille a Paříži a procestoval Řecko. V roce 1913 se stal ředitelem École française d'Athènes a pokračoval v započatých vykopávkách i v průzkumu nových nalezišť v Makedonii a Malé Asii. Jeho práci přerušila světová válka.\n\nV roce 1919 vyučoval archeologii na Sorbonně.\n\n\n"}
{"id": "748603", "url": "https://cs.wikipedia.org/wiki?curid=748603", "title": "Anton Lichtneckert", "text": "Anton Lichtneckert\n\nAnton Lichtneckert byl československý politik německé národnosti a meziválečný senátor Národního shromáždění ČSR za Německý svaz zemědělců (německá agrární strana, BdL).\n\nProfesí byl hostinským a rolníkem ve Volarech.\n\nV parlamentních volbách v roce 1929 získal senátorské křeslo v Národním shromáždění. V senátu setrval do roku 1935.\n\n"}
{"id": "748609", "url": "https://cs.wikipedia.org/wiki?curid=748609", "title": "Okres Jarocin", "text": "Okres Jarocin\n\nOkres Jarocin (polsky \"Powiat jarociński\") je okres v Polsku ve Velkopolském vojvodství. Rozlohu má 587,7 km² a v roce 2009 zde žilo 70 314 obyvatel. Sídlem správy okresu je město Jarocin.\n\nMěstsko-vesnické:\n\nVesnické:\n\n"}
{"id": "748614", "url": "https://cs.wikipedia.org/wiki?curid=748614", "title": "František Maňas", "text": "František Maňas\n\nFrantišek Maňas (4. října 1921 Sehradice – 21. prosince 2004 Brno) byl český hudební skladatel a dirigent. Napsal mnoho skladeb tanečního či zábavného směru.\n\nVyrůstal v rodině hudebně založené. Jeho otec i dědeček byli dirigenty. Studoval obor klavír a hudební teorii ve Zlíně v letech 1940–1943. Dále studoval varhany v Hevlíně a pak žil v Brně. Zde byl ředitelem Československého rozhlasu, studio Brno. 5. května 1947 se mu narodil syn František. V roce 1970 odjel do Japonska, kde pod dobu jednoho roku hrál v české restauraci při Světové výstavě Ósace. \n\nFrantišek Maňas zemřel dne 21. prosince 2004 po dlouhé, vážné nemoci ve věku 83 let. Je pohřben na Ústředním hřbitově v Brně.\n\nSložil několik stovek tanečních skladeb, které jsou v repertoáru dechových hudeb nejen na Moravě, ale v celém světě. Mezi nejznámější skladby patří:\n\nKomponoval však i klasickou vážnou hudbu většinou inspirovanou moravskou lidovou písní:\n\nŘád práce\n\n"}
{"id": "748616", "url": "https://cs.wikipedia.org/wiki?curid=748616", "title": "Turnaj LIHG 1912", "text": "Turnaj LIHG 1912\n\nHokejový turnaj v Bruselu se konal od 20. do 24. března 1912. Turnaje se zúčastnilo pět mužstev, která se utkala jednokolově systémem každý s každým.\n\n Oxford Canadiens – Švýcarsko 7:3 (4:0,3:3)\n\n20. března 1912 – Brusel\n\n21. března 1912 – Brusel\n\n21. března 1912 – Brusel\n\n22. března 1912 – Brusel\n\n22. března 1912 – Brusel\n\n23. března 1912 – Brusel\n\n23. března 1912 – Brusel\n\n23. března 1912 – Brusel\n\n24. března 1912 – Brusel\n\n24. března 1912 – Brusel\n"}
{"id": "748617", "url": "https://cs.wikipedia.org/wiki?curid=748617", "title": "Karel Marušák", "text": "Karel Marušák\n\nKarel Marušák (20. ledna 1884 Horní Lhota – 25. června 1970 Znojmo) byl český a československý politik a meziválečný senátor Národního shromáždění ČSR za Československou stranu národně socialistickou.\n\nMaturoval na Zemské vyšší reálce v Uherském Brodě a pak studoval stavební inženýrství na české Vysoké škole technické v Brně. Angažoval se ve veřejném životě a akademických spolcích. Byl aktivní v studentském pokrokovém hnutí, v němž působil společně s dalším pozdějším československým politikem Jaromírem Nečasem. Za první světové války sloužil v rakousko-uherské armádě na italské frontě. Na jaře roku 1919 se stal správcem oddělení Zemského stavebního úřadu ve Znojmě. V tomto městě se pak politicky angažoval a byl členem městské rady. Patřil mezi zakladatele konzumního družstva \"Bratrství\" a stavebních družstev \"Domovina\" a \"Bratrství\", jimž i předsedal.\n\nV parlamentních volbách v roce 1929 získal senátorské křeslo v Národním shromáždění. Mandát obhájil v parlamentních volbách v roce 1935. V senátu setrval do jeho zrušení roku 1939, přičemž krátce předtím ještě přestoupil v prosinci 1938 do nově zřízené Strany národní jednoty.\n\nProfesí byl technickým radou ve Znojmě.\n\nPo anexi Znojma k Německé říši roku 1938 byla jeho vila zabrána wehrmachtem. Za druhé světové války se podílel na odbojové činnosti v rámci odbojové skupiny Vojenská policie napojené na organizaci Obrana národa. Využíval své kontakty v regionu z dob, kdy byl místopředsedou a předsedou \"Národohospodářského sboru pro jihozápadní Moravu\". Po udání od bývalého spolupracovníka byl ovšem 3. června 1942 zatčen gestapem. Díky náhodně zjištěné známosti z dob služby za první světové války mu vyšetřovatel změnil trest z rozsudku smrti na vězení. Byl pak uvězněn v Oranienburgu, od počátku roku 1945 v Buchenwaldu. Po válce se vrátil do Znojma a byl místopředsedou ONV. Počátkem roku 1948 byl jmenován generálním zmocněncem pro stavební obnovu okresu, ale po únorovém převratu byl zbaven všech funkcí. V roce 1957 napsal kritickou studii ohledně politické situace v Československu, adresovanou Ferdinandu Peroutkovi ze Svobodné Evropy. Dopis zadržely československé úřady, ale nedokázaly identifikovat odesílatele. Po třech letech byl ovšem Marušák z autorství dopisu usvědčen poté, co dal do opravy svůj psací stroj. Byl obžalován z pokusu trestného činu velezrady a Krajský soud v Brně ho odsoudil na 13 let do vězení a k zabavení majetku. Byl vězněn v Ilavě, ochrnul na obě nohy. V roce 1962 byl na základě amnestie propuštěn. V roce 1968 podal žádost o rehabilitaci, která byla úspěšná.\n\n"}
{"id": "748621", "url": "https://cs.wikipedia.org/wiki?curid=748621", "title": "František Merta (politik)", "text": "František Merta (politik)\n\nFrantišek Merta (4. října 1872 Dubicko – 25. března 1953 Brno) byl český a československý pedagog, politik a meziválečný senátor Národního shromáždění ČSR za Československou stranu národně socialistickou.\n\nAbsolvoval učitelský ústav v Příboru, působil v Zábřehu a Šumperku jako učitel a publicista. Byl členem \"Učitelské jednoty šumperko-zábřežské\", \"Ústředního spolku jednot učitelských na Moravě\" a \"Československé obce učitelské\". Inicioval vznik Společenské knihtiskárny v Zábřehu. Publikoval studie v oboru pedagogiky, redigoval časopis \"Komenský\", překládal odbornou literaturu z němčiny, francouzštiny, angličtiny, polštiny a ruštiny. Profesí byl školním inspektorem v Zábřehu.\n\nV parlamentních volbách v roce 1929 získal za Československou stranu národně socialistickou senátorské křeslo v Národním shromáždění. V senátu setrval do roku 1935.\n\n"}
{"id": "748622", "url": "https://cs.wikipedia.org/wiki?curid=748622", "title": "František Merta", "text": "František Merta\n\nJméno a příjmení František Merta má více nositelů:\n\n"}
{"id": "748627", "url": "https://cs.wikipedia.org/wiki?curid=748627", "title": "Jiří Hajský", "text": "Jiří Hajský\n\nJiří Hajský (* 12. února 1953 Trenčín) je český fotbalový trenér, bývalý fotbalista a mládežnický reprezentant. Nastupoval jako útočník a záložník. Jako hráč získal v sezoně 1977/78 mistrovský titul se Zbrojovkou Brno pod vedením Josefa Masopusta.\n\nNarodil se v Trenčíně, kde v té době působil jeho otec Zdeněk Hajský, ale od mala vyrůstal v Brně. Je pedagogem na Fakultě sportovních studií Masarykovy univerzity.\n\nOdchovanec Tesly Brno a Žabovřesk hrál v československé lize za Zbrojovku Brno (132 starty a 18 branek), Spartak ZVÚ Hradec Králové (15/3) a Sigmu ZTS Olomouc (25/4), celkem odehrál 172 utkání a dal 25 gólů.\n\nV juniorské reprezentaci nastoupil v 16 utkáních a dal 1 gól (1972–1975), za dorosteneckou reprezentaci nastoupil ve 3 utkáních (1970–1971).\n\nPo skončení aktivní kariéry působí jako trenér v nižších soutěžích. Od jara 2013 trénoval FK Blansko v Přeboru Jihomoravského kraje, které převzal v zimní přestávce po Karlu Jarůškovi a nakonec je dovedl k vítězství v soutěži. Po jednom divizním ročníku, kdy s nováčkem obsadil velmi dobré páté místo, odešel z Blanska po vzájemné dohodě. Od sezony 2014/15 trénoval A-mužstvo AFK Tišnov v I. B třídě Jihomoravského kraje (7. nejvyšší soutěž) a vytáhl je v nejkratší možné době až do nejvyšší jihomoravské soutěže (5. nejvyšší soutěž) – vítězství v I. B třídě 2014/15 a postup do I. A třídy, vítězství v I. A třídě 2015/16 a postup do krajského přeboru v sezoně 2016/17.\n\nPo roztržce s Petrem Švancarou po zápase 2. kola (1. hraného) v Bučovicích (14. srpna 2016, výhra Tišnova 2:1) se novým trenérem A-mužstva Tišnova stal Zdeněk Valnoha.\nNa jaře 2017 převzal po Karlu Jarůškovi mužstvo SK Moravská Slavia Brno v téže soutěži. Po skončení ročníku, v němž se Moravská Slavia zachránila v nejvyšší jihomoravské soutěži, své angažmá ukončil.\n\n"}
{"id": "748628", "url": "https://cs.wikipedia.org/wiki?curid=748628", "title": "Jiří Hamřík", "text": "Jiří Hamřík\n\nJiří Hamřík (* 15. srpna 1951 v Bosonohách) je bývalý český fotbalový obránce a trenér. Jako hráč přispěl v sezoně 1977/78 k mistrovskému titulu Zbrojovky Brno pod vedením Josefa Masopusta.\n\nJe stejně jako např. Karel Kroupa st. odchovancem bosonožského fotbalu. V lize hrál za Zbrojovku Brno a Spartu Praha. V lize odehrál 124 utkání a dal 3 góly. V sezoně 1977/78 se na podzim v 5 zápasech podílel na titulu Zbrojovky Brno pod vedením Josefa Masopusta. V juniorské reprezentaci nastoupil k 8 utkáním.\n\nS jeho první manželkou, Danou Hamříkovou, má dvě děti – Tomáše a Danu ml. V současné době je ženatý s Beatricí Hamříkovou, se kterou má syna Martina (*2000) a dceru Elišku (*2010).\n\n"}
{"id": "748630", "url": "https://cs.wikipedia.org/wiki?curid=748630", "title": "The Elder Scrolls V: Skyrim", "text": "The Elder Scrolls V: Skyrim\n\nThe Elder Scrolls V: Skyrim je akční hra na hrdiny (RPG) s otevřeným světem vytvořená společností Bethesda Game Studios a vydaná společností Bethesda Softworks. Jedná se o páté pokračování série akčních fantasy her na hrdiny \"The Elder Scrolls\", které následuje po předchozím dílu \"\". \"Skyrim\" vyšel 11. listopadu 2011 (známé datum z reklam: 11. 11. 11.) na platformy PC (Microsoft Windows), PlayStation 3 a Xbox 360.\n\nHlavní příběhová linie \"Skyrimu\" vypráví o boji hlavní postavy (hráče) proti dračímu bohu Alduinovi, Požírači světů, který má podle pradávného proroctví zničit svět. Příběh se odehrává dvě staletí po událostech v Oblivionu ve fiktivní provincii Skyrim, která je nejsevernějším a nejhornatějším teritoriem kontinentu Tamriel ležícím na planetě Nirn. Herní zážitek založený na otevřeném světě, tolik typická deviza série \"The Elder Scrolls\", se navrací i v tomto pátém díle. Hráč má možnost dle přání prozkoumávat krajinu a bez omezení ignorovat či odsunout hlavní úkol. \"Skyrim\" byl recenzenty všeobecně vyzdvihován, hra se těšila i vysoké a rapidní prodejnosti: během prvních 48 hodin od jejího vydání hráči zakoupili přes 3,5 milionu kopií.\n\n\"Skyrim\" není přímým pokračováním předchozího dílu \"Oblivion\", ale zcela nová kapitola série \"Elder Scrolls\" zasazená dvě stě let po událostech v Oblivionu. Smrt Martina Septima a konec vpádu Zapomnění (v originále Oblivion crisis) značí počátek čtvrtého věku. Rod Septimů vymřel, kolovijský vojevůdce Titus Mede II. úspěšně dobyl Imperial City (Císařské Město) a započal tak dynastii Mede. Od oslabené Říše se odtrhnuly provincie Elsweyr, Black Marsh (Černý močál), Valenwood (Valenský les) a Summerset Isles (Letní ostrovy). Summerset Isles a Valenwood, domovina altmerů (vysokých elfů) a bosmerů (lesních elfů), utvořily elfí říši pod názvem \"Aldmeri Dominion\" (Aldmerský spolek). Zakládající provincie pak přejmenovali na „Alinor“. Třicet let před začátkem událostí ve Skyrimu započal Thalmor, vládnoucí frakce Spolku, invazi do Hammerfellu a Cyrodiilu. Vyslanec Spolku předložil ultimátum vládnoucímu císaři Říše, Titovi Medeovi II., který jej však odmítnul. Tak začala „Velká válka“. Říše přestála thalmorský útok pouze tak, že souhlasila s podpisem smlouvy jménem \"White-Gold Concordat\" (Zlatobílý konkordát), smlouvy zakazující uctívání Talose na území Říše. Po skončení Velké války Thalmor pochytal a pozabíjel naprostou většinu členů frakce \"Blades\" (Čepelí), což byli císařovi osobní strážci. Hrstka přeživších Čepelí se uchýlila do ústraní a obrana císaře tak zůstala na starost elitní bezpečnostní jednotce \"Penitus Oculatus\" (říšská tajná služba).\n\nUlfric Stormcloak (Ulfrik Bouřný háv), jarl Windhelmu (Větrný Žleb) založil frakci \"Stormcloaks\" (Bouřné hávy), která v reakci na zákaz uctívání Talose (Zakladatel Císařství, bůh \"The Nines\") započala rebelii proti Říši ve snaze odštěpit od ní provincii Skyrim. Ulfric v údajném souboji zabil někdejšího velekrále Torygga. Říše odpověděla rozmístěním Císařské legie (Imperial Legion) na území Skyrimu, aby potlačila hrozbu povstání.\nStejně jako u předchozích dílů Elder Scrolls, i ve Skyrimu začíná hráč jako neznámý zajatec, tentokrát na cestě do vesnice Helgen. Hráče si totiž spletli s povstalcem Stormcloaků a čeká jej poprava. Těsně před setnutím hlavy přiletí Alduin, přeruší popravu a vesnici zničí. Hráč se v průběhu hry dozví, že občanská válka ve Skyrimu je poslední ze série prorockých událostí předpovězených ve svitcích nazývaných \"Elder Scrolls\" (Svitky předků), které také předpovídají návrat Alduina, Nordského dračího boha zkázy. Osud Alduinovi předurčil pozřít svět. Hráčova postava představuje posledního „Dovahkiina“, tzv. \"Dragonborn\" (Drakorozený). \"Dragonborn\" je člověk s dračí duší, bohy předurčený k odražení hrozby, kterou pro Skyrim a celý Tamriel Alduin představuje.\n\nNelineární herní systém, v sérii Elder Scrolls již tradiční, je přítomen i v tomto pátém díle hry. Hráč má možnost prozkoumávat svět pěšky či z koňského hřbetu. Ve hře je také přítomna užitečná funkce rychlého cestování do již navštívených lokací. Hráč dostává úkoly od NPC postav. Díky systému třídění a zaznamenávání úkolů, tzv. \"Radiant Story\", se úkoly mohou dynamicky měnit, aby korespondovaly s hráčovými činy a jednáním. Hráč tak má možnost přímo či nepřímo ovlivňovat budoucí úkoly, jejich podobu, a také postavy, případně jejich chování. Systém Radiant Story pak dále směřuje hráčovu interakci se světem prostřednictvím neprozkoumaných lokací a úkolů. Pokud hráč neplní zadané úkoly, může hovořit s NPC, které si mohou vyžádat hráčovu pomoc, nebo naopak nabídnout výcvik. Kromě skriptovaných (předem daných) úkolů hra ještě dynamicky generuje další úkoly, díky čemuž jich má hráč k dispozici neomezený počet. Některé NPC se mohou stát společníky, doprovázet na cestách a pomáhat mu v boji. Hráč se může stát členem různých frakcí, např. \"Dark Brotherhood\" (Temné bratrstvo), Companions (Družiníci) apod. Každá takováto frakce má své sídlo a nabízí určitou sadu úkolů, kterou hráč může plnit. Hospodářství měst a vesnic může hráč stimulovat dokončením speciálních úkolů, jako např. farmaření, dolování či utrácení velkého množství peněz v obchodech. Hospodářství se však dá na druhou stranu také ovlivnit záporně, a to např. paděláním účetních knih či okrádáním občanů a vylupováním obchodů.\n\nPři toulkách herním světem může hráč narazit na divokou zvěř a různé bytosti. Mnohé z nich na hráče okamžitě zaútočí. Hlavním pilířem ve hře jsou draci, jejich přítomnost ve hře značně ovlivňuje příběh, herní systém a celkový zážitek z hraní. Aby hra byla reálnější, přidali vývojáři do hry děti. Ale aby nebyl Skyrim známý zabíjením dětí, jsou všechny ve hře nesmrtelné. Tím se hra liší např. od GTA, kde děti vůbec nejsou..\n\nVývoj postavy je hlavním prvkem hry. Na začátku hráč volí z několika lidských, elfích či humanoidních zvířecích ras. Každá z nich disponuje různými vrozenými vlastnostmi a vzhledem. Ve hře je celkem 18 různých dovedností, rovnoměrně se dělí mezi tři školy: bojovníka, mága a zloděje. Hráč postupuje na další úrovně tím, že používá a trénuje dovednosti, čímž získává dostatečné množství zkušeností, které se následně promítnou v postupu na novou úroveň. Předchozí díly Elder Scrolls využívaly systém povolání, který určoval, jaké dovednosti se budou podílet na postupu na vyšší úroveň (a které naopak nikoliv). Odstranění tohoto systému ve Skyrimu umožnilo hráčům, aby se jejich postava sama přirozeně vyvinula podle toho, jaké dovednosti skutečně používají. Jakmile hráčova postava dosáhne nové úrovně, hráč může zvolit tzv. perk, který je u každé dovednosti jiný. Hráč se také může rozhodnout uschovat si možnost volby perku na později.\n\nBěhem vývoje hry byl na tvorbu draků a jejich interakci se světem vyčleněn celý tým. V herním světě se hráč může setkat s rozličnými druhy draků. Generují se automaticky, což znamená, že jejich počet je nekonečný. Mohou také kdykoliv zaútočit na města a vesnice. Ne všichni draci však jsou nepřátelští, a s takovými draky může hráč vést interakci. V prvních fázích hlavní příběhové linie hráč zjistí, že je Dovahkiin (Drakorozený), díky čemuž disponuje přirozenou schopností sesílat mocná kouzla zvaná dračí řevy, neboli „Thu'um“. Každý řev se skládá až ze tří slov. Síla řevu závisí na tom, kolik slov je při jeho seslání vysloveno. Hráč se může naučit celkem dvacet tři různých Thu'um, která se hráč většinou naučí v jeskyních z tzv. \"Word Wall\". Řevy se lze zpřístupnit poté, co \"Drakorozený\" absorbuje dračí duši. Nutnost regenerace řevů omezuje jejich používání.\n\nExistují i modifikace které lze stáhnout oficiálně na \"Steamu\" nebo na \"Nexusu\" (Komunita Modderů)\n\nModifikace = Změna do hry. Např: Nové zbraně, brnění, úkoly atp.\n\nJedná se o oficiální vysoko detailní texture pack. Texture pack je možné stáhnout na Steamu.\n\n1. května 2012 Bethesda Softworks oznámila první stažitelný add-on pro Skyrim s názvem \"Dawnguard\" a 1. června 2012 vyšel trailer. \"Dawnguard\" vyšel 26. června 2012 na Xbox 360 s měsíční exkluzivitou, o měsíc později vyšel i na PC. Datum vydání pro PS3 ještě nebyl oznámen. Příběh \"Dawnguardu\" se točí kolem klanu upírů a upířích pánů se jménem \"Volkihar\" vedených upířím pánem Lordem Harkonem a jejich lovců Dawnguard (Strážci úsvitu) vedených Isranem. Drakorozený má možnost si vybrat mezi lovci nebo upíry. Přidá-li se Drakorozený k upírům, stane se upířím pánem.\n\nOcenění:\n\"Spike Video Game Awards 2012\" – Nejlepší DLC\n\n\"Hearthfire\" je druhý oficiální add-on pro Skyrim. Byl ohlášen 28. srpna 2012. \"Hearthfire\" vyšlo 4. září pro Xbox 360 a 4. října pro PC.\nAdd-on přidává možnost postavit, zvětšovat a vybavovat si dům úplně podle Vašich představ až na 3 odlišných místech, adoptovat děti, najmout si osobní služebníky jako dopravce, služebníky co Vám poradí kde nakoupit materiály na stavbu domu nebo je rovnou můžete požádat, aby Vám je zašli koupit nebo osobního barda. Dětem lze poručit, aby si šly hrát ven, udělaly domácí povinnosti, apod. Dostupné jsou také nové aktivity jako farmaření, rybaření, včelaření a pečení. Drakorozený také bude muset chránit dům před útoky kolčaváků a obrů.\n\n\"The Elder Scrolls V: Dragonborn\" je v pořadí již třetí stažitelný obsah. \"Dragonborn\" byl vydán 4. prosince 2012 pro Xbox 360, 5. února 2013 pro PC (Windows) a 12. února 2013 pro PlayStation 3.\nRozšíření zavede hráče na ostrov Solstheim, kde se setká s úplně prvním Drakorozeným Miraakem .\n\nVývojářský tým najal skladatele Jeremyho Soulea, aby pro Skyrim složil hudbu. Tento autor již pracoval na hudbě ke hrám a , a pro Skyrim složil titulní skladbu s názvem Dragonborn. Ve skladbě Dragonborn zaznívá chór složený z více než třiceti zpěváků, kteří zpívají slova písně v dračí řeči. Kreativní ředitel Todd Howard nastínil svou představu titulní skladby Skyrimu a navrhoval, aby zazněly tradiční tóny série Elder Scrolls zpívané chórem barbarských seveřanů. Jakmile se tohoto nápadu chopil Jeremy Soule, myšlenka se stala realitou. Skladatel nahrál třicetičlenný mužský chór a zkombinoval tři rozdílné zvukové stopy zpěvů, čímž vytvořil dojem devadesátičlenného pěveckého sboru. Dračí jazyk vytvořil výtvarník konceptů Adam Adamowicz, vytvořil také do hry runovou abecedu o třiceti čtyřech znacích. Slovní zásoba dračí řeči se dotvářela podle potřeby; dle slov designéra Bruce Nesmitha, nová slova se do slovníku vytvářela pokaždé, když bylo potřeba (potažmo studio potřebovalo) něco nového v dračí řeči povědět.\nStejně jako u dvou předchozích dílů, i soundtrack ke Skyrimu se prodává exkluzivně přes distributorskou firmu Jeremyho Soulea, DirecSong. Soundtrack byl ohlášen 4. listopadu 2011. Vydán byl výhradně na čtyřech audio CD ve stejnou dobu jako samotná hra. Veškeré předobjednávky provedené do 23. prosince byly podepsány přímo skladatelem.\n\nThe Elder Scrolls V: Skyrim se od recenzentů těšil všeobecné chvály. Stránky shrnující hodnocení z mnoha zdrojů, jako např. GameRankings či Metacritic udělují verzi na Xbox 360 hodnocení 95,16 % a 96/100, PC verzi 94, 30 % a 91/100, verze pro PlayStation 3 dosáhla 88,00 % a 92/100.\n\nServer IGN uvedl: \"„Jedná se o okouzlující hru, která vás vtáhne do nádherného světa plného možností… Skyrim je jednou z nejlepších dosud vydaných her na hrdiny.“\" The Guardian napsal: \"„Skyrim je jedním z nejrozsáhlejších počinů, jaké budou mít hráči letos možnost zažít. Ten obrovský rozsah celého dobrodružství… je ohromující.“\" Wired.com uvedl: \"„Nejúžasnějším úspěchem hry je skutečnost, že představuje ráj pro ty, kteří rádi utíkají před realitou. Narazíte skutečně pouze na minimum skriptovaných úkolů, které nestojí za to projít.“\" GameSpot přidal komentář: \"„Skyrim je schopen toho nejvelkolepějšího kouzla: takového, které vás připraví o pořádné množství času, než si toho vůbec stačíte všimnout.“\" Joystiq napsal: \"„Tohle je ten nejhlubší a nejkrásnější svět, jaký byl kdy ve hře pro jednoho hráče nabídnut k prozkoumání.“\" Famitsu udělilo Skyrimu hodnocení 40/40, což z této hry učinilo historicky první titul vyvinutý zcela mimo japonské firmy, který si od tohoto serveru vysloužil absolutní hodnocení.\nRecenzenti PC verzi hry vyčítali uživatelské rozhraní, které je podle slov některých navrženo čistě pro konzolové ovladače a nehodí se na tradiční klávesnici a myš. Oficiální magazín PlayStation (UK) (Official PlayStation Magazine UK) kritizoval technické problémy a nevyhnul se pocitu, že hra není dodělaná. Celkově však hru ohodnotil dobrým hodnocením.\n\nCo se týče České republiky, hra byla přijata s převažujícím nadšením. Server games.cz udělil hře hodnocení 10/10 s verdiktem: \"„Ve svých nejhorších chvílích Skyrim klopýtá o popletenou umělou inteligenci, pády na desktop a nedomyšlený inventář. V těch nejlepších je novodobým králem žánru.“\" Eurogamer.cz udělil taktéž hodnocení 10/10. Část jeho verdiktu zní: \"„Skyrim suverénně vytesává nové standardy pro RPG s otevřeným herním světem a je dosud tím nejlepším, co kdy v tomto specifickém žánru vzniklo. … Hodnota Skyrimu nemá dnes obdoby a vzhledem k aktivní komunitě vezměte jed na to, že tohle je jistá investice na dlouhá léta dopředu.“\" Časopis SCORE uděluje hodnocení 91/100, hru označuje zatím jako nejlepší díl The Elder Scrolls. Časopis/server LEVEL /hrej.cz uděluje hodnocení 10/10 a přidává verdikt: \"„Nic než čarovná krása otevřeného, komplexního a pulzujícího světa vlastní kultury. Skyrim je právoplatným hitem letošního roku.“\"\n\nHra vyšla v České republice s profesionální českou lokalizací (české titulky, dabing zůstal originální v angličtině). Jedná se o jednu z nejrozsáhlejších lokalizací, které v České republice kdy spatřily světlo světa. Pro distributorskou společnost Cenega Czech (která hru vydala) ji připravila společnost Comgad (Computer Games Distribution – bývalá česká pobočka polské firmy CD Projekt). Česká lokalizace titulu The Elder Scrolls V: Skyrim stála 1,25 milionu Kč a čítá přes 3000 normostran textu. Z celkových 3000 stran tvoří texty knih ve hře 830 stran, 1800 dialogy a 500 stran ostatní texty.\n\n"}
{"id": "748635", "url": "https://cs.wikipedia.org/wiki?curid=748635", "title": "Bedřich Jezbera", "text": "Bedřich Jezbera\n\nBedřich Jezbera (6. března 1911 – 4. července 1972) byl československý fotbalista, záložník.\n\nHrál za Slávii Praha. V lize odehrál 132 utkání a dal 8 gólů. Ve Středoevropském poháru nastoupil ve 2 utkáních a dal 1 gól. Se Slavií získal 7 mistrovských titulů.\n\n\n"}
{"id": "748642", "url": "https://cs.wikipedia.org/wiki?curid=748642", "title": "István Mező", "text": "István Mező\n\nIstván Mező (1880 – ???) byl československý politik maďarské národnosti ze Slovenska a meziválečný senátor Národního shromáždění ČSR za Komunistickou stranu Československa.\n\nProfesí byl přístavním dělníkem v Komárně.\n\nV parlamentních volbách v roce 1929 získal senátorské křeslo v Národním shromáždění za komunisty. V senátu setrval do roku 1935.\n\n"}
{"id": "748644", "url": "https://cs.wikipedia.org/wiki?curid=748644", "title": "Late Works", "text": "Late Works\n\nLate Works je studiové album, na kterém se setkali kytarista Fred Frith a saxofonista John Zorn. Jedná se o jejich první společné studiové album, již dříve společně vydali několik koncertních alb.\n\nVšechny skladby napsali John Zorn a Fred Frith.\n"}
{"id": "748645", "url": "https://cs.wikipedia.org/wiki?curid=748645", "title": "Jiří Jedlička (lékař)", "text": "Jiří Jedlička (lékař)\n\nMUDr. Jiří Jedlička (* 22. února 1941 Praha) je český lékař v oboru pneumologie a iniciátor udělování čestného titulu Rytíř českého lékařského stavu. Je jedním ze šesti zakladatelů České lékařské komory po sametové revoluci v roce 1989.\n\nNarodil se v Praze 22. 2. 1941 v rodině lékaře Kamila Jedličky. Rod Jedličků působil v medicíně 400 let a prastrýc prof. MUDr. Rudolf Jedlička byl profesorem chirurgie a zakladatelem po něm pojmenovaného ústavu v Praze na Vyšehradě. Tito vzdělaní a humanisticky založení předci formovali i vývoj Jiřího Jedličky.\n\nI přes výborné výsledky ve škole nedostal pro svůj třídní původ povolení studovat gymnasium a středoškolské vzdělání ukončil maturitou na průmyslové škole geologické v r. 1959. Po roční praxi laboranta ve vývoji polovodičů v ČKD Praha byl doporučen k vysokoškolskému studiu dílenským výborem ČKD a byl přijat ke studiu medicíny na Fakultě všeobecného lékařství UK Praha. V letech 1966-1969 pracoval jako sekundární lékař léčebných plicních ústavů ve Vysokých Tatrách, kam nastoupil dle doporučeného umístěni. Po roce 1969 pracoval jako sekundární lékař, zástupce primáře a poté jako primář plicního lůžkového odděleni v Klatovech. Atestaci získal v oboru interní medicíny a v roce 1975 z oboru TRN.\n\nVětšinu profesního života pracoval na bronchologickém pracovišti, prováděl cytologická vyšetření v pneumologii, absolvoval řadu postgraduálních kurzů v oboru TRN. Podílel se také na organizaci diskusních seminárních kurzů vedoucích lékařů v oboru TRN. V letech 1988 - 2004 byl vedoucím lékařem poliklinického oddělení TRN v Praze 9, Vysočanech, pracoval jako konziliář pro lůžkovou chirurgii a ARO a prováděl rovněž ambulantní a cytologická fibrobronchoskopická vyšetřeni. Byl jmenován konzultantem pro kontrolu a dohled nad tbc pro Prahu 9 a 14.\n\nV roce 1989 podepsal Petici několik vět a navázal kontakty s Alexandrem Vondrou. Po listopadu 1989 společně s několika dalšími kolegy založil skupinu pro obnovu České lékařské komory. V letech 1991 — 1995 byl členem představenstva ČLK. Od roku 1996 byl předsedou Čestné rady ČLK ve vyšším odvolávacím orgánu disciplinárního řízení a od roku 2003 členem Čestné rady ČLK. Od června 2004 pracoval v ambulanci TRN ve Studentském zdravotnickém ústavu Praze 1, Spálená 12. Kromě výkonu pneumologické odbornosti byl zástupcem ředitele a vedoucím lékařem odborných specialistů ústavu. Poté působil jako odborný plicní lékař v soukromé ambulanci v Sušici.\n\nJe členem atestační komise v oboru tuberkulóza a respirační nemoci a členem Čestné rady OS ČLK v Klatovech. Je ženatý, má dva syny, čtyři vnučky a jednoho vnuka. Za své celoživotní odborné i společenské působení byl oceněn jako Čestný člen odborné plicní společnosti J. E. Purkyně. V roce 2011 mu byl udělen titul Rytíře českého lékařského stavu za rok 2010.\n\n\n"}
{"id": "748650", "url": "https://cs.wikipedia.org/wiki?curid=748650", "title": "The Art of Memory (album)", "text": "The Art of Memory (album)\n\nThe Art of Memory je společné koncertní album Johna Zorna a Freda Firthe. Album bylo nahráno v roce 1993 v New Yorku a vydáno v roce 1994 u Incus Records.\n\nVšechny skladby napsali John Zorn a Fred Frith.\n"}
{"id": "748659", "url": "https://cs.wikipedia.org/wiki?curid=748659", "title": "The Flight of the Gossamer Condor", "text": "The Flight of the Gossamer Condor\n\nThe Flight of the Gossamer Condor (česky doslova \"Let Gossamer Condora\") je krátký americký dokumentární film z roku 1978 pojednávající o vývoji letadla Gossamer Condor, prvního\nskutečně fungujícího letadla poháněného lidskou silou, prvního, které získalo jednu z Kremerových cen. Ve filmu tak účinkují Bryan Allen, pilot letadla, Paul B. MacCready, konstruktér letadla, a další členové týmu. Film získal v roce 1979 Oscara za nejlepší krátký dokumentární film. Režisérem filmu byl Ben Shedd.\n"}
{"id": "748660", "url": "https://cs.wikipedia.org/wiki?curid=748660", "title": "Chrysolina graminis", "text": "Chrysolina graminis\n\nChrysolina graminis neboli vratičový brouk je druh brouka z čeledi mandelinkovití, který je dlouhý okolo jednoho centimetru a má olivově zelené krovky se zlatým leskem. Vyskytuje se v celém mírném pásmu Eurasie, ale je dosti vzácný. Je špatný letec. Jeho hlavní potravou je vratič obecný, proti jehož jedu je brouk imunní. Další rostliny, kterými se živí, jsou máta, pelyněk či netýkavka. \"Chrysolina graminis\" je potravou krtků.\n\n"}
{"id": "748661", "url": "https://cs.wikipedia.org/wiki?curid=748661", "title": "Albert Milota", "text": "Albert Milota\n\nAlbert Milota (8. dubna 1877 Lochovice – 22. prosince 1940 Praha) byl český a československý právník, profesor trestního práva a vysokoškolský funkcionář působící na Slovensku, meziválečný politik Národní strany práce a senátor Národního shromáždění ČSR za Československou stranu národně socialistickou.\n\nNavštěvoval gymnázium v Plzni a Domažlicích. Studoval práva na Vídeňské univerzitě a na české právnické fakultě v Praze, v roce 1900 zde byl promován doktorem práv. Začínal podobně jako jeho otec jako železniční úředník v Domažlicích, ale za krátkou dobu přešel do justice, byl auskultantem v Plzni a pak u domažlického okresního soudu, kde byl také roku 1911 jmenován soudcem. Během války veřejně vystupoval pro českou samostatnost, pak byl v letech 1919–1922 předsedou oddělení pro trestněprávní legislativu při československém ministerstvu spravedlnosti. Vypracoval např. osnovy zákonů proti padělání a lichvě nebo o podmíněném odsouzení. To jej také nakonec vedlo k většímu zájmu o teoretické otázky trestního práva. V roce 1922 začal působit v Bratislavě, nejdříve jako soukromý docent československého trestního práva, ale ještě téhož roku jako řádný profesor University Komenského, kde setrval do roku 1939. Vedl kriminologický ústav a seminář trestního práva na právnické fakultě této univerzity. V ročníku 1930–1931 byl rektorem univerzity, v ročníku 1931–1932 prorektorem. Pro ročníky 1925–1926 a 1929–1930 byl děkanem a v ročníku 1926–1927 proděkanem Právnické fakulty Univerzity Komenského.\nKromě toho se angažoval ve veřejném životě. Předsedal právnímu odboru \"Učené společnosti Šafárikovy\", zasedal ve vedení komise pro státní právní zkoušky na Právnické fakultě Univerzity Komenského, byl předsedou \"Československého ústředního spolku vysokoškolských učitelů\", \"Sboru pro sociální péči o vysokoškolské studentstvo\" v Bratislavě, kuratória \"Vyšší družstevní školy\", \"Štefánikovy společnosti\", \"Slovenské družstevní rady\", místopředsedou \"Slovenské unifikační komise pro reformu trestního zákona\", \"komise pro reformu civilního soudního řádu\", komise pro státní právnické zkoušky, \"Společnosti přátel vysokoškolských studentů\", členem různých akademických a právnických komisí. Byl rovněž mimořádným členem České akademie věd a umění a čestným členem studentského spolku \"Právnik\". Publikoval řadu odborných děl v oboru trestněprávní nauky, podílel se na tvorbě četných zákonů, např. na ochranu republiky, o trestním soudnictví nad mládeží, tiskový zákon či na ochranu cti.\n\nV roce 1925 se angažoval v nově liberální politické formaci Národní strana práce, za kterou v parlamentních volbách v roce 1925 kandidoval do senátu Národního shromáždění ve volebním kraji Košice – Nové Zámky. Strana ale neuspěla, parlamentní zastoupení nezískala a v následujících letech většina jejích aktivistů přešla k národním socialistům. V parlamentních volbách v roce 1929 získal Milota za národní socialisty senátorské křeslo v Národním shromáždění. Mandát obhájil v parlamentních volbách v roce 1935. V senátu setrval do jeho zrušení roku 1939, přičemž krátce předtím, v prosinci 1938, ještě přestoupil do nově vzniklé Strany národní jednoty. Téhož roku odešel nuceně ze Slovenska a byl dán k dispozici ministerstvu školství v Praze.\n\n\n"}
{"id": "748662", "url": "https://cs.wikipedia.org/wiki?curid=748662", "title": "Mistrovství Evropy v rychlobruslení 2009", "text": "Mistrovství Evropy v rychlobruslení 2009\n\nMistrovství Evropy v rychlobruslení 2009 se konalo ve dnech 9. až 11. ledna 2009 v rychlobruslařské hale Thialf v nizozemském Heerenveenu. Jednalo se o 20. společné mistrovství Evropy a celkově o 34. evropský ženský šampionát a 103. mistrovství Evropy pro muže. Z předchozího šampionátu obhajovali tituly Nizozemci Sven Kramer a Ireen Wüstová.\n\nV Heerenveenu zvítězili Sven Kramer, pro něhož to byl třetí titul mistra Evropy v řadě, a potřetí ve své kariéře Claudia Pechsteinová.\n\nZ českých závodníků na evropském šampionátu startovali Karolína Erbanová, Milan Sáblík a Martina Sáblíková.\n\nMužského mistrovství Evropy se zúčastnilo celkem 31 závodníků z následujících zemí: Nizozemsko (4), Norsko (4), Itálie (3), Německo (3), Rusko (3), Polsko (2), Švédsko (2), Belgie (1), Bělorusko (1), Česko (1), Finsko (1), Francie (1), Maďarsko (1), Rumunsko (1), Spojené království (1), Španělsko (1), Švýcarsko (1).\n\nZávodníci na prvních 16 příčkách zajistili pro své země odpovídající počet míst pro start na Mistrovství světa ve víceboji 2009.\n<nowiki>*</nowiki> pád\n\nŽenského mistrovství Evropy se zúčastnilo celkem 28 závodnic z následujících zemí: Německo (4), Nizozemsko (4), Norsko (3), Rusko (3), Bělorusko (2), Česko (2), Polsko (2), Rumunsko (2), Švédsko (2), Dánsko (1), Maďarsko (1), Rakousko (1), Ukrajina (1).\n\nZávodnice na prvních 14 příčkách zajistily pro své země odpovídající počet míst pro start na Mistrovství světa ve víceboji 2009.\n\n<nowiki>*</nowiki> cílem projela v pádu\n\n"}
{"id": "748664", "url": "https://cs.wikipedia.org/wiki?curid=748664", "title": "The Art of Memory II", "text": "The Art of Memory II\n\nThe Art of Memory II je společné koncertní album Johna Zorna a Freda Firthe. Skladby 1 a 5 byly nahrány v P.A.S.S v New York City 25. ledna 1983 a skladby 2, 3 a 4 ve dnech 27.-28. července 1985 v Roulette v New York City.\n\nVšechny skladby napsali Fred Frith a John Zorn.\n"}
{"id": "748666", "url": "https://cs.wikipedia.org/wiki?curid=748666", "title": "Žíhaní bratři: Mangustí gang", "text": "Žíhaní bratři: Mangustí gang\n\nŽíhaní bratři: Mangustí gang (v anglickém originále Banded Brothers: The Mongoose Mob) je dokumentární seriál televize BBC o mangustách žíhaných v Národním parku královny Alžběty v Ugandě. Seriál pozoruje život těchto šelmiček, sleduje jejich boje o území apod. Česky bývá vysílán např. na Viasat Nature.\n\n"}
{"id": "748668", "url": "https://cs.wikipedia.org/wiki?curid=748668", "title": "Six Litanies for Heliogabalus", "text": "Six Litanies for Heliogabalus\n\nSix Litanies for Heliogabalus je třetí studiové album Johna Zorna a skupiny Moonchild Trio (Mike Patton, Joey Baron a Trevor Dunn). Album vyšlo v roce 2007 u Tzadik Records.\n\nVšechny skladby napsal John Zorn.\n"}
{"id": "748669", "url": "https://cs.wikipedia.org/wiki?curid=748669", "title": "Auriol (Bouches-du-Rhône)", "text": "Auriol (Bouches-du-Rhône)\n\nAuriol je obec ve Francii v departementu Bouches-du-Rhône.\n\nObec leží přibližně 25 km severovýchodně od Marseille a přibližně okolo 12 kilometrů severně od Aubagne.\n\nV sousedství Auriolu leží na severu La Bouilladisse, na severovýchodě Trets, na východě Saint-Zacharie, na jihovýchodě Plan-d’Aups-Sainte-Baume, na jihu Gémenos, na jihozápadě Roquevaire a konečně La Destrousse na severozápadě.\n\nMístní řeka Huveaune poskytovala základ zemědělství v této oblasti dávno před založením Auriolu. Již v antických dobách zde stávalo vzkvétající město. O této době vypovídá zde nalezený poklad z roku 480 př. n. l. Později toto sídlo sloužilo jako domov římských veteránů. V roce 814 se toto místo v listinách zmiňuje pod názvem \"Le Polodium\". V letech 1576-1584 zde řádila morová epidemie. V roce 1697 se poprvé objevila na městském znaku ve formě ptáka. Okolo roku 1700 zde žilo okolo 5000 obyvatel. Následná morová epidemie opět počet obyvatel zredukovala. K výraznějšímu rozvoji obce došlo v 19. století.\n\n\nU Auriolu se nachází velká silniční křižovatka, kde se kříží dálnice A520 společně s dálnicí A52. A520 pak garantuje rychlé spojení s Marseille.\n\n\n"}
{"id": "748671", "url": "https://cs.wikipedia.org/wiki?curid=748671", "title": "Městské divadlo", "text": "Městské divadlo\n\nMěstské divadlo je název divadel v následujících městech:\n\n"}
{"id": "748672", "url": "https://cs.wikipedia.org/wiki?curid=748672", "title": "František Nedvěd (politik)", "text": "František Nedvěd (politik)\n\nFrantišek Nedvěd (6. září 1876 Karlín - 22. srpna 1943 Těrtěr) byl český a československý politik a meziválečný senátor Národního shromáždění ČSR za Komunistickou stranu Československa.\n\nJako student byl stoupencem hnutí Omladina. Počátkem 20. let 20. století patřil mezi zakládající členy KSČ. Předsedal organizaci Mezinárodní rudá pomoc. Ve 30. letech 20. století se angažoval v zajišťování pomoci komunistům během španělské občanské války.\n\nV parlamentních volbách v roce 1929 získal senátorské křeslo v Národním shromáždění. Mandát obhájil v parlamentních volbách v roce 1935. V senátu setrval do prosince 1938, kdy byl v důsledku rozpuštění komunistické strany zbaven mandátu. Profesí byl tajemníkem v Praze-Karlíně.\n\nZemřel v sovětském exilu za druhé světové války. Jeho syn, lékař Miloš Nedvěd (narozen 1908), zemřel v nacistickém koncentračním táboře roku 1942.\n\n"}
{"id": "748673", "url": "https://cs.wikipedia.org/wiki?curid=748673", "title": "Dušan Andrašovský", "text": "Dušan Andrašovský\n\nDušan Andrašovský (* 8. prosince 1976, Žiar nad Hronom) je slovenský lední hokejista. Hokej započal hrát v Dukle Trenčín. Poté přestoupil do Zvolenu, Plzně, Zlína či hostoval v Košicích, Pardubicích nebo Neuchâtel Young Sprinters HC. V prosinci 2011 se vrátil do Plzně, kde hostoval do konce sezony a poté co neprodloužil s Plzní smlouvu odešel do 1. EV Wieden, kam přestoupil.\n"}
{"id": "748677", "url": "https://cs.wikipedia.org/wiki?curid=748677", "title": "Planá zábava", "text": "Planá zábava\n\nPlaná zábava, v originále Hollow Pursuits, je dvacátá první epizoda třetí sezóny seriálu \"\".\n\nV této epizodě ovlivní simulátorové fantazie jednoho člena posádky hvězdné lodě USS Enterprise-D jeho schopnosti vypořádat se s poruchami na lodi a řádně plnit své služební povinnosti.\n\nMechanik Reg Barclay (čteno \"[redž bákly]\") si pouští v simulátoru programy, ve kterých může zmlátit své nadřízené a zakoušet lásku poradkyně Deanny Troi. Touto zábavou utíká před reálným životem: je ve vztazích nervózní, na směny chodí pozdě a dělá mnoho pracovních chyb. To je zdrojem konfliktů s jeho nadřízenými, zejména s Geordim.\n\nGeordi a Will Riker proto navrhnou kapitánovi jeho přeložení, ale ten naopak přikáže Geordimu, aby mu věnoval pozornost a pomohl mu se zlepšit. Geordi jej poté přistihne v jednom z jeho programů, kdy v imitaci příběhu Tři mušketýři dává na frak svému kapitánovi a dalším důstojníkům. (Dosud o těchto programech nikdo nevěděl.) Geordi se snaží Regovi pomoci a přiměje ho, aby navštívil poradkyni Troi. Z této návštěvy však Reg v hrůze prchne, protože nedokáže v realitě mluvit se ženou, kterou zneužívá ke svým fantaziím.\n\nMezitím se na lodi vyskytne několik zdánlivě nesouvisejících poruch: rozpadlá sklenička a nefunkční transportér. Situace se stane vážnější, když selže ovládání warpového pohonu a lodi zbývají jen desítky minut do zničení. Riker hledá v simulátoru Barclayho, aby jej zapojil do řešení, a přitom se setká s Barclayovými „mušketýry“ (imitacemi kapitána, Data a Geordiho). Ti se chovají tak, jak je Reg naprogramoval: vyzvou Rikera na souboj a když odmítne, zahrnou jej břitkými posměšky jako zbabělce a pošlou na něho „přiměřenějšího protivníka“ – tlustou, nemotornou imitaci Rikera. Skutečného Rikera tento Regův vtípek rozzuří. Troi jej chlácholí, že jsou to „zdravé, vtipné fantazie“ – ovšem jen do doby, než v programu potká sama sebe v roli smyslné „bohyně empatie“.\n\nKdyž konečně najdou Rege, Geordi na něho apeluje, že teď jej obzvlášť potřebují. Regova vynalézavost spolu se systematickým vylučováním možností odhalí, že nehody způsobuje látka unikající z kontejneru, kterou senzory nedokáží zaznamenat.\n\nLoď je zachráněna a Reg, povzbuzen úspěchem, maže všechny své programy… Až na jeden.\n"}
{"id": "748681", "url": "https://cs.wikipedia.org/wiki?curid=748681", "title": "Enterprise včerejška", "text": "Enterprise včerejška\n\n„Enterprise včerejška“, v originále „Yesterday's Enterprise“, je v pořadí patnáctá epizoda třetí sezóny seriálu \"\".\n\nV této epizodě se musí posádka USS Enterprise-D rozhodnout, zda pošle USS Enterprise-C, která cestovala časem, zpět do její doby, přestože jí tím hrozí jisté zničení, aby tak ochránila svou časovou linii.\n\nDěj „Enterprise včerejška“ vznikl spojením dvou námětů na epizody: Jeden zahrnoval posádku Enterprise-C cestující časem a druhý návrat Denise Crosby, jejíž charakter Tasha Yarová byla zabita během první sezóny seriálu. Trent Christopher Ganino a Eric A. Stillwell příběh přepsali, aby více upřednostnil postavu Guinan a scénář dokončil tým pěti autorů.\n\nNatáčení epizody trvalo týden. Některé plánované věci včetně smrti mnoha postav nakonec nebyly uskutečněny, jelikož by byly příliš časově náročné či nákladné na to, aby mohly být realizovány. V ohlasu překonala „Enterprise včerejška“ většinu epizod třetí sezóny, když dosáhla hodnocení 13,1, což bylo v seriálu do té doby třetí nejvyšší. Mezi recenzenty i členy posádky bývá uváděna jako nejoblíbenější.\n\nTato epizoda šestkrát vyhrála hlasování o nejoblíbenější epizodu seriálu TNG.\n\nEnterprise D míjí časoprostorovou anomálii, ze které vyletí jakýsi objekt. V tu chvíli se realita zásadně změní, ale nikdo kromě Guinan tuto změnu nezaregistruje: Z Enterprise D se stane válečná loď, na palubě není Worf a naopak přibude Tasha Yarová a Federace je ve zničující válce s Klingony a navíc drtivě prohrává.\n\nObjekt, který se vynořil z anomálie, je loď Enterprise C, dávno považovaná za zničenou, protože se stala nezvěstnou před více než dvaceti lety, v roce 2344, když se nacházela poblíž klingonské stanice Narendra III v den, kdy na ni zaútočili Romulané. Enterprise C je nyní těžce poškozená. Její kapitán Rachel Garrettová sdělí kapitánu Picardovi, že před chvílí letěli na pomoc Klingonům a romulanská palba loď těžce poškodila. Je velmi překvapená, když se dozví, že se přesunula o mnoho let do budoucnosti.\n\nGuinan má zvláštní schopnosti pro vnímání času a proto si všimne, že se vše změnilo, že místo míru je náhle zničující válka. Přesvědčuje Picarda, že Enterprise C nemá v tomto desetiletí co dělat a že současná realita je špatně – například že z lodi zmizely děti. Picard jí vůbec nerozumí, proč by na válečné lodi měly být rodiny s dětmi. Guinan na něho však apeluje, aby jí přesto věřil.\n\nPosádka usoudí, že Enterprise C prolétla anomálii zvaná „časový zlom“, kterou vytvořil výbuch romulanských torpéd, a že zmizení Enterprise C v roce 2344 mohlo ovlivnit historii. Posádka spekuluje, že v časové linii, kterou popisuje Guinan, byl možná mír s Klingony uzavřen díky tomu, že si vážili oběti Enterprise C, zničené při obraně Narendry III.\n\nOba kapitáni tedy řeší otázku, zda Enterprise C poslat časovým zlomem zpět na jistou smrt, když nikdo neví, jaký vliv to na časovou linii bude mít a která z linií je vlastně „správnější“. Protože posádka Enterprise C cítí, že do této éry nepatří, je rozhodnuto o jejím návratu do minulosti. V tom se ale odmaskuje klingonská loď a její střelba těžce poškodí Enterprise C; přitom zemře Garrettová i mnoho členů posádky.\n\nVelení lodi převezme kormidelník Castillo, který se mezitím romanticky sblížil s Tashou Yarovou a je nadšen z jejích taktických rad. Ta se od Guinan dozvídá, že ve „správné“ časové linii zemřela zbytečnou smrtí. Proto si od kapitána Picarda vyžádá svolení nastoupit jako taktický důstojník na Enterprise C, která má teď kritický nedostatek posádky.\n\nPo provedení nejnutnějších oprav zamíří Enterprise C k časovému zlomu. K oběma federačním lodí ale míří trojice klingonských plavidel. Enterprise D se pouští do zoufalého boje, aby ochránila Enterprise C. Dostává zničující zásahy, strojovna i můstek hoří a mnoho lidí umírá, včetně komandéra Rikera.\n\nV tom Enterprise C proletí časovým zlomem. Na Enterprise D je vše jako předtím. Posádka zjišťuje, že anomálie mizí, a na události z druhé časové linie si nepamatuje. Kromě Guinan, která cítí velkou úlevu a požádá Geordiho, aby jí vyprávěl o Tashe.\nV této časové linii pošle kapitán Picard Tashu o dvě desetiletí do minulosti. Tam upadne do romulanského zajetí a narodí se jí dcera . S ní se kapitán ke svému překvapení setká v několik pozdějších epizodách.\n"}
{"id": "748683", "url": "https://cs.wikipedia.org/wiki?curid=748683", "title": "Základní povinnost", "text": "Základní povinnost\n\n„Základní povinnost“, v originále „The First Duty“, je devatenáctá epizoda páté sezóny seriálu \"\".\n\nLoď Enterprise míří k Zemi. V tom se Beverly Crusherová dozví, že její syn Wesley, který na Zemi studuje na Hvězdné akademii, utrpěl zranění při nehodě během nácviku akrobatického letu; z pěti členů letky přitom zahynul jeden, Josh.\n\nPři vyšetřování nehody však kadeti nedokáží vysvětlit, co se přesně stalo, a vedoucí vyšetřování, admirál Brandová, má podezření, že lžou nebo něco tají. Velitel letky, Nick Locarno, jim v soukromí říká, že musí ještě chvíli vydržet a neříci pravdu. Podezření se ještě zvýší, když satelitní snímek pořízený několik sekund před srážkou ukáže čluny ve zcela jiné formaci, než by odpovídalo výpovědi kadetů.\n\nKapitán Picard se od zahradníka Boothbyho dozví, že na tuto elitní letku se ostatní kadeti dívali jako na bohy. Mezitím Wesley vehementně odmítne návrh své matky, že rodiče všech kadetů požádají admirála Brandovou, aby odročila líčení, dokud se rozpor nevysvětlí.\n\nNakonec kapitán Picard skrze sérii dedukcí odhalí pravdu: ke srážce došlo, když se letka snažila nacvičit vysoce riskantní a proto přísně zakázaný manévr, který by diváky oslnil a zajistil kadetům věčnou slávu. Když se na to Wesleyho zeptá, Wesley mu odmítne odpovědět. Rozzlobený kapitán mu řekne:\n\nWesley to ihned sdělí Nickovi. Ten jej přesvědčuje, aby mlčel, ale Wesley si uvědomí, jak je jeho jednání manipulativní. Jelikož kadeti lživě svedli vinu na Joshe a jeho otec se Wesleymu za to omluvil, Wesley si uvědomí, že by nebyl schopen s takovou lží žít a podívat se Joshovu otci do očí.\n\nKdyž admirál Brandová pro nedostatek důkazů zprostí kadety obvinění, Wesley řekne všem pravdu. Nick vezme veškerou odpovědnost na sebe, ostatní proto o vlásek uniknou vyloučení z akademie, ovšem díky vzniklé ostudě to nebudou mít ve škole lehké.\n\n\n\n"}
{"id": "748686", "url": "https://cs.wikipedia.org/wiki?curid=748686", "title": "Příčina a důsledek", "text": "Příčina a důsledek\n\n„Příčina a důsledek“, v originále „Cause and Effect“, je osmnáctá epizoda páté sezóny seriálu \"\".\n\nPři mapování neprobádané části vesmíru je loď Enterprise chycena v časové smyčce. Stejné události probíhají znovu a znovu; na konci smyčky Enterprise nalezne anomálii, ze které vyletí jiná loď. Té se Enterprise nestačí vyhnout a po srážce exploduje.\n\nPosádka Enterprise neví, že je ve smyčce, ale má neurčité tušení, že tytéž věci již jednou prožila. Proto při druhém průchodu smyčkou Beverly vytuší, že Will při pokeru bluffuje, a když vyšetřuje Geordiho, je si jistá, že mu podobné vyšetření nedávno dělala, ovšem v záznamech to nemůže najít.\n\nPozději se na lodi nevysvětlitelně ozve směsice hlasů. Enterprise se poté setká s časoprostorovou anomálií; když z ní vyletí jiná loď a Enterprise selžou manévrovací trysky, Riker navrhne změnit kurz lodi dekompresí doku s raketoplány, zatímco Dat doporučí použít tažný paprsek. Picard dá za pravdu Datovi, ale srážku to neodvrátí. Enterprise D exploduje a začne třetí průchod smyčkou.\n\nV něm Riker předvídá, že Beverly jeho bluff odhalí. Jinak události proběhnou podobně, jako ve druhém průchodu.\n\nVe čtvrtém průchodu Beverly správně vytuší, jaké karty jí Dat rozdá, a také to, že Geordi přijde do ošetřovny. Později vytuší, že zazní hlasy, a tak je nahraje. Dat je analyzuje a zjistí, že jsou to hlasy posádky z předchozího průchodu. Usoudí, že Enterprise se nachází v časové smyčce, na jejímž konci dojde k explozi, která způsobí, že se události stanou opět od začátku. Jediný způsob, jak ze smyčky uniknou, je zabránit této explozi.\n\nDále z analyzovaných hlasů vyplývá, že Enterprise bude zničena. Posádka usoudí, že až zjistí, jak zkázu odvrátit, může již na záchranu být pozdě a je nutno zprávu předat do dalšího průchodu smyčkou. Proto sestrojí generátor částic zvaných „dekyony“, který může do Datova podvědomí poslat velmi krátkou zprávu. Když se Enterprise setká s anomálií, tak zvažují, zda otočit loď – ovšem nikdo neví, zda právě otočení lodi nezpůsobilo havárii. Proto to neudělají. Enterprise je zničena jako v předchozích případech, ale těsně předtím Dat odvysílá nějakou zprávu.\n\nPři pátém průchodu posádka opět pozná, že se nacházejí ve smyčce. Tentokrát se v rozdaných kartách i lodních systémech vyskytuje velké množství trojek. Dat usoudí, že tyto trojky podvědomě způsobil on. Geordi k tomu řekne, že kdyby měl z předchozího průchodu poslat zprávu do současného, udělal by to pomocí dekyonů, což by se projevilo právě takto. Důstojníci tedy přemýšlí, co může znamenat vzkaz „tři“. Události však přesto proběhnou stejně, jako dříve: Z anomálie vyletí loď a kapitán přikáže provést Datův návrh, jak se lodi vyhnout.\n\nV tom okamžiku si Dat uvědomí, že „tři“ může znamenat počet Rikerových insignií, a provede Rikerův návrh. Tak se podaří kolizi lodí odvrátit. Dat zjistí, že Enterprise byla ve smyčce po 17.4 dnů a druhá federační loď USS Bozeman dokonce přes 80 let. Picard proto pozve druhého kapitána na palubu s vysvětlením, že si s ním „musí o něčem promluvit“.\n"}
{"id": "748691", "url": "https://cs.wikipedia.org/wiki?curid=748691", "title": "Darmok", "text": "Darmok\n\n„Darmok“ je druhá epizoda páté sezóny seriálu \"\". Název představuje jméno postavy z mytologie fiktivní rasy Tamarianů, o které epizoda pojednává.\n\nFederace zachytí vysílání od záhadné rasy zvané Tamariané, které je pokládáno za výzvu ke komunikaci. Zatím se ale nikdo s nimi nedokázal dorozumět. Loď Enterprise D letí ke zdroji vysílání a nalezne tamarianskou loď. Rozumí sice jednotlivým slovům Tamarianů, ale naprosto nechápou, co tím chtějí říci. Tamarianský kapitán Dathon přikáže své posádce, aby jej i kapitána Picarda transportovali na povrch planety a poté bránili Enterprise je transportovat zpět. Posádka Enterprise nechápe, proč to udělali.\n\nNa planetě Dathon vnucuje Picardovi nůž, ale ten si to vyloží jako výzvu k souboji a odmítne jej. Dathon opakuje věty jako „Darmok a Jalad na Tanagře“, „Temba, s otevřenou dlaní“, nebo (když se Picard snaží rozdělat oheň) „Shaka, když padly zdi“. Picard mu však vůbec nerozumí. Když se k nim ale začne blížit hrozivá bytost, která je navíc po většinu času neviditelná, pokouší se o porozumění ještě naléhavěji a nakonec Picard pochopí: Tamariané hovoří v metaforách, odkazují na události ze své mytologie.\n\nMezitím se na Enterprise všichni snaží dostat svého kapitána zpět. Když pro něj letí raketoplánem, Tamariané jej poškodí tak, aby jej nezničili, ale donutili k návratu. Poté se Geordi pokusí zesílit transportní paprsek. Když vidí, že Picard je v ohrožení, rozhodnou se transportér použít ihned, ačkoli zesílení není ještě dokončeno. Zatímco se Picard při pokusu o transport nemůže hýbat, Dathon musí predátorovi čelit sám a je těžce zraněn. Predátor poté odejde a Tamariané zesílí svoje rušení transportéru, takže Picard zůstane na planetě.\n\nPicard začíná Dathonově řeči rozumět. „Temba“ je metafora pro dávání a „Shaka“ pro neúspěch. Umírající Dathon líčí Picardovi, že Darmok a Jalad byli hrdinové, které sblížil společný boj s nestvůrou na ostrově Tanagra. Picard je dojat, když si uvědomí, že Dathon byl ochoten riskovat vlastní život, jen aby se jejich kultury naučily se spolu dorozumět. Na oplátku vypráví Dathonovi příběh o Gilgamešovi, který má podobné téma. Poté Dathon zemře. Picard vidí, že se k němu znovu blíží predátor a že se možná o Dathonově hrdinství nikdo nedozví.\n\nKdyž Riker vidí, že je Picard opět v nebezpečí, přikáže vystřelit na tamarianskou loď tak, aby vyřadil generátory rušícího pole. Tak se sice podaří Picarda přenést na loď, ale Tamariané začnou na Enterprise střílet. Ta utrpí velké poškození a její zničení se zdá neodvratné.\n\nV ten okamžik dorazí Picard na můstek a vylíčí Tamarianům, co se stalo a jak Dathon hrdinně zemřel. Tak dojde ke smíření. Tamariané odlétají a Picard podle jejich vzoru provádí smuteční obřad za Dathona.\nTuto epizodu využívali učitelé jazykovědy, aby ukázali studentům, jak jazyky vznikají a vyvíjejí se.\n"}
{"id": "748692", "url": "https://cs.wikipedia.org/wiki?curid=748692", "title": "Jindřich Nentvich", "text": "Jindřich Nentvich\n\nJindřich Nentvich (27. prosince 1875 Slavíkov – ???) byl český a československý politik a meziválečný senátor Národního shromáždění ČSR za Československou sociálně demokratickou stranu dělnickou působící na Slovensku.\n\nV parlamentních volbách v roce 1929 získal senátorské křeslo v Národním shromáždění. Mandát obhájil v parlamentních volbách v roce 1935. V prosinci 1938 se stal hospitantem klubu nově zřízené Národní strany práce. V senátu setrval do ledna 1939, kdy byl zbaven mandátu v důsledku rozpuštění sociální demokracie na Slovensku.\n\nProfesí byl ředitelem mešťanské školy v Košicích.\n\n"}
{"id": "748693", "url": "https://cs.wikipedia.org/wiki?curid=748693", "title": "Reba McEntire", "text": "Reba McEntire\n\nReba McEntire, vlastním jménem Reba McEntire Nell (* 28. března 1955), je americká country zpěvačka a herečka. Svoji kariéru odstartovala v hudebním průmyslu jako studentka střední školy zpěvu v Kiowské středoškolské kapele, v pořadech místních rozhlasových stanic se svými sourozenci a rodeem. Jako sólový akt byla pozvána na vystoupení na rodeo v Oklahoma City, kde upoutala pozornost country umělce Red Steagall. Přivedl ji do Nashvillu, kde v roce 1975 podepsali smlouvu s Mercury Records. Své první sólové album vydala v roce 1977 a pět dalších studiových alb pod značkou až do roku 1983.\n\nMcEntire drží rekord od Akademie country hudby za Nejlepší ženskou zpěvačku Awards (sedm) a American Music Awards za oblíbenou country zpěvačku (dvanáct), i když McEntire má vyznamenání za vítěznou cenu 4krát za sebou. Také je jednou ze dvou žen v historii country hudby, které získaly hitem číslo jedna ve čtyřech různých dekádách, a jedinou ženou v dosažení sólo kariéry, která trvá přes čtyři desítky let.\n\n\n"}
{"id": "748694", "url": "https://cs.wikipedia.org/wiki?curid=748694", "title": "František Novák (agrárnický senátor)", "text": "František Novák (agrárnický senátor)\n\nFrantišek Novák byl český a československý politik a meziválečný senátor Národního shromáždění ČSR za Republikánskou stranu zemědělského a malorolnického lidu.\n\nV parlamentních volbách v roce 1929 získal senátorské křeslo v Národním shromáždění. Mandát obhájil v parlamentních volbách v roce 1935. V senátu setrval do jeho zrušení roku 1939, přičemž krátce předtím, v prosinci 1938, ještě přestoupil do nově založené Strany národní jednoty.\n\nProfesí byl rolníkem v Kylešovicích u Opavy.\n\n"}
{"id": "748696", "url": "https://cs.wikipedia.org/wiki?curid=748696", "title": "Team leader", "text": "Team leader\n\nTeam Leader (vedoucí skupiny/týmu) je organizátor s vůdčí schopností, který stojí v čele celé skupiny. Osoba odpovědná za plnění cílů týmu. Hlavní funkce je hodnocení práce členů týmu, motivace a schopnost přizpůsobit úkoly za účelem dosažení optimálních výsledků.\n"}
{"id": "748697", "url": "https://cs.wikipedia.org/wiki?curid=748697", "title": "Věc (film, 1982)", "text": "Věc (film, 1982)\n\nVěc (v původním znění \"The Thing\") je americký filmový horor (s prvky sci-fi a mysteriózna) z roku 1982. Odehrává se na jisté americké polární základně v Antarktidě, kde jsou její členové nuceni čelit mimozemské životní formě, která je schopna asimilovat do jiných organismů a imitovat je.\n\nNámětem k filmu \"Věc\" byla sci-fi hororová novela z roku 1938 amerického spisovatele a redaktora sci-fi časopisů Johna W. Campbella s názvem \"Kdo je tam?\" (anglicky \"Who Goes There?\").\n\nScénář napsal Bill Lancaster (syn Burta Lancastera), režie se ujal John Carpenter. Carpenter film považuje za první díl své „apokalyptické trilogie“, jenž předchází dalším filmům \"Vládce temnot\" (anglicky \"Prince of Darkness\", 1987) a \"Šílenství\" (jinými názvy též \"Na pokraji šílenství\" a \"Ve spárech šílenství\", anglicky \"In the Mouth of Madness\", 1995). Ačkoli filmy na sebe nenavazují, mají společné téma zkázy.\n\nV kinech se filmu dostalo chladného diváckého přijetí, nebyl příliš ziskový. Jedním z faktorů, které ovlivnily divácké přijetí filmu \"Věc\" bylo vydání filmu \"E.T. - Mimozemšťan\" Stevena Spielberga, který Carpenterův horor předešel o 2 týdny a zaznamenal velký ohlas i díky optimističtějšímu pohledu na téma mimozemské návštěvy. Film \"Věc\" se stal ziskovým po vydání na VHS kazetách, zároveň se stal kultovním snímkem.\n\n\nK americké vědecké základně v Antarktidě se blíží norský vrtulník, jehož posádka střílí po psovi, který před ním utíká. Vrtulník přistává a jeden z Norů bere granáty. Granát mu však vypadne z ruky a zničí helikoptéru.\nStřelec dál pálí po psovi a trefí do nohy jednoho z přihlížejících Američanů. Je jako smyslů zbavený. Velitel základny Garry bere do ruky pistoli a zastřelí jej.\n\nNikdo z přítomných nerozumí, co se stalo. Je rozhodnuto, že pilot MacReady se s dr. Copperem poletí podívat na norskou základnu. Tu naleznou zdemolovanou, ještě zde doutná oheň. Mimo videodokumentů a nějakých spisů v norštině zde naleznou torzo zdeformovaného člověka, které dopraví na americkou základnu.\n\nPes, aljašský malamut, který přiběhl z norské základny se volně potuluje po ubikacích, než jej zavřou mezi ostatní psy. Tady se z něj vyklube mimozemský vetřelec. Když MacReady slyší štěkot psů, spustí poplach a běží se podívat, co se děje. Jakmile uvidí vetřelce, okamžitě si žádá plamenomet. Tvor už stihl dostat několik psů, je ihned spálen. Jeho zbytky jsou uhašeny a podrobeny pitvě.\n\nBlair vysvětluje, že se jedná o organismus, který je schopen imitovat živé buňky a převzít pak tvar své oběti. Podle záznamů z norské stanice je jasné, že Norové v ledu objevili něco velmi starého. Američané se na místo letí podívat a naleznou v odkrytém ledu kosmickou loď. Rovněž vysekanou díru, z níž Norové odvezli exemplář vetřelce na svou základnu, kde rozmrzl.\n\nBlair zjistí, že pokud se tento vesmírný chameleon dostane do osídlené oblasti, během 3 let vyhladí lidskou populaci. Přesto ještě někteří pochybují o tom, že jde o nebezpečného mimozemského tvora. Ve zdánlivě mrtvém torzu stále přetrvává buněčná aktivita a Věc dostane Benningse. Než se stačí přeměnit do jeho podoby, Mac ji venku před ostatními spálí.\n\nBlair poškodí helikoptéru a transportéry, aby se nikdo nemohl dostat ze základny. Zabije i zbývající psy a zničí vybavení a vysílačky. Popudilo jej, že ostatní hrozbu neberou vážně. Je zpacifikován a zavřen na samotku do boudy s nářadím. Než MacReady odejde, Blair jej varuje, ať si dá pozor na Clarka, protože byl nějakou dobu se psy.\n\nVěc dostane Fuchse. Dr. Copper navrhne test, porovnat krev všech členů s rezervní uskladněnou krví. Někdo však stihl zničit krevní konzervy. Všichni se vzájemně obviňují, nikdo nemůže nikomu věřit. Vypukne paranoia. V následujícím rozepři povolí Windowsovi nervy a běží pro pušku. Než si ji stihne nabít, míří na něj Garry a hrozí, že jej zastřelí. MacReady situaci uklidňuje a přebírá po Garrym velení.\n\nJde se s Naulsem podívat do svého domku, kde se svítí, ačkoliv nechal předtím zhaslé. Nauls objeví Macovo roztrhané spodní prádlo a podezřívá jej. Uteče za ostatními a řekne jim o tom. Parta zajistí pomocí trámů dveře. Mac se dostane do budovy s výbušninou a vyhrožuje, že všechny odpálí. Získá zpět plamenomet a drží ostatní v šachu. Mezitím Norris dostane infarkt. Když se jej doktor Copper snaží defibrilací oživit, propadnou se mu ruce do jeho hrudníku, jenž se rozevřel v obrovskou čelist. Čelist cvakne a Copper přijde o ruce a rychle umírá. Mac Ready stvůru spálí a pak přikáže všechny spoutat a podrobit novému testu. Clark se jej pokusí zezadu bodnout nožem, ale Mac je rychlejší a zastřelí ho.\n\nTest, jak zjistit, kdo je stále člověkem spočívá v následujícím. Všem se odebere krev a pak se do ní ponoří rozžhavený drát. Kdo už není člověk, jeho krev zareaguje, neboť je samostatným organismem – vetřelcem, který se bude žhavému drátu vyhýbat. Tímto se přijde na to, že Palmer už je infikován. Windows jej má spálit, ale není schopen pohybu. Věc, která vyrašila z Palmera jej napůl pozře.\n\nMacReady, Nauls a Garry jdou provést test na Blairovi, který je pořád v izolaci. Childs hlídá budovu. Blair zmizel, ale pod boudou je vyhrabaná díra do sněhu a vede do podzemní místnosti, kde je rozestavěný nějaký stroj, jenž vypadá jako létající talíř. Nauls, jenž hlídá u dveří si všimne, že Childs vychází z budovy. Vzápětí zhasne osvětlení.\n\nMacReady uvědomí ostatní, že Věc chce zmrznout, aby se mohla rozšířit poté, co na místo dorazí záchranáři. Tomu musí zbývající přeživší členové zabránit, Mac navrhuje založit požár. Společně vyhodí budovu do povětří a jdou nachystat výbušniny k odpálení ostatních objektů. Pracují několik metrů od sebe. Objeví se vetřelec v podobě Blaira a zabije Garryho, za chvíli i Naulse, který se jde neopatrně podívat po Garrym. MacReady zjistí, že je sám. Poodejde pár kroků, když vtom se zvlní zem a z díry vyraší chapadlo, které se zmocní odpalovacího zařízení. Mac jej dostane pomocí termitu.\n\nV závěru se objeví Childs, který vysvětluje Macovi, že zahlédl venku Blaira a šel se podívat, co má v úmyslu. Základna je v plamenech a oba vědí, že nemají šanci přežít.\n\nFilm \"Věc\" získal dvě nominace na cenu Saturn v kategoriích „Best Horror Film“ a „Best Special Effects“, ale prohrál s filmy \"Poltergeist\" a \"E.T. - Mimozemšťan\".\n\nNovelou Johna W. Campbella \"Kdo je tam?\" je inspirován i film \"The Thing From Another World\" z roku 1951 taktéž pojednávající o zkázonosném mimozemském elementu objeveném v Antarktidě.\n\nV roce 2011 vznikl k \"Věci\" prequel nazvaný \"\", režie Matthijs van Heijningen Jr.\n\nTéma souboje s mimozemskou životní formou se objevilo i v několika pozdějších filmech, např. \"Vetřelec vs. Predátor\" (2004, režie Paul W. S. Anderson) či \"Akta X\" (1998, režie Rob Bowman).\n\n"}
{"id": "748699", "url": "https://cs.wikipedia.org/wiki?curid=748699", "title": "Spermin", "text": "Spermin\n\nSpermin je polyamin, který se podílí na buněčném metabolismu ve všech eukaryotních buňkách. Je důležitým faktorem růstu v některých bakteriích.\n\nKrystaly spermin fosfátu byly poprvé popsány v roce 1678, v lidském spermatu, a Anton van Leeuwenhoek. Jméno spermin poprvé použili němečtí chemici Ladenburg a Abel v roce 1888, správná struktura sperminu byla objevena v roce 1926 současně v Anglii a Německu.\n\n\n"}
{"id": "748705", "url": "https://cs.wikipedia.org/wiki?curid=748705", "title": "Josef Pilz", "text": "Josef Pilz\n\nJosef Pilz byl československý politik německé národnosti a meziválečný senátor Národního shromáždění ČSR za Komunistickou stranu Československa.\n\nProfesí byl brusičem skla v Horním Maxově.\n\nV parlamentních volbách v roce 1929 získal za Komunistickou stranu Československa senátorské křeslo v Národním shromáždění. V senátu setrval do roku 1935.\n\n"}
{"id": "748709", "url": "https://cs.wikipedia.org/wiki?curid=748709", "title": "Spermidin", "text": "Spermidin\n\nSpermidin je polyamin, který se účastní buněčného metabolismu. Jeho známé funkce jsou:\n\n\n\n"}
{"id": "748716", "url": "https://cs.wikipedia.org/wiki?curid=748716", "title": "Terezie Blumová", "text": "Terezie Blumová\n\nTerezie Blumová (30. října 1909, Budapešť – 27. října 2008, Praha) byla česká hlasová pedagožka maďarského původu. Narodila se v Budapešti a tam se také seznámila Lajosem Szamosim, který se věnoval hlasové rehabilitaci a hlasové pedagogice. Rozvinul postupně vlastní metodu, které se od něj Terezie Blumová naučila. V roce 1945 se přestěhovala se svým manželem Ladislavem Blumem (1911 – 1994) do Prahy a tak přinesla tuto metodu do českých zemí. Ladislav Blum se zpěvu intenzivně věnoval celý život, v Praze více než třicet let působil jako kantor (\"chazan\") v Jeruzalémské synagoze. Terezie Blumová se výuce věnovala po celý svůj velmi dlouhý život a vychovala celou řadu zpěváků, mimo jiné Janu Lewitovou, Markétu Malcovou nebo Pavlu Kšicovou.\n\nHlavní myšlenkou pěvecké metody, kterou vyučovala, bylo obnovení přirozeného plynutí dechu a hlasu. Principem tedy mnohdy nebylo něco se učit, ale odnaučovat, uvolňovat cestu přirozeným impulsům dechu a hlasu. K dosažení tohoto cíle se používalo zvláštních hmatů, kdy učitel zamezoval přílišnému stahování některých svalů,\njež mohou blokovat dech a hlas. Student tak měl bezprostřední zkušenost, jak má správně zpívat a posléze ji dokázal uplatnit sám. Hmaty spočívaly například v lehkém v přidržení vyplazeného jazyka (čímž vzniká více prostoru v hrtanu nad hlasivkami), lehkém stisku mezi jazylkou a štítnou chrupavkou či v lehkém uchopení brady (kdy se zároveň uvolní napětí kořene jazyka). Cílem vždy je nalézt přirozené užívání hlasu a to rozvíjet. \nMotto profesorky Blumové bylo: \"\"Volnost místo násilí, cit místo sentimentu.\"\"\n\n"}
{"id": "748718", "url": "https://cs.wikipedia.org/wiki?curid=748718", "title": "Mistrovství Asie ve fotbale 1956", "text": "Mistrovství Asie ve fotbale 1956\n\nMistrovství Asie ve fotbale 1956 bylo první mistrovství pořádané fotbalovou asociací AFC. Vítězem se stala Jihokorejská fotbalová reprezentace.\n\n\n"}
{"id": "748722", "url": "https://cs.wikipedia.org/wiki?curid=748722", "title": "Ferdinand Raiman", "text": "Ferdinand Raiman\n\nFerdinand Raiman (7. srpna 1880 Vídeň – 2. prosince 1929 Kutná Hora ) byl český a československý politik, meziválečný starosta Kutné Hory a senátor Národního shromáždění za Československou stranu národně socialistickou.\n\nByl majitelem klempířského závodu v Kutné Hoře. V letech 1920–1929 byl starostou Kutné Hory.\n\nV parlamentních volbách v roce 1929 získal senátorské křeslo v Národním shromáždění. Zemřel ale ještě před složením poslaneckého slibu. Místo něj pak nastoupil Julius Komrs.\n"}
{"id": "748724", "url": "https://cs.wikipedia.org/wiki?curid=748724", "title": "Julodinae", "text": "Julodinae\n\nJulodinae je podčeleď brouků v čeledi krascovití (\"Buprestidae\"), kde jsou zastoupeny následující rody:\n\n\n"}
{"id": "748727", "url": "https://cs.wikipedia.org/wiki?curid=748727", "title": "What Thou Wilt", "text": "What Thou Wilt\n\nWhat Thou Wilt je album amerického hudebníka Johna Zorna. Album vyšlo v říjnu 2010 u Tzadik Records. Skladby Zorn napsal v roce 1999, vydání se dočkaly až v roce 2010.\n\n\n"}
{"id": "748730", "url": "https://cs.wikipedia.org/wiki?curid=748730", "title": "Seznam zápasů Třinec - Plzeň v české hokejové extralize", "text": "Seznam zápasů Třinec - Plzeň v české hokejové extralize\n\nKompletní seznam extraligových zápasů HC Oceláři Třinec s Plzňi v České hokejové extralize. Týmy se v každé sezóně utkávají 4×.\n\nStav po ZČ 2018/2019\n"}
{"id": "748731", "url": "https://cs.wikipedia.org/wiki?curid=748731", "title": "Emil Reil", "text": "Emil Reil\n\nEmil Reil (20. května 1879 Hostinné – 29. ledna 1946 Altersbach bei Schmalkalden) byl československý politik německé národnosti a meziválečný senátor Národního shromáždění ČSR za Německou křesťansko sociální stranu lidovou, později za Sudetoněmeckou stranu.\n\nPůvodním povoláním byl malířem pokojů, pak se zapojil do veřejného a politického života. V letech 1906–1925 vydával v Hostinném týdeník \"Volksbote\". Po první světové válce se přidal k Německé křesťansko sociální straně lidové. Byl jejím krajským tajemníkem, zasedal v obecním zastupitelstvu a vykonával funkci náměstka starosty.\n\nPozději byl starostou Hostinného. Starostenský post získal po komunálních volbách z 27. září 1931. Byl kandidátem za Německou křesťansko sociální stranu lidovou.\n\nPo parlamentních volbách v roce 1929 získal senátorské křeslo v Národním shromáždění za německé křesťanské sociály. Mandát ale nabyl až dodatečně v červenci 1932 jako náhradník poté, co byl zbaven svého křesla senátor Wilhelm Medinger. Mandát obhájil za německé křesťanské sociály v parlamentních volbách v roce 1935. V březnu 1938, když Německá křesťansko sociální strana lidová splynula s SdP, přešel do senátorského klubu Sudetoněmecké strany. V senátu setrval do října 1938, kdy jeho mandát zanikl v souvislosti se změnami hranic Československa.\n\nZemřel v důsledku vysídlení Němců z Československa v sovětské okupační zóně Německa v lednu 1946 ve městě Altersbach bei Schmalkalden. Podle jiného zdroje měl zemřít již v říjnu 1938, v tentýž den, kdy měl na základě rozhodutí stálého výboru parlamentu přijít o mandát (kvůli změnám hranic Československa).\n\n"}
{"id": "748735", "url": "https://cs.wikipedia.org/wiki?curid=748735", "title": "Mistrovství Asie ve fotbale 1960", "text": "Mistrovství Asie ve fotbale 1960\n\nMistrovství Asie ve fotbale 1960 bylo druhé mistrovství pořádané fotbalovou asociací AFC. Vítězem se stala Jihokorejská fotbalová reprezentace, která tak obhájila titul.\n\n\n"}
{"id": "748748", "url": "https://cs.wikipedia.org/wiki?curid=748748", "title": "Major League Baseball 2011", "text": "Major League Baseball 2011\n\nSezóna MLB 2011 začala 31. března 2011 a skončila 28. října 2011. Vítězem Světové série se stal po jedenácté ve své historii tým St. Louis Cardinals.\n"}
{"id": "748752", "url": "https://cs.wikipedia.org/wiki?curid=748752", "title": "Pavel Rejmon", "text": "Pavel Rejmon\n\nPavel Rejmon (13. května 1880 Dvory u Nymburka – ???) byl český a československý politik a meziválečný senátor Národního shromáždění ČSR za Republikánskou stranu zemědělského a malorolnického lidu.\n\nProfesí byl domkářem a předsedou župní Domoviny domkářů a malorolníků ve Dvorech u Nymburka.\n\nPo parlamentních volbách v roce 1929 získal za Republikánskou stranu zemědělského a malorolnického lidu senátorské křeslo v Národním shromáždění. Mandát ale získal až dodatečně v roce 1934 jako náhradník poté, co zemřel senátor Josef Šimonek. Mandát obhájil v parlamentních volbách v roce 1935. V senátu setrval do jeho zrušení roku 1939, přičemž krátce předtím, v prosinci 1938, ještě přestoupil do nově založené Strany národní jednoty.\n\n"}
{"id": "748753", "url": "https://cs.wikipedia.org/wiki?curid=748753", "title": "Mistrovství Evropy v rychlobruslení 2008", "text": "Mistrovství Evropy v rychlobruslení 2008\n\nMistrovství Evropy v rychlobruslení 2008 se konalo ve dnech 12. a 13. ledna 2008 v rychlobruslařské hale Konkobežnyj centr Kolomna v ruské Kolomně. Jednalo se o 19. společné mistrovství Evropy a celkově o 33. evropský ženský šampionát a 102. mistrovství Evropy pro muže. Z předchozího šampionátu obhajovali tituly Nizozemec Sven Kramer a Češka Martina Sáblíková.\n\nV Kolomně zvítězili Sven Kramer, pro něhož to byl třetí titul mistra Evropy v řadě, a poprvé ve své kariéře jeho krajanka Ireen Wüstová.\n\nZ českých závodníků na evropském šampionátu startovali Andrea Jirků, Milan Sáblík a Martina Sáblíková.\n\nMužského mistrovství Evropy se zúčastnilo celkem 33 závodníků z následujících zemí: Nizozemsko (4), Norsko (4), Itálie (3), Německo (3), Bělorusko (2), Finsko (2), Polsko (2), Rusko (2), Švédsko (2), Belgie (1), Česko (1), Francie (1), Maďarsko (1), Rakousko (1), Rumunsko (1), Španělsko (1), Švýcarsko (1), Ukrajina (1).\n\nZávodníci na prvních 13 příčkách zajistili pro své země odpovídající počet míst pro start na Mistrovství světa ve víceboji 2008.\n\nŽenského mistrovství Evropy se zúčastnilo celkem 25 závodnic z následujících zemí: Německo (4), Nizozemsko (4), Rusko (3), Česko (2), Norsko (2), Polsko (2), Rumunsko (2), Bělorusko (1), Dánsko (1), Maďarsko (1), Rakousko (1), Švédsko (1), Ukrajina (1).\n\nZávodnice na prvních 14 příčkách zajistily pro své země odpovídající počet míst pro start na Mistrovství světa ve víceboji 2008.\n\n"}
{"id": "748761", "url": "https://cs.wikipedia.org/wiki?curid=748761", "title": "Něco se stalo", "text": "Něco se stalo\n\nNěco se stalo (v anglickém originále Something Happened) je třetí díl čtvrté série britského sitcomu z prostředí informačních technologií \"Ajťáci\". Poprvé byla epizoda odvysílána 9. července 2010. České premiéry se díl dočkal 9. prosince 2011. \n\nDouglas Reynholm propadne okultismu. Jen se na koncertě seznámí s klávesistou kapely Sweet Billy Pilgrim, zatímco Roy si na tomtéž koncertě namůže záda. Zajde si na masáž, ale závěrem se dočká nepříjemnosti. Když si libuje, jak byla masáž skvělá, masér jej políbí na zadnici. Roy je z toho dost otřesen a po poradě s Mossem se rozhodne homosexuálního maséra dát k soudu.\n\nDouglas Reynholm se nyní často zdržuje v IT oddělení, Roy pro něj dělá webovou prezentaci jeho nové vášně – okultismu. Jen Barber se domluví s Royem a Mossem na poslechu koncertu, ale Moss se splete a omylem skončí ve striptýzovém podniku. Roy se na koncertě odváže a při pařbě si namůže záda. Jen se zahledí do klávesisty (klávesista se tváří celou epizodu stále stejně – má mírně nechápavý výraz).\n\nRoy v kanceláři trpí kvůli zádům, mezitím Douglas vypráví další svůj úspěšný příběh: přál si helikoptéru a díky příznivě nakloněným hvězdám si ji do týdne pořídil. Moss se diví Jen, že si začala s chlapíkem, který je jako oni – nerdi. Roy jí vyčítá, že je to jen kvůli kapele.\n\nRoy se rozhodne zajít si na masáž. Masér se jeví kvalitní, ale ve chvíli, kdy Royovi sundá ručník zakrývající jeho pozadí, Roy značně znejistí. Masér pokračuje a Royovi obavy se pomalu rozptylují s nastupujícím pocitem úlevy od bolesti. Když je masáž hotova, masér se sehne a políbí Roye na zadnici. Ten je z této situace v šoku. Když se v kanceláři svěří Mossovi, má trochu obavy, že se mu bude smát. Moss však na tom neshledává nic směšného a naopak Roye nabádá, aby dal neomaleného maséra k soudu. Obětí jeho chlípných choutek mohou býti další pozadí mnoha nicnetušících mužů. \n\nDouglas dočetl knihu „Jak si udělat tetování“ a vytetoval si na předloktí svou oblíbenou helikoptéru. Jen je pozvána na zkoušku kapely, aby vyjádřila názor na nový song. Padne návrh, aby s kapelou vystoupila na pódiu a zpívala ženský vokál. Jen nadšeně přijímá, ale koncert skončí propadákem a členové kapely sdělí svému klávesistovi, že už s ním nepočítají. Jen se naivně zeptá, jestli se to týká i jí. \nOd této chvíle již bývalý klávesista v jejích očích značně klesl.\n\nRoy před soudem vypráví svou verzi. Vede plamennou obhajobu a závěrem se dočká aplausu, který spustí Moss. Jen se během procesu neudrží a začne se nahlas smát. Nikdo se k ní nepřidá, čemuž se velmi diví. Douglas Reynholm jí vysvětlí, že jde o vážnou věc.\n\nMajiteli firmy Reynholm Industries se zanítila tetovaná ruka a doktoři mu ji museli amputovat. Douglas Reynholm neklesá na mysli, naopak má důvod k velké radosti – jeho dalším splněným snem je implantovaná robotická ruka. Ve své kanceláři si zkouší, co všechno dokáže a přitom demoluje interiér. Pootevřenými dveřmi jej zahlédne Moss, který ucedí:\n\nJen sleduje svého přítele během spánku a jeho hvízdání, které se jí dříve zdálo milé ji nyní štve. Plácne jej rukou přes hruď:\nV epizodě vystupuje anglická experimentální folk/rocková kapela Sweet Billy Pilgrim., její členové si zde zahráli sami sebe.\n\n"}
{"id": "748762", "url": "https://cs.wikipedia.org/wiki?curid=748762", "title": "Gašpar Rovňan", "text": "Gašpar Rovňan\n\nGašpar Rovňan (8. ledna 1870 Hvozdica – 1. listopadu 1944 Zlaté Moravce) byl slovenský a československý politik a meziválečný senátor Národního shromáždění ČSR za Hlinkovu slovenskou ľudovou stranu.\n\nNavštěvoval gymnázia v Trenčíně, v Nitře a Banské Bystrici. Působil jako advokát na různých místech Slovenska. Od roku 1928 byl poradcem při zemském soudu v Bratislavě. Zasedal v místních a okresních organizacích Hlinkovy slovenské ľudové strany.\n\nV parlamentních volbách v roce 1929 získal senátorské křeslo v Národním shromáždění. V senátu setrval do roku 1935. Profesí byl úředníkem ve výslužbě z Bratislavy.\n\n"}
{"id": "748764", "url": "https://cs.wikipedia.org/wiki?curid=748764", "title": "The Five Faces of Manfred Mann", "text": "The Five Faces of Manfred Mann\n\nThe Five Faces of Manfred Mann je debutové studiové album britské beatové skupiny Manfred Mann. Album poprvé vyšlo 11. září 1964 u vydavatelství His Master's Voice. Album vyšlo v několika verzích, na té kanadské je například i hit „Do Wah Diddy Diddy“.\n\n"}
{"id": "748765", "url": "https://cs.wikipedia.org/wiki?curid=748765", "title": "Vilém z Boulogne", "text": "Vilém z Boulogne\n\nVilém z Boulogne ( \"Guillaume de Boulogne\", 1135 – 11. října 1159 Toulouse) byl hrabě z Boulogne, Mortain a Surrey.\n\nNarodil se jako nejmladší syn Štěpána z Blois a Matyldy z Boulogne. Hrabě Štěpán strávil mládí na anglickém dvoře svého strýce krále Jindřicha I. a po jeho smrti roku 1135 popřel nárok jeho dcery, své sestřenice Matyldy a nechal se za podpory části anglické šlechty korunovat králem. Vilémův starší bratr Eustach se měl stát příštím králem.\n\nRoku 1153 Eustach náhle zemřel a Vilém po něm zdědil hrabství Boulogne. Král Štěpán Vilémovi korunu nedal, dokončil jednání se svou sestřenicí Matyldou a v osobě Matyldina syna Jindřicha dohodl nástup dynastie Plantagenetů na anglický trůn. Nový král Jindřich potvrdil Viléma jako vlastníka hrabství Surrey, které získal výhodným sňatkem s dědičkou. Údajně pro podezření z účasti na spiknutí Vilém z Anglie utekl a vrátil se do Francie, kde roku 1159 bez potomstva zemřel.\n"}
{"id": "748766", "url": "https://cs.wikipedia.org/wiki?curid=748766", "title": "Paul Jones", "text": "Paul Jones\n\nPaul Jones (* jako Paul Pond, 24. února 1942, Portsmouth, England) je britský zpěvák, harmonikář, herec a moderátor. V letech 1962–1966 byl členem skupiny Manfred Mann. Byl také členem skupin The Blues Band a The Manfreds. Dále vydal několik sólových alb. Rovněž byl moderátorem BBC Radio 2 a prezidentem organizace National Harmonica League.\n\n\n"}
{"id": "748767", "url": "https://cs.wikipedia.org/wiki?curid=748767", "title": "Marie Stejskalová (politička)", "text": "Marie Stejskalová (politička)\n\nMarie Stejskalová (7. prosince 1879 Praha – 3. listopadu 1953 Nová Ves nad Nisou) byla česká a československá politička a meziválečná senátorka Národního shromáždění za Komunistickou stranu Československa.\n\nV parlamentních volbách v roce 1929 získala senátorské křeslo v Národním shromáždění. V senátu setrvala do roku 1935.\n\nProfesí byla dělnicí v Praze VIII.\n\n"}
{"id": "748768", "url": "https://cs.wikipedia.org/wiki?curid=748768", "title": "Marie Stejskalová", "text": "Marie Stejskalová\n\nJméno a příjmení Marie Stejskalová má více nositelů:\n\n"}
{"id": "748770", "url": "https://cs.wikipedia.org/wiki?curid=748770", "title": "Těkavost", "text": "Těkavost\n\nV chemii a fyzice se pojmem těkavost označuje schopnost látky, obvykle v kapalném skupenství, vypařovat se. Těkavost přímo souvisí s tenzí par. Při dané teplotě (a stejných ostatních podmínkách jako např. proudění vzduchu, teplota kapaliny, apod.) se látka s vyšší tenzí par vypařuje rychleji než látka s nižší tenzí par.\n\nPojem je obvykle používán ve vztahu ke kapalinám, ale může se používat i pro některé pevné látky, které mohou sublimovat. Takovými látkami jsou například pevný oxid uhličitý („suchý led“), jód nebo chlorid amonný.\n\n"}
{"id": "748772", "url": "https://cs.wikipedia.org/wiki?curid=748772", "title": "Marie z Boulogne", "text": "Marie z Boulogne\n\nMarie z Boulogne ( \"Marie de Boulogne\", 1135 – 25. července 1182 Montreuil-sur-Mer) byla hraběnka z Boulogne, dcera anglického krále Štěpána z Blois a jako dědička strategicky položeného hrabství žádaná nevěsta.\n\nNarodila se jako dcera Štěpána z Blois a Matyldy z Boulogne a již od narození byla zasvěcena církvi. Nejprve byla v klášteře v Kentu a poté přesídlila do kláštera Romsey v Hampshire. Roku 1155 se zde stala abatyší.\n\nMěla dva starší bratry, kteří se vystřídali v držení hrabství Boulogne. Oba zemřeli bezdětní a Marie se stala jedinou dědičkou. Roku 1160 ji z kláštera se souhlasem krále unesl Matěj Alsaský, mladší a vzpurný syn flanderského hraběte Dětřicha a vynutil si sňatek. Papež roku 1162 Matěje exkomunikoval a vlastní rodina ho dočasně zavrhla. V prosinci 1169 papež manželství prohlásil za neplatné a Marie odešla do kláštera v Montreuil-sur-Mer, kde v létě 1182 jako jeptiška zemřela. Dvě dcery narozené z manželství byly legitimizovány.\n\n"}
{"id": "748773", "url": "https://cs.wikipedia.org/wiki?curid=748773", "title": "Petr Stránský", "text": "Petr Stránský\n\nPetr Stránský (28. června 1878 Mratín – 17. února 1949 Nižbor) byl český a československý anarchista, politik a meziválečný senátor Národního shromáždění ČSR za Komunistickou stranu Československa.\n\nOd dětství pracoval v zemědělství a pak přesídlil za prací do severních Čech. Usadil se v Lomu u Mostu. Ovlivnilo ho anarchistické hnutí, osobně se setkal se Stanislavem Kostkou Neumannem a přispíval do časopisu \"Omladina\" vydávaného Karlem Vohryzkem. Angažoval se v místním \"Všeobecném kooperativním spolku\" a v dubnu 1908 se stal druhým místopředsedou České federace všech odborů a jejím agitátorem pro město Hrob a okolí. Byl rovněž jedním z revírních důvěrníků \"Hornické federace\". Pro své aktivity byl několikrát odsouzen ke krátkým trestům. V roce 1911 odešel za prací do Hambornu v Německu, kde inicioval vznik krajanského spolku a organizoval šestitýdenní stávku. Po roce 1918 se vrátil do českých zemí a brzy se začal intenzivně angažovat v debatě o dalším směřování socialismu, která vedla k rozkolu v sociální demokracii. Už v listopadu 1919 byl v podezření, že „obstarává styky s komunisty za hranicemi.“ Spolupracoval tehdy úzce s S. K. Neumannem.\nV roce 1920 se podílel na prvotních akcích směřujících později k utvoření nové politické strany, KSČ. Předsedal sdružení Svaz komunistických skupin, které zahájilo proces slučování levicových frakcí mezi Čechy i Němci v ČSR. Podílel se na prosincové generální stávce v roce 1920. Po ní byl osm týdnů vězněn ve věznici v Plzni na Borech. V roce 1921 svaz svou činnost postupně utlumoval s tím, jak se rodila samostatná KSČ. V rámci Komunistické strany Československa pak ale Stránský během 20. let 20. století vliv spíše ztrácel. Znovu se dostal do popředí až koncem dekády, v souvislosti s nástupem mladých, radikálních komunistů (takzvaní Karlínští kluci), kteří do vedení KSČ doprovázeli Klementa Gottwalda. Stránský se tehdy v srpnu 1929 stal předsedou \"Průmyslového svazu horníků\", čímž se KSČ snažila obnovit svůj vliv v odborovém hnutí.\n\nV parlamentních volbách v roce 1929 získal za komunisty senátorské křeslo v Národním shromáždění. V senátu setrval do roku 1931, kdy byl zbaven mandátu nálezem volebního soudu. Místo něj pak jako náhradnice nastoupila Rozálie Hajníková. Profesí byl horníkem v Lomu u Mostu. Po roce 1929 se zaměřoval na sociální a hospodářskou tematiku, organizoval komunistické protestní akce a pochody. Tato činnost vyvrcholila střetnutím se státní mocí u viaduktu v Duchcově v rámci takzvané duchcovské stávky, jehož výsledkem byly čtyři oběti na životech a mnoho zraněných. Stránský byl coby organizátor nepovolené demonstrace zatčen, zbaven senátorské imunity a odsouzen k ročnímu trestu vězení. Přišel o senátorský post. Opětovně se do konfrontace s úřady dostal v roce 1934, kdy na oslavách Prvního máje v Ústí nad Labem měl „podněcovat k revoluci po vzoru ruském“. Následovaly tři měsíce těžkého žaláře.\n\nV polovině 30. let 20. století se politika KSČ dočasně proměňovala a strana omezovala svůj původní radikalismus vůči liberálně demokratickému režimu v Československu. Petr Stránský coby výrazná tvář předchozího radikálního období nyní ztratil své pozice a odešel na Berounsko k rodině své manželky. Dále se angažoval v KSČ ale již jen na okresní úrovni (objevovaly se i nepodložené spekulace, že přestoupil k agrárníkům). V březnu 1939 byl zatčen gestapem a válku strávil v koncentračních táborech Buchenwald a Dachau. Věznění přežil a vrátil se do Československa, ovšem s podlomeným zdravím. V politice již se výrazněji neangažoval.\n\nZemřel v únoru 1949. Pohřeb se konal v Stradonicích u Nižboru.\n\n"}
{"id": "748774", "url": "https://cs.wikipedia.org/wiki?curid=748774", "title": "Alfred Jules Ayer", "text": "Alfred Jules Ayer\n\nSir Alfred Jules Ayer (29. října 1910, Londýn, Anglie, Velká Británie – 27. června 1989, Londýn) byl anglický analytický filozof, známý především jako propagátor myšlenek logického pozitivismu v anglicky mluvících zemích. Byl dlouholetým profesorem filozofie na University College v Londýně a na Oxfordu. \n\nZákladní vzdělání absolvoval v Etonu, kladl ovšem odpor přísné náboženské výchově a zastaralému systému trestů, díky čemuž se často dostával do konfliktů. Na Oxfordu se poprvé seznámil s dílem filozofů Cambridgeské školy, především Wittgensteina, Russella a Moora. Rozhodující vliv na něj měla několikaměsíční stáž ve Vídni roku 1932, kde se byl několikrát přizván k setkání Vídeňského kroužku. Navázal přátelství s jeho členy, především Otto Neurathem (se kterými si pak dlouho dopisoval), a přijal jejich \"logický pozitivismus\". Jádrem tohoto filozofického směru navazujícího na pozitivistické tendence 19. století bylo odmítnutí metafyziky a rozpracovávání důsledné empiristické doktríny založené na metodě ověřování (verifikace). Smyslem filozofie v jeho podání bylo rozšiřovat lidské poznání prostřednictvím logické analýzy jazyka.\n\nKdyž se Ayer vrátil do Anglie, zahájil osamělý boj za obrácení konzervativní britské filozofické komunity dominované neo-hegelianismem směrem k „modernímu“ učení logickému pozitivismu. Při shromáždění Aristotelské společnosti v roce 1934, britské nejvýznamnější každoroční filozofické konference, slovně zaútočil na uznávané filozofické autority: \"„Jste ztraceni. Jste ztraceni. Síly z Cambridge a Vídně vám jdou po krku!“\" Krátce nato publikoval svou první, a zároveň nejznámější knihu, \"Jazyk, Pravda a Logika\" (Language, Truth and Logic, 1936), ve které velmi radikálně (někdy až útočně) obhájil své postoje. Tato kniha, ač nepříliš originální, zaznamenala značný úspěch a vyjma \"Osvobození zvířat\" Petera Singera je dosud nejprodávanějším dílem analytické filozofie všech dob.\n\nZa 2. světové války narukoval a sloužil jako špion pro Secret Intelligence Service. Po válce obnovil své akademické působení, začal kupříkladu přispívat společně s Russelem a Orwellem do časopisu Polemic a byl aktivní v mnoha humanistických společnostech, jako \"American Academy of Arts and Sciences\". Ač se považoval za ateistu, ke konci života jej prožitek v blízkosti smrti vedl ke úvahám o zpochybnitelnosti tohoto stanoviska, které však vzápětí označil za neadekvátní.\n\nV tomto svém nejslavnějším textu Ayer představuje a rozvíjí myšlenky logického pozitivismu. Základním kamenem jeho argumentu je kritika přesvědčení, že můžeme nabýt poznatků přesahujících svět vědeckého (smyslového) bádání bez toho, aby tyto poznatky ztratily smysl. Spekulativní filozofii proto označuje za „metafyziku“ a její výroky za nesmyslné. \n\nZa účelem vymezení kritéria, pomocí kterého lze určit smysluplnost libovolného výroku, Ayer zavádí takzvaný „princip ověřitelnosti“. Dle tohoto principu jsou za smysluplné považovány pouze dva druhy výroků: za prvé se jedná o výroky vyjadřující logické vztahy mezi ideami, jejichž pravdivostní hodnotu lze určit pouze na základě porozumění všech symbolů utvářejících daný výrok, a za druhé výroky vypovídající o světě, jejichž pravdivostní hodnotu lze určit pomocí zkušenosti.\n\n„Analytické“ výroky, jako například matematické a logické věty, považuje Ayer za tautologie, a proto nepotřebují být zkušenostně ověřovány. Oproti tomu platnost „syntetických“ výroků, jako například fyzikálních zákonů, je třeba prokázat pouze na základě zkušenosti. Ayer rozlišuje mezi „silným“ a „slabým“ ověřením. Silné ověření je schopno určit pravdivost výroku nezvratně, slabé ověření ukazuje pouze jeho pravděpodobnost. Tak například všeobecné zákony, jako „všechna tělesa se při zahřívání rozpínají“, nelze považovat za zcela ověřené, jelikož pokrývají nekonečné množství případů. Ayer, na rozdíl od jiných logických pozitivistů, považuje všechny syntetické výroky za ověřitelné pouze ve „slabém“ smyslu, a proto za pouhé hypotézy. Žádná naše promluva o vnějším světě proto nemůže být nikdy považována za zcela pravdivou či nepravdivou, už jen proto, že naše smysly nás mohou klamat.\n\nAyer zcela zavrhuje metafyziku, jelikož její výroky nelze ověřit. Úkolem filozofie není dle Ayera pátrat po karteziánských „základních principech“ a z jejich důsledků odvozovat obraz reality, ale logicky analyzovat jazyk používaný při formulování zkušenostních výroků a tím objasňovat logické vztahy mezi nimi. Všechny syntetické výroky jsou rozložitelné na jednoduché promluvy týkající se základních smyslových dat. Metafyzika je dle Ayera výsledkem matoucích gramatických jevů v našem jazyce. Tak například jeden z významů slovesa „být“ může vést k abstraktním spekulacím o „bytí“. \n\nVěty vyjadřující etické a estetické soudy považuje Ayer za pouhé vyjádření subjektivních emocí a nikoliv za smysluplné výroky (základní dogma takzvaného „emotivismu“). Například nabádání k mravnosti je pouhé zvolání, které má vyprovokovat nějakou reakci. Filozofická pojednání předkládající etické a estetické argumenty jsou proto nevědecká a beze smyslu.\n\n"}
{"id": "748776", "url": "https://cs.wikipedia.org/wiki?curid=748776", "title": "Producenti", "text": "Producenti\n\nProducenti (\"The Producers\") je broadwayský muzikál, jehož autory jsou Mel Brooks a Thomas Meehan. Muzikál měl světovou premiéru v roce 2001 na Broadwayi. Předlohou pro muzikál byl film \"Producenti\" (1968), jenž získal Oscara za nejlepší původní scénář. \n\nPříběh, který se odehrává v USA v roce 1959, pojednává o životě broadwayského producenta Maxe Bialystocka a jeho účetního Lea Blooma. Dalšími postavami jsou sekretářka Ulla, režisér Roger, nebo německý scenárista a herec Franz Liebkind.\n\nLeo zjistí, že by se dala vydělat velká spousta peněz na absolutním propadáku tím, že by se sehnalo od mecenášů (mecenášek) víc peněz, než je potřeba a po uvedení propadáku si nechat zbytek peněz. Finanční úřady totiž neúspěšné projekty nezajímají. Max s Leem tedy hledají tu nejhorší hru na světě a když najdou hru o Hitlerovi, což musí být zaručeně propadák, najdou i nejhoršího režiséra na světě. Režisér Roger Elizabeth Debree je navíc homosexuál. \n\nZačne se zkoušet a během pár měsíců se muzikál uvádí na Broadwayi. Představitel Hitlera Liebkind si těsně před premiérou zlomí nohu a roli Hitlera proto musí hrát přihřátý režisér Roger. Lidi se při prvním songu „Springtime for Hitler and Germany“ („Jaro pro Hitlera a Německo“, v české verzi také „Hitler je úsvit nás Árijců“) zvedají ze židlí. Ale jakmile se na jevišti objevuje teplý Hitler, lidé se neubrání smíchu a show, která měla být propadákem, se stává hitem. Berňák při kontrole přichází na podvod a Maxe Bialystocka zavře policie do vězení. Lea však nezatkne, protože odjel s Ullou do Ria. \n\nMax jde před soud. Při soudním líčení případu se ve dveřích soudní síně objeví Leo Bloom se svou, nyní již manželkou, Ullou. Max mu radí, aby zmizel a nechal vinu jen a jen na něm, ale Bloom nechce svého přítele nechat jen tak na pospas. Vzpomíná na to, jak nikdy neměl kamarády až do té doby, než se objevil Max. V písni „Till Him“ („Až on“) poukazuje na silné přátelství mezi Leem a Maxem. Soudce pak pronese rozsudek. „Nemohl bych roztrhnout takové přátele. Utrhlo by mi to srdce. Proto... Pět let ve státní věznici The Sing Sing!“ Všichni tři, tj. Franz Liebkind, Leo Bloom, Max Bialystock, jdou na pět let do vězení, kde s ostatními vězni secvičí nový muzikál a uvedou ho v okolních kulturních domech. Od ředitele věznice pak dojde příjemný dopis do rukou Lea a Maxe. V dopise se píše, že oba jsou propuštěni z výkonu trestu, protože vnesli radost a veselí do srdcí všech vrahů a ostatních vězňů v Sing Sing, a jsou zase na svobodě. Po odchodu z vězení uvedou nový muzikál (napsaný ve vězení) na Broadwayi a Max Bialystock si tím spraví reputaci (která utrpěla jeho krachem před několika lety). Leo Bloom se stává spolu s Maxem nejznámějším producentem Broadwaye a všichni žijí spolu a tvoří nové muzikály.\n\nMuzikál Producenti získal celou řadu ocenění. V roce 2002 získal 12 Tony Awards (ze 14 možných), což je největší úspěch v této kategorii cen vůbec. Cenu získal muzikál za nejlepší hudbu, libreto, režii, choreografii, hudební aranžmá, scénu, kostýmy, světla, hlavní mužskou roli, hlavní ženskou roli, vedlejší mužskou roli a za nejlepší muzikál.\n"}
{"id": "748777", "url": "https://cs.wikipedia.org/wiki?curid=748777", "title": "Supetarska Draga", "text": "Supetarska Draga\n\nSupetarska Draga je vesnice na západě chorvatského ostrovu Rab, která administrativně spadá pod město Rab. Na rozdíl od ostatních sídel na ostrově neslouží pro turisty. Tradiční je zde námořnictví. V jedné ze zátok je výborné kotviště. Její jedinou, avšak významnou památkou je kostel sv. Petra. Vzhledem k tomu, že je u moře, má nejvyšší bod 20 m n. m. V roce 2001 měla obec 1184 obyvatel. PSČ je 51280.\n"}
{"id": "748778", "url": "https://cs.wikipedia.org/wiki?curid=748778", "title": "Arrondissement Lons-le-Saunier", "text": "Arrondissement Lons-le-Saunier\n\nArrondissement Lons-le-Saunier je francouzský arrondissement ležící v departementu Jura v regionu Franche-Comté. Člení se dále na 19 kantonů a 349 obcí.\n\n"}
{"id": "748779", "url": "https://cs.wikipedia.org/wiki?curid=748779", "title": "Mistrovství Asie ve fotbale 1964", "text": "Mistrovství Asie ve fotbale 1964\n\nMistrovství Asie ve fotbale 1964 bylo třetí mistrovství pořádané fotbalovou asociací AFC. Vítězem se stala Izraelská fotbalová reprezentace.\n\n\n"}
{"id": "748784", "url": "https://cs.wikipedia.org/wiki?curid=748784", "title": "Adin (jméno)", "text": "Adin (jméno)\n\nAdin je křestní jméno, které vzniklo z hebrejského \"ádin\" – \"citlivý, smyslný, něžný, jemný\". Svátek má 17. června.\n\nAdínek, Ada, Adouš\n\n"}
{"id": "748785", "url": "https://cs.wikipedia.org/wiki?curid=748785", "title": "Pál Ficsku", "text": "Pál Ficsku\n\nPál Ficsku (* 22. ledna 1967, Debrecín, vlastním jménem Csaba Gyulai) je maďarský spisovatel, vydavatel a novinář.\n\nV češtině vyšla zatím jediná jeho kniha, román \"Továrna na děti\" (2011, Kniha Zlín).\n\n"}
{"id": "748787", "url": "https://cs.wikipedia.org/wiki?curid=748787", "title": "Arrondissement Montbéliard", "text": "Arrondissement Montbéliard\n\nArrondissement Montbéliard je francouzský arrondissement ležící v departementu Doubs v regionu Franche-Comté. Člení se dále na 12 kantonů a 171 obcí.\n\n"}
{"id": "748791", "url": "https://cs.wikipedia.org/wiki?curid=748791", "title": "Béla Szilassy", "text": "Béla Szilassy\n\nBéla Szilassy (1881 Budapešť nebo Boľkovce – 1962 Peoria) byl československý politik a meziválečný senátor Národního shromáždění za Maďarskou národní stranu.\n\nVystudoval právo v Kluži a působil jako statkář v Lučenci. Po vzniku ČSR začal organizovat maďarskou menšinu na východě republiky a předsedal platformě Společný výbor spojených opozičních stran na Slovensku a Podkarpatské Rusi (\"Szlovenszkói és Ruszinszkói Szövetkezett Ellenzéki Pártok Közös Bizottsága\") ustavené v prosinci 1920 na sněmu ve Starém Smokovci, v níž se kromě hlavních maďarských stran sešly i menší strany německé menšiny na východě státu. Patřil mezi zakladatele formace Zemská strana zemědělců a malorolníků, která se roku 1925 přetvořila na Maďarskou národní stranu se Szilassym jako jedním z jejích místopředsedů.\n\nKoncem 20. let jeho vliv ve straně rostl. Představoval křídlo ostře kritické vůči československému státu. V parlamentních volbách v roce 1929 získal za Maďarskou národní stranu senátorské křeslo v Národním shromáždění. Senátorem byl do roku 1935. Znovu se do parlamentu dostal s jistým odstupem po parlamentních volbách v roce 1935. V roce 1937 se totiž senátor József Törköly vzdal mandátu a nahradil ho Béla Szilassy. Ve volbách v roce 1929 i 1935 Maďarská národní strana kandidovala v koalici se Zemskou křesťansko-socialistickou stranou (další maďarská menšinová strana). V roce 1936 se obě strany trvale sloučily, čímž vznikla Sjednocená maďarská strana. V horní komoře zasedal Szilassy do října 1938, kdy ztratil mandát v důsledku změn hranic Československa.\n\nProfesí byl statkářem v Lučenci.\n\nPo první vídeňské arbitráži a anexi jižního Slovenska Maďarskem byl v letech 1938–1940 státním tajemníkem maďarské vlády pro otázky \"Horní země\". V letech 1939–1944 působil jako vládní komisař pro otázky revize pozemkové reformy provedené československým státem. V prosinci 1944 uprchl před postupující sovětskou armádou do Regensburgu v Německu. V roce 1948 v Mnichově založil Národní výbor slovenských Maďarů (\"Szlovákiai Magyarok Nemzeti Bizottmánya\") a v roce 1950 přesídlil do USA, kde až do své smrti působil jako předseda maďarského exilového výboru.\n\n"}
{"id": "748792", "url": "https://cs.wikipedia.org/wiki?curid=748792", "title": "Barbara Schack", "text": "Barbara Schack\n\nBarbara Schack, též Barbora Schacková, \"Barbora Schack\" či \"Betty Schack\" (20. září 1874 Cheb – 27. října 1958 Moosburg), byla československá politička německé národnosti a senátorka Národního shromáždění ČSR za Německou sociálně demokratickou stranu dělnickou v ČSR.\n\nPo parlamentních volbách v roce 1929 získala senátorské křeslo v Národním shromáždění. Mandát ale nabyla až dodatečně v roce 1933 jako náhradnice poté, co zemřel senátor Anton Jarolim. V senátu setrvala do roku 1935.\n\nProfesí byla soukromnicí v Chebu.\n\n"}
{"id": "748797", "url": "https://cs.wikipedia.org/wiki?curid=748797", "title": "Seznam zápasů Třinec - Pardubice v české hokejové extralize", "text": "Seznam zápasů Třinec - Pardubice v české hokejové extralize\n\nKompletní seznam extraligových zápasů HC Oceláři Třinec s Pardubicemi v České hokejové extralize. Týmy se v každé sezóně utkávají 4×.\n\nStav po ZČ sezony 2018/2019\n\n"}
{"id": "748798", "url": "https://cs.wikipedia.org/wiki?curid=748798", "title": "Arrondissement Pontarlier", "text": "Arrondissement Pontarlier\n\nArrondissement Pontarlier je francouzský arrondissement ležící v departementu Doubs v regionu Franche-Comté. Člení se dále na 8 kantonů a 155 obcí.\n\n"}
{"id": "748799", "url": "https://cs.wikipedia.org/wiki?curid=748799", "title": "Emanuel Lešehrad", "text": "Emanuel Lešehrad\n\nEmanuel Lešehrad, vlastním jménem Josef Maria Emmanuel Lešetický z Lešehradu (15. listopadu 1877, Praha – 30. května 1955, tamtéž) byl český spisovatel, básník, dramatik, kritik a překladatel, sběratel, propagátor okultismu a svobodného zednářství. Byl členem Universalie.\n\nNarodil se v rodině majora rakousko-uherské armády Josefa Lešetického (1836–1914) a matky Marie, rozené Zunové (1843–1906). Otec byl v roce 1889 povýšen do šlechtického stavu.\nSyn Emanuel studoval na gymnáziích v Plzni (1888–1889) v Praze (1889–1891), Českých Budějovicích (1891–1892) a opět v Praze (1892–1893). Pokračoval ve studiích na německé obchodní akademii v Praze (1893–1895) a středoškolská studia dokončil na České obchodní akademii v Praze, kde maturoval v roce 1897. Na této poslední střední škole byl jeho profesorem Josef Václav Sládek. Poté pracoval jako úředník ve státním zástavním úřadu (1897–1900) a na pražském Magistrátu (1900–1902). Od roku 1903 pracoval v archivu Zemské banky v Praze jako úředník, archivář a nakonec jako přednosta archivu.\n\nDne 25. ledna 1905 se oženil se sochařkou, malířkou, spisovatelkou a překladatelkou Marií Hladíkovou (povoláním učitelka, * 3. dubna 1889). Manželství bylo rozvedeno v roce 1913 a v roce 1919 prohlášeno za rozloučené.\n\nV letech 1906–1913 navštívil mnoho evropských zemí. Během těchto cest se zasloužil o četné kulturní styky. V průběhu první světové války spolupracoval s Maffií. Vedle svého zaměstnání spolupracoval s redakcemi nakladatelství Sfinx a Alois Srdce.\n\n\nByl členem generace Moderní revue. Počátky jeho básnické tvorby jsou ovlivněny především \"prokletými básníky\", jejichž díla rovněž překládal. Jeho romány a povídky obsahují řadu odkazů na okultní vědy a končí obvykle tragicky. Dnes je jeho literární tvorba považována za okrajovou.\n\nJe autorem řady překladů (Stéphane Mallarmé, Paul Verlaine, Walt Whitman), v některých případech s využitím starších českých překladů. Ani tyto Lešehradovy práce nebyly kritikou příznivě přijaty. Nespornou jeho zásluhou je uvedení poesie v Čechách neznámé – japonská poesie, islandská poesie.\n\nJeho literární eseje a paměti mají především informativní hodnotu.\n\nOd roku 1912 sbíral rukopisy, dokumenty, fotografie a další předměty, které měly souvislost s tvorbou předních spisovatelů, básníků ale též výtvarníků, divadelníků nebo vědců. Tuto sbírku v roce 1926 zpřístupnil veřejnosti ve své vile na Smíchově, v ulici Na Doubkové 4. V roce 1948 ji věnoval Národnímu muzeu. Sbírka byla až do 90. let 20. století ve správě Památníku národního písemnictví, kdy se v rámci restitučního řízení vrátila dědicům Emanuela Lešehrada. Sám Lešehrad byl od roku 1950 ustanoven správcem této sbírky.\n\n\n\n\n\n\n\n\n"}
{"id": "748800", "url": "https://cs.wikipedia.org/wiki?curid=748800", "title": "Arrondissement Saint-Claude", "text": "Arrondissement Saint-Claude\n\nArrondissement Saint-Claude je francouzský arrondissement ležící v departementu Jura v regionu Franche-Comté. Člení se dále na 5 kantonů a 70 obcí.\n\n"}
{"id": "748804", "url": "https://cs.wikipedia.org/wiki?curid=748804", "title": "Arrondissement Lure", "text": "Arrondissement Lure\n\nArrondissement Lure je francouzský arrondissement ležící v departementu Haute-Saône v regionu Franche-Comté. Člení se dále na 13 kantonů a 194 obcí.\n\n"}
{"id": "748805", "url": "https://cs.wikipedia.org/wiki?curid=748805", "title": "Hieronymus Schlossnikel", "text": "Hieronymus Schlossnikel\n\nHieronymus Schlossnikel, též Jeroným Schlossnikel (21. října 1868 Nový Jičín – 29. ledna 1942 [\"uváděno též 1941\"] Šternberk), byl československý dělnický aktivista a politik německé národnosti, krátce i senátor Národního shromáždění ČSR za Německou sociálně demokratickou stranu dělnickou v ČSR; starosta Šternberka.\n\nVyučil se kloboučníkem. Politicky aktivní byl již za Rakouska-Uherska. Od mládí se politicky angažoval v sociální demokracii a s ní spojených odborových organizacích. Byl jedním z průkopníků odborového hnutí na Moravě a ve Slezsku. V roce 1900 přesídlil do Šternberku, kde byl předákem odborů dělníků tabákového průmyslu a železničních zaměstnanců. Od roku 1904 zasedal v kontrolní komisi rakouské sociální demokracie v olomouckém kraji. Od roku 1900 byl stranickým důvěrníkem pro tento kraj.\n\nVe volbách do Říšské rady roku 1907 se stal jako člen Sociálně demokratické strany Rakouska poslancem Říšské rady (celostátní parlament), kam byl zvolen za německý okrsek Morava 15. Usedl do poslanecké frakce Klub německých sociálních demokratů. Ve vídeňském parlamentu setrval do konce funkčního období sněmovny, tedy do roku 1911.\n\nV roce 1918 zasedal ve sněmu provincie Sudetenland, která vznikla v rámci práva na sebeurčení na severu Moravy a ve Slezsku a kterou místní německojazyčné obyvatelstvo hodlalo neúspěšně připojit k Německému Rakousku.\n\nV letech 1919–1930 byl členem předsednictva Německé sociálně demokratické strany dělnické v ČSR. V letech 1919–1923 byl zároveň starostou Šternberka. V tomto městě vydával v letech 1912–1921 list \"Nordmährische Volkstribüne\". V roce 1934 organizoval pomoc pro členy sociálně demokratických milic Schutzbund z Rakouska.\n\nV parlamentních volbách v roce 1929 kandidoval na senátora československého Národního shromáždění. Mandát ale nabyl až dodatečně v roce 1935 jako náhradník poté, co zemřel senátor Hans Jokl. V senátu setrval jen krátce do parlamentních voleb v roce 1935. Profesí byl tajemníkem ve výslužbě z Šternberku.\n\n"}
{"id": "748806", "url": "https://cs.wikipedia.org/wiki?curid=748806", "title": "TK Agrofert Prostějov", "text": "TK Agrofert Prostějov\n\nTK Agrofert Prostějov je český tenisový klub založený v roce 1900, spolu s oddíly I. ČLTK Praha a Sparta Praha, jedno ze tří středisek Národního tenisového centra – s názvem „Národní tenisové centrum Morava“, pro trénink a výchovu českých tenisových talentů a předních tenistů. Nejlepší období existence nastalo po sametové revoluci, kdy se předsedou stal Miroslav Černošek. Od roku 1990 představuje nejúspěšnější český tenisový klub.\n\nK roku 2011 v něm hrálo 120 závodních tenistů, včetně Petry Kvitové a Tomáše Berdycha, s ročním rozpočtem oddílu okolo dvaceti miliónů korun. Generálním partnerem klubu je Agrofert, jehož jméno je součástí názvu.\n\nDříve oddíl působil pod názvy TK SEZOOZ Prostějov a v letech 2004–2007 TK Česká sportovní. Předseda klubu a sportovní manažer Miroslav Černošek založil v roce 1996 firmu TenisKomerc Plus později přejmenovanou na TK Plus a v roce 2001 pak Českou sportovní. Tyto společnosti ovládají TK Agrofert Prostějov a od roku 2009 také tenisový oddíl TK Sparta Praha.\n\nV areálu je jedenáct otevřených antukových dvorců a jeden dvorec s umělým povrchem. Centrální dvorec má zatahovací střechu, sky boxy a kapacitu 1 075 diváků. V areálů se nachází také Hotel Tennis club, v jehož zázemí jsou tři kryté umělé tenisové dvorce a sedm squashových kurtů. \n\nOd roku 1994 je klub dějištěm challengeru Moneta Czech Open. V dubnu 2019 se centrkurt stal místem konání světové baráže Fed Cupu mezi Českou republikou a Kanadou.\nPo roce 1990 patřili mezi členy klubu také tenisté světové úrovně. \n\nMezi muži se k nim zařadili Jiří Novák (5. ATP), Tomáš Berdych (4. ATP), Karel Nováček (8. ATP), Jan Hájek, Lukáš Rosol, Jaroslav Levinský, Igor Andrejev, Florian Mayer, Sergij Stachovskij, Andreas Seppi, Jarkko Nieminen, Tomáš Cibulec, Lukáš Dlouhý, Michal Tabara, Dušan Lojda, Adam Pavlásek či Jiří Veselý. \n\nZa klub hrály dvě světové jedničky na žebříčku WTA ve dvouhře – Martina Hingisová a Caroline Wozniacká. K dalším členkám se zařadily Jana Novotná (2. WTA), Petra Kvitová (2. WTA), Lucie Šafářová (5. WTA), Petra Cetkovská (25. WTA), Maria Kirilenková (10. WTA), Klára Koukalová, Tereza Smitková nebo Slovenky Daniela Hantuchová (5. WTA) s Dominikou Cibulkovou (4. WTA).\n\nVe funkci šéftrenéra působí Jaroslav Navrátil.\n\nPrvní ročník samostatné české extraligy – mistrovství smíšených družstev v tenise, se odehrál v roce 1993. Soutěž navázala na československou extraligu, respektive I. ligu, která probíhala od roku 1951.\nV roce 2018 tým prohrál finále s klubem I. ČLTK Praha 4:5 na zápasy.\n\n"}
{"id": "748809", "url": "https://cs.wikipedia.org/wiki?curid=748809", "title": "Karl Schwamberger", "text": "Karl Schwamberger\n\nKarl Schwamberger, též Karel Schwamberger (2. listopadu 1878 Vimperk – 2. února 1937 Vimperk), byl československý politik německé národnosti a senátor Národního shromáždění ČSR za Komunistickou stranu Československa.\n\nProfesí byl brusičem skla ve Vimperku. Byl lesnickým odborníkem. Patřil mezi postavy jihočeského dělnického hnutí.\n\nV parlamentních volbách v roce 1929 získal senátorské křeslo v Národním shromáždění. V senátu setrval do roku 1931, kdy rezignoval. Místo něj nastoupila Marie Vydrová.\n\n"}
{"id": "748810", "url": "https://cs.wikipedia.org/wiki?curid=748810", "title": "Matěj Alsaský", "text": "Matěj Alsaský\n\nMatěj Alsaský ( \"Mathieu d'Alsace\", 1137 – 25. července 1173) byl hrabě z Boulogne, který kvůli vidině hrabství unesl dědičku z kláštera a byl pro svůj čin exkomunikován.\n\nNarodil se jako mladší syn flanderského hraběte Dětřicha a Sibyly, dcery Fulka z Anjou. Roku 1160 se souhlasem krále, který se obával možnosti navrácení hrabství francouzské koruně, unesl z kláštera Romsey místní abatyši Marii, dědičku hrabství Boulogne a vynutil si sňatek. Papež roku 1162 Matěje exkomunikoval a v prosinci 1169 manželství prohlásil za neplatné. Marie odešla do kláštera v Montreuil-sur-Mer, dvě dcery narozené z manželství byly legitimizovány.\n\nMatěj zůstal nadále hrabětem a roku 1170 se oženil s Eleonorou z Vermandois a neúspěšně se pokoušel se o zplození syna, kterého flanderský rod tolik potřeboval. Společně s králem Ludvíkem a svým bratrem Filipem se účastnil se odboje Jindřicha Mladíka proti králi Jindřichovi. Při obléhání normandského Driencourtu byl zasažen šipkou do nohy. Po několika dnech na důsledky zranění zemřel. Byl pohřben v premonstrátském klášteře Saint-Josse-sur-Mer, jeho náhrobek je v současnosti v depozitáři muzea v Boulogne-sur-Mer.\n\n"}
{"id": "748811", "url": "https://cs.wikipedia.org/wiki?curid=748811", "title": "Bílá skála (Krkonoše)", "text": "Bílá skála (Krkonoše)\n\nBílá skála (německy \"Heidstein\") je hora v západních Krkonoších, nacházející se 2 km východně od Příchovic a 4,5 km východně od Tanvaldu, zakončená výrazným křemencovým blokem, vystupujícím nad okolní les. S výškou 964 m n. m. jde o nejvyšší vrchol Kapradnické hornatiny, což je část Krkonoš západně od řeky Jizery. Křemencový písek těžený v okolí hory býval surovinou pro sklárnu v Rejdicích.\n\nPřímo na vrchol nevede žádná značená cesta. Nejjednodušší přístup je po zeleně značené cestě z Příchovic směrem k rozhledně Štěpánka. Ta asi 250 m za odbočkou ke Štěpánce odbočuje doleva (na sever) a rovně (na východ) pokračuje jen neznačená cesta. Z ní se po necelých 300 m odpojuje mírně doprava pěšina, z níž po dalších 150 m odbočuje prudce doprava (na jih) další pěšina, která po 400 m končí u Bílé skály. Celkem z Příchovic asi 2 km.\n\n\n"}
{"id": "748812", "url": "https://cs.wikipedia.org/wiki?curid=748812", "title": "Adolf Šelmec", "text": "Adolf Šelmec\n\nAdolf Šelmec, původním jménem Adolf Schweiner (25. září 1881 Zvolen – 20. ledna 1979 Bratislava), byl slovenský a československý politik a meziválečný senátor Národního shromáždění ČSR za Republikánskou stranu zemědělského a malorolnického lidu.\n\nVystudoval gymnázium v Banské Bystrici a Budapešťskou univerzitu. Zde roku 1910 promoval a působil jako učitel dějepisu, zeměpisu a latiny na gymnáziích v Levoči, Košicích a v Prešpurku. Za první světové války bojoval v rakousko-uherské armádě a jako důstojník padl do ruského zajetí. V roce 1918 tam redigoval list \"Golos Samarkanda\", od roku 1919 byl šéfredaktorem listu \"Turkestanskije Izvestija\". Roku 1922 se vrátil do ČSR. Angažoval se v agrární straně. Byl předsedou krajské organizace \"Sdružení úředníků Republikánské strany\".\n\nV parlamentních volbách v roce 1929 získal senátorské křeslo v Národním shromáždění. Mandát obhájil v parlamentních volbách v roce 1935. V senátu setrval do jeho zrušení roku 1939, přičemž krátce předtím, v prosinci 1938, ještě přestoupil do klubu Hlinkova slovenská ľudova strana - Strana slovenskej národnej jednoty, do které se spojily všechny slovenské nesocialistické strany.\n\nPo Mnichovu se v říjnu 1938 podílel za slovenské agrárníky na dojednávání Žilinské dohody coby společné platformy slovenských stran ve prospěch autonomie a byl jedním ze signatářů její finální verze.\n\nProfesí byl ředitelem reálného gymnázia v Košicích.\n\n"}
{"id": "748813", "url": "https://cs.wikipedia.org/wiki?curid=748813", "title": "Bočan", "text": "Bočan\n\nPříjmení Bočan nosí více různých osobností:\n\n"}
{"id": "748815", "url": "https://cs.wikipedia.org/wiki?curid=748815", "title": "Mistrovství světa v atletice 2011 – Muži hod oštěpem", "text": "Mistrovství světa v atletice 2011 – Muži hod oštěpem\n\n"}
{"id": "748816", "url": "https://cs.wikipedia.org/wiki?curid=748816", "title": "Tomáš Novotný", "text": "Tomáš Novotný\n\nJméno a příjmení Tomáš Novotný může označovat:\n\n"}
{"id": "748817", "url": "https://cs.wikipedia.org/wiki?curid=748817", "title": "Petr Alsaský", "text": "Petr Alsaský\n\nPetr Alsaský ( \"Pierre d'Alsace\", † 1176 Issoudun) byl nejmladší syn flanderského hraběte Dětřicha a Sibyly, dcery Fulka z Anjou. \n\nPůvodně byl určen církevní kariéře a stal se biskupem v Cambrai. Roku 1173 zemřel bez mužského dědice jeho bratr Matěj a tehdy Petr na nátlak druhého bratra Filipa, vládnoucího flanderského hraběte a rovněž bezdětného, opustil slibnou církevní kariéru a oženil se s Matyldou Burgundskou. Zemřel již roku 1176 za záhadných okolností a zanechal po sobě jednu dceru. \n"}
{"id": "748819", "url": "https://cs.wikipedia.org/wiki?curid=748819", "title": "Eduard Šimek", "text": "Eduard Šimek\n\nEduard Šimek (17. března 1879 Ostrolovský Újezd – 12. února 1936 Plzeň) byl český a československý politik a meziválečný senátor Národního shromáždění ČSR za Československou národní demokracii.\n\nPocházel z učitelské rodiny z Ostrolovského Újezdu. Absolvoval obecnou školu ve Skvrňanech. Jeden rok studoval na gymnáziu v Českých Budějovicích, pak přešel na reálnou školu Ústřední matice školské. Navštěvoval učitelský ústav v Plzni. Od roku 1898 působil jako podučitel v obecní škole ve Skvrňanech. Byl aktivní ve veřejném životě. Od roku 1898 byl i literárně činný. Psal básně, texty písní, operní libreta, fejetony, divadelní hry a romány. V roce 1919 vyhrál 1. cenu soutěže pořádané listem Český deník o nejlepší fejeton (Pohádka zimního večera). Spoluzakládal plzeňskou \"Mladou stráž\". Angažoval se na podporu českých menšin. Profesí byl ředitelem měšťanské školy v Plzni.\n\nPo parlamentních volbách v roce 1929 získal senátorské křeslo v Národním shromáždění. Mandát nabyl až dodatečně v roce 1932 jako náhradník poté, co rezignoval senátor Vladimír Fáček. V senátu setrval do roku 1935.\n\nZemřel v únoru 1936 ve spánku v plzeňské nemocnici. Po půl roku byl vážně nemocen a od září 1935 byl upoután na lůžko.\n\n"}
{"id": "748823", "url": "https://cs.wikipedia.org/wiki?curid=748823", "title": "Kniha džunglí 2", "text": "Kniha džunglí 2\n\nKniha džunglí 2 (v anglickém originále The Jungle Book 2) je americký animovaný film z roku 2003 z dílny Walta Disneye. Filmu se režisérsky ujal Steve Trenbirth. Film je volným pokračováním snímku \"Kniha džunglí\" z roku 1967.\n\nMalý kluk Mauglí žije ve vesnici blízko džungle se svým čtyřletým bratrem Ranjanem a kamarádkou Shanti. Jednou Mauglímu hrozně začal chybět jeho starý kamarád medvěd Balú, který žije v nebezpečné džungli, kam mají lidi zakázáno chodit. Najednou se i Balúovi taky začne stýskat po Mauglím, a tak se vydá za ním do lidské vesnice. Balú a Mauglí utečou do džungle. To ale nevěděli, že je pronásleduje zákeřný tygr Šer Chan, který se chce Mauglímu pomstít. Druhý den se celá vesnice začne o Mauglího bát a začne ho všude hledat. Na konec ho najdou, a Mauglí se nemůže rozhodnout jestli se vrátí do vesnice a nebo zůstane v džungli. Pak ho Balú přesvědčí, že lidská vesnice není až tak špatná, a tak se Mauglí vrátí.\n"}
{"id": "748825", "url": "https://cs.wikipedia.org/wiki?curid=748825", "title": "Novodvorská alej", "text": "Novodvorská alej\n\nNovodvorská alej (též Novodvorská lipová alej) je lipové stromořadí u obce Vavřinec v okrese Blansko v Moravském krasu.\n\n\nAlej lemuje obě strany cesty vedoucí z osady Nové Dvory směrem na zříceninu hradu Blansek. Nechal ji zasázet počátkem 19. století majitel blanenského panství Hugo František Salm, jeden se zakladatelů Moravského zemského muzea. Sestává z 57 živých stromů a 1 torza (obvody kmenů od 10 cm do 415 cm).\nMezery v aleji dosázely v roce 2011 rodiny Machova, Stehlíkova a Wenzlova klony památných lip jako své rodové stromy. Klony byly odebrány z památné lípy v Hrádku ve Slezsku (stáří 600 let, obvod kmene 680 cm), Fojtíkovy lípy v Tošovicích (stáří 400 let, obvod kmene 823 cm) a lípy u Ztraceného potoka ve Vernířovicích (stáří 400- 500, obvod 890 cm) a vypěstovány v Dendrologické zahradě Výzkumného ústavu Silva Taroucy pro krajinu a okrasné zahradnictví, v. v. i. v Průhonicích.\n\nNovodvorská lipová alej byla vyhlášena rozhodnutím Správy CHKO Moravský kras ze dne 14. 10. 1982 památnou alejí. V roce 2011 zahájil tým studentů pod vedením Kateřiny Židů, studentky Přírodovědecké fakulty Univerzity Palackého Olomouc, za podpory obce Vavřinec rozsáhlou obnovu aleje financovanou z prostředků správy CHKO Moravský kras. Tým studentů také získal na obnovu Novodvorské aleje grant z Nadace O2 v programu Think big, kde se stal pilotním projektem v oblasti životního prostředí. Ve stejném roce zvítězila Novodvorská alej v anketě občanského sdružení Arnika nazvané Alej roku 2011, do které bylo nominováno 53 alejí z celé ČR.\nV roce 2012 vyhrála lípa z Novodvorské aleje v konkurenci 65 stromů soutěž \"Strom roku 2012\" pořádanou Nadací partnerství. Získala více než třetinu všech zaslaných hlasů, což se ještě v jedenáctileté historii této soutěže nestalo.\n\nPřícestník\npři vstupu do Novodvorské aleje směrem na hrad Blansek stojí zvláštní malá stavba připomínající boží muka. Vystavěl ji z vápencových kamenů v roce 1999 historik Mgr. Zeno Čižmář. Na blízkém stromě byla pověšena cedulka vysvětlující funkci této stavby s dalšími zajímavými informacemi. Slovo \"přícestník\" je odvozeno od polohy stavby, která je \"při cestě\", tedy přícestník.\n\n Název Katastrální území Datum vyhlášení\n\n\n\n\n"}
{"id": "748828", "url": "https://cs.wikipedia.org/wiki?curid=748828", "title": "Amancio Ortega", "text": "Amancio Ortega\n\nAmancio Ortega Gaona (* 28. března 1936, Busdongo de Arbás, Španělsko) je španělský podnikatel, miliardář a zakladatel Inditexu. Nejslavnější společnost ze skupiny Inditexu je Zara. Patří mezi nejbohatší lidi na světě, podle časopisu Forbes je v roce 2017 čtvrtým nejbohatším člověkem na světě.\n\n"}
{"id": "748829", "url": "https://cs.wikipedia.org/wiki?curid=748829", "title": "Josef Taschek", "text": "Josef Taschek\n\nJosef Taschek (31. července 1857 České Budějovice – 29. ledna 1939 České Budějovice) byl český a československý politik německé národnosti, před rokem 1918 dlouholetý starosta Českých Budějovic.\n\nV Budějovicích absolvoval roku 1874 vyšší reálnou školu a pak čtyři roky studoval vídeňskou techniku, kterou absolvoval roku 1878. Získal titul inženýra. Roku 1878 se vrátil do Budějovic. V roce 1884 byl poprvé zvolen do obecního zastupitelstva. Roku 1884 byl předsedou celozemského spolku \"Deutscher Böhmerwaldbund\", který se staral o rozvoj společenského, hospodářského a kulturního života německy mluvících obyvatel šumavského regionu. Jako zástupce spolku podporoval rozvoj Hořických pašijových her v obci Hořice na Šumavě, kde se spolek podílel na jejich realizaci a v roce 1893 významně pomohl s výstavbou pašijového divadla. Žil v Budějovicích, ale jeho statek se nacházel v obci Mokrá (\"Mugrau\") na Šumavě. V letech 1878–1907 působil spolu se svým otcem jako velkoobchodník v Českých Budějovicích. Roku 1879 zakládal Spolek budějovických obchodníků.\n\nByl hlavní postavou budějovické německojazyčné komunální scény. Náměstkem starosty města byl v období let 1890–1903 a starostou byl v letech 1903–1918. Jeho českojazyčným protivníkem byl August Zátka. Česká komunita v Budějovicích ho považovala za hlavního protivníka a opakovaně byl aktérem česko-německých sporů. V roce 1899 například ve městě vycházely takzvané \"Taškařice o Taschkovi\" s podtitulem \"Veršované i neveršované feuilletony z Č. Budějovic\". Kvůli jinému sporu vznikl posměšný pozdrav \"Tě párek\", který se pak rozšířil i mimo město. Společně se Zátkou roku 1914 dojednali takzvané budějovické vyrovnání, které mělo vyřešit národnostní spory v tomto městě. Realizace vyrovnání ale nebyla kvůli vypuknutí války provedena a po válce komunální politice dominovala již česká komunita.\n\nV letech 1893–1901 zasedal na Českém zemském sněmu. Zvolen sem byl nejprve v doplňovacích volbách roku 1893 a pak v řádných zemských volbách v roce 1895 za kurii venkovských obcí, obvod Český Krumlov. Patřil k německým liberálům (Německá pokroková strana). Od roku 1895 byl členem výkonného výboru německých zemských poslanců.\n\nV parlamentních volbách roku 1929 kandidoval do senátu Národního shromáždění za formaci Německé pracovní a volební společenství (DAWG). Získal senátorské křeslo v Národním shromáždění. Post ale nepřijal a vzdal se mandátu. V senátu místo něj usedl Andreas Lippert za německé agrárníky.\n\nJe pohřben na hřbitově svaté Otýlie (u severní ohradní zdi, hrobky vlevo, č. 55) v Českých Budějovicích.\n"}
{"id": "748830", "url": "https://cs.wikipedia.org/wiki?curid=748830", "title": "Zinka Milanov", "text": "Zinka Milanov\n\nZinka Milanov (17. května 1906, Záhřeb – 30. května 1989, New York, rodným jménem Zinka Kunc) byla operní pěvkyně – sopranistka, původem z Chorvatska, která působila dlouhá léta na scéně Metropolitní opery v New Yorku.\n\nDebutovala 29. října 1927 v roli Leonory ve Verdiho opeře \"Trubadúr\" ve slovinské Lublani. Její mezinárodní debut byl ve stejné roli v Drážďanech 5. listopadu 1928. Poté byla šest let sólistkou Nového německého divadla v Praze. V té době vystoupila pohostinsky i dvakrát v Národním divadle: 4. prosince 1934 jako Elsa z Brabantu ve Wagnerově opeře \"Lohengrin\" a 19. června 1937 jako Lenora ve Verdiho \"Trubadúrovi\". Těsně před druhou světovou válkou odešla do Spojených států amerických a 17. prosince 1937 poprvé vystoupila v Metropolitní opeře (Met) v New Yorku. Přijala umělecké příjmení Milanov podle uměleckého pseudonymu svého druhého manžela. V Met vytvořila řadu rolí především v operách Verdiho, Ponchielliho a Pucciniho. Její zpěv je zaznamenán na řadě gramofonových nahrávek.\n\nPo druhé světové válce se potřetí provdala, jejím manželem se stal jugoslávský generál a diplomat Ljubomir Ilić, se kterým odešla do vlasti. V roce 1950 vystoupila na scéně Teatro alla Scala v Miláně jako Tosca ve stejnojmenné opeře Giacoma Pucciniho. Brzy poté se na pozvání nového generální ředitele Rudolfa Binga vrátila na scénu Metropolitní opery v New Yorku. Naposledy zde vystoupila při posledním představení, které se konalo ve staré budově Met v roce 1966. \n\nZemřela v nemocnici Lenox Hill Hospital na Manhattanu 30. května 1989. Je pohřbena na hřbitově Mirogoj v Záhřebu.\n"}
{"id": "748833", "url": "https://cs.wikipedia.org/wiki?curid=748833", "title": "Alois Ušák", "text": "Alois Ušák\n\nAlois Ušák (9. října 1875 Žižice - 29. srpna 1935 Žižice) byl český a československý politik a meziválečný senátor Národního shromáždění ČSR za Republikánskou stranu zemědělského a malorolnického lidu.\n\nAngažoval se ve veřejném a politickém životě. Byl starostou rodné obce, předsedou místní školní rady, členem okresního zastupitelstva a ředitelství okresní záložny hospodářské ve Slaném, okresním župním předsedou Domovin. Po roce 1918 se významně podílel na založení sítě Domovin. Byl členem předsednictva ústřední Domoviny. Od jejího založení byl rovněž členem agrární strany.\n\nV parlamentních volbách v roce 1929 získal senátorské křeslo v Národním shromáždění. Mandát obhájil v parlamentních volbách v roce 1935, ale po krátké době ještě téhož roku umírá. V senátu ho nahradil Václav Turek. Profesí byl malorolníkem z obce Žižice.\n\nZemřel v srpnu 1935. Pohřben byl na hřbitově ve Zvoleněvsi.\n\n"}
{"id": "748835", "url": "https://cs.wikipedia.org/wiki?curid=748835", "title": "Provincie Zaragoza", "text": "Provincie Zaragoza\n\nProvincie Zaragoza (španělsky a aragonsky \"Provincia de Zaragoza\") je jednou z provincií Španělska a co do rozlohy největší provincií autonomního společenství Aragonie.\n\nJou zde soustředěny tři čtvrtiny obyvatel Aragonie, většina z nich navíc obývá metropolitní oblast Zaragozy. Ostatní sídla jsou mnohem menší, druhé místo zaujímá s velkým odstupem Calatayud.\n\nSousedí s provinciemi Lleida, Tarragona, Teruel, Guadalajara, Soria, Huesca a se společenstvími La Rioja a Navarra.\n\nProvince Zaragoza má rozlohu 17 274 km². R. 2009 činila populace970 313 obyvatel a hustota populace 56,17 obyv./km². Provincie Zaragoza je tvořena 293 obcemi a třemi menšími místními entitami/\"entidades locales menores\". Město Zaragoza je hlavním městem stejnojmenné provincie a Autonomního společenství Aragonie. Jižní a západní část provincie patří k Iberskému pohoří a leží zde nejvyšší bod pohoří, hora Moncayo, a jejich severní konec dosahuje k předhůří Pyrenejí. Řeka Ebro protéká provincii od západu k východu.\n\nNásledující comarky, jejichž centrum leží v provincii Huesca, zahrnují některou z obcí provincie Zaragoza:\n\nBajo Cinca: Mequinenza.\n\nHoya de Huesca: Murillo de Gállego a Santa Eulalia de Gállego.\n\nJacetania: Artieda, Mianos, Salvatierra de Esca y Sigüés.\n\nMonegros: La Almolda, Bujaraloz, Farlete, Leciñena, Monegrillo a Perdiguera\n\nČtvrcený štít, 1) ve zlatě zelený dub, převýšený červeným řeckým křížem (Sobarbe); 2) v modrém stříbrný tlapatý kříž ve volné čtvrti; 3) kříž svatého Jiří, provázený čtyřmi hlavami mouřenínů; 4) Aragonsko. Přes všechno oválný zlatý štítek se stříbrným sloupem, na něm červený kříž svatého Jakuba (symbolizuje Matku Boží na Sloupu, patronku Španělska).\n\nZnak byl schválen Královskou akademií historie r. 1921, pozměněn plenárním zasedáním z 24. července 1939, schválen Královskou akademií 1. března 1940.\n\nPodle elektronické konference Flags of the World má provincie od nepaměti bílou vlajku se svatojiřským křížem bez znaku.\n\n"}
{"id": "748836", "url": "https://cs.wikipedia.org/wiki?curid=748836", "title": "Rač (přírodní rezervace)", "text": "Rač (přírodní rezervace)\n\nRač je přírodní rezervace nacházející se v katastrálním území zaniklé obce Lochočice v okrese Ústí nad Labem, na jižním svahu trachytového vrchu Hradiště u Habří, který geomorfologicky náleží Českému středohoří. Byla zřízena Výnosem ministerstva školství a osvěty dne 9. července 1953. Její celková výměra činí 15,41 hektarů. Přírodní rezervace je ve správě Krajského úřadu Ústeckého kraje.\n\nDůvodem zřízení přírodní rezervace je ochrana teplomilných společenstev na skalnatém svahu a ukázka sukcese na bývalých obdělávaných pozemcích.\n\nSodalitický trachyt, kterým je vrch tvořen, je třetihorní neovulkanická hornina miocénního stáří. Hornina má deskovitou odlučnost, která je na jižním svahu kombinována se sloupcovitou odlučností. Skalní výchozy v rezervaci mají charakter výrazných mrazových srubů.\n\n\n"}
{"id": "748837", "url": "https://cs.wikipedia.org/wiki?curid=748837", "title": "Turnaj LIHG 1911", "text": "Turnaj LIHG 1911\n\nHokejový turnaj v Chamonix (Coupe de Chamonix) se konal od 16. do 19. ledna 1911 . Turnaje se zúčastnilo pět mužstev, která se utkala jednokolově systémem každý s každým. Jednotlivé země reprezentovali: Prince’s IHC London, Berliner SC, CP Paris, Brussels IHSC.\n\n Německo – Belgie 8-2 (5-1,3-1)\n\n16. ledna 1911 – Chamonix\n\n16. ledna 1911 – Chamonix\n\n17. ledna 1911 – Chamonix\n\n17. ledna 1911 – Chamonix\n\n17. ledna 1911 – Chamonix\n\n18. ledna 1911 – Chamonix\n\n18. ledna 1911 – Chamonix\n\n18. ledna 1911 – Chamonix\n\n19. ledna 1911 – Chamonix\n\n19. ledna 1911 – Chamonix\n"}
{"id": "748838", "url": "https://cs.wikipedia.org/wiki?curid=748838", "title": "RT (televizní stanice)", "text": "RT (televizní stanice)\n\nRT (dříve známá jako Russia Today) je vícejazyčná ruská zpravodajská televizní síť se sídlem v Moskvě. Byla spuštěna 10. října 2005. Do roku 2013 byla provozována tiskovou agenturou RIA Novosti, která byla oficiálním orgánem Ruské federace. Po reorganizaci se tato tisková agentura nazývá Rusko dnes (anglicky Russia Today), není však nyní s televizní stanicí RT propojena.\n\nVysílá 24 hodin denně v angličtině, arabštině, ruštině a španělštině a používá kabelový, satelitní i internetový přenos. Ve Spojených státech amerických je druhou nejsledovanější zahraniční zpravodajskou stanicí po BBC World a její videa na YouTube zhlédlo přes 83 milionů lidí (údaj k březnu 2010). V roce 2013 překonala 1 miliardu zhlédnutí jako vůbec první zpravodajský kanál v historii YouTube. Má hlavní sídlo v Moskvě, studio ve Washingtonu, D.C. a pobočky v Los Angeles, Miami, Londýně, Paříži, indickém Dillí, argentinském Buenos Aires, gruzijském Cchinvali a izraelském Tel Avivu. Celosvětově má kolem 2000 zaměstnanců.\n\nTelevize RT, jejíž provoz je subvencován státem, je někdy kritizována a obviňována z podjatosti, propagandy a překrucování faktů. Některé jazykové verze vysílají na satelitu v HD rozlišení a v DD zvuku.\n\nRostoucí rozpočet stanice je zdůvodněn plánovaným vysíláním v německém a francouzském jazyce zřejmě od roku 2015. \n\n\nKritici považují RT za nástroj propagandy Ruské vlády a její zahraniční politiky.\nTvrdí, že náklady stanice jsou hrazeny z rozpočtu Ruské federace za přímé podpory Vladimíra Putina.\n\n"}
{"id": "748842", "url": "https://cs.wikipedia.org/wiki?curid=748842", "title": "Fed Cup 2011 - baráž 1. skupiny Americké zóny", "text": "Fed Cup 2011 - baráž 1. skupiny Americké zóny\n\nBaráž 1. skupiny Americké zóny ve Fed Cupu 2011 představovala čtyři vzájemná utkání týmů, které obsadily stejné pořadí v bloku A a B. Vítěz zápasu družstev z prvních příček bloků postoupil do baráže o účast ve Světové skupině II pro rok 2012. Družstva, která se umístila na třetím a čtvrtém místě obou bloků spolu sehrála zápas, z něhož poražený sestoupil do 2. skupiny Americké zóny pro rok 2012. Třetí z bloku A se utkal se čtvrtým z bloku B a naopak.\n\nHrálo se 5. února 2011 v areálu oddílu Tenis Club Argentino v Buenos Aires venku na antukových dvorcích. \n\nVítězné týmy bloků sehrály zápas o postup do baráže Světové skupiny II.\n\nDruhé týmy bloků sehrály zápas o třetí místo.\n\nTřetí a čtvrté týmy sehrály zápasy o udržení. Poražení sestoupily do Americké zóny II pro rok 2012.\n\n"}
{"id": "748846", "url": "https://cs.wikipedia.org/wiki?curid=748846", "title": "Des Moines (Washington)", "text": "Des Moines (Washington)\n\nDes Moines je město v okrese King v americkém státě Washington. V roce 2010 zde žilo 29 673 obyvatel. Soukromé pozemky ve městě bývají poslední dobou podrobeny skupování kvůli hluku, který dělají přistávající a vzlétávající letadla na 3 kilometry vzdáleném letišti Seattle-Tacoma International Airport.\n\nDes Moines se nachází na východním břehu Pugetova zálivu, přibližně na půli cesty mezi velkými městy Seattle a Tacoma. Na jihu hraničí s Federal Way, na východě s Kentem, na severovýchodě se SeaTacem, na severu s Burienem a na severozápadě s Normandy Parkem. Jedná se o jedno z mála míst na pobřeží, kde topografie umožňuje přístup k vodě, takže město provozuje přístaviště s kotvištěm, lodní rampou a rybářským molem. Zalesněný státní park Saltwater mezi čtvrtěmi Zenith a Woodmont je nejnavštěvovanějším státním parkem na pobřeží zálivu. Nedaleko hranic s Federal Way se nachází čtvrť Redondo Beach, která obsahuje dřevěný chodník s restaurací a placeným parkovištěm.\n\nNeexistují žádné důkazy o permanentním indiánském osídlení území, kde nyní leží město. Každopádně je známo, že Duwamišové a Muckleshootové sem chodili rybařit a sbírat škeble.\n\nÚzemí poprvé z Evropanů spatřila v květnu 1792 expedice George Vancouvera na lodi \"HMS Discovery\". První Američané sem připluli při Wilkesově expedici.\n\nPrvním známým osadníkem na území města byl John Moore, který přišel okolo roku 1867. Svůj certifikát na získání půdy však získal až v červenci 1872.\n\nV roce 1887 přesvědčil F. A. Blasher několik svých přátel v Des Moines, v Iowě, aby podpořili rozvoj pobřežního městečka na Pugetově zálivu. Území bylo zmapováno a rozděleno na pozemky, které byly prodány společnosti Des Moines Improvement Company, kterou založili Blasher, Orin Watts Barlow, Charles M. Johnson a John W. Kleeb. Zaměstnanost městu poskytly pilařské závody.\n\nDříve byla doprava do města možná pouze po vodě. Komáří flotila trajektů poskytovala spojení do Seattlu, Tacomy a na Vashonův ostrov. První cesta po souši, Cihlová dálnice, byla postavena roku 1916 a ve stejný rok vyplul na Vashonův ostrov první automobilový trajekt, který zůstal v provozu až do roku 1921. Do druhé světové války pohánělo zdejší ekonomiku zemědělství.\n\nPo válce se město začínalo měnit v předměstí Seattlu. Také začala stoupat populace města, až okresní vláda nebyla schopná zajistit potřebnou úroveň veřejných služeb a kontroly. To vyústilo v začlenění města v červnu 1959.\n\nV roce 1970 bylo otevřeno nejviditelnější vybavení města, přístaviště s místem pro 838 plavidel. V roce 1980 k němu bylo na severu přistavěno 200 metrů dlouhé rybářské molo z betonu a hliníku.\n\nMěsto má rozlohu 16,4 km², z čehož vše je souš.\n\nVětšina města se nachází na kopci, který proudí z nadmořské výšky 121 metrů až k pobřeží zálivu. Vrchol kopce se nachází na východní hranici města, kterou tvoří Pacifická dálnice. Mnoho obyvatel si tak může ze svých domů užívat pohledů na Pugetův záliv a Vashonův ostrov. Do širokého svahu kopce se hluboce vyřezávají koryta potoků Des Moines Creek a Massey Creek.\n\nV roce 2010 zde žilo 29 673 obyvatel, ze kterých tvořili 64 % běloši, 11 % Asiaté a 9 % Afro-Američané. 15 % obyvatelstva bylo Hispánského původu.\n\nVětšina města se nachází ve školním obvodu Highline Public Schools, ale čtvrti Woodmont a Redondo se nachází ve školním obvodu Federal Way.\n\nStřední školy ve městě jsou Aviation High School a Mount Rainier High School.\n\nVe městě se nachází městská vysoká škola Highline Community College.\n\nVe městě se nachází státní park Saltwater a na pláži se nachází městský Des Moines Beach Park.\n"}
{"id": "748847", "url": "https://cs.wikipedia.org/wiki?curid=748847", "title": "Nissan VR", "text": "Nissan VR\n\nVR38DETT je motor. 3.8l twin-turbo DOHC V6 motor v současné době používá pouze Nissan GT-R. Motor váží 608 liber (276 kg). V současné době je ve výrobě pouze verze motoru VR.\n\nMotor se 24 ventily ovládanými dvěma vačkovými hřídeli v hlavě s proměnným časováním ventilů (pouze sání). Blok je z hliníkové slitiny s 0,15 mm (0.006 in) plazmově přivařené vložky válce. Turbíny pro dvě turbodmychadla IHI jsou integrována do výfukového potrubí pro snížení hmotnosti a posílení rovnováhy vozidla. Motor má také sportovní tlakové mazání řízené termostatem.\n\nVR38DETT je ručně sestaven ve speciálním čistém prostředí v závodě Nissan v Jokohamě speciálně vyškolenými techniky. Každý motor sestavuje pouze jeden hlavní technik.\n"}
{"id": "748848", "url": "https://cs.wikipedia.org/wiki?curid=748848", "title": "Fed Cup 2011 - blok A 2. skupiny Americké zóny", "text": "Fed Cup 2011 - blok A 2. skupiny Americké zóny\n\nBlok A 2. skupiny Americké zóny Fed Cupu 2011 představoval jednu ze dvou podskupin 2. skupiny. Hrálo se mezi 16. až 20. květnem v areálu Centro Nacional de Tenis dominikánského hlavního města Santo Domingo venku na dvorcích s tvrdým povrchem. \n\nPět týmů se utkalo ve vzájemných zápasech. Dvě nejvýše umístěná mužstva sehrála v následné baráži zápas s dvěma prvními týmy bloku B o účast v 1. skupině Americké zóny pro rok 2012. Družstva, která se umístila na třetím, čtvrtém a pátém místě nastoupila k utkáním proti stejně postaveným týmům v bloku B o konečné pořadí ve 2. skupině Americké zóny.\n\n"}
{"id": "748851", "url": "https://cs.wikipedia.org/wiki?curid=748851", "title": "Launch Control", "text": "Launch Control\n\nLaunch Control pracuje pomocí elektronicky řízeného plynu a počítačového programu. Software řídí plyn dle specifikace motoru, aby auto zrychlil hladce a co nejrychleji, ale tak, aby se zabránilo prokluzování hnaných kol, poruchám motoru v důsledku vytáčení, problémům spojky a převodovky.\n"}
{"id": "748855", "url": "https://cs.wikipedia.org/wiki?curid=748855", "title": "Fed Cup 2011 - blok B 2. skupiny Americké zóny", "text": "Fed Cup 2011 - blok B 2. skupiny Americké zóny\n\nBlok B 2. skupiny Americké zóny Fed Cupu 2011 představoval jednu ze dvou podskupin 2. skupiny. Hrálo se mezi 16. až 20. květnem v areálu Centro Nacional de Tenis dominikánského hlavního města Santo Domingo venku na dvorcích s tvrdým povrchem. \n\nPět týmů se utkalo ve vzájemných zápasech. Dvě nejvýše umístěná mužstva sehrála v následné baráži zápas s dvěma prvními týmy bloku A o účast v 1. skupině Americké zóny pro rok 2012. Družstva, která se umístila na třetím, čtvrtém a pátém místě nastoupila k utkáním proti stejně postaveným týmům v bloku A o konečné pořadí ve 2. skupině Americké zóny.\n\n"}
{"id": "748860", "url": "https://cs.wikipedia.org/wiki?curid=748860", "title": "Tyler Seguin", "text": "Tyler Seguin\n\nTyler Seguin (* 31. ledna 1992, Brampton, Ontario) je kanadský hokejový útočník hrající na pozici centra v týmu Dallas Stars v severoamerické lize NHL. Současně je asistent kapitána. Tyler Seguin byl vybrán jako druhý v pořadí při draftu v roce 2010, když si ho vybral tým Boston Bruins a hned ve své nováčkovské sezóně 2010/11 se mu podařilo získat Stanley Cup. O rok později skončil druhý v žebříčku +/-, kdy sezónu zakončil s kladným skórem +34 při účasti na ledě.\n\nPři výlukové sezóně hrál ve švýcarské NLA za tým Biel a vsítil 25 branek, nejvíc z celého týmu. V roce 2013 byl vyměněn do týmu Dallas Stars za několik hráčů včetně Louiho Erikssona. Celkem se výměny účástnilo 7 hráčů.\n\n\n\n"}
{"id": "748861", "url": "https://cs.wikipedia.org/wiki?curid=748861", "title": "Jang-čou", "text": "Jang-čou\n\nJang-čou ( , pchin-jinem \"Yángzhōu\") je městská prefektura v Čínské lidové republice, kde patří k provincii Ťiang-su.\n\nCelá prefektura má 6 678 čtverečních kilometrů a v roce 2010 v ní žilo čtyři a půl milionu obyvatel, z toho přes dva miliony v urbanizovaném centru.\n\nJang-čou leží na severním břehu řeky Jang-c’-ťiang v provincii Ťiang-su. Hraničí na jihozápadě s Nankingem, hlavním městem provincie, na severu s Chuaj-anem, na severovýchodě s Jen-čchengem, na východě s Tchaj-čou a na jihu (přes Jang-c’) s Čen-ťiangem.\n\nNedaleko Jang-čou se setkává Jang-c’ s Velkým kanálem.\n\nNa severním okraji města je nádraží železniční tratě Nanking – Čchi-tung.\n\n"}
{"id": "748862", "url": "https://cs.wikipedia.org/wiki?curid=748862", "title": "Command &amp; Conquer: Generals 2", "text": "Command &amp; Conquer: Generals 2\n\nCommand & Conquer: Generals 2 je připravovaná realtimová strategická hra společnosti BioWare produkovaná Electronic Arts a běžící na enginu Frostbite 2. Byla oficiálně ohlášena 11. prosince 2011 vypuštěním oficiálního teaser traileru a dvou screenshotů na sociální sítí Facebook. Její vydání je plánováno na rok 2013, deset let po vydání .\n\n"}
{"id": "748864", "url": "https://cs.wikipedia.org/wiki?curid=748864", "title": "Cam Fowler", "text": "Cam Fowler\n\nCam Fowler (* 5. prosince 1991, Windsor, Ontario, Kanada) je americký hokejový obránce hrající v týmu Anaheim Ducks v severoamerické lize NHL.\n\n\n\n"}
{"id": "748871", "url": "https://cs.wikipedia.org/wiki?curid=748871", "title": "Castillo", "text": "Castillo\n\nSlovo Castillo může znamenat:\n\n\n\n"}
{"id": "748873", "url": "https://cs.wikipedia.org/wiki?curid=748873", "title": "Boothby", "text": "Boothby\n\nSlovo Boothby může znamenat:\n"}
{"id": "748878", "url": "https://cs.wikipedia.org/wiki?curid=748878", "title": "Locarno (rozcestník)", "text": "Locarno (rozcestník)\n\nJméno Locarno může znamenat:\n\n"}
{"id": "748882", "url": "https://cs.wikipedia.org/wiki?curid=748882", "title": "Čeněk Vaněček", "text": "Čeněk Vaněček\n\nČeněk Vaněček (24. října 1879 Rakovník – 2. března 1946 Rakovník) byl český a československý politik, meziválečný starosta Rakovníku, který se zasloužil o jeho modernizaci, a senátor Národního shromáždění ČSR za Československou stranu národně socialistickou.\n\nJeho otcem byl Josef Vaněček, rakovnický stavební podnikatel, matkou Julie, rozená Heinzová. Spolu měli celkem devět dětí, kromě Čeňka dcery Annu, Matyldu, Boženu a Marii a syny Josefa, Františka, Karla a Oldřicha. Čeněk Vaněček vystudoval reálnou školu v Rakovníku a v roce 1899 absolvoval obchodní akademii v Praze. Poté se stal účetním v rakovnické městské spořitelně, kde rychle postupoval. Už v roce 1915 byl jmenován jejím vrchním ředitelem a úspěšně jí rozvíjel, postupně z ní vybudoval moderní peněžní ústav. \n\nDne 8. července 1918 se oženil s Karlou Šmídovou, manželství však zůstalo bezdětné. Rád hrál šachy a tenis a hodně cestoval, navštívil např. Egypt. Kromě svých politických aktivit byl mj. členem Sokola, rakovnického Muzejního spolku, místní Divadelní ochotnické jednoty Tyl nebo Komitétu pro záchranu hradu Krakovce.\n\nPoprvé byl zvolen starostou Rakovníku v roce 1923, poté opětovně i v následujících letech. Velmi usiloval o jeho modernizaci, vzorem mu v tom byl Hradec Králové. Za jeho éry byla dokončena urbanistická regulace města, rozvinula se výstavba veřejných budov i obytných domů, město též provádělo nouzové práce pro nezaměstnané. Využíval k tomu své pozice ve spořitelně, která poskytovala výhodné úvěry. Byl též členem představenstva rakovnického pivovaru a zasloužil se i o jeho rozvoj. \n\nAngažoval vícero renomovaných architektů, kteří v Rakovníku realizovali řadu moderních staveb. Nejvíce F. A. Libra (obchodní akademie, spořitelna, Tyršovo koupaliště a další), ale také B. Hübschmann (bytové domy, kasárna), J. Rössler (rozšiřování výstavby za viaduktem) nebo zahradní architekt J. Kumpán (městské sady). V roce 1931 inicioval přeložení 301. dělostřeleckého pluku z Jaroměře do Rakovníka a pro město také získal ostatky bratrů Emila a Karla Burianových, kteří jsou zde proto pochováni. Jako sympatizant Hradu stál za postavením pomníku T. G. M. a po prvním českolovenském prezidentovi byla pojmenována také obchodní akademie a nová okresní nemocnice.\n\nV parlamentních volbách v roce 1929 získal za lounskou župu senátorské křeslo v Národním shromáždění, kde setrval do roku 1935. Byl členem hospodářského a rozpočtového výboru, aktivně řešil otázky státního rozpočtu a dopadů tehdejší ekonomické krize. Vydal mj. spis \"Hospodářská situace okresu rakovnického\", dokonce se o něm tehdy uvažovalo jako o ministru financí. V dalších volbách však již nebyl svou stranou nominován.\n\nNa funkci starosty rezignoval po Mnichovu v prosinci 1938, důvodem kromě nové politické situace byly i politické spory a obvinění, že až příliš málo úřaduje na radnici. Nahradil jej spolustraník a profesor rakovnického gymnázia František Diepolt, který byl jako župní starosta Sokola v roce 1941 zatčen gestapem a rok později zahynul v Osvětimi. Vaněček i nadále působil v městské spořitelně a v pivovaru a i když se i z těchto pozic snažil pomáhat rakovnickým občanům, po válce čelil nařčení z kolaborace. Lidový soud jej sice obvinění zprostil, jeho zdravotní stav (dlouholetá srdeční choroba) se však tím prudce zhoršil. Jako nejvýraznější symbol první republiky v Rakovníku zemřel nakonec v ústraní.\n"}
{"id": "748887", "url": "https://cs.wikipedia.org/wiki?curid=748887", "title": "Imre Varga", "text": "Imre Varga\n\nImre Varga, též Emmerich Varga nebo Eduard Varga (1883 – 1951), byl evangelický duchovní, československý politik německé národnosti ze Slovenska a meziválečný senátor Národního shromáždění za Spišskou německou stranu.\n\nOd roku 1910 působil v Popradu jako luteránský kněz. Počátkem 30. let 20. století byl zvolen starostou. Byl hlavním představitelem místní Spišské německé komunity.\n\nPo parlamentních volbách v roce 1929 získal senátorské křeslo v Národním shromáždění. Mandát ale nabyl až dodatečně roku 1934 jako náhradník poté, co zemřel senátor János Richter. Senátorem byl do roku 1935. Byl zvolen za Spišskou německou stranu, která ve volbách v roce 1929 kandidovala v rámci aliance, kdy jejími partnery byly Zemská křesťansko-socialistická strana a Maďarská národní strana.\n\nPodle některých pramenů zasedl v senátu i po parlamentních volbách v roce 1935. Databáze senátorů po roce 1935 ovšem jeho jméno neobsahuje.\n\nProfesí byl duchovním evangelické církve a starostou Popradu. V roce 1942 za slovenského štátu umožňoval místním židům se vyhnout deportacím pomocí konverze ke křesťanství. Kvůli tomu byl nucen ještě toho roku opustit svou farnost.\n\n"}
{"id": "748892", "url": "https://cs.wikipedia.org/wiki?curid=748892", "title": "Ángeles de Irisarri", "text": "Ángeles de Irisarri\n\nÁngeles de Irisarri (* Zaragoza, 1947) je španělská romanopiska historických románů.\n\n\n\n"}
{"id": "748896", "url": "https://cs.wikipedia.org/wiki?curid=748896", "title": "Prasátko Peppa", "text": "Prasátko Peppa\n\nPrasátko Peppa (v anglickém originále Peppa Pig) je britský dětský animovaný televizní seriál, vysílaný od roku 2004.\n\nVypráví o malém prasátku Peppě a její rodině a přátelích. Každý její kamarád představuje jiný druh savce a všichni jsou stejně staří jako ona. Peppa má také mladšího bratra Toma. Příběhy jednotlivých dílů představují každodenní aktivity jako chození do školky, návštěvu prarodičů, jízdu na kole nebo nakupování.\n\nPostavy nosí oblečení, žijí v domech, řídí auta, ale stále si zachovávají některé charakteristické vlastnosti zvířat, jež představují. Peppa a její rodina během rozhovoru chrochtá, ostatní zvířata dělají odpovídající zvuky, když mluví.\n\nPeppa je roztomilé a velmi hezké prasátko a hlavní postava stejnojmenné série. V současné době jsou jí čtyři roky. Její nejlepší kamarádka je ovečka Zuzka. Peppa nosí červené šaty a černé boty. Má mladšího bratra Toma, Maminku a Tatínka. Je velmi drzá, někdy zlomyslná a nerada dává někomu zapravdu.\n\nV českém překladu ji namluvily Jana Altmannová a Alžběta Volhejnová.\n\nTom je mladší bratr Peppy. Jsou mu dva roky. Už od narození vlastní dinosaura, kterému říká mu Pan Dinosaurus. Nosí modrou košili a černé botky. Jeho nejlepší kamarádi jsou zajíc Ríša a slon Edmund.\n\nV českém překladu jej namluvily Inka Šecová a Kristina Lukešová.\n\nPan Prasátko je tatínek Peppy a Toma a manžel Maminky. Je mu něco málo přes 25 let. Nosí brýle, a když je ztratí, je velmi mrzutý a nevrlý. Hodně jí, a proto má veliké bříško. Má rád výlety a pikniky a pracuje jako zaměstnanec v matematické kanceláři. Má hnědý knír. Nosí na sobě tmavě tyrkysovou košili a černé boty.\n\nV českém překladu jej namluvili Tomáš Juřička a Miroslav Hanuš.\n\nPaní Prasátko je maminka Peppy a Toma a manželka Tatínka. Je jí 25 let. Má dlouhé černé řasy a nosí oranžové šaty a černé boty. Je milá, starostlivá a spravedlivá. Její rodiče jsou Babička a Dědeček Prasátka. Přátelí se se všemi maminkami a ráda s nimi pořádá čajové dýchánky.\n\nV českém překladu ji namluvily Daniela Bartáková a Tereza Bebarová.\n"}
{"id": "748900", "url": "https://cs.wikipedia.org/wiki?curid=748900", "title": "Edelstein", "text": "Edelstein\n\nNěmecké slovo Edelstein (drahokam) má více významů:\n\n\n"}
{"id": "748903", "url": "https://cs.wikipedia.org/wiki?curid=748903", "title": "Vladimír Kindl", "text": "Vladimír Kindl\n\nVladimír Kindl (* 2. března 1952) je český právník a vysokoškolský pedagog. Je členem katedry právních dějin Právnické fakulty Univerzity Karlovy v Praze a autorem nebo spoluautorem řady odborných publikací. Je odborníkem na české a československé právní dějiny, které na fakultě přednáší.\n\nNa sklonku roku 1999 byl zvolen děkanem pražské právnické fakulty. Tuto funkci zastával v letech 2000–2006. Po uplynutí dvou funkčních období se stal jeho nástupcem prof. Aleš Gerloch.\n\nV roce 1998 byl spolu s Vladimírem Mikulem uveden jako spoluautor dokumentu, který byl s názvem \"Právně historická expertiza Univerzity Karlovy v Praze právního postavení tzv. katolického církevního majetku v druhé polovině 19. a ve 20. století na území dnešní ČR\" médii prezentován jako stanovisko Univerzity Karlovy a spisovatelka Lenka Procházková nebo politik Jiří Paroubek jej používali jako argument proti restitucím církevního majetku. Jak uvádí analýza Parlamentního institutu, posudek byl sice nadepsán jako posudek Univerzity Karlovy, avšak žádné průvodní dokumenty k němu nebyly dodány, podle ústního sdělení dr. Mikuleho kanceláři Poslanecké sněmovny bylo zpracování posudku zadáno Úřadem vlády ČR Univerzitě Karlově, která pověřila jeho vypracováním Právnickou fakultu, avšak text zadání posudku není znám.\n"}
{"id": "748920", "url": "https://cs.wikipedia.org/wiki?curid=748920", "title": "Afrocentrismus", "text": "Afrocentrismus\n\nAfrocentrismus je ideologie rasové sebeidentifikace černochů, která se z velké části vyskytuje pouze ve Spojených státech. Vychází z přesvědčení, že Afrika je pramatkou vší civilizace, že původ veškeré kultury světa je africký. To se snaží v dvoudílné knize Black Athena potvrdit běloch Martin Bernal. Podle Bernala byl Egypt černošská civilizace, odkud cestou přes antické Řecko Evropané převzali jejich kulturu a vzdělanost. Vychází z principu, že jakýkoli běloch, o jehož kořenech by se dalo pochybovat, je vlastně černoch. Podle Bernala jsou tedy černoši i osobnosti jako Sokrates, Ježíš, Puškin a Beethoven. Afrocentristé se také snaží dokázat, že zotročení afrických černochů bylo vynálezem evropských bělochů či Židů. \n\nAfrocentrismus vznikl jako reakce černochů na údajný „eurocentrismus“. Slovo vymyslel Molefi K. Asante, Afrických studií (\"Black Studies, Africana Studies, Afro-American Studies\") na univerzitě Temple ve Filadelfii. Podle Oty Ulče vědci prosazující afrocentrismus vycházejí z principu, že běloši jsou lakotní individualisté, rasisté, pokrytci, zcela neoduševnění, jsou to násilníci s válečnickými sklony, na rozdíl od černochů, obdařených silnou rodinnou loajalitou, mírumilovnou letorou, citlivějších a oduševnělejších.\n\n\n"}
{"id": "748921", "url": "https://cs.wikipedia.org/wiki?curid=748921", "title": "Nog", "text": "Nog\n\nSlovo Nog může znamenat:\n\n"}
{"id": "748932", "url": "https://cs.wikipedia.org/wiki?curid=748932", "title": "Creighton Abrams", "text": "Creighton Abrams\n\nCreighton Williams Abrams junior (15. září 1914, Springfield, Spojené státy americké – 4. září 1974, Washington, D.C., Spojené státy americké) byl americký generál, který velel ve vietnamské válce – ve Vietnamu řídil vojenské operace v letech 1968–1972. Během jeho působení v čele amerických jednotek ve Vietnamu byla snížena síla amerického vojska na vietnamském území z vrcholných 543 000 na 49 000. V roce 1972 se stal náčelníkem štábu Armády Spojených států amerických a působil v této funkci až do své smrti v září 1974 v důsledku komplikací po operaci plic (jako těžký kuřák trpěl rakovinou plic). Byl po něm pojmenován americký tank používaný v současnosti (M1 Abrams).\n\n\n"}
{"id": "748935", "url": "https://cs.wikipedia.org/wiki?curid=748935", "title": "Jan Sixt z Lerchenfelsu", "text": "Jan Sixt z Lerchenfelsu\n\nJan Sixt z Lerchenfelsu, rodným jménem Jan Šoltýs, psán také Joannes Sixtus Pragensis, (kolem roku 1550 Praha – 3. listopadu 1629 Litoměřice) byl český římskokatolický kněz, hudebník a skladatel.\n\nByl synem pražského staroměstského radního, datum narození není s jistotou známo. Dříve udávané „kolem 1550“ bývá zpochybňováno tím, že ho nacházíme jako prvního jmenovaného mezi členy pražského bartolomějského konviktu v roce 1574. Chlapci obvykle chodili do školy mezi šestým a osmým rokem života, z čehož by plynulo narození v rozmezí let 1566-1568.\n\nOd roku 1584 zpěvák \"(puer musicus)\" na dvoře Rudolfa II. v Praze.\nSvé známé dílo \"Te Deum laudamus\" zkomponoval, podle svých slov, už v roce 1590. V roce 1592 byl imatrikulován na pražské univerzitě do třídy \"rhetores\", která odpovídala poslednímu ročníku před zahájením filozofických studií.\n\nV roce 1594 se přesunul do Olomouce, kde se později stal správcem kůru při jezuitském kostele. V roce 1596 píše matrika olomoucké jezuitské koleje, že Jan Sixt byl promován bakalářem filozofie a o rok později dosáhl též titulu magistra neboli doktora či licenciáta filozofie. K tomuto akademickému úspěchu mu Franciscus Molerus věnoval své dílo \"Mellicum poema\" a císařská kapela vydala příležitostný tisk s oslavnou skladbou.\n\nNa kněze byl vysvěcen v roce 1598. V souvislosti s jeho primicí (první mší svatou) bývalí olomoučtí univerzitní kolegové připojili poetické blahopřání.\n\nDílo \"Luscinia colestis\" z roku 1599 tituluje Jana Sixta jako apoštolského notáře a kaplana u arcibiskupa pražského. V edici Smijersově je uváděn v katalogu dvořanů jako \"Hofkaplan und capellnsinger\" od 16. června 1599 až do roku 1602 s poznámkou \"Altist\". Sixtovo jméno se pak pravidelně uvádí až do roku 1614 mezi těmi, kdo jako členové císařské kapely pobírali plat.\n\nRoku 1601 byl povýšen do šlechtického stavu a byl obdařen erbem. Ovšem dále se Jan Sixt věnoval především církevním službám. V roce 1602 získal funkci arcidiákona plzeňského v Katedrále svatého Bartoloměje. V tomto úřadu prokázal údajně velkou zdatnost a zároveň takt při plnění rekatolizačních záměrů pražského arcibiskupa. Postupně pak získával i další prebendy. Kanovníkem katedrály svatého Víta, Václava a Vojtěcha v Praze byl slavnostně instalován 12. 8. 1605. Tam povýšil na kanovníka-seniora a v roce 1613 se stal scholastikem. Postupně mu přibyly kanonikáty i ve Staré Boleslavi a bazilice svatého Petra a Pavla na Vyšehradě, kde od roku 1613 zastával funkci kapitulního děkana.\n\nMá nespornou zásluhu o zvelebení liturgického zpěvu. Zachoval se například antifonář s přípisem \"Syxtus decanus\", který nechal nově svázat. Spolu s kanovníkem Danielem Uhrem, předchůdcem v litoměřické kapitule, podnikl v roce 1612 cestu do Bavorska, odkud přivezli mimo jiné i výtisk životopisu sv. Jana Evangelisty, který Jan Sixt přeložil do češtiny. Dále vydal tiskem stařičké \"Benedicamen Johannes postquam senuit\" známé jako středověký dvojhlas. Zde má podobu jednohlasé kostelní písně, ovšem vedle latinském textu stojí také český překlad.\n\nJan Sixt byl oblíbeným kazatelem. Připomíná se, že jedné jeho pohřební řeči naslouchal i císař Rudolf II. Některá z jeho kázání vyšla později tiskem (např. roku 1609 kázání nad mrtvým tělem pana Kryštofa Popela z Lobkovic \"Aquila funebris\". Vydáno česky.)\n\nV září roku 1617 byl jmenován 50. proboštem litoměřickým. Tento úřad užíval císař jako odměnu pro své oblíbence, dvorní kaplany nebo diplomy. Nelze popřít, že i Jan Sixt zřejmě získal proboštský titul jako “výsluhu” za služby u dvora. Litoměřická prebenda mu skýtala i hmotné zázemí avšak nebyla jen efektním doplňkem jeho jména, protože Jan Sixt se svému úřadu skutečně věnoval.\nLitoměřická kapitula byla v hospodářské krizi a nebyla schopna odvádět ani požadované daně. Statky, které jí patřily, byly zabrány městem či nekatolickými pány, s nimiž byl Jan Sixt kvůli tomu často v konfliktu. Budovy na litoměřickém kapitulním pahorku byly ve špatné stavu a navíc byly poškozeny i požárem v roce 1627.\n\nJeho snaha však směřovala také k zvelebení úrovně liturgické hudby, pro kterou angažoval např. Václava Balbína z Křety. Tím dostal od literáta Czerwenky i označení \"musicorum et poetarum moecenas\". Svou náboženskou misii v Litoměřicích chápal v duchu rekatolizace, čímž rozumíme pozvnesení a upevnění “pravé víry”. Místní prostředí bylo totiž ji sto let zcela nekatolické. Zde se projevilo Sixtovo jezuitské vychování. V roce 1623 předložil císaři v podobě pěti \"artyklů\" plán, který se nesl v duchu evangelijní mírnosti a nenásilí. Jedním z požadavků bylo obnovit katolické farnosti a zajistit dostatek katolických kněží, protože mnohde platilo, že obyvatelé byli takové víry, jakého měli duchovního. Přechod od protestantské víry mohl být tedy zcela nenásilný a přirozený.\n\nV témže roce byl Jan Sixt povýšen do rytířského stavu a jmenován členem císařské rady. Ihned po vydání Obnoveného zřízení zemského, díky němuž katolické duchovenstvo získalo pozici prvního ze stavů, vymohl na Ferdinandovi II. privilegium, aby probošt litoměřický zasedal na zemské sněmu na čestném místě hned po arcibiskupovi.\n\nV litoměřické kapitule se snažil ustanovit nový německý kanonikát pro silnou německy mluvící část obyvatelstva, která byla totiž odkázána na protestantské duchovní. Mimo jiné zakládal mariánské legie a zval jezuitské kazatele, kteří delší či kratší dobu v Litoměřicích působili. V roce 1625 ustanovil v Litoměřicích jezuitskou misijní stanici a dal tak základ budoucí koleje.\n\nUvědomoval si důležitost knihtisku a proto, pro šíření informací a formaci duší, založil v Litoměřicích soukromou tiskárnu, jednu z mála soukromých tiskáren v zemi, kde vydával náboženskou lituraturu a překládal životopisy svatých. V jeho tiskárně posléze vznikl oslavný sborník v němž nacházíme všechny dochované Sixtovy hudební skladby. Sborník vydal ve své tiskárně 24. září 1626 u příležitosti oslavy vítězství vojsk katolické ligy nad dánským králem Kristiánem IV. u Bitva u Lutteru. Je jich celkem devět: \"Te Deum, Sanctus, Miserere, Canticum, Magnificat, Da pacem, Sonett i Italiani a 4 voci, Un altro Sonetto a 4 lingue della bataglia di Praga\" (který je oslavnou písní k vítězství císaře Ferdinanda II. v bitvě na Bílé Hoře) a další kratší sonety.\n\nPozději zvítězila i v Litoměřicích tvrdší metoda státní rekatolizace, než navrhoval Sixt, prováděná Jiřím Vilémem z Vacínova a Ondřejem Kotvou z Freifeldu. Ti vykonávali soudy a konfiskovali majetek, takže mezi lety 1626–1627 Litoměřice opustilo asi 500 nejbohatších rodin do exilu. Významná vrstva obyvatelstva byla tímto postupem tak ztracena.\n\nJan Sixt z Lerchenfelsu zemřel v Litoměřicích 3. listopadu 1629. Nekrolog mu věnoval i Bohuslav Balbín, s nímž byl v přátelském vztahu. V roce 1624 měl totiž Sixt poradit Balbínově matce, aby s nemocným Bohuslavem putovala na severočeské poutní místo Krupka. Tam se mladý Balbín zázračně uzdravil.\n\n\n"}
{"id": "748936", "url": "https://cs.wikipedia.org/wiki?curid=748936", "title": "Hokejový turnaj v Les Avants 1911", "text": "Hokejový turnaj v Les Avants 1911\n\nHokejový turnaj v Les Avants se konal od 13. do 15. ledna 1911. Turnaje se zúčastnilo pět mužstev, která se utkala jednokolově systémem každý s každým.\n\n Prince's Club – FPB Brusel 13:0\n\n13. ledna 1911 – Les Avants\n\n13. ledna 1911 – Les Avants\n\n13. ledna 1911 – Les Avants\n\n13. ledna 1911 – Les Avants\n\n14. ledna 1911 – Les Avants\n\n14. ledna 1911 – Les Avants\n\n14. ledna 1911 – Les Avants\n\n15. ledna 1911 – Les Avants\n\n15. ledna 1911 – Les Avants\n\n15. ledna 1911 – Les Avants\n"}
{"id": "748937", "url": "https://cs.wikipedia.org/wiki?curid=748937", "title": "Samay", "text": "Samay\n\nSamay je mužské křestní jméno. V indickém jazyce Sanskrt a hindštině znamená \"čas, dohoda\". Ženská podoba je Samaya.\n\n\n\n"}
{"id": "748938", "url": "https://cs.wikipedia.org/wiki?curid=748938", "title": "Kanton Avallon", "text": "Kanton Avallon\n\nKanton Avallon ( \"Canton d'Avallon\") je francouzský kanton v departementu Yonne v regionu Burgundsko-Franche-Comté. Jeho střediskem je obec Avallon. Skládá se z 27 obcí. Před reformou kantonů 2014 ho tvořilo 16 obcí.\n\nod roku 2015:\n\npřed rokem 2015:\n"}
{"id": "748939", "url": "https://cs.wikipedia.org/wiki?curid=748939", "title": "Branko Mamula", "text": "Branko Mamula\n\nBranko Mamula (v srbské cyrilici Бранко Мамула; * 1921, Vrginmost) byl admirál loďstva, náčelník štábu Jugoslávské lidové armády (1979 až 1982) a svazový sekretář lidové obrany SFRJ v letech 1982 - 1988 (víceméně funkce ministra obrany).\n\nMamula je svým etnickým původem chorvatský Srb; během prvních fází partyzánského boje se přidal ke komunistům. Později působil v jugoslávské armádě jako politický komisař, ještě později zastával různé posty v námořnictvu. V letech 1979 až 1982 byl náčelníkem generálního štábu Jugoslávské lidové armády, v letech 1983-1988 pak zastával funkci svazového sekretáře lidové obrany. Poté byl penzionován a až do občanské války v Chorvatsku žil ve své vile v Opatiji, později se přestěhoval do Kotoru v Černé Hoře. I po uplynutí své funkce patřil k vlivným osobám v jugoslávské armádě. V roce 1991 ostře odmítl vznik samostatného Chorvatska., přesněji vzato jakýchkoliv nových států na území Jugoslávie, které by byly konstituovány na národnostním základě. V roce 2000 vydal knihu „Slučaj Jugoslavija“ (Případ Jugoslávie).\n"}
{"id": "748940", "url": "https://cs.wikipedia.org/wiki?curid=748940", "title": "21. ročník udílení Zlatých glóbů", "text": "21. ročník udílení Zlatých glóbů\n\n21. ročník udílení Zlatých glóbů se konal 11. března 1964 v Cocoanut Grove hotelu Ambassador v Los Angeles. Asociace zahraničních novinářů vyhlásila nominace 27. ledna. Nejvíce cen získal dobrodružný \"Tom Jones\", a sice tři. Nejvíce nominací obdržel Kazanův snímek \"Ameriko, Ameriko\", a to osm. Glóby vyhrál dva. Legendární Jack Lemmon získal dvě nominace za komediální role, Glóbus však nevyhrál. Za svůj život získal dvaadvacet nominací, čímž drží rekord mezi herci. Herečka Patricia Neal byla nominována za vedlejší roli ve filmu \"Hud\". Za tutéž roli získala Oscara, avšak v kategorii hlavní herecký výkon.\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním. Mezinárodní cena Samuela Goldwyna se udělovala od roku 1959 do roku 1965. Znamenala nejvyšší ocenění za nejlepší zahraniční snímky. Nejlepší z nich získal Samuela Goldwyna, ty na druhém místě získaly Zlatý glóbus, filmy z třetího místa byly oceněné \"Stříbrným glóbem\".\n\n"}
{"id": "748943", "url": "https://cs.wikipedia.org/wiki?curid=748943", "title": "Lockheed Martin RQ-170 Sentinel", "text": "Lockheed Martin RQ-170 Sentinel\n\nLockheed Martin RQ-170 Sentinel je bezpilotní letoun typu samokřídlo vyvinutý firmou Lockheed Martin a používaný od roku 2007 letectvem Spojených států amerických, například pro úkoly Ústřední zpravodajské služby. Oficiálně bylo o vlastnostech letounu zveřejněno jen minimum informací, nicméně obecně se předpokládá, že letoun splňuje požadavky kladené na obtížně zjistitelné letouny.\n\nLetouny RQ-170 byly použity například v Afghánistánu v rámci operace Trvalá svoboda. Létaly i nad Pákistánem a Íránem a jimi dodané informace pomohly zabít Usámu bin Ládina.\n\nV prosinci 2011 oznámil Írán, že se mu podařilo ukořistit jeden z letounů; podle zveřejněných záběrů víceméně v nepoškozeném stavu.\n\nLetouny RQ-170 byly také zkoušeny v Jižní Koreji, pravděpodobně pro operace týkající se Severní Korey.\n"}
{"id": "748944", "url": "https://cs.wikipedia.org/wiki?curid=748944", "title": "Fed Cup 2011 - baráž 2. skupiny Americké zóny", "text": "Fed Cup 2011 - baráž 2. skupiny Americké zóny\n\nBaráž 2. skupiny Americké zóny ve Fed Cupu 2011 představovala pět vzájemných utkání mezi týmy, které obsadily stejné pořadí v bloku A a B. Vítězové dvou zápasů družstev z prvních dvou příček bloků (první se utkal s druhým) postoupili do 1. skupiny Americké zóny pro rok 2012. Družstva, která se umístila na třetím, čtvrtém a pátém místě obou bloků spolu sehrála zápas o konečné umístění ve skupině.\n\nHrálo se 21. května 2011 v areálu Centro Nacional de Tenis hlavního dominikánského města Santo Domingo, venku na tvrdém povrchu. \n\nVítězný tým bloku A sehrál zápas s druhým v pořadí z bloku B (a naopak) o postup do 1. skupiny Americké zóny pro rok 2012.\n\nTřetí týmy v pořadí z bloků A a B sehrály zápas o konečné 5. a 6. místo.\n\nČtvrté týmy v pořadí z bloků A a B sehrály zápas o konečné 7. a 8. místo.\n\nPáté týmy v pořadí z bloků A a B sehrály zápas o konečné 9. a 10. místo.\n\n"}
{"id": "748945", "url": "https://cs.wikipedia.org/wiki?curid=748945", "title": "Hokejový turnaj v Bruselu 1910", "text": "Hokejový turnaj v Bruselu 1910\n\nHokejový turnaj v Bruselu se konal od 29. do 31. prosince 1910. Turnaje se zúčastnili čtyři mužstva, která se utkala jednokolově systémem každý s každým.\n\n Oxford Canadiens – SC Charlottenburg 20:2 (10:1, 10:1)\n\n29. prosince 1910 - Brusel\nBranky: Henry 7, Higgins 5, Tait 4, Munro 4 - ???\n\n29. prosince 1910 - Brusel\nBranky: R. van der Straeten, C. van der Straeten 2, Coupez – ???\n\n30. prosince 1910 - Brusel\nBranky: C. van der Straeten, Coupez 3, Anspach 2 – Lange 2.\n\n30. prosince 1910 - Brusel\nBranky: Martin, Munro 3, Adamson, Tait 3, Henry, Higgins – Hartley.\n\n31. prosince 1910 - Brusel\nBranky: Hartley 5, Glimm 3, Lange 6 – Krokowski 4.\n\n31. prosince 1910 - Brusel\nBranky: Tait 6, Higgins 3, Henry 4 – C. van der Straeten, Coupez.\n\n"}
{"id": "748946", "url": "https://cs.wikipedia.org/wiki?curid=748946", "title": "Vstupní draft NHL 2011", "text": "Vstupní draft NHL 2011\n\nVstupní draft NHL 2011 byl 49. vstupním draftem v historii NHL. Konal se 24. a 25. června 2011 v Xcel Energy Center v St. Paul, v Minnesotě, ve Spojených státech amerických (v domácí aréně Minnesota Wild). Minnesota hostila vstupní draft podruhé (poprvé to bylo na stadionu Minnesota North Stars v roce 1989).\n\n† = Hvězdy. Hráči jsou bráni jako hvězdy v případě, že kdykoliv v jejich kariéře byli vybráni do NHL All-Star Game.\n\nVýběr kol draftu:\nLegenda (hráčova pozice)\nC Centr (Střední útočník)   O Obránce   Ú Útočník   B Brankář   LK Levé křídlo   PK Pravé křídlo\n"}
{"id": "748948", "url": "https://cs.wikipedia.org/wiki?curid=748948", "title": "Noves", "text": "Noves\n\nNoves je francouzská obec v departementu Bouches-du-Rhône, v regionu Provence-Alpes-Côte d'Azur, 15 kilometrů jihovýchodně od Avignonu.\n\nÚzemím obce protékají řeky Durance a Anguillon.\n\n\n\"Počet obyvatel\"\n\n\n"}
{"id": "748952", "url": "https://cs.wikipedia.org/wiki?curid=748952", "title": "Třída Ambassador MK III", "text": "Třída Ambassador MK III\n\nTřída Ambassador MK III je třída raketových člunů Egyptského námořnictva. Do služby byly přijaty v letech 2013–2015. Pomohou tak nahradit starší egyptské raketové čluny. Jejich úkolem bude hlídkování a pobřežní obrana v oblasti Středozemního moře, Rudého moře a Suezského průplavu. Vybaveny budou především pro napadání hladinových lodí.\n\nCelý kontrakt v hodnotě 1,3 miliardy dolarů financují USA v rámci programu Foreign Military Sales (FMS). Kontrakt na stavbu trojice člunů byl zadán v roce 2008 loděnici VT Halter Marine (pobočka firmy ST Engineering) a v roce 2010 byla objednána čtvrtá jednotka. Pojmenovány mají být \"S. Ezzat\", \"F. Zekry\", \"M. Fahmy\" a \"A. Gad\". Stavba proběhla v loděnicích v Pascagoule ve státě Mississippi. Příprava stavby začala v roce 2009, kýl prototypové jednotky \"S. Ezzat\" byl založen 7. dubna 2010 a v říjnu 2011 byla loď spuštěna na vodu. Společně se sesterskou lodí \"F. Zekry\" byla dodána v roce 2013. Druhý pár raketových člunů byl do služby přijat roku 2015.\n\nJednotky třídy \"Ambassador MK III\":\nHlavním systémovým integrátorem systému bojového velení Tacticos, třídimenzního víceúčelového radaru EADS TRS-3D, systému řízení palby, výmetných zařízení klamných cílů Super Barricade, a systému elektronického boje Argon ST WBR-2000 je americká firma Lockheed Martin. Trup je vyroben z oceli a nástavby z hliníku. Je tvarován s ohledem na dobré nautické vlastnosti a snížení radarových signatur. Plánovanou hlavňovou výzbroj tvoří jeden 76mm kanón OTO Melara Super Rapid v dělové věži na přídi a jeden 20mm obranný systém Phalanx Block 1B. Hlavní údernou výzbrojí člunů bude osm protilodních střel RGM-84L Harpoon Block II. Protivzdušnou obranu doplní jeden raketový systém RIM-116 Rolling Airframe Missile. Doplňkovou výzbrojí budou dva 7,62mm kulomety M60. Pohonný systém tvoří tři diesely MTU s celkovým výkonem 22 380 kW, roztáčející tři lodní šrouby. Nejvyšší rychlost člunů bude 41 uzlů.\n"}
{"id": "748954", "url": "https://cs.wikipedia.org/wiki?curid=748954", "title": "II. třída okresu Zlín", "text": "II. třída okresu Zlín\n\nOkresní přebor zlínského okresu (okresní přebor II. třídy) tvoří společně s ostatními skupinami II. třídy osmou nejvyšší fotbalovou soutěž v Česku. Je řízena Okresním fotbalovým svazem Zlín. Hraje se každý rok od léta do jara se zimní přestávkou. Účastní se ji 14 týmů z okresu Zlín. Každý s každým hraje jednou na domácím hřišti a jednou na hřišti soupeře, celkem se tedy hraje 26 kol. Nejlepší tým na konci sezóny postupuje do I. B třídy Zlínského kraje.\n\n"}
{"id": "748959", "url": "https://cs.wikipedia.org/wiki?curid=748959", "title": "Turnaj LIHG 1910", "text": "Turnaj LIHG 1910\n\nHokejový turnaj v Chamonix (Coupe de Chamonix) se konal od 16. do 18. ledna 1910. Turnaje se zúčastnili tři mužstva, která se utkala jednokolově systémem každý s každým. Jednotlivé země reprezentovali: CP Paris, Berliner Schlittschuhclub, Brussels Ice Hockey Club.\n\n Francie – Německo 4:2 (2:1, 2:1)\n\n16. ledna 1910 (16:00) – Chamonix\nBranky: MacDonald 4 – Lange 2.\n\nFrancie:\nBrankář: Maurice del Valle.\nObránci: Alexandre Clarke – Raymond Mézières (C).\nZáložník: Pierre Charpentier.\nÚtočníci: Robert Lacroix – A. J. MacDonald – Alfred De Rauch.\n\nNěmecko:\nBrankář: Willy Bliesener.\nObránce: C. M. Lüdecke.\nZáložníci: Bruno Grauel – Alfred Steinke (C).\nÚtočníci: Werner Glimm – Franz Lange – E. Jakob.\n\n17. ledna 1910 (14:00) – Chamonix\nBranky: Lacroix, MacDonald, MacDonald, De Rauch, Lacroix, MacDonald\n\nFrancie:\nBrankář: Maurice del Valle.\nObránci: Alexandre Clarke – Raymond Mézières (C).\nZáložník: Pierre Charpentier.\nÚtočníci: Robert Lacroix – A. J. MacDonald – Alfred De Rauch.\n\nBelgie:\nBrankář: R. Van der Straeten.\nObránci: Anspach – Henry van den Bulcke.\nZáložník: F. Charlier (C).\nÚtočníci: Taylor – Paul Loicq – Maurice Deprez.\n\n18. ledna 1910 – Chamonix\nBranky: Grauel 3, Lake, Steinke.\n\nNěmecko:\nBrankář: Willy Bliesener.\nObránce: C. M. Lüdecke.\nZáložníci: Bruno Grauel – Alfred Steinke (C).\nÚtočníci: Werner Glimm – Franz Lange – E. Jakob.\n\nBelgie:\nBrankář: R. Van der Straeten.\nObránci: Anspach – Henry van den Bulcke.\nZáložník: F. Charlier (C).\nÚtočníci: Taylor – Paul Loicq – Maurice Deprez.\n\n"}
{"id": "748960", "url": "https://cs.wikipedia.org/wiki?curid=748960", "title": "Tučňáci: Příběh o ptácích, kteří chtěli být rybami", "text": "Tučňáci: Příběh o ptácích, kteří chtěli být rybami\n\nTučňáci: Příběh o ptácích, kteří chtěli být rybami (\"Penguins: The Story of the Birds that Wanted to be Fish\") je španělský dokumentární film. Pojednává o různých druzích tučňáků a popisuje jejich historii. Premiéru měl v roce 2007. V Česku je vysílán např. na Viasat Nature.\n\n"}
{"id": "748964", "url": "https://cs.wikipedia.org/wiki?curid=748964", "title": "Fed Cup 2011 – zóna Asie a Oceánie", "text": "Fed Cup 2011 – zóna Asie a Oceánie\n\nZóna Asie a Oceánie Fed Cupu 2011 byla jednou ze tří zón soutěže, kterých se účastnily státy ležící v daných regionech, v tomto případě týmy ze států nacházejích se na asijském kontinentu a v Oceánii. Do soutěže této zóny nastoupilo 16 družstev, z toho osm účastníků hrálo v 1. skupině a osm pak ve 2. skupině. Součástí herního plánu byly také dvě baráže.\n\n\nOsm týmů bylo rozděleno do dvou bloků A a B po čtyřech družstvech. Vítězové obou bloků se utkaly v zápase o postup do baráže o Světovou skupinu II pro rok 2012. Družstva, která se umístila na čtvrtém místě obou bloků spolu sehrála zápas, z něhož poražený sestoupil do 2. skupiny zóny Asie a Oceánie pro rok 2012. \n\n\n\nOsm týmů bylo rozděleno do dvou bloků A a B po čtyřech družstvech. Vítězné týmy obou bloků se utkaly v baráži o postup do 1. skupiny zóny Asie a Oceánie pro rok 2012. Vítěz zápasu si zajistil postup.\n\n\n"}
{"id": "748969", "url": "https://cs.wikipedia.org/wiki?curid=748969", "title": "Magny (Yonne)", "text": "Magny (Yonne)\n\nMagny je francouzská obec v departementu Yonne, v regionu Burgundsko-Franche-Comté. V roce 2008 zde žilo 808 obyvatel.\n\n"}
{"id": "748971", "url": "https://cs.wikipedia.org/wiki?curid=748971", "title": "Klášter Messines", "text": "Klášter Messines\n\nKlášter Messines byl ženský benediktinský klášter s klášterní školou v belgickém městě Messines.\n\nKlášter zasvěcený Panně Marii založila roku 1057 flanderská hraběnka Adéla pro třicet dívek a dvanáct kanovníků. Poté, co roku 1067 ovdověla, cestovala do Říma, přijala z rukou papeže vdovský závoj a sama do kláštera vstoupila. Zemřela v klášteře v lednu 1079 a byla pohřbena v kryptě klášterního kostela sv. Mikuláše. Abatyšemi bývaly až do rozpuštění kláštera v roce 1776 ženy z urozených rodin.\n"}
{"id": "748972", "url": "https://cs.wikipedia.org/wiki?curid=748972", "title": "Joffrey Lupul", "text": "Joffrey Lupul\n\nJoffrey Douglas Sheldon Lupul (* 23. září 1983, Fort Saskatchewan, Alberta) je kanadský hokejový útočník hrající v týmu Toronto Maple Leafs v severoamerické lize NHL.\n\n\n\n"}
{"id": "748975", "url": "https://cs.wikipedia.org/wiki?curid=748975", "title": "Luisa Toskánská", "text": "Luisa Toskánská\n\nLuisa Toskánská, plným jménem s tituly německy \"Luise Antoinette Maria Theresia Josepha Johanna Leopoldine Caroline Ferdinande Alice Ernestine, Kaiserliche Prinzessin und Erzherzogin von Österreich, Königliche Prinzessin von Ungarn und Böhmen, Prinzessin von Toskana\" (2. září 1870, Salzburg – 23. března 1947, Brusel) byla rodem toskánská princezna a sňatkem saská korunní princezna.\n\nPrincezna Luisa se narodila 2. září roku 1870 jako druhé dítě (první dcera) posledního toskánského velkovévody Ferdinanda IV. (1835–1908) a jeho druhé manželky Alice Bourbonsko-Parmské (1849–1935); její otec již jednu dceru měl z prvního manželství, z druhého pak vedle Luisy další čtyři dcery a pět synů.\n\nJiž v 17 letech měla Luisa řadu nabídek k sňatku, ale ani princ \"Petr Sasko-Kobursko Gothajský\" (strýc brazilského císaře Petra I., ani kníže Ferdinand I. Bulharský nenalezli milost v očích zhýčkané princezny. V létě roku 1887 se na zámku v Pillnitz poznala se saským princem Fridrichem Augustem, nejstarším synem tehdy korunního prince Jiřího Saského, který se později, v roce 1902 stal saským králem. 21. listopadu roku 1891 se za Fridricha Augusta ve Vídni provdala.\nZ manželství se v rychlém sledu narodilo sedm dětí:\n\nLuisa následovala svého manžela do jeho rodných Drážďan. Se saským královským dvorem s jeho přísnou dvorskou etiketou, ani s rodinou svého muže (především s jeho neprovdanou starší sestrou Matyldou) se však sžívala jen těžko.\n\nZato byla velmi populární mezi lidem. To bylo trnem v očích jejího tchána Jiřího Saského a ministra vnitřních věcí von Metzsch-Reichenbacha; její život stále ztrpčovaly menší i větší intriky. Do oběhu se dostaly pověsti o tom, že má románek se zubním lékařem jménem O'Brian a učitelem jazyků jejích dětí André Gironem. Když Gironovi ve svém zoufalství poslala telegram, byl zachycen tajnou policií a zveřejněn; Luisa si románek s Gironem posléze skutečně začala.\n\nKdyž byla Luisa těhotná se svým sedmým dítětem (dcera Anna Monika Pia), jehož otcem údajně měl být Giron, opustila s pomocí dvou svých komorných, Sidonie a Marie Beegerových (sester dvorního stavitele Eduarda Beegera) 9. prosince roku 1902 Drážďany a odjela k Ženevskému jezeru. Na saském dvoře panovalo domnění, že je to cesta na zotavenou, Luisa se zde však setkala se svým bratrem Leopoldem Salvátorem; ten se v té době hotovil ke svému odchodu z rakouského císařského domu, neboť se zamiloval do profesorské dcerky Vilemíny Adamovicové. (Přijal poté jméno Leopold Wölfling.) Tři dny po setkání odcestovali oba sourozenci do Ženevy. Mezitím Luisin milenec, který byl v kontaktu s Leopoldem Salvátorem, přes svého notáře v Bruselu zanechal stopy v belgickém hlavním městě, ovšem již několik dní nato byl sourozenecký pár v Ženevě vypátrán.\n\nManželské drama na saském panovnickém dvoře náleží k nejznámějším skandálům německé vysoké šlechty na počátku 20. století. Jeho dopad v tehdy stále ještě společenskými konvencemi silně spoutané společnosti byl o to větší, že saský panovnický dům byl přísně katolický a konzervativní. Baronka von Spitzenberg si ve svém deníku poznamenala:\n\nKrál Jiří I. nechal – aniž by vyslechl názor svého syna, korunního prince Fridricha Augusta – manželství 11. února roku 1903 zvláštním soudem (jenž byl zřízen 31. prosince 1902) rozvést. Rakouský císař František Josef I., hlava habsburského panovnického domu, jehož příslušnicí Luisa byla, však rozvod odmítl uznat. Luisa vedla až do rozvodu bezstarostný život v Ženevě a riskovala dokonce i to, že se ukazovala se svým milencem na veřejnosti, několik dní před rozvodem se však s Gironem z neznámých důvodů rozešla. Fridrich August musel svému otci (zemřel dva roky po vypuknutí skandálu 15. října roku 1904) slíbit, že Luisu nikdy nenechá vrátit se na drážďanský dvůr.\n\nNení ostatně jisté, kdo byl otcem očekávaného dítěte. Jakmile se dcera Anna Monika Pia 4. května 1903 narodila, vyslal k ní saský dvůr ředitele drážďanské porodnické kliniky, dr. Leopolda. Ten na základě ohledání novorozené princezny vynesl závěr, že podle světlé barvy očí a vlasů její celkový vzhled odpovídá otcovství Fridricha Augusta, svou expertízu však odmítl stvrdit přísahou. Dítě nicméně bylo uznáno jako dcera saského korunního prince. Král Jiří přiznal Luise apanáž a propůjčil jí 13. července 1903 titul hraběnky von Montignoso, žádaje ovšem přitom, aby byla dcera vychovávána na saském dvoře s ostatními Luisinými dětmi; tento požadavek však Luisa nikdy nehodlala splnit.\n\nLuisa žila nejprve na zámku Ramo u Lyonu, od roku 1903 na zámku Ventnor na ostrově Wight. Roku 1904 přesídlila na zámek Wartegg na Bodamském jezeře, který patřil její rodině, a později do Florencie. Pokoušela se 21. prosince roku 1904 v Drážďanech opět vidět své děti, avšak marně, tajná policie to znemožnila. Návštěvu uskutečnila v doprovodu svého nového milence, hraběte Carla Giucardiho; ten sice byl odloučen od své ženy, ale stále ještě ženat. V důsledku toho byly vyvíjeny snahy odebrat Luise v té době již dvouletou dceru Annu Piu. Po příslibu zvýšení apanáže z 30 000 na 40 000 marek Luisa konečně souhlasila, ovšem předání malé princezny stále odkládala.\n\nRoku 1907 se provdala za o dvanáct let mladšího hudebního skladatele Enrica Toselliho. Teprve nyní František Josef I. uznal její rozvod, vyloučil ji z habsburského domu a zapověděl používat jeho jméno Habsburk. Její první manžel si vzal k sobě (26. října 1907) dcerku Annu Piu. S druhým manželem měla Luisa syna Carla Emmanuela Filiberta (1908–1969), ale již v roce 1908 Toselliho rovněž opustila a v roce 1912 s ním byla rozvedena; jejich společný syn zůstal u otce.\n\nLuisa nyní nosila jméno Antoinette Maria hraběnka d´Ysette, titul, jenž jí udělil její otec. Přesídlila nejprve ke svému strýci Ludvíku Salvátorovi na Mallorku, potom do Bruselu, kde žila nejprve na předměstí Ixelles. Poté, co po vpádu Němců v za druhé světové války zdroje jejích příjmů vyschly, zůstala náhle bez prostředků. Zemřela v Bruselu v chudobě jako květinářka 23. března roku 1947. Urna s jejím popelem je uložena v klášteře Hedingen u Sigmaringen, v místě posledního odpočinku knížat Hohenzollernů.\n\nLuisina pozůstalost se nachází ve Státním archivu v Drážďanech.\n\nJejí první manžel Fridrich August I. se již nikdy neoženil, neboť katolická církev neuznává rozvody a on tak byl podle církevního práva stále ženat.\n\n"}
{"id": "748976", "url": "https://cs.wikipedia.org/wiki?curid=748976", "title": "Seznam albánských panovníků", "text": "Seznam albánských panovníků\n\n\n\n\n\n\n\n\n\n\n\n\n\n"}
{"id": "748981", "url": "https://cs.wikipedia.org/wiki?curid=748981", "title": "Seyfertův sextet", "text": "Seyfertův sextet\n\nSeyfertův sextet je malá skupina galaxií v hlavě rozděleného souhvězdí Hada. Skupina se nachází ve vzdálenosti asi 190 miliónů světelných let od Slunce. Ačkoliv na první pohled se zdá, že má šest členů, ve skutečnosti se jedna z galaxií nachází daleko za ní, a kondenzace zcela vpravo pravděpodobně není samostatnou galaxií, ale slapový ohon z hvězd, vymrštěný gravitačním působením okolních galaxií.\n\nSkupinu objevil koncem 40. let 20. století americký astronom Carl Keenan Seyfert na fotografických deskách pořízených na Barnard Observatory, spravované Vanderbiltovou univerzitou v Nashville. Objev byl publikován roku 1951 a v té době se jednalo o nejkompaktnější nalezenou skupinu galaxií.\n\nVšechny čtyři galaxie okupují oblast o přibližném průměru 100 000 světelných let (asi jako průměr galaxie Mléčná dráha), takže jde o jednu z nejhustších skupin galaxií. Galaxie, z nichž každá má průměr okolo 35 000 světelných let, jsou tak blízko sebe, že vlivem vzájemné interakce ztrácejí hvězdy. Nejviditelnějším důsledkem tohoto jevu je zmíněný slapový ohon, vycházející z NGC 6027 (na fotografii zcela dole uprostřed), ovšem podobných známek destrukce je ve skupině vidět více, a to zejména samotné tvary galaxií NGC 6027, NGC 6027a (druhá shora) a NGC 6027b (zcela dole vlevo) a také halo z odtržených hvězd, které je obklopuje. Téměř neporušeně, až na malou deformaci v disku, vypadá pouze bokem natočená galaxie NGC 6027c (na fotografii zcela nahoře). Není vyloučeno, že skupina splyne během několika příštích miliard let do jediné velké galaxie.\n\nSeyfertův sextet se nápadně liší od jiných podobných útvarů (např. tzv. Stephanova kvintetu) zejména nedostatkem oblastí, v nichž vznikají nové hvězdy. To může znamenat, že tuto skupinu galaxií vidíme ve fázi, kdy spolu teprve začaly interagovat, takže vývoj ještě příliš nepokročil.\n\nSkupina sestává ze čtyř členů, uvedených v následující tabulce:\n\nSlapový ohon, viditelný jako o něco méně jasná kondenzace v pravé části skupiny, má rovněž své katalogové označení, a sice NGC 6027e. Jeho zdánlivá jasnost je 15,6. Galaxie viditelná na pozadí skupiny má označení NGC 6027d a její zdánlivá jasnost je 16,5.\n"}
{"id": "748984", "url": "https://cs.wikipedia.org/wiki?curid=748984", "title": "Mistrovství Asie ve fotbale 1968", "text": "Mistrovství Asie ve fotbale 1968\n\nMistrovství Asie ve fotbale 1968 bylo čtvrté mistrovství pořádané fotbalovou asociací AFC. Vítězem se stala Íránská fotbalová reprezentace.\n\n\n"}
{"id": "748985", "url": "https://cs.wikipedia.org/wiki?curid=748985", "title": "Marie Vydrová", "text": "Marie Vydrová\n\nMarie Vydrová, rozená Pokorná (11. ledna 1851 Dolní Bukovsko – 1. listopadu 1946 Nové Hodějovice) byla česká a československá politička, meziválečná senátorka Národního shromáždění za Komunistickou stranu Československa.\n\nAngažovala se původně v sociálně demokratickém hnutí a byla členkou Československé sociálně demokratické strany dělnické, počátkem 20. let 20. století byla zakládající členkou KSČ v jižních Čechách.\n\nPo parlamentních volbách v roce 1929 získala senátorské křeslo v Národním shromáždění. Mandát ale nabyla až dodatečně 18. prosince 1931 jako náhradnice poté, co rezignoval senátor Karl Schwamberger. V senátu setrvala do roku 1935. Třebaže do senátu nastoupila ve věku více než 80 let, ve své úvodní řeči pronesla radikální projev, v němž kritizovala soudobou sociálně demokratickou stranu jako stranu, která se zpronevěřila svým revolučním a dělnickým tradicím.\n\nProfesí byla penzistkou tabákové továrny v Hodějovicích.\n\n"}
{"id": "748992", "url": "https://cs.wikipedia.org/wiki?curid=748992", "title": "Mistrovství Asie ve fotbale 1972", "text": "Mistrovství Asie ve fotbale 1972\n\nMistrovství Asie ve fotbale 1972 bylo páté mistrovství pořádané fotbalovou asociací AFC. Vítězem se stala Íránská fotbalová reprezentace, která tak obhájila titul z minulého ročníku.\n\n\n----\n\n"}
{"id": "748993", "url": "https://cs.wikipedia.org/wiki?curid=748993", "title": "Zapnutí PC", "text": "Zapnutí PC\n\nPři startu počítače se jako první provede reset (signál propojující všechny obvody). Dostane se tak do výchozího stavu.\n\nVšechny procesory jsou poté v 16bitovém režimu (z historických důvodů, první procesory v IBM PC byly 16bitové). To znamená, že vidí jen 1 MB paměti a mají omezené schopnosti. Je úkolem SW, který se spustí, aby ho přepnul do režimu 32bit (nebo 64bit).\n\nProcesory jsou navrženy tak, že po resetu okamžitě začnou provádět instrukce na adrese 0xFFF0. Na tuto adresu se umísťuje BIOS. Vlastní BIOS mají i některá doplňující zařízení (např. grafická karta, síťová karta, řadiče pro disky atd.). BIOS je najde a spustí jejich inicializační kód (jejich umístění a struktura je pevně daná). \n\nČinnost BIOSu při startu:\n\nOperační systém je možné zavést z různých zdrojů:\n\nStart OS z diskety je podobný jako z pevného disku, rozdíl je v tom, že pevný disk může mít více oddílů. Ke každému oddílu se pak přistupuje stejně jako k disketě.\n\nPostup:\n\nPostup startu jádra OS:\n\nJiž existoval funkční start z diskety, při přechodu na pevné disky přišla myšlenka využití \"několik disket na disku\", proto byla přidána další vrstva (MBR + oddíly). Do BIOSu stačilo doprogramovat jen malý dodatek.\n\nPodmínka: BIOS musí umět číst z pevného disku → každý BIOS umí číst z PATA disku (na doplňujících kartách SCSI, SATA je rozšíření BIOSu)\n\nPopis logických oddílů disku je uložen v tabulce MBR. Vnitřek oddílu disku má stejnou strukturu jako disketa. Místo MBR se může používat např. GRUB, LILO, GPT...\n\nPostup:\n\n\"Přednášky z předmětu Počítačová bezpečnost na TUL, přednášející \"\n"}
{"id": "748994", "url": "https://cs.wikipedia.org/wiki?curid=748994", "title": "Peter Jenner", "text": "Peter Jenner\n\nPeter Jenner (* 1943) je britský hudební producent a manažer. Jenner, Andrew King a čtyři členové skupiny Pink Floyd (Syd Barrett, Roger Waters, Richard Wright a Nick Mason) byli partnery v Blackhill Enterprises.\n\nPoté, co získal diplom v oboru ekonomie na Cambridgeské universitě, ve věku 21 let, pracoval jako odborný asistent na London School of Economics (LSE). Po čtyřech letech práce na LSE začal spolupracovat se skupinou Pink Floyd. Byl také jedním z organizátorů bezplatných koncertů v londýnském Hyde Parku, mezi které patřil například koncert skupiny The Rolling Stones v roce 1969.\n\nJenner byl manažerem Pink Floyd, T. Rex, Iana Duryho, Roye Harpera, The Clash, The Disposable Heroes of Hiphoprisy, Robyna Hitchcocka, Baaba Maal, Sarah Jane Morris a Eddi Reader (Fairground Attraction). Pod dobu patnácti let byl také manažerem Billy Bragga.\n\nPink Floyd, v té době neznámá skupina, hrála například i v Marquee Club, kde si jich v březnu 1966 všiml Peter Jenner. Skupina hrála převážně rhythm and bluesové písně s speciálními efekty, které při vystoupeních používali Syd Barrett a Richard Wright. Jenner vyhledal Waterse a Masona v jejich bytu, kde se společně s Andrewem Kingem dohodli, že skupině budou dělat manažery. V té době založili společnost Blackhill Enterprises a sehnali skupině nové nástroje od The Selmer Company. Pod jejich vedením, se skupina stala součástí londýnského undergroundu a hráli například v londýnské škole v Notting Hill. Jennerův hlas je slyšet na začátku skladby „Astronomy Domine“ z debutového alba skupiny Pink Floyd \"The Piper at the Gates of Dawn\" z roku 1967. Po odchodu Syda Barretta od Pink Floyd v roce 1968 se Jenner a King s Pink Floyd rozešli a později dělali manažery dalším britským rockovým skupinám.\n"}
{"id": "748995", "url": "https://cs.wikipedia.org/wiki?curid=748995", "title": "Paježura Attenboroughova", "text": "Paježura Attenboroughova\n\nPaježura Attenboroughova \"(Zaglossus attenboroughi)\" je extrémně vzácný druh ježury, žijící na malém území v oblasti Kyklopských hor poblíž měst Jayapura a Sentani na indonéské části Nové Guineje.\n\nByla popsána v roce 1961 z jediného exempláře získaného holandským biologem a od té doby nebyl zastřelen ani odchycen žádný další exemplář. Pojmenována byla na počest významného přírodovědce sira Davida Attenborougha. V minulosti panovaly obavy, že je už vyhubena, ale nedávná expedice z roku 2007 potvrdila, že tento druh stále existuje: byly nalezeny nory a stopy a místní domorodci tvrdili, že ji spatřili ještě v roce 2005.\n\n"}
{"id": "748996", "url": "https://cs.wikipedia.org/wiki?curid=748996", "title": "Ida z Boulogne (1216)", "text": "Ida z Boulogne (1216)\n\nIda z Boulogne ( \"Ide de Boulogne\" a také \"Ide de Lorraine\", 1160/61 – 21. dubna 1216) byla hraběnka z Boulogne a jako dědička strategicky položeného hrabství žádaná nevěsta.\n\nNarodila se jako starší dcera Matěje Alsaského a Marie, dědičky hrabství Boulogne. Idina matka byla původně od mládí zasvěcena církevní dráze. Roku 1160 ji se souhlasem anglického krále Jindřicha unesl z kláštera Romsey mladší syn flanderského hraběte Matěj. Ida se narodila krátce po vynucené svatbě a stala se stejně jako matka dědičkou hrabství a jedinečnou partií.\n\nPoprvé se na popud strýce Filipa, který sám byl bez legitimního potomstva, provdala za Gerarda z Geldernu. Manželství bylo krátké a bezdětné, Gerard zemřel téhož roku. O dva roky později Ida uzavřela nový sňatek s Bertholdem ze Zähringenu. Ani v tomto vztahu se nepodařilo zplodit potomstvo a Berthold již roku 1186 zemřel.\n\nIda, podruhé vdova, si tehdy podle kronikáře Lamberta z Ardres údajně začala užívat vdovství a lehkovážně sváděla muže. Zdá se, že koketovala s mladým Arnouldem z Guînes, kterého zajímalo především hrabství, a také s Renaudem z Dammartinu. Renaud, ač ženatý s Marií ze Châtillonu, nepřehlednou situaci rázně vyřešil a Idu unesl. Ida vzkázala Arnouldovi, že pokud ji osvobodí, provdá se za něj. Při pokusu o její záchranu se Arnould pod záminkou zneužití finančních příspěvků na kruciátu dostal do zajetí verdunského biskupa a z vězení se dostal až po zásahu remešského arcibiskupa Viléma.\n\nIda zůstala s Renaudem a porodila mu dceru Matyldu. Renaud po letech změnil politický kurz a roku 1212 se přidal na stranu anglického krále Jana Bezzemka, což jej o dva roky později přivedlo na bitevní pláň u Bouvines. Skončil v zajetí francouzského krále Filipa a setrval v něm až do své smrti roku 1227.\n\nIda zemřela dva roky po Bouvines a byla pohřbena v kostele Panny Marie v Boulogne-sur-Mer. Hraběnkou se stala dcera Matylda a jejím sňatkem s Filipem Hurepelem se hrabství dostalo pod kontrolu francouzské koruny.\n"}
{"id": "749002", "url": "https://cs.wikipedia.org/wiki?curid=749002", "title": "Mistrovství Asie ve fotbale 1976", "text": "Mistrovství Asie ve fotbale 1976\n\nMistrovství Asie ve fotbale 1976 bylo šesté mistrovství pořádané fotbalovou asociací AFC. Vítězem se stala Íránská fotbalová reprezentace, která tak získala třetí titul v řadě.\n\n\n"}
{"id": "749004", "url": "https://cs.wikipedia.org/wiki?curid=749004", "title": "Antilská kreolština", "text": "Antilská kreolština\n\nAntilská kreolština (mezi mluvčími nazývána též Patois či Patwa) je souhrnné pojmenování pro kreolské jazyky založené na francouzštině, které se používají na několika ostrovech Malých Antil. Jedná se především o Guadeloupe, Dominiku, Martinik, Svatou Lucii a okolní menší ostrovy. Počet mluvčích dosahuje zhruba 1 000 000 osob. Antilská kreolština blízká haitské kreolštině.\n\nAntilskou kreolštinu lze rozdělit do dvou podskupin. Míra porozumění mezi oběma variantami dosahuje 90%.\n\n"}
{"id": "749013", "url": "https://cs.wikipedia.org/wiki?curid=749013", "title": "Pavol Žiška", "text": "Pavol Žiška\n\nPavol Žiška, též Pavel Žiška (1. června 1879 Skalica – 17. září 1947 Skalica), byl slovenský a československý římskokatolický kněz, politik a meziválečný senátor Národního shromáždění ČSR za Československou stranu lidovou.\n\n1898-1903 studoval jako chovanec Pazmánea teologii ve Vídni, 1903 byl vysvěcen na kněze a poté působil jako duchovní na řadě míst na území dnešního Slovenska, ale i Maďarska, kam byl za trest kvůli svým vlasteneckým projevům přeložen. V období let 1906-1914 byl činný ve Svatém Ondřeji (Szentendre) u Budapešti a 1914-1918 v Budapešti, kde se duchovně staral o slovenskou komunitu. Po skončení 1. světové války se vrátil do ČSR a od roku 1918 pracoval dvacet let jako profesor náboženství na gymnáziu v Trnavě. Od mládí byl politicky aktivní; nejprve v řadách Slovenské ludové strany, s níž se však po válce rozešel, a poté v nově založené ČSL na Slovensku.\n\nPůsobil jako katolický kněz, pedagog, redaktor, překladatel a publicista. V Trnavě učil na místním gymnáziu, byl členem výboru Spolku svatého Vojtěcha. Spoluzakládal místní odbor Matice slovenské.\n\nV parlamentních volbách v roce 1929 získal za Československou stranu lidovou, která na Slovensku od poloviny 20. let působila jako samostatná organizace jinak převážně českých lidovců coby konkurence slovenských ľudáků z HSĽS, senátorské křeslo v Národním shromáždění. Mandát obhájil v parlamentních volbách v roce 1935. V senátu setrval do jeho zrušení roku 1939, přičemž krátce předtím, v prosinci 1938, ještě přestoupil do klubu Hlinkova slovenská ľudova strana – Strana slovenskej národnej jednoty, do které se spojily všechny slovenské nesocialistické strany.\n\nPovoláním byl profesorem náboženství v Trnavě.\n\nZasloužil se o postavení četných pomníků (například Milana Rastislava Štefánika v Trnavě 1924), byl autorem cestopisných črt z Polska a mnoha knih s náboženskou tematikou. Vydal dvě učebnice náboženství pro slovenské studenty (Vierouka pro vyššie triedy stredných škol a Učebnica náboženstva katolíckého pre vyššie triedy stredných škol). Po zániku ČSR se stáhl z veřejného života.\n\n"}
{"id": "749016", "url": "https://cs.wikipedia.org/wiki?curid=749016", "title": "Joe Lefeged", "text": "Joe Lefeged\n\nJoe \"Lefeged\" Young (* 2. července 1988, Durham, stát Severní Karolína) je bývalý hráč amerického fotbalu, který nastupoval na pozici Strong safetyho v National Football League. Univerzitní fotbal hrál za The State University of New Jersey, po Draftu NFL 2011 podepsal smlouvu jako volný nedraftovaný hráč s týmem Indianapolis Colts.\n\nV nováčkovské sezóně se Young stal druhým (náhradním) Strong safetym za Davidem Caldwellem a nastoupil do každého zápasu, z toho ovšem pouze jednou jako startující hráče s bilancí 34 tacklů (19 asistovaných) a čtyři zblokované přihrávky. Také se stal členem Special teamu na pozici Kick returnera a náhradního Punt returnera. V další sezóně znovu zasáhl do všech utkání, tentokrát čtyřikrát jako startující hráč, a zaznamenal 31 tacklů (8 asistovaných) a jeden fumble recovery v utkání proti Kansas City Chiefs.\n\n29. června 2013 byl young uvězněn washingtonskou policií poté, co se pokoušel ujet policejní hlídce. Následně byl obviněn z nošení zbraně bez licence, držení neregistrované munice, přítomnosti palné zbraně ve vozidle a převážení otevřené nádoby s alkoholem.\n\n15. ledna 2014 podepsal Young smlouvu s Jacksonville Jaguars, 24. srpna při zužování kádru byl propuštěn. \n\n"}
{"id": "749018", "url": "https://cs.wikipedia.org/wiki?curid=749018", "title": "Operace Demon", "text": "Operace Demon\n\nOperace Demon byla britskou vojenskou operací v roce 1941, jejímž cílem byla námořní evakuace expedičního sboru o síle 50 000 mužů z kontinentálního Řecka převážně na Krétu.\n\nO uskutečnění operace bylo rozhodnuto 21. dubna 1941. Rozhodnutí bylo reakcí na radikální zhoršení vojenské situace Britů v Řecku a zahájena byla 24. dubna 1941 v přístavech Nauplion a Raftis. Den před tím kapitulovala řecká armáda. Operace bezprostředně navázala na operaci Lustre, jejímž cílem byla naopak doprava expedičního sboru do Řecka. Díky naprosté vzdušné převaze Němců operace Demon probíhala výhradně v noci. Lodě, které ji zajišťovaly, musely místa naloďování opouštět do 3.00 hodin ráno, aby se pokud možno předešlo napadení střemhlavými bombardéry Luftwaffe. Došlo-li k poškozením či ztrátám lodí, stalo se tak pouze v důsledku vzdušných útoků. Italské loďstvo, které mohlo rovněž průběh operace ohrožovat, se po celou její dobu neobjevilo, což bylo jedním z důsledků porážky Italů v bitvě u Matapanu. Z důvodu poškození a zablokování přístavu Pireus bylo nutné k naloďování využívat menších přístavišť a vhodných pláží. I tak se podařilo z Řecka evakuovat necelých 50 000 mužů. Při operaci vypomáhalo veškeré britské lehké válečné loďstvo z oblasti východního Středomoří, tj. 6 křižníků, 19 torpédoborců, 3 korvety, 6 výsadkových bárek a 11 rychlých transportních lodí. Díky tomu byla ochromena i činnost těžkého válečného loďstva, neboť to nemohlo bez krytí lehkými loděmi vyplout. Vojenské jednotky byly evakuovány z velké části na Krétu. Tento fakt unikl německé armádní výzvědné službě Abwehru, která předpokládala, že evakuované jednotky ukončily svou pouť až v Alexandrii. Tento omyl sehrál pro Němce negativní roli při pozdější invazi na Krétu.\n\n"}
{"id": "749019", "url": "https://cs.wikipedia.org/wiki?curid=749019", "title": "Josef Adam", "text": "Josef Adam\n\nJosef Adam byl český a československý politik, poslanec Českého zemského sněmu a meziválečný senátor Národního shromáždění ČSR za Republikánskou stranu zemědělského a malorolnického lidu.\n\nNarodil se a působil v Čachotíně. V rodné vesnici byl dlouholetým starostou.\n\nV zemských volbách roku 1908 byl zvolen na Český zemský sněm za kurii venkovských obcí, obvod Chotěboř, Habry. Uvádí se jako český katolicko národní poslanec. Kandidoval za katolický politický tábor a byl jediným jeho kandidátem v Čechách, který byl zvolen. V roce 1910 byl zvolen do výkonného výboru České strany křesťansko-sociální v království Českém.\n\nPozději se angažoval v agrární straně. V parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do senátního klubu nově vzniklé Strany národní jednoty.\n\nProfesí byl rolníkem v Čachotíně u Chotěboře.\n\n"}
{"id": "749023", "url": "https://cs.wikipedia.org/wiki?curid=749023", "title": "József Balla (politik)", "text": "József Balla (politik)\n\nJózsef Balla, též Josef Balla (4. září 1881 Eseň – ???), byl československý politik maďarské národnosti z Podkarpatské Rusi a meziválečný senátor Národního shromáždění ČSR za Československou sociálně demokratickou stranu dělnickou.\n\nNarodil se v obci Eseň (maďarsky Eszeny). Profesí byl tajemníkem v Berehovu. Působil jako tajemník Československé sociálně demokratické strany dělnické pro etnicky maďarskou část Podkarpatské Rusi. Byl redaktorem listu \"Szababadszág\" a předsedou pobočky Dělnické akademie v Berehovu. Byl rovněž předsedou okresní odborové organizace a členem městské rady v Berehovu. Zde do září 1938 bydlel.\n\nV parlamentních volbách v roce 1935 získal senátorské křeslo v Národním shromáždění. V senátu setrval do listopadu 1938, kdy jeho mandát zanikl v důsledku změn hranic Československa. Tehdy bydlel v Chustu.\n\n"}
{"id": "749026", "url": "https://cs.wikipedia.org/wiki?curid=749026", "title": "József Balla", "text": "József Balla\n\nJméno a příjmení József Balla má více nositelů:\n\n"}
{"id": "749037", "url": "https://cs.wikipedia.org/wiki?curid=749037", "title": "Joe Reitz", "text": "Joe Reitz\n\nJoe David Reitz (* 24. srpna 1985 Indianapolis, stát Indiana) je bývalý hráč amerického fotbalu, který nastupoval na pozici Guarda nebo Offensive tackla v National Football League. Navštěvoval univerzitu Western Michigan University, za kterou nehrál americký fotbal, ale basketbal. Po Draftu NFL 2008 podepsal smlouvu jako volný nedraftovaný hráč s týmem Baltimore Ravens.\n\nReitz hrál na střední škole Hamilton Southeastern High School americký fotbal, ale po přestupu na Western Michigan University se začal věnovat basketbalu. Za WMU odehrál víc zápasů než kdokoliv jiný a stal třetím nejlépe bodujícím i doskakujícím hráčem. V posledním ročníku vedl tým k titulu v Západní divizi Mid-American Conference a byl jmenován do prvního týmu výběru All-MAC.\n\nReitz podepsal smlouvu s Baltimore Ravens po Draftu NFL 2008 jako volný hráč na pozici Tight enda, ale díky svým atletickým dispozicím začal hrát jako Offensive tackle. Na tento post měl ovšem malou hmotnost; univerzitu ukončil s váhou 110 kg, na začátku přípravného kempu 120 kg a do startu sezóny chtěl nabrat ještě 20 kilogramů. Tu začal v rezervním týmu, ale 1. října 2008 byl zapsán na listinu zraněných a sezóna pro něj skončila. V lednu 2009 a rok později dvakrát obnovil kontrakt s Ravens, ale 4. září 2010 byl umístěn na přestupovou listinu.\n\n5. září 2010 přestoupil k Miami Dolphins, ale již 8. září byl uvolněn.\n\n15. září 2010 přestoupil k Indianapolis Colts a smlouva mu byla prodloužena během prvního utkání play-off. Následně se přesunul se na pozici levého Guarda a na soupisku byl jako startující hráč dopsán 16. srpna 2011. V první sezóně si připisal jedenáct startů, z toho devětkrát jako startující hráč. 8. února 2011 jako volný hráč obnovil kontrakt s Colts, ale v prvních sedmi utkáních nové sezóny kvůli zranění nehrál. Od utkání s Miami Dolphins 4. listopadu se vrátil na pozici startujícího hráče. Proti Miami pomohl svým výkonem Andrewu Luckovi naházet 433 yardů a o měsíc později dokonce 459 yardů proti Detroitu Lions. Do utkání play-off proti Baltimore Ravens nezasáhl a na startu sezóny 2013 ztratil pozici startujícího hráče na úkor Donalda Thomase. I tak zasáhl v ročníku 2013 do čtrnácti utkání z toho třikrát jako startující hráč. Pozici náhradníka si udržel i pro sezónu 2014, před níž podepsal novou jednoletou smlouvu s Colts za 1,43 milionů dolarů a následně odehrál 10 zápasů. Další prodloužení smlouvy podepsal 10. března 2015. 7. března 2017 oznámil ukončení kariéry.\n\nReitz si vzal přítelkyni z univerzity Jill v červenci 2010, o rok později se jim narodila dcera Julianna.\n\n"}
{"id": "749038", "url": "https://cs.wikipedia.org/wiki?curid=749038", "title": "Jordan Eberle", "text": "Jordan Eberle\n\nJordan Ryan Eberle (* 15. května 1990, Regina, Saskatchewan) je kanadský hokejový útočník hrající v týmu Edmonton Oilers v severoamerické lize NHL.\n\n\n\n"}
{"id": "749039", "url": "https://cs.wikipedia.org/wiki?curid=749039", "title": "Binga tygří", "text": "Binga tygří\n\nBinga tygří, též afrotetra tygří nebo tygří ryba, je dravá ryba žijící v povodí řeky Kongo, v řece Lualaba a jezerech Upemba a Tanganika. Je to rychlý plavec, při lovu se orientuje hlavně zrakem. Má štíhlé tělo proudnicovitého tvaru, šedý hřbet a světlejší břicho. Ploutve jsou oranžové nebo červené. Někteří jedinci mají na těle podélné černé pruhy. Zuby jsou velké a nápadné i při zavřené tlamě. Binga tygří je největší trnobřichá ryba, dorůstá délky až 1,5 m a hmotnosti 50 kg.\n\nJe oblíbenou kořistí sportovních rybářů díky své pověsti silné a agresivní ryby.\n"}
{"id": "749043", "url": "https://cs.wikipedia.org/wiki?curid=749043", "title": "Karl Bartl", "text": "Karl Bartl\n\nKarl Bartl (12. září 1884 – 11. května 1946 Cheb) byl československý politik německé národnosti a meziválečný senátor Národního shromáždění za Sudetoněmeckou stranu.\n\nPo parlamentních volbách v roce 1935 získal senátorské křeslo v Národním shromáždění. Mandát ale nabyl až dodatečně roku 1937 jako náhradník poté, co zemřel senátor Eduard Löhnert. V senátu setrval do října 1938, kdy jeho mandát zanikl v důsledku změn hranic Československa.\n\nProfesí byl krejčí ve Františkových Lázních.\n\nPo válce byl v roce 1945 vězněn v Chebu za činnost v době okupace. V září a říjnu 1938 se totiž podílel na zatýkání německých komunistů a sociálních demokratů a zle s nimi zacházel.\n\n"}
{"id": "749046", "url": "https://cs.wikipedia.org/wiki?curid=749046", "title": "Fed Cup 2011 - blok A 1. skupiny zóny Asie a Oceánie", "text": "Fed Cup 2011 - blok A 1. skupiny zóny Asie a Oceánie\n\nBlok A 1. skupiny zóny Asie a Oceánie Fed Cupu 2011 představoval jednu ze dvou podskupin 1. skupiny. Hrálo se mezi 2. až 5. únorem v areálu National Tennis Centre thajského Nonthaburi venku na tvrdém povrchu. \n\nČtyři týmy se utkaly ve vzájemných zápasech. Vítěz sehrál zápas s vítězem bloku B o účast v baráži Světové skupiny II pro rok 2012. Družstvo na posledním místě se utkalo se stejně umístěnému týmu v bloku B a poražený sestoupil do 2. skupiny zóny Asie a Oceánie pro rok 2012. \n\n"}
{"id": "749048", "url": "https://cs.wikipedia.org/wiki?curid=749048", "title": "Otakar Bas", "text": "Otakar Bas\n\nOtakar Bas (21. března 1879 Hradec Králové – 18. března 1939 Praha) byl český a československý právník, politik a senátor Národního shromáždění ČSR za Československou živnostensko-obchodnickou stranu středostavovskou.\n\nVystudoval práva na Univerzitě Karlově v Praze. Zpočátku působil ve státních službách, pak v soukromé kanceláři ministra předlitavské vlády Bedřicha Pacáka v Kutné Hoře. Od roku 1908 provozoval samostatnou advokátní kancelář. Byl obhájcem v procesu s českými antimilitaristy v roce 1910 a během první světové války obhajoval klienty před vojenskými soudy. Před válkou se v letech 1899–1908 angažoval v České straně radikálně pokrokové, v letech 1908–1919 v České straně státoprávně pokrokové. Přispíval do listu Samostatnost. Po roce 1918 přešel do živnostenské strany. Přispíval do jejích periodik \"Reforma\" a \"Národní střed\". Od roku 1928 byl členem Českého zemského zastupitelstva a od roku 1930 přísedícím zemského výboru.\n\nV parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty. Profesí byl zemským přísedicím a advokátem v Praze.\n\nKrátce po okupaci českých zemí v březnu 1939 spáchal sebevraždu.\n\n\n"}
{"id": "749055", "url": "https://cs.wikipedia.org/wiki?curid=749055", "title": "Bišónen", "text": "Bišónen\n\nBišónen (美少年, Hepburnovým přepisem bishōnen) znamená v japonštině „krásný mladý hoch“. Jedná se o idealizovaný typ krásného mladého muže ve východoasijské literatuře a výtvarném umění, v současnosti především v dílech mangy a anime. Ženským protějškem bišónena je bišódžo (美少女). \n"}
{"id": "749056", "url": "https://cs.wikipedia.org/wiki?curid=749056", "title": "Karl Bock", "text": "Karl Bock\n\nKarl Bock (27. října 1886 Libědice – 8. října 1946 Langeneichstädt) byl československý politik německé národnosti a meziválečný senátor Národního shromáždění ČSR za Sudetoněmeckou stranu (SdP).\n\nProfesí byl obchodníkem, bytem v Žatci.\nV parlamentních volbách v roce 1935 získal senátorské křeslo v Národním shromáždění. V senátu setrval do října 1938, kdy jeho mandát zanikl v důsledku změn hranic Československa.\n\nOd 8. ledna 1939 působil v místní skupině NSDAP v Žatci. Po válce byl vysídlen do Německa. Zde zemřel v říjnu 1946.\n\n"}
{"id": "749063", "url": "https://cs.wikipedia.org/wiki?curid=749063", "title": "Kurt Brass", "text": "Kurt Brass\n\nKurt Brass (4. října 1880 Zábřeh – 14. dubna 1964 Lindau) byl československý vysokoškolský pedagog, chemik a politik německé národnosti, meziválečný senátor Národního shromáždění ČSR za Sudetoněmeckou stranu (SdP).\n\nByl synem obchodníka a továrníka. Jeho otcem byl Otto Brass. Kurt studoval na vyšší chemické škole v alsaském Mülhausenu a na univerzitě v Basileji, kde promoval roku 1903. Pracoval v podniku svého otce, který vlastnil barvírnu a cukrovar. V letech 1908–1909 pokračoval ve studiích na vysoké škole technické v Mnichově. V období let 1909–1913 na ní působil jako asistent v chemicko-technologické laboratoři. V roce 1914 se v Mnichově habilitoval.\n\nZa první světové války bojoval v armádě. Od roku 1919 byl privátním docentem na vysoké škole technické v Mnichově a od roku 1922 mimořádným profesorem na vysoké škole technické v Stuttgartu. Krátce působil v Štýrském Hradci a Brně a od roku 1928 převzal vedení ústavu organické chemie při německé vysoké škole technické v Praze. V letech 1938–1939 byl rektorem této vysoké školy. Povoláním byl k roku 1935 řádným profesorem německé vysoké školy technické v Praze.\n\nByl i veřejně a politicky aktivní. V letech 1918–1933 byl členem Německé nacionální strany. Po jejím zákazu přešel v roce 1934 do SdP. Po parlamentních volbách v roce 1935 získal senátorské křeslo v Národním shromáždění. Mandát ale nabyl až dodatečně v roce 1936 jako náhradník poté, co rezignoval senátor Justin Greger. V senátu setrval do jeho zrušení v roce 1939, přičemž na rozdíl od většiny svých spolustraníků neztratil mandát v důsledku změn hranic Československa po Mnichovské dohodě a zůstal politikem zbytkového Československa. V listopadu 1938 přešel do klubu německých národně socialistických senátorů v Československé republice.\n\nOd roku 1938 byl členem NSDAP a od roku 1939 vedoucím úřadu pro techniku při krajském vedení NSDAP v Praze. Od roku 1939 byl SS, od roku 1942 v hodnosti Sturmbannführera. Po roce 1945 působil jako profesor v Lindau v Bavorsku.\n\n"}
{"id": "749066", "url": "https://cs.wikipedia.org/wiki?curid=749066", "title": "Suri", "text": "Suri\n\nSlovo Suri má více významů:\n\n\n"}
{"id": "749067", "url": "https://cs.wikipedia.org/wiki?curid=749067", "title": "Josef Hronek (kněz)", "text": "Josef Hronek (kněz)\n\nJosef Hronek (13. srpna 1890 Mladá Boleslav – 23. září 1954 Praha) byl český římskokatolický teolog, duchovní, vysokoškolský pedagog, církevní a literární historik.\n\nPo maturitě na gymnáziu v Mladé Boleslavi studoval na pražské teologické fakultě, vysvěcen byl v roce 1913. Jako kaplan působil ve Vinoři, na Zbraslavi, ve Slaném a v Praze a dále se vzdělával studiem na Filozofické fakultě UK, kde v letech 1919‒1923 absolvoval obory pedagogika, archeologie a dějiny umění. Intenzívně se věnoval výuce náboženství na obecných a středních školách, působil rovněž jako profesor na Amerlingově učitelském ústavu v Praze.\n\nV letech 1921‒1925 se stal na pražské teologické fakultě nejprve adjunktem a v letech 1928‒1946 suplentem pedagogiky a katechetiky s výjimkou let 1939‒1945, kdy byl nucen práci přerušit. V roce 1937 na fakultě získal doktorát teologie, v listopadu 1945 se po návratu do školy habilitoval, od dubna 1947 byl nejprve mimořádným a od září 1950 řádným profesorem pedagogiky a katechetiky. V roce 1952 převzal vedení katedry praktických oborů a od července téhož roku vykonával funkci děkana CMBF, dislokované mezitím do Litoměřic, kde zůstal až do svého úmrtí v září 1954. Tato kapitola jeho života po roce 1948, v letech tzv. budování základů socialismu, oslabuje jeho kredit, poněvadž byl loajálním nástrojem realizace státní církevní politiky.\n\nVědecká a publikační činnost J. Hronka byla rozsáhlá a zahrnuje vydání bezmála stovky monografií, učebnic, brožur, příruček, modlitebních a náboženských knih (mnohé v několika vydáních) a několika stovek příspěvků v časopisech a příležitostných tiscích, přičemž jeho hlavním oborem byla metodika vyučování náboženství, včetně tvorby učebnic náboženství pro různé stupně škol (např. známá knížka pro děti Cesta k Bohu). Publikoval i v oblasti pedagogiky, historie, církevních a literárních dějin. Věnoval se rovněž redakční práci jako editor knihovny Živé slovo, redigoval věstník Sursum, Sborník Historického kroužku a Kalendář katolického duchovenstva, pracoval rovněž v redakci Bohovědného slovníku, Časopisu katolického duchovenstva nebo Duchovního pastýře. V meziválečném období byl členem Družiny literární a umělecké v Olomouci, která sdružovala katolicky orientované tvůrce a umělce.\nZ Hronkovy rozsáhlé literární produkce vybíráme:\nZ roku 1923 pochází útlá třicetistránková knížka nazvaná \"Dnešní směry socialismu\" (Hradec Králové 1923), která je kritickou analýzou představ socialistických teoretiků o novém uspořádání společnosti.\n\n\n\n"}
{"id": "749070", "url": "https://cs.wikipedia.org/wiki?curid=749070", "title": "Jason Pominville", "text": "Jason Pominville\n\nJason John Pominville (* 30. listopadu 1982, Repentigny, Québec, Kanada) je americký hokejový útočník hrající v týmu Buffalo Sabres v severoamerické lize NHL.\n\n\n"}
{"id": "749072", "url": "https://cs.wikipedia.org/wiki?curid=749072", "title": "Kočka na rozpálené plechové střeše", "text": "Kočka na rozpálené plechové střeše\n\nKočka na rozpálené plechové střeše ( ) je divadelní hra Tennesseeho Williamse z roku 1955. Hra byla oceněna Pulitzerovou cenou. Byla již druhým dílem, za které Williams získal Pulitzerovu cenu, první oceněnou hrou byla \"Tramvaj do stanice Touha\".\n\nPsycholologické drama je komponováno podle pravidel aristotelské poetiky (jednota místa, času a děje), má tři jednání a odehrává se v rezidenci pana Pollitta, který je milionář a vlastní nejrozsáhlejší plantáže ve státě. Umírá na rakovinu a jeho rodina se sešla na jeho „oslavě“ 65. narozenin. Hra se zaměřuje hlavně na příběh jižanské ženy Maggie, která chce probudit k životu svého apatického manžela Bricka-alkoholika, aby mohli dědit po umírajícím Polittovi.\n\nNázev hry se v ději hry několikrát opakuje jako metafora aktuálního životního pocitu Maggie a také hru zakončuje – \"„Co je vítězstvím pro kočku na rozpálené plechové střeše? – To kdybych věděla, asi aby tam vydržela co nejdéle …“\"\n\nDominující jsou dialogy Bricka Pollitta a jeho ženy Margarety. Brick je bývalým úspěšným fotbalistou, posléze fotbalovým reportérem, momentálně je zdrcen a stal se z něj alkoholik. S Margaretou (Maggie) se seznámili na univerzitě. Brick tehdy byl slavným fotbalistou a také pohledným mladým mužem a Maggie byla okouzlující chudá dívka.\n\nMargareta se do Bricka zamilovala. Brick však trávil příliš času s přítelem Skipperem. Měl ke Skipperovi přátelský vztah, ovšem Skipper k němu homosexuální. Margareta Skippera prokoukla a donutila ho, aby se s ní vyspal. Skipper Brickovi zatelefonoval a pověděl mu, co se stalo. Brick uraženě zavěsil a Skipper spáchal sebevraždu. Od té doby to šlo s Brickem z kopce, cítil vinu za kamarádovu smrt. Omrzela ho práce, k Margaretě cítil téměř nenávist a začal pít, aby zapomněl na smrt kamaráda i na zbytečnost svého života.\n\nMargareta stále Bricka miluje, omlouvá jeho pití. Nechce Bricka opustit, i když on ji k tomu činy i slovy nutí. Nechce ho opustit nejen proto, že ho miluje, ale také proto, že tchán (Politt) je bohatý a její život je tedy pohodlný. Margareta zjistí, že tchán umírá na rakovinu; prezentovaná lékařská zpráva, podle níž má tchán jen zažívací obtíže, je lží. Čeká tedy, až manžel bude dědit. Snaží se dostat Bricka z alkoholismu, aby mohl dědit, protože jinak by dědictví mohlo přejít ke staršímu bratrovi Gooperovi a jeho ženě Mae (mají spolu pět dětí, zatímco Brick s Maggie jsou bezdětní). Gooper je úspěšný advokát a jako prvorozený syn by měl na majetek právo.\n\nPolitt za Brickem přichází se zprávou, že je zdravý, protože nepravdivé lékařské zprávě uvěřil. Vypráví Brickovi, že Goopera s manželkou a dětmi nemá v lásce a že celý život měl rád jen Bricka.\nDonutí Bricka, aby si přiznal, že pije kvůli vnitřní prázdnotě, tvrdí, že Brick si pocit viny jen nalhává. Brick má zlost, protože otec si myslí, že Brick Skippera miloval nejen jako přítele. Ve vzteku na otce křikne, že skutečně umírá na rakovinu. Otce to naprosto zdrtí.\n\nGooper s Mae sdělují matce, že otec umírá na rakovinu a že chtějí hospodařit na otcových plantážích. Matka manžela velmi miluje a nic takového nechce připustit. Ví, že Politt miluje Bricka, a chce, aby po něm převzal starost o majetek. Margareta to ví také, a tak čeká na vhodnou příležitost, aby mohla říci, že je těhotná (i když to není pravda). Zamkne Brickovi bar a vyhrožuje mu, že dostane svůj alkohol jen tehdy, když se s ní vyspí. Bricka překvapila její rozhodnost a podvolil se jí.\n\nKočka na rozpálené plechové střeše je tak Maggie; chtěla zvítězit a nakonec také zvítězila.\n\n"}
{"id": "749078", "url": "https://cs.wikipedia.org/wiki?curid=749078", "title": "Kašpar z Logau", "text": "Kašpar z Logau\n\nKašpar z Logau též z Lohova (3. srpna 1524 Nisa – 4. června 1574 Vratislav) byl biskup ve Vídeňském Novém Městě v letech 1560–1562, pak biskup ve Vratislavi v letech 1562–1574.\n\nKašpar z Logau (\"Logus\") pocházel z jednoho z nejstarších slezských šlechtických rodů, doložených nejméně od 13. století. Jeho otec, Matyáš z Logau (\"Matyáš „von Altendorf“\", něm. \"Matthias von Logau\"), se těšil velké přízni vratislavského biskupa Jana Thurza (1506–1520). Stal se proto i biskupským notářem. Brzy byl povýšen i na kancléře a biskupského sekretáře. Roku 1542 byl jmenován zemským hejtmanem svídnicko-javorského knížectví (něm. \"Schweidnitz-Jauer\").\n\nJeho manželkou byla rodilá polská šlechtična Zuzana Ogigell, dcera kapitána biskupské stráže (\"Bistumshauptmann\") Ivana Ogigella (Iwan Ogigell). Kašpar, který se narodil 3. srpna 1524 v Nise, byl jejich prvním synem.\n\nNejprve vzdělání získával na farní škole v Nise. Brzy však byl z Nisy povolán jako páže na královský dvůr. Vychováván byl na královském dvoře v Innsbrucku pozdějším litoměřickým proboštem Janem Horákem spolu s dětmi krále Ferdinandem I. (s princem Maxmiliánem II. a princem Ferdinandem II.). Tak se česky naučil i velmi nadaný Kašpar z Logau. Své velké jazykové i teologické znalosti prokázal již roku 1541. Obdržel jako beneficium hodnost oltářníka ve farním kostele v jeho rodné Nise. Již následujícího roku (1542) byl ve Vratislavi jmenován kanovníkem v katedrále a roku 1545 kanovníkem-scholastikem v kostele sv. Kříže. Později se stal kanovníkem i v Olomouci.\n\nAby se osvědčil i jinak, byl povolán roku 1547 do císařské armády, bojující v tzv. šmalkaldské válce proti luteránům. V armádě zůstal jen krátce, protože již roku 1548 odešel na univerzitu (v Lipsku, a poté buď v Padově, nebo v Bologni). Když vysokoškolské vzdělání po letech studia v Itálii dokončil, byl jmenován komorníkem císařského dvora a vychovatelem syna Ferdinanda I. arcivévody Karla II. Štýrského.\n\nRoku 1551 zemřel litoměřický probošt Jan Horák a téhož roku císař Ferdinand jmenoval Kašpara z Logau proboštem litoměřickým.\n\nCísař požádal 1. listopadu 1551, aby administrátoři pražského arcidiecéze \"pod jednou\" (přijímání pod jednou způsobou) byli informováni o tomto rozhodnutí. Současně se jmenováním litoměřického probošta byl jmenován nový děkan kapituly Mikuláš Janus (1551–1559), dosavadní farář v Ústí nad Labem.\n\nNový probošt Logau se bohužel velmi málo zdržoval v Litoměřicích, protože byl pověřován v Praze různými a často i složitými problémy, které bylo třeba důsledně, ale i odpovídajícím právním způsobem řešit. Přesto měl probošt Logau (\"Logus\") velkou zásluhu na důsledném řešení právních vztahů a předpisů, které pak vyvrcholily reformou statut litoměřické kapituly roku 1559. Probošt dbal také o zlepšení nepříliš dobré ekonomické situace. Z vlastních prostředků dal vybudovat nový proboštský pivovar a materiálně podpořil stavbu nového městského děkanství v Litoměřicích. Městská rada požádala pro stavbu vápno, cihly atd.\n\nO vztazích mezi městem Litoměřicemi a kapitulou existuje velmi málo dokladů. Pro plnění žádostí v Praze neměl Logau dostatek času a pověřil již uvedeného kapitulního děkana Mgr. Januse stykem s městskou radou.\n\nVelkou řadou problémů a sporů bylo například u poddaných právo odúmrtí. Žádný poddaný nemohl bez předchozího souhlasu své pozemky darovat, zastavit, prodat nebo odkázat. To bylo v rozporu se soudobými smlouvami i předpisy mezi proboštstvím a městem. Pokud k takovým případům docházelo, bylo rozhodnutí neplatné i protiprávní a vznikala pak řada sporů. V mezních případech řešil spory apelační soud v Praze, který většinou rozhodl ve prospěch kapituly. Často se městská rada odvolávala a řešení převzal pražský královský dvůr. Rozhodnutí pak vynesl arcivévoda habsburský.\n\nDalší četné spory se týkaly pochybností, kam někteří poddaní příslušeli, přestože již rozhodnutí bylo po potlačení stavovského povstání roku 1547 oznámeno a Litoměřice tehdy ztratily značnou část své autonomie. Brzy se však objevily pokusy o vrácení některých ztracených autonomních práv.\nProbošt Logau pověřil kolem roku 1555 správou církevních statků Jiřího Teplického, kterého později vystřídal Dionisius Ogigell, pravděpodobně strýc probošta Logaua.\n\nProbošt Logau však měl, jak tomu tehdy bylo zvykem, i další církevní hodnosti. Již jako osmnáctiletý obdržel roku 1542 kanonikát vratislavské kapituly. Protože nejvyšší kruhy si jej cenily (Ferdinand I.), stal se na jaře roku 1559 po smrti biskupa Martina Durlachera biskupem Vídeňského Nového Města. Papež novou funkci Logaua potvrdil až 13. března 1560. Jako biskup diecéze Vídeňské Nové Město (lat. \"Dioecesis Neostadiensis\") působil do roku 1562. Přitom Logau nadále zůstal litoměřickým proboštem. Ve \"Vídeňském Novém Městě\" se pokoušel založit jezuitskou kolej, avšak tento pokus nebyl úspěšný. Své úmysly a plány zde nedokončil, protože byl požádán, aby převzal funkci biskupa ve Vratislavi, odkud pocházel.\n\nDne 16. února 1562 byl Logau, po volbě vratislavské kapituly, oficiálně jmenován biskupem vratislavské diecéze po zesnulém Jakubu ze Salzy. Před jeho jmenováním biskupem se někteří stavové ze Slezska pokusili ovlivňovat rozhodnutí o jeho zvolení biskupem, protože Logau byl pro ně „příliš aktivní“ v tehdy složité situaci ve Slezsku. Tyto snahy však byly bezúspěšné a Logau slavil 2. května 1562 intronizaci. Dne 23. července 1562 napsal biskup Logau litoměřickému kapitulnímu děkanovi Bartoloměji Pěčínskému (1559–1573), že si císař přeje, aby se hodnosti litoměřického probošta vzdal. Biskup Logau pak vyslal do Litoměřic, svého bratra Jindřicha, aby osobně před v Litoměřicích jeho rezignaci.\nVe funkci vratislavského biskupa vedl v roce 1563 a 1565 diecézní synody, které ovšem měly malý vliv na náboženský život v jeho diecézi. Jako správce vratislavské diecéze vydal dekret na obnovu církve, který se však nedočkal realizace. K protestantům byl tolerantní, což se nelíbilo vratislavské kapitule, která vyzývala k boji proti protestantské víře. V roce 1565 založil kněžský seminář, ovšem měl pro něj malou finanční podporu. Redigoval německý překlad římského katechizmu, který byl vytištěn v roce 1570 v Nise.\n\nBiskup Logau byl pak biskupem ve Vratislavi od roku 1562 do roku 1574. Zemřel 4. června 1574 ve Vratislavi v necelých padesáti letech na tuberkulózu a byl pohřben ve farním kostele sv. Jakuba v Nise, kde byl kdysi pokřtěn. Jeho náhrobek se bývá nazýván mistrovským dílem vrcholné renesance.\n\n\n\n"}
{"id": "749079", "url": "https://cs.wikipedia.org/wiki?curid=749079", "title": "Fed Cup 2011 - blok B 1. skupiny zóny Asie a Oceánie", "text": "Fed Cup 2011 - blok B 1. skupiny zóny Asie a Oceánie\n\nBlok B 1. skupiny zóny Asie a Oceánie Fed Cupu 2011 představoval jednu ze dvou podskupin 1. skupiny. Hrálo se mezi 2. až 5. únorem v areálu National Tennis Centre thajského Nonthaburi venku na tvrdém povrchu.\n\nČtyři týmy se utkaly ve vzájemných zápasech. Vítěz sehrál zápas s vítězem bloku A o účast v baráži Světové skupiny II pro rok 2012. Družstvo na posledním místě se utkalo se stejně umístěnému týmu v bloku A a poražený sestoupil do 2. skupiny zóny Asie a Oceánie pro rok 2012.\n\n"}
{"id": "749084", "url": "https://cs.wikipedia.org/wiki?curid=749084", "title": "Artemis Fowl (postava)", "text": "Artemis Fowl (postava)\n\nArtemis Fowl je postava ze stejnojmenné série irského spisovatele Eoina Colfera. Jeho matka se jmenuje Angelina Fowlová, jeho otec Artemis Fowl starší. V prvním díle série je mu dvanáct let. Je to největší génius od dob Wolfganga Amadea Mozarta. Své vlohy vkládá do ilegálních podniků, a od dob, kdy jeho otec zmizel u břehů Ruska, je hlavou zločineckého impéria Fowlů.\n\nV prvním díle série, jež se jmenuje \"Artemis Fowl\", je Artemisovi dvanáct let. Protože chce nabýt ještě většího bohatství, než má nyní, rozhodne se unést skřítka. Je totiž téměř najisto přesvědčen, že skřítkové existují a proto se se svým přítelem a bodyguardem Butlerem vydává do Ho Či Minova Města, v němž podle Butlerova informátora Nguyena žije víla. Artemis se s ní setká a výměnou za vrácení jejích kouzelných schopností si od ní vypůjčí Knihu, což je něco jako skřítkovská Bible. Díky ní unese elfku Myrtu Krátkou, která je členkou LEPReko, skřítkovské policie. Nakonec ji vymění za tunu zlata, z nějž však polovinu vrátí výměnou za vyléčení jeho matky ze šílenství, jemuž propadla po ztrátě jeho otce.\n\nV druhém díle se mu povede zachránit svého otce ze spárů ruské mafie. Také zachrání hlavní město skřítků Jistotu od zlé šotky Opal Koboi.\n\nVe třetím díle sestrojí z ukořistěných skřítčích přileb minipočítač, jež mu však Američan Jon Spiro ukradne. Během krádeže je zabit Butler. Artemis ho znovu vzkřísí za pomoci kapitánky Krátké. Pak svůj vynález Jonu Spirovi ukradne zpět pro sebe. Na konci tohoto dobrodružství je jemu i Butlerovi vymazána paměť z důvodu zachování bezpečí skřítkovského Národa. Artemis si však u permoníka Slámy Hraboše uschová minidisk s informacemi o Národu.\n\nV dalším díle se vrací Opal Koboi, aby se všem pomstila. Nejprve zabije velitele Reko Julia Břízného, pak se pokusí zabít Myrtu, Artemise i Butlera najednou. Myrta Artemise s Butlerem zachrání a Artemise vezme s sebou do provizorní skrýše, kde je však Opal najde a zajme. Mezitím je Myrta obviněna z vraždy velitele Břízného a prohlášena za mrtvou. Butlera mezitím najde Sláma Hraboš a „vrátí“ mu vzpomínky na Národ.Spolu pak Artemise a Myrtu zachrání, zrovna když se je chystá zabít obrovská hromada trollů. Artemisovy vzpomínky jsou navráceny, Myrta očištěna, Koboi dopadena a vypadá to na šťastný konec.\n\nJenže přichází další díl, tentokrát s hrozbou démonů. Jakási Artemisovi do té doby neznámá dívka zajme raracha, jakési vývojové stadium démona, a Artemis ho chce také. Proto ho unese, zachrání ostrov démonů a zpozdí se v čase asi o dva roky. Zjistí, že za tu dobu se mu narodili sourozenci, dvojčata Beckett a Myles.\n\nV zatím předposledním díle Artemisova matka náhle zdánlivě onemocní magicidou, jakousi skřítkovskou nemocí, na níž existuje jediný lék, výtažek z mozkomíšního moku vzácného hedvábného lemura sifaka. Háček je v tom, že posledního tohoto lemura vlastnila Artemisova matka, a protože za něj utratila finance určené na nalezení jeho otce, Artemis ho ze vzteku prodal Extinkcionistům, sektě nesnášející zvířata. To se událo před více než čtyřmi roky, a tak se Artemis s Myrtou za pomoci démonského mága jménem Číslo jedna vracejí do minulosti lemura zachránit. Když se jim to po mnoha útrapách s Artemisem z minulosti i Extinkcionisty povede, zjistí, že Artemisova matka vůbec neměla magicidu, ale ovládla ji Opla Koboi z minulosti. Tím pádem dojde k časovému paradoxu, i když ten je zčásti zaviněn Artemisovou interakcí se sebou samým z minulosti. Nakonec za pomoci tohoto mladšího Artemise je i Opal minulosti zatčena, Artemisovi minulosti vymazána paměť a jeho matka zachráněna.\n\nV posledním díle ale uprchne bratr Julia Břízného Turnball, jež byl uvězněn pro mnoho svých zločinů a chystá se zničit Myrtu, Jistotu a unést Č.1, aby mohl svou lidskou manželku učinit znovu mladou. Artemis se mezitím nakazí tzv. Atlantským komplexem, což je OCD (obsedantně kompulzivní porucha) smíchaná s paranoiou, halucinacemi a ve vážném případě (což je tento případ) i disociativní poruchou osobnosti. Artemis je odsunut do pozadí své mysli a vládu nad jeho tělem přebírá Orion, druhá stránka Artemisovy osobnosti. Je romantický, naivní, ale zato poslouchá rady ostatních. Avšak bez Artemise není naděje porazit Turnballa, jež ovládl amorfoboty, rosolovité roboty původně určené LEPRekem k průzkumu jiných planet. Nakonec ho však vlastní manželka přesvědčí, že to, co se chystá udělat, není správné a v tomto případě to, co se chystá udělat, je zničit atlantskou nemocnici a uprchnout v obřím amorfobotovi. Protože je však tento amorfobot zničen a Turnball přesvědčen, odletí nakonec v transportéru s bombou a zahyne i se svou manželkou. Pak se Artemis zapřisáhne, že už nebude provozovat žádná dobrodružství a je také vyléčen z Atlantského komplexu.\n"}
{"id": "749087", "url": "https://cs.wikipedia.org/wiki?curid=749087", "title": "Pasvalys", "text": "Pasvalys\n\nPasvalys (česky zastarale \"Posvol\") je (v pořadí podle velikosti čtvrté z 11 v kraji) okresní město na severozápadě Panevėžyského kraje ve středu severního okraje Litvy. Leží 38 km na sever od krajského města Panevėžys, 174 km na severoseverozápad od Vilniusu. Leží v Mūšo-Nemunėliské nížině, nedaleko na jihojihozápad od soutoků řeky Mūši s Lėvuo (2 km) a s Pyvesou (4 km), avšak název dostalo město podle řeky Svalia, která se zde zprava vlévá do řeky Lėvuo. Jméno je tvořeno předponou Pa- (odpovídá české Po- jako v názvech Posázaví, Polabí nebo Polabec) a koncovka -ys předurčuje mluvnický mužský rod názvu. Je to městská památková rezervace. Větší část města leží na pravém břehu řeky Lėvuo a z této části opět větší část na pravém břehu řeky Svalia. Ve městě je (při soutoku těchto řek) zděný barokní kostel Sv. Jana Křtitele (postaven roku 1787 na místě roku 1776 shořelého dřevěného, který počali stavět před rokem 1497, se zvonicí z konce 18. století), dále kulturní dům, gymnázium Petra Vileišise, dvě základní školy (Svalia a Lėvuo), hudební škola (s kroužkem výtvarníků), škola sportu, doškolovací centrum pro mládež a dospělé, zvláštní internátní škola, dvě školy kombinované s mateřskou školou , dvě mateřské školy kombinované s jeslemi , veřejná knihovna Mariuse Katiliškise , oblastní muzeum, palác sportu, na levém břehu - nejhlubší litevská jeskyně (hloubka 20 m) Žalsvasis šaltinis, muzeum žernovů (Girnų muziejus), okresní nemocnice, pošta, park.\n\nJe to staré město. Jeho areál s okolím byl do konce středověku obýván zemgaly. Poprvé je zmiňováno koncem 13. století. Má se za to, že za Gediminasovy vlády zde již byl malý dřevěný hrad. První dřevěný kostel byl postaven roku 1494 na popud velkoknížete litevského Alexandra. Tento velkokníže také povolil Jonovi Grotovi založit město, tedy otevřít krámy, krčmy, pořádat trhy, avšak městská práva přesto Pasvalys získal až roku 1546. \n\n"}
{"id": "749091", "url": "https://cs.wikipedia.org/wiki?curid=749091", "title": "Letiště Katowice", "text": "Letiště Katowice\n\nMezinárodní letiště Katowice (kód IATA KTW, kód ICAO EPKT; polsky \"Międzynarodowy Port Lotniczy Katowice\"), používající také název Katowice Airport, je mezinárodní veřejné civilní letiště, nacházející se v Pyrzowicích nedaleko Katowic, hlavního města Slezského vojvodství. Nejlepší meteorologické podmínky v Polsku – nejvyšší umístění startovací dráhy v Polsku (303 metrů nad hladinou moře).\n\nMezinárodní letiště Katowice v Pyrzovicích obsluhuje nejvíce rozvinutý průmyslový region Polska, jedno z nejvíce zalidněných území v Evropě. Ve vzdálenosti o průměru 100 km od letiště bydlí kolem 11 mil. lidí. Katowické letiště patří mezi letiště s nejlepší dopravní dostupností v Polsku. Okolí letiště disponuje rozvinutým systémem rychlostních silnic a dálnic. Dálnice A4 východ – západ, Dálnice A1 sever – jih, Dálnice A4 a A1 se kříží ve vzdálenosti 35 km od letiště. Rychlostní silnice S1 spojující centrum aglomerace s letištěm a dálnici A1.\n\n\n\n"}
{"id": "749098", "url": "https://cs.wikipedia.org/wiki?curid=749098", "title": "Patrick Sharp", "text": "Patrick Sharp\n\nPatrick Sharp (* 27. prosince 1981, Winnipeg, Manitoba) je bývalý kanadský hokejový útočník, který naposledy hrál v týmu Chicago Blackhawks v severoamerické lize NHL, ve kterém dokázal v letech 2010, 2013 a 2015 vyhrát Stanley Cup, a v roce 2014 získal s Kanadou na zimních olympijských hrách v Soči zlatou medaili.\n\nS juniorským hokejem začal v rodném městě, Thunder Bay, kde hrál za místní týmu Flyers v USHL. V sezoně 2000-01 odešel do univerzitní soutěže v USA, kde hrál za vermontskou univerzitu. Nasbíral 27 bodů v 31 utkáních a ačkoliv nebyl nejproduktivnější nováček, dostal cenu pro nejlepšího nováčka týmu. Ve druhé a poslední sezoně v ECAC byl nejproduktivnějším hráčem týmu a na konci sezony dostal cenu Johna C. Cunninghama pro nejužitečnějšího hráče týmu. Jeho tým vyhrál v sezoně pouze 3 z 31 zápasů a tak se Sharp rozhodl, že pro něj bude lepší školu opustit a vrhnout se mezi profesionály.\n\nPhiladelphia ho draftovala v roce 2001 ve 3. kole, celkově byl vybrán jako 95. hráč. Skoro o rok později, 21. května 2002, podepsal s Philadelphií smlouvu na 3 roky. Na kempu Flyers se předvedl v dobrém světle a tak dostal šanci v NHL. První zápas v NHL odehrál 10. října 2002 v Edmontonu. Po 3 zápasech, ve kterých nebodoval, byl však odeslán do AHL, kde strávil zbytek sezony.\n\nSezonu 2003-04 strávil půl na půl v NHL a AHL. Do poloviny prosince hrál v AHL, kde nasbíral 29 bodů (15+14) v 35 zápasech, zbytek sezony strávil v NHL. V silném týmu Flyers však nedostával příliš času na ledě a tak zaznamenal pouze 7 bodů (5+2) v 41 zápasech. V playoff NHL se trefil jednou, a to ve finále Východní konference proti Tampě Bay.\n\nBěhem výluky v NHL v sezoně 2004-05 hrál v AHL za Phantoms. V 75 zápasech nasbíral 52 bodů (23+29) a to stačilo na 3. místo v produktivitě týmu. V playoff byl jedním z hlavních vůdců týmu a pomohl Phantoms k zisku Calder Cupu. V kanadském bodování v playoff byl na 2. místě v týmu i celé AHL s 21 body (8+13) v 21 zápasech.\n\nSezonu 2005-06 začal v NHL ve Philadelphii, za kterou odehrál 22 zápasů a nasbíral 8 bodů. V týmu nabitém hvězdami však příliš času na ledě nedostával a nakonec byl vyměněn. 5. prosince se společně s útočníkem Ericem Melochem stěhoval do Chicaga za útočníka Matta Ellisona a 3. kolo draftu 2006. Za Blackhawks odehrál celkem 50 zápasů a nasbíral 23 bodů, v celé sezoně pak v 72 zápasech nasbíral 31 bodů (14+17). 10. července 2006 s ním Blackhawks prodloužili smlouvu o 2 roky.\n\nV sezoně 2006-07 pak nastoupil k 80 utkáním v nichž nasbíral 35 bodů. Po Havlátovi byl jediným hráčem Blackhawks, který se dostal na hranici 20 gólů.\n\nV průběhu sezony 2007-08, 17. ledna 2008, prodloužil s Blackhawks o další 4 roky. Celkem v sezoně nasbíral 62 bodů (36+26) a byl nejlepším střelcem Blackhawks. V počtu gólů si vytvořil své osobní maxiumum, které doposud nepřekonal. V gólech v oslabení se dělil o první příčku v celé NHL s Alferdssonem.\n\nStřelecky se mu dařilo i v první polovině sezony 2008-09, kdy zaznamenal 20 branek. Ve 2. polovině mu ale zvlhnul prach a navíc jej na 20 utkání vyřadilo zranění kolena. Celkem tak nastřílel 26 branek a nasbíral 44 bodů. V playoff se dostal opět do pohody a s Toewsem byl se 7 góly na 2. místě mezi střelci týmu. Celkem přispěl 11 body na cestě Blackhawks do finále konference.\n\nSezona 2009-10 byla 4. sezonou v řadě, kdy dokázal nastřílet alespoň 20 branek. Zaznamenal 25 a k tomu navíc přidal 41 asistencí. Celkem tak nasbíral 66 bodů v 82 zápasech. V playoff přidal dalších 22 bodů ve stejném počtu zápasů a byl tak 3. nejproduktivnějším hráčem týmu. S 11 brankami byl společně s Byfuglinem nejlepším střelcem týmu a s 76 střeleckými pokusy byl vůbec nejaktivnějším hráčem v playoff. Výraznou měrou se tak podílel na zisku Stanley Cupu.\n\nV sezoně 2010-11 v 74 utkáních nasbíral 71 bodů (34+37). Podruhé v kariéře překonal hranici 30 branek a s 34 góly byl nejlepším střelcem Blackhawks, v celé NHL se umístil 8. Zúčastnil se NHL All-Star Game, kde byl vyhlášen nejužitečnějším hráčem utkání, když získal 3 body (1+2). V playoff pak v sérii proti Vancouveru nasbíral 5 bodů (3+2) v 7 utkáních. Ačkoliv měl platnou smlouvu ještě na další sezonu, podepsal 3. srpna 2011 smlouvu na dalších 5 let za 29,5 milionu dolarů (cap hit 5,9 milionu).\n\nI v sezoně 2011-12 dokázal udržet tempo z předchozí sezony a podruhé v řadě byl nejlepším střelcem Blackhawks s 33 góly. Popáté v řadě tak překonal hranici alespoň 25 branek, což se před ním povedlo jen 6 hráčům v dresu Blackhawks. V týmové produktivitě pak obsadil 2. místo s celkem 69 body v 74 zápasech (8 zápasů vynechal pro zranění). Byl nejlepší v týmu v hodnocení +/- s osobním maximem +28 bodů (7. v NHL; 2. v Západní konferenci) a také v počtu vstřelených vítězných gólů (8 GWG, 7. místo v NHL). V playoff vstřelil pouze jediný gól v 6 zápasech a Blackhawks vypadli z 1. kola podruhé v řadě, tentokrát s Phoenixem.\n\nVinou zranění odehrál ve zkrácené sezoně 2012-13 jen 28 zápasů, ve kterých nasbíral 20 bodů (6+14). Střelecky se mu tolik nedařilo, ale když byl v sestavě Blackhawks, tak ani jednou neprohráli v základní hrací době (25-0-3). V playoff se střelecké štěstí opět přiklonilo na jeho stranu a s 10 góly byl nejlepším střelcem celého playoff NHL a mohl se radovat ze svého druhého Stanley Cupu v kariéře.\n\nSezona 2013-14 je doposud jeho nejlepší v kariéře. Poprvé v kariéře stal nejproduktivnějším hráčem Blackhawks a po čtvrté v kariéře byl nejlepším střelcem Blackhawks. Podruhé v kariéře odehrál všechna utkání základní části v nichž si připsal 78 bodů (34+44) a byl 12. nejproduktivnějším hráčem NHL a 9. nejlepším střelcem. Osobní maxima si vytvořil v počtu asistencí, bodů a také střel (313), ve kterých byl v NHL dokonce na 2. místě. Během listopadu byl vyhlášen 3. hvězdou týdne NHL a za poslední týden v prosinci dokonce 1. hvězdou. Okolo přelomu roku vstřelil 2 hattricky - 27. prosince 2013 proti Coloradu a 3. ledna 2014 v New Jersey. Playoff mu příliš nevyšlo, neboť zaznamenal v 19 zápasech jen 5 branek a celkem 10 bodů.\n\nV sezoně 2014-15 přišel na přelomu listopadu a prosince o 14 zápasů kvůli zranění nohy. V 68 zápasech pak nasbíral 43 bodů (16+27). Ve svém 700. zápase, ke kterému nastoupil 29. prosince 2014 proti Nashvillu, získal 500. bod v NHL. Při cestě za třetím Stanley Cupem nasbíral 15 bodů (5+10) v 23 zápasech a byl tak 5. nejproduktivnějším hráčem týmu.\n\nJelikož Blackhawks měli problémy vejít se do platového stropu, byl Sharp společně s obráncem Stephenem Johnsem vyměněn 10. července 2015 do Dallasu za obránce Trevora Daleyho a útočníka Ryana Garbutta. V týmu se sešel s obráncem Johhnym Oduyou, který Blackhawks rovněž po zisku Stanley Cupu opustil. Ve své první sezoně v Dallasu si připsal 55 bodů (20+35) v 76 zápasech a byl 5. nejproduktivnějším hráčem týmu a 4. nejlepším střelcem. V playoff si připsal 6 bodů (4+2) ve 13 utkáních, když Dallas vypadl ve 2. kole se St. Louis.\n\nZdravotní problémy měl v průběhu celé sezony 2016-17 a tak odehrál pouze 48 zápasů, ve kterých si připsal 18 bodů (8+10). Nedařilo se mu ve statistice +/-, neboť s -22 body byl nejhorším v týmu. Stars v této sezoně nepostoupili do playoff.\n\nPo 2 letech se vrátil do Chicaga, když jako volný hráč podepsal roční smlouvu s Blackhawks. Zápas proti Floridě 12. prosince 2017 byl jeho 900. v NHL. V sezoně ovšem pokračoval pokles jeho produktivity a i když neměl zdravotní potíže, řadu zápasů sledoval jen z tribuny. Celkem v 70 zápasech nasbíral 21 bodů (10+11). Při posledním domácím zápase proti St. Louis 7. dubna 2018 oznámil, že toto byla jeho poslední sezona v NHL. Kariéru tak ukončil v klubu, se kterým získal 3 Stanley Cupy. Celkem za Blackhawks odehrál 749 zápasů (19. místo v historických tabulkách Blackhawks), ve kterých nastřílel 249 branek (12. místo) a 283 asistencí (22. místo) a celkem tedy 532 bodů (15. místo).\n\n\n\n"}
{"id": "749107", "url": "https://cs.wikipedia.org/wiki?curid=749107", "title": "Lokomotiva 715", "text": "Lokomotiva 715\n\nLokomotivy řady 715 (do roku 1988 řada T 426.0) jsou ozubnicové motorové lokomotivy, které byly původně určeny pro provoz na Tanvaldské ozubnicové dráze a slovenské ozubnicové trati Pohronská Polhora – Tisovec. Pro Československé státní dráhy je roku 1961 vyrobila v počtu čtyř kusů rakouská firma Simmering-Graz-Pauker (SGP) ve Vídni (odtud přezdívka \"„rakušanka“\"), aby na těchto tratích nahradily staré parní lokomotivy. Stroje řady T 426.0 se staly prvními motorovými ozubnicovými lokomotivami na světě, ČSD je koupily za částku 3 000 000 Kčs za kus.\nPrvní a jediné ozubnicové motorové lokomotivy, jaké kdy jezdily na českém území, byly paradoxně také jedněmi z mála, které nedodal tuzemský průmysl. Počátky úvah o nákupu nových motorových lokomotiv pro ozubnicové tratě se datují do konce 50. let, kdy již byl stav na obou tratích (tanvaldské i tisovecké) doslova alarmující a prastaré parní lokomotivy na provoz zkrátka nestačily. Po pokusech s nasazením motorových vozů M 131.1, které skončily fiaskem, bylo jasné, že nastalou situaci je třeba urychleně řešit. V Československu ale nebyl jediný výrobce, který by byl schopný vhodnou ozubnicovou lokomotivu dodat, proto monopolní výrobce motorových lokomotiv, ČKD Praha, dal svolení k dovozu lokomotiv ze zahraničí. Jedním z pouhých dvou výrobců, kteří na poptávku zareagovali, byla vídeňská firma SGP. Jí navržené řešení v podobě lokomotivy s hydrodynamickým přenosem výkonu bylo shledáno jako vhodné a poté byla podána objednávka na čtyři lokomotivy, které byly vyrobeny a dodány během roku 1961. První lokomotiva byla ještě před dodáním krátce zkoušena v Rakousku. Na tanvaldskou trať přišly stroje čísel 002 a 004, do Tisovce byla přidělena čísla 001 a 003. Přes počáteční problémy se lokomotivy na prvně jmenované trati osvědčily, zatímco na Slovensku jejich nasazení dosti ztěžovala vyšší hmotnost a špatný stav trati. Proto byly odsud již v letech 1963 a 1964 předány do Tanvaldu. Místo nich sem byly přiděleny upravené motorové vozy řady 820, schopné provozu na takto sklonově náročné trati.\n\nPo dobu více než 20 let čtveřice lokomotiv zajišťovala takřka veškerou dopravu na „Zubačce“, pouze na málo vytížených vlacích se objevovaly motorové vozy. Se zvyšujícím se věkem strojů však začalo přibývat poruch, čím dál vážnější byl citelný nedostatek náhradních dílů a celková nehospodárnost provozu. Kvůli častým závadám se čas od času dokonce stávalo, že ze čtyř lokomotiv byla provozní jen jedna, což spolehlivému zajištění provozu příliš nepomáhalo. Po zkouškách upravené lokomotivy řady 742 s EDB a elektronickým regulátorem výkonu v roce 1985, které dopadly s kladným výsledkem, již nic nebránilo jejich nahrazení jako čistě adhezních lokomotiv, bez nutnosti použití ozubnice. Na základě poznatků ze zkoušek byla v ČKD zadána výroba upravené desetikusové série, označené novou řadou 743. První stroje nové řady do Tanvaldu přišly začátkem roku 1988 a to umožnilo definitivní odstavení posledních „rakušanek“. Jako záložní fungovaly poslední dva stroje ještě do následujícího roku, poté ale byly zrušeny. Stroj 001 poté skončil jako muzejní u Českých drah a 003 před šrotací zachránila nově založená Vědecko-technická společnost Tanvald, která jej převzala a uchovávala několik let jako neprovozní. Po náročných opravách byly obě lokomotivy později zprovozněny a dnes jsou používány k příležitostným jízdám na Tanvaldské dráze. Deponovány jsou pod širým nebem v Tanvaldě, ale roku 2015 byla zahájena oprava zborcené budovy bývalého depa v Kořenově, kam by se po jejím dokončení měly obě lokomotivy přestěhovat.\n\n"}
{"id": "749108", "url": "https://cs.wikipedia.org/wiki?curid=749108", "title": "Zlatý slavík", "text": "Zlatý slavík\n\nZlatý slavík byla anketa popularity československých zpěváků, zpěvaček a skupin organizovaná v letech 1962–1991 časopisem \"Mladý svět\". Anketu vymyslel redaktor Mladého světa Ladislav Smoljak a nazval ji podle dětské hračky. Od roku 1969 do pádu komunismu byly jeho výsledky z politických důvodů falšovány. V roce 1970 nejvíce hlasů v kategorii zpěvaček získala Marta Kubišová, výsledky nesměly být publikovány. V roce 1996 byla tato anketa obnovena pod novým názvem \"Český slavík\".\n\nV průběhu let se měnily hodnocené kategorie. V letech 1962–1963 a v roce 1970 existovala pouze společná kategorie v případě zpěváků a zpěvaček. Kategorie píseň byla vyhlašována do roku 1968, kdy na druhém místě skončila Modlitba pro Martu. Během 30 let ceny obdrželo 6 zpěváků, 7 zpěvaček, 8 kapel a 7 písní. Nejvíce jich získal Karel Gott (22), Hana Zagorová (9), Naďa Urbánková (5) a skupina Elán (4).\n\n\n"}
{"id": "749111", "url": "https://cs.wikipedia.org/wiki?curid=749111", "title": "Emanuel Kovář", "text": "Emanuel Kovář\n\nEmanuel Kovář (12. ledna 1861 Vlašim — 14. července 1898 Praha) byl český lingvista a etnograf, docent na pražské filosofické fakultě. Jazyk zkoumal v širokých kulturních souvislostech; zabýval se také antropologií, sociologií a literaturou. Jako jednatel národopisné výstavy 1895 se stal jedním z nejpopulárnějších českých vědců. Byl tajemníkem Národopisné společnosti českoslovanské a měl významný podíl na prvním svazku Národopisného sborníku. Přispíval do \"Ottova slovníku naučného\". Jeho vrcholným dílem je studie \"O původu lidské mluvy\".\n\nNarodil se 12. ledna 1861 ve Vlašimi. Absolvoval nižší gymnázium v Benešově a vyšší ve Spálené ulici v Praze. V letech 1879-82 studoval srovnávací jazykovědu a moderní filologii na filosofické fakultě; vedle toho navštěvoval i přednášky na medicíně, zejména v oboru psychiatrie (poruchy řeči) a anatomie hlasového ústrojí. Roku 1883 získal titul doktora filosofie, v roce 1885 byl jmenován docentem pro všeobecný jazykozpyt. V letech 1889-90 absolvoval stáž na univerzitách v Lipsku a Berlíně.\n\nByl mnohostranným odborníkem. Vědu pokládal za filosofický soubor, který je nutno studovat vcelku. Ačkoliv byl především lingvistou, rozšířil své zkoumání na etnografii, antropologii, prehistorii, sociologii a estetiku, s cílem obsáhnout vzájemné vztahy mezi těmito obory.\n\nZískal si velké zásluhy o Národopisnou výstavu českoslovanskou v Praze 1895. Do její přípravy se zprvu zapojil jen z vědeckého zájmu; brzy ale vynikl jako energický a vytrvalý agitátor a organizátor. 7. října 1891 byl jmenován jednatelem výstavy. Na její podporu pořádal přednášky a shromažďoval materiály. Svou neúnavnou pílí se stal nejznámější osobností výstavy a jedním z nejpopulárnějších českých vědců té doby.\n\nPo skončení výstavy se zapojil do činnosti Národopisné společnosti českoslovanské, kde se stal tajemníkem. Připravil zde k vydání první svazek Národopisného sborníku.\n\nRoku 1897 vážně onemocněl (nádor na štítné žláze). V posledním roce života ještě dokončil své vrcholné dílo — studii \"O původu lidské mluvy\". Na jejím základě byl navržen na mimořádného profesora, jmenování se ale nedožil. Zemřel v Praze 14. července 1898, pohřben byl na Vyšehradském hřbitově.\n\nByl ženat s Marii, rozenou Strakovou (1867–??). Manželství bylo bezdětné.\n\nKnižně vyšly:\n\nV časopisech byly publikovány např.:\n\nPřispíval do \"Ottova slovníku naučného\". Je např. autorem či spoluautorem článků Jazykozpyt, Baskové, Evropa, Afrika a Amerika.\n\n"}
{"id": "749112", "url": "https://cs.wikipedia.org/wiki?curid=749112", "title": "Fed Cup 2011 - baráž 1. skupiny zóny Asie a Oceánie", "text": "Fed Cup 2011 - baráž 1. skupiny zóny Asie a Oceánie\n\nBaráž 1. skupiny zóny Asie a Oceánie ve Fed Cupu 2011 představovala čtyři vzájemná utkání týmů, které obsadily stejné pořadí v bloku A a B. Vítěz zápasu družstev z prvních příček bloků postoupil do baráže o účast ve Světové skupině II pro rok 2012. Družstva, která se umístila na druhém a třetím místě obou bloků spolu sehrála zápas o konečnou 3. až 6. pozici. Poslední týmy v obou blocích nastoupily k utkání, z něhož poražený sestoupil do 2. skupiny zóny Asie a Oceánie pro rok 2012. \n\nHrálo se 5. února 2011 v areálu oddílu National Tennis Centre thajského města Nonthaburi venku na tvrdém povrchu. \n\nVítězné týmy bloků sehrály zápas o postup do baráže Světové skupiny II.\n\nDruhé týmy bloků sehrály zápas o třetí a čtvrté místo.\n\nTřetí týmy bloků sehrály zápas o páté a šesté místo.\n\nČtvrté týmy sehrály zápas o udržení. Poražený sestoupil do 2. skupiny zóny Asie a Oceánie pro rok 2012.\n\n"}
{"id": "749115", "url": "https://cs.wikipedia.org/wiki?curid=749115", "title": "Bedřich Brož", "text": "Bedřich Brož\n\nBedřich Brož (27. dubna 1886 Palkovice – 15. října 1946 Místek) byl český a československý politik a meziválečný senátor Národního shromáždění ČSR za Československou stranu lidovou.\n\nProfesí byl továrním mistrem v Místku.\n\nPo parlamentních volbách v roce 1935 získal za lidovce senátorské křeslo v Národním shromáždění. Mandát nabyl až dodatečně v červnu 1938 jako náhradník poté, co zemřel senátor Jan Rýpar. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\n"}
{"id": "749120", "url": "https://cs.wikipedia.org/wiki?curid=749120", "title": "Karl Dresl", "text": "Karl Dresl\n\nKarl Dresl (8. prosince 1887 Petrovice nad Desnou – 1960) byl československý politik německé národnosti a meziválečný senátor Národního shromáždění ČSR za Komunistickou stranu Československa.\n\nProfesí byl sklářským dělníkem v Rapotíně. Zdejší sklárna byla v meziválečném období baštou vlivu komunistické strany a později centrem antifašistické agitace. Ještě v lednu 1939, tedy po záboru Sudet se tu odehrála krátká protestní stávka.\n\nOd roku 1905 byl Dresl členem rakouské sociální demokracie. Po válce byl původně stoupencem levice v Německé sociálně demokratické straně dělnické v ČSR a zasedal v krajském vedení strany v Šumperku. V roce 1921 se podílel na vzniku německé sekce KSČ. V letech 1931–1936 byl členem ÚV KSČ.\n\nV parlamentních volbách v roce 1935 získal senátorské křeslo v Národním shromáždění. V senátu setrval do října 1938, kdy jeho mandát zanikl v důsledku změn hranic Československa.\n\nPo anexi Sudet emigroval do Velké Británie. Zde byl členem skupiny okolo Gustava Beuera. V roce 1943 se stal členem Sudetoněmeckého výboru - Zastoupení demokratických Němců z ČSR. Po válce se vrátil do Československa.\n\n"}
{"id": "749122", "url": "https://cs.wikipedia.org/wiki?curid=749122", "title": "Tomáš Dytrych", "text": "Tomáš Dytrych\n\nTomáš Dytrych (20. prosince 1884 Brodek u Přerova – 12. května 1951 Tišnov) byl český a československý politik a meziválečný senátor Národního shromáždění ČSR za Československou stranu lidovou.\n\nVětší část života prožil v obci Vícemilice u Bučovic. Působil jako hospodářský správce cukrovaru ve Vyškově, poté jako správce panství Račice u Vyškova a následně panství v Bohdalicích. V roce 1926 koupil statek ve Vícemilicích, který obhospodařovával až do roku 1938, kdy statek pronajal. Zajímal se o agrární problematiku. Působil jako šéfredaktor Zemědělského zpravodaje v Brně. Byl členem ČSL a působil i v jejích ústředních orgánech. Zasloužil se o rozvoj Bučovicka a roku 1931 obdržel čestné občanství města Bučovice.\n\nV parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty. Profesí byl rolníkem z Vícemilic. Jeho bratr Josef Dytrych byl známým zvonařem z Brodku u Přerova.\n\nZemřel v sanatoriu v Tišnově.\n\n"}
{"id": "749126", "url": "https://cs.wikipedia.org/wiki?curid=749126", "title": "Hokejový turnaj v Berlíně 1910", "text": "Hokejový turnaj v Berlíně 1910\n\nHokejový turnaj v Berlíně 1910 byl prvním ročníkem Hokejového turnaje v Berlíně, což byla vůbec první mezinárodní soutěž v ledním hokeji. Konal se od 10. – 12. února 1910. Turnaje se zúčastnilo pět mužstev, která se utkala vyřazovacím systémem.\n\n Verband Berliner Athletikvereine – Club des Patineurs de Paris 1:10 (1:6, 0:4)\n\n10. února 1910 – Berlín (Eispalast)\n\n Akademischer SC 1906 Dresden – Club des Patineurs de Paris 4:5pp (3:2, 1:2 – 0:1)\n\n11. února 1910 – Berlín (Eispalast)\nBranky: 1. pol. Tikkanen 2, Dietrich, 2. pol. Hartley – 1. pol. De Rauch, MacDonald, 2. pol. Masson, De Rauch – v prodloužení MacDonald\nRozhodčí: Günther Dreyer (GER)\n\n11. února 1910 – Berlín (Eispalast)\nBranky: 1. pol. Glimm, Steinke, 2. pol. Glimm – v prodloužení Müller a Kutscher - 1. pol. Coupez, 2. pol. Coupez 2\nRozhodčí: Louis Magnus (FRA)\n Berliner SC – Club des Patineurs de Paris 1:4 (0:3, 1:1)\n\n12. února 1910 – Berlín (Eispalast)\nBranky: 2. pol. Glimm – 1. pol. Masson 2, MacDonald, 2. pol. MacDonald\nRozhodčí: Louis Magnus (FRA)\n\nCP Paris:\nBrankář: Maurice del Valle.\nObránci: Alexandre Clarke – Raymond Mézières (C).\nZáložník: Jean Prat.\nÚtočníci: Robert Masson – A. J. MacDonald – Alfred de Rauch.\n\nBerliner SC:\nBrankář: Willy Bliesener.\nObránce: C. M. Lüdecke.\nZáložníci: Alfred Steinke – Robert Müller.\nÚtočníci: Werner Glimm – Kutscher – E. Jakob.\n\n"}
{"id": "749130", "url": "https://cs.wikipedia.org/wiki?curid=749130", "title": "Emil Enhuber", "text": "Emil Enhuber\n\nEmil Enhuber (8. února 1878 České Budějovice – 3. listopadu 1947 Praha) byl československý politik německé národnosti a meziválečný senátor Národního shromáždění za Sudetoněmeckou stranu (SdP).\n\nV parlamentních volbách v roce 1935 získal senátorské křeslo v Národním shromáždění. V senátu setrval do října 1938, kdy jeho mandát zanikl v důsledku změn hranic Československa.\n\nProfesí byl tajemníkem zemského svazu pekařů v Teplicích-Šanově.\n\nPo roce 1945 byl československými úřady souzen spolu s dalšími předáky nacistického hnutí a odsouzen na pět let do vězení. Zemřel v listopadu 1947 na Pankráci.\n\n"}
{"id": "749131", "url": "https://cs.wikipedia.org/wiki?curid=749131", "title": "BYOD", "text": "BYOD\n\nBYOD (\"přines si vlastní zařízení\", ) je vzrůstajícím trendem, který znamená, že si zaměstnanci nosí svá vlastní „chytrá“ zařízení (jako jsou notebooky, smartphony, wi-fi routery apod.) do firemního prostředí. To samozřejmě zvyšuje nároky na informační bezpečnost, kterou BYOD znesnadňuje. Na druhou stranu zavedení BYOD politiky ve společnosti může znamenat zvýšení její atraktivity, produktivity a mobility jejích zaměstnanců. Se stíráním hranic mezi vnitřním a venkovním prostředím firmy a s možnostmi virtualizace aplikací nebo celých uživatelských prostředí (desktopů) může být integrace BYOD do firemních politik efektivní reflexí současného vývoje IT.\n\nPoužívání vlastních zařízení ve firemním prostředí představuje minci o dvou stranách. Na jednu stranu přináší výhody v efektivitě výkonu, nasazování nových technologií. Na straně druhé jde o významný zásah do tradičních struktur firemní informační bezpečnosti a jde tak o jistý druh evoluce v chápání informační bezpečnosti jako celku. BYOD vyžaduje revizi bezpečnostních standardů a změnu filozofie v řízení rizik plynoucích ze správy dat a ochrany zařízení a řídících procesů.\n\n\n\n"}
{"id": "749133", "url": "https://cs.wikipedia.org/wiki?curid=749133", "title": "Semjon Děnisovič Ignaťjev", "text": "Semjon Děnisovič Ignaťjev\n\nSemjon Děnisovič Ignaťjev (; 14. září 1904, Karlivka, dnes Poltavská oblast, Ukrajina – 27. listopadu 1983, Moskva), byl sovětský politik.\n\nDo Komunistické strany vstoupil v roce 1926. Až do roku 1950, kdy byl povolán do Moskvy, pracoval pro stranu postupně v Burjatské, Baškirské, Běloruské a Uzbecké sovětské socialistické republice. Stalinovi měl v Moskvě pomoci omezit rostoucí vliv Beriji a Abakumova; druhého z nich záhy nahradil v postu ministra státní bezpečnosti, kde působil od léta 1951 do jara 1953. V letech 1952 až 1961 byl členem Ústředního výboru a krátce i Politbyra. Po Stalinově smrti v roce 1953 přišel o většinu své moci, byl odvelen zpět do regionálních pozic. V roce 1983 zemřel přirozenou smrtí v Moskvě, pochován je na tamním Novoděvičím hřbitově.\n"}
{"id": "749137", "url": "https://cs.wikipedia.org/wiki?curid=749137", "title": "Igarka", "text": "Igarka\n\nIgarka () je město okresního významu v Ruské federaci v Turuchanském rajónu v Krasnojarském kraji. Počet obyvatel je 4975 (2016). Město je přístavem na řece Jeniseji a má vlastní letiště.\n"}
{"id": "749139", "url": "https://cs.wikipedia.org/wiki?curid=749139", "title": "Pohár hraběte de Lannoy", "text": "Pohár hraběte de Lannoy\n\nPohár hraběte de Lannoy (Coupe du Comte de Lannoy) byl turnaj v ledním hokeji, který se konal od 18. do 19. března 1910. Turnaje se zúčastnila čtyři mužstva, která se utkala vyřazovacím systémem.\n\n Club des Patineurs de Paris - Prince's Club kontumačně\n\n18. března 1910 - Brusel\n\n18. března 1910 (22:00) - Brusel\nBranky: 1.pol. Coupez 2, C. van der Straeten, 2.pol. Charlier, Coupez, C. van der Straeten 2 - 2.pol. Glimm\n\nBrussels IHC:\nBrankář: Roger Van der Straeten-Ponthoz.\nObránci: Louis Desmeth - Henri van den Bulcke.\nZáložník: F. Charlier (C).\nÚtočníci: Étienne Coupez - Clément van der Straeten-Ponthoz - Fernand de Blommaert.\n\nBerliner SC:\nBrankář: Rhom.\nObránce: Glenk.\nZáložníci: Franz Lange - Andrew Pitcairn-Knowles.\nÚtočníci: Werner Glimm - Hans Jakemann - Lagk (C).\n Brussels Ice Hockey Club - Club des Patineurs de Paris 1:8 (0:3, 1:5)\n\n19. března 1910 (22:00) - Brusel\nBranky: 1:5 Coupez - 0:1 MacDonald (as. de De Rauch), 0:2 MacDonald, 0:3 Laflèche, 0:4 MacDonald, 0:5 MacDonald, 1:6 MacDonald, 1:7 De Rauch, 1:8 MacDonald.\nBrussels IHC:\nBrankář: Roger Van der Straeten-Ponthoz.\nObránci: Louis Desmeth - Henri van den Bulcke.\nZáložník: F. Charlier (C).\nÚtočníci: Étienne Coupez - Clément van der Straeten-Ponthoz - Fernand de Blommaert.\n\nCP Paris\nBrankář: Maurice del Valle.\nObránci: Alexandre Clarke - Raymond Mézières (C).\nZáložník: \"Erreip\" (Pierre vzhůru nohama ...).\nÚtočníci: Alfred de Rauch - A. J. MacDonald - Robert Masson.\n"}
{"id": "749143", "url": "https://cs.wikipedia.org/wiki?curid=749143", "title": "Julius Földessy", "text": "Julius Földessy\n\nJulius Földessy, též Gyula Földessy, ukrajinsky Юлій Фелдешій (7. září 1875 Sobrance – 1947 Sambir), byl československý politik rusínské národnosti z Podkarpatské Rusi a meziválečný senátor Národního shromáždění ČSR za Autonomní zemědělský sojuz. Později člen maďarského parlamentu za karpatský region.\n\nAbsolvoval gymnázium v Užhorodu a místní řeckokatolický seminář. Začal pracovat v místní tiskárně, kterou od roku 1907 převzal do vlastního majetku. Šlo o jednu nejvýznamnějších institucí pro šíření rusínské kultury. Tiskárna fungovala až do znárodnění sovětskými úřady v roce 1945. Ve 20. letech 20. století patřil mezi hlavní veřejné činitele mezi rusínskou populací na Podkarpatské Rusi, přispíval do listu \"Karpatoruskij vjestnik\". Politicky se angažoval v autonomistickém a promaďarském Autonomním zemědělském sojuzu, jehož místopředsedou byl. Zasedal v Ruské národní radě a byl členem mnoha spolků a organizací.\nV parlamentních volbách v roce 1935 získal senátorské křeslo v Národním shromáždění za Autonomní zemědělský sojuz, který v těchto volbách kandidoval v alianci Autonomistický blok, jíž dominovala na Slovensku Hlinkova slovenská ľudová strana. V senátu setrval do ledna 1939, kdy jeho mandát zanikl v důsledku rozpuštění politických stran na Podkarpatské Rusi.\n\nProfesí byl majitelem knihtiskárny v Užhorodě.\n\nPo anexi Podkarpatské Rusi Maďarskem v letech 1938–1939 se zapojil do politiky v Maďarsku. Po okupaci země v březnu 1939 byl jmenován poradcem maďarského komisaře pro toto teritorium a v letech 1939–1944 byl aktivním členem maďarského parlamentu za tento region. V listopadu roku 1944 byl zatčen sovětskými úřady a zemřel o tři roky později ve vězení před závěrečným soudním stáním ve věznici v Sambiru.\n\n"}
{"id": "749146", "url": "https://cs.wikipedia.org/wiki?curid=749146", "title": "Mistrovství Evropy v rychlobruslení 2007", "text": "Mistrovství Evropy v rychlobruslení 2007\n\nMistrovství Evropy v rychlobruslení 2007 se konalo ve dnech 12. až 14. ledna 2007 na otevřené rychlobruslařské dráze Arena Ritten v italském Klobensteinu. Jednalo se o 18. společné mistrovství Evropy a celkově o 32. evropský ženský šampionát a 101. mistrovství Evropy pro muže. Z předchozího šampionátu obhajovali tituly Ital Enrico Fabris a Němka Claudia Pechsteinová.\n\nV Klobensteinu zvítězili Nizozemec Sven Kramer a Češka Martina Sáblíková, pro oba to byl první evropský titul jejich kariéry.\n\nZ českých závodníků na evropském šampionátu startovali kromě Martiny Sáblíkové také Andrea Jirků a Milan Sáblík.\n\nMužského mistrovství Evropy se zúčastnilo celkem 31 závodníků z následujících zemí: Nizozemsko (4), Norsko (4), Itálie (3), Polsko (3), Rusko (3), Německo (2), Švédsko (2), Belgie (1), Bělorusko (1), Česko (1), Dánsko (1), Finsko (1), Francie (1), Rakousko (1), Rumunsko (1), Švýcarsko (1), Ukrajina (1).\n\nŽenského mistrovství Evropy se zúčastnilo celkem 27 závodnic z následujících zemí: Německo (4), Nizozemsko (4), Rusko (4), Česko (2), Norsko (2), Polsko (2), Rakousko (2), Rumunsko (2), Bělorusko (1), Dánsko (1), Maďarsko (1), Švédsko (1), Ukrajina (1).\n\n"}
{"id": "749149", "url": "https://cs.wikipedia.org/wiki?curid=749149", "title": "Kris Versteeg", "text": "Kris Versteeg\n\nKris Versteeg (* 13. května 1986, Lethbridge, Alberta) je kanadský profesionální lední hokejista hrající v týmu SC Bern. Je vítězem Stanley Cupu z roku 2010 s Chicagem.\n\nVětšinu své juniorské kariéry strávil v Lethbridge, kde hrál od roku 2002 tři sezony. V sezoně 2005–06 hrál za Kamloops a Red Deer. Během celé kariéry ve WHL odehrál 264 zápasů a v nich nasbíral 167 bodů (62+105) a 312 TM.\n\nKdyž v sezoně 2005-06 skončil ve WHL, zamířil na farmu Bostonu do Providence, kde odehrál zbytek sezony a playoff.\n\nV létě 2006 s Bruins podepsal nováčkovský kontrakt na tři sezony a před výměnou do Chicaga byl se 49 body (22+27) v 43 utkáních nejproduktivnějším hráčem Providence a 3. neproduktivnějším nováčkem AHL. 3. února 2007 se pak spolu s blíže nespecifikovanou volbou v draftu stěhoval k Blackhawks výměnou za Brandona Bochenskiho. V Norfolku pokračoval v podobném duchu, když nasbíral 23 bodů v 27 utkáních, celkem tak nasbíral 72 bodů (26+46) v 70 utkáních, což stačilo na 4. místo v produktivitě nováčků AHL.\n\nSezonu 2007-2008 začal v AHL, ale Blackhawks ho v listopadu povolali k týmu a 22. listopadu 2007 v Calgary nastoupil k prvnímu zápas v NHL. Prvního bodu se dočkal ve svém 4. utkání 3. ledna 2008 ve Phoenixu, když si připsal asistenci a po té si ještě připsal i 1. gól v NHL, když překonal Tellqvista. V NHL celkem odehrál 13 zápasů a nasbíral 4 body. V AHL nasbíral 49 bodů v 56 utkáních a v playoff nasbíral ve 12 zápasech 11 bodů.\n\nPřed sezonou 2008-2009 si vybojoval stálé místo v týmu Blackhawks a měl skvělý vstup do sezony, když v prvních 20 utkáních nasbíral 20 bodů. V lednu byl nominován do NHL YoungStars Game, součást NHL All-Star Game, ale pro zranění se nemohl zúčastnit. Sezonu skončil s nejvíce asistencemi mezi nováčky NHL (31). Celkem odehrál 78 utkání a nasbíral celkem 53 bodů (22+31)a byl 2. nejproduktivnějším nováčkem NHL. V playoff pomohl Blackhawks do finále Západní konference 12 body (4+8) v 17 utkáních. Za své výkony byl nominován na Calder Trophy, ale v hlasování skončil 3. Také byl zařazen do All-Star týmu nováčků NHL. Po sezoně, 8. července 2009 prodloužil o 3 roky smlouvu s Blackhawks s ročním cap hitem 3,083 milionu dolarů.\n\nVe své druhé celé sezoně v NHL byl méně produktivní než v té nováčkovské, ale i tak dokázal nastřílet 20 branek a přidal 24 asistencí v 79 zápasech. V playoff pomohl 14 body v 22 zápasech Chicagu ke Stanley Cupu. Vzhledem k problémům s platovým stropem bylo Chicago nuceno ho vyměnit 30. června 2010 do Toronta společně s právy na Billyho Sweatta za útočníky Viktora Stalberga, Chrise DiDomenica a Philippa Paradise.\n\nV sezoně 2010-2011 v novém působišti odehrál 53 zápasů a nasbíral 35 bodů (14+21) a 14. února 2011 byl vyměněn do Philadelphie za 3. kolo draftu 2011. V dresu Flyers odehrál pak do konce základní části 27 zápasů a připsal si 11 bodů (7+4). V playoff přidal 6 bodů (1+5) v 11 zápasech a 1. července 2011 se opět stěhoval, tentokrát na Floridu za podmíněné 2. kolo a 3. kolo draftu 2012.\n\nV sezoně 2011-2012 byl 3. nejproduktivnějším hráčem Floridy s 54 body (23+31), což je jeho osobní rekord. Osobní rekord zaznamenal i v počtu nastřílených gólů (23). Po sezoně mu skončila smlouva a stal se chráněným volným hráčem a 23. července 2012 novou 4letou smlouvu s ročním cap hitem 4,4 milionu dolarů.\n\nO začátek zkrácené sezony 2012-2013 přišel kvůli zranění třísel a ani pak se zdravotních problémů nezbavil a tak odehrál celkem jen 10 zápasů a nasbíral 4 body (2+2).\n\nZa Floridu v sezoně 2013-2014 v 18 utkáních vstřelil jen 2 branky, nasbíral celkem 7 bodů a 14. listopadu 2013 byl vyměněn do Chicaga, se kterým získal v roce 2010 Stanley Cup. Společně s ním se do Chicaga, respektive na jeho farmu, stěhoval útočník Philippe Lefebvre a opačným směrem putovali útočník Jimmy Hayes a obránce Dylan Olsen. Součástí výměny byla i dohoda klubů, že Panthers budou hradit polovinu Versteegova platu (2,2 milionu dolarů). Celkem si v sezoně za oba kluby připsal 36 bodů (12+24) v 81 zápasech. V zápase 1. března 2014 proti Pittsburghu (pod otevřeným nebem) vstřelil svůj 100. gól v NHL. V playoff nedostával příliš příležitostí a tak v 15 zápasech zaznamenal jen 3 body (1+2).\n\n\n\n"}
{"id": "749150", "url": "https://cs.wikipedia.org/wiki?curid=749150", "title": "Ludwig Frank", "text": "Ludwig Frank\n\nLudwig Frank (24. května 1883 Mariánské Lázně – 4. listopadu 1945 Plzeň\n) byl rakousko-uherský důstojník a československý politik německé národnosti, meziválečný senátor Národního shromáždění ČSR za Sudetoněmeckou stranu (SdP).\n\nVychodil národní školu a nižší gymnázium. Pak nastoupil do kadetní školy. Roku 1903 se stal poručíkem, roku 1909 nadporučíkem u 99. pěchotního regimentu. Nastoupil na válečnou školu ve Vídni. Roku 1910 byl přidělen ke generálnímu štábu. Zde byl od roku 1913 hejtmanem.\n\nZa první světové války působil jako důstojník v generálním štábu rakousko-uherské armádě a vedl bojové akce. Bojoval na ruské, haličské, tyrolské frontě a na Soče. Dosáhl hodnosti majora generálního štábu. Po válce byl v Československu aktivní v organizacích německojazyčných válečných veteránů. Profesí byl majitelem garáží v Úšovicích. Bytem Mariánské Lázně.\nByl aktivní i politicky. Od roku 1934 byl krajským vedoucím SdP. V parlamentních volbách v roce 1935 získal senátorské křeslo v Národním shromáždění. V senátu setrval do října 1938, kdy jeho mandát zanikl v důsledku změn hranic Československa. Byl předsedou senátního klubu SdP.\n\nV letech 1938-1945 byl za NSDAP poslancem na Říšském sněmu v Berlíně.\n\nAngažoval se v útvaru Reichsluftschutzbund (vzdušná obrana) v Sudetech. Po roce 1945 byl vydán československým úřadům a popraven oběšením ve věznici v Plzni na Borech.\n\n"}
