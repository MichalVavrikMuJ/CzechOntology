{"id": "573214", "url": "https://cs.wikipedia.org/wiki?curid=573214", "title": "Středolabská tabule", "text": "Středolabská tabule\n\nStředolabská tabule je český geomorfologický celek nacházející se v jižní části oblasti Středočeská tabule. Zaujímá části krajů Středočeského, Ústeckého, Pardubického, Královéhradeckého, Vysočiny a Prahy.\n\nÚzemí celku se rozkládá zhruba mezi městy Mělník a Kralupy nad Vltavou na severozápadě, Lysá nad Labem na severu, Kopidlno na severovýchodě, Chlumec nad Cidlinou na východě, Kutná Hora a Golčův Jeníkov na jihovýchodě, Kostelec nad Černými lesy na jihu a Praha na jihozápadě. Zcela uvnitř se z větších měst nacházejí Neratovice, Brandýs nad Labem-Stará Boleslav, Čelákovice, Český Brod, Nymburk, Poděbrady, Kolín, Čáslav a Milovice.\nÚzemí má ráz ploché pahorkatiny, tvořené horninami svrchní křídy a místy jejich odkrytého krystalinického, proterozoického a permského podloží. Představuje erozně až strukturně denudační a akumulační reliéf plošinného, kotlinného a ploše pahorkatinného rázu se zarovnanými povrchy, suky, říčními terasami, údolními nivami\na tvary na spraších a vátých píscích. Šíří se v širokém pruhu při středním toku Labe, dolním toku Vltavy a při dalších labských přítocích (např. Výrovka, Doubrava, Mrlina, Cidlina).\n\nCelek Středolabská tabule (dle značení Jaromíra Demka VIB-3) se geomorfologicky člení na pět podcelků: Nymburská kotlina (VIB-3A) v centru a na východě, Čáslavská kotlina (VIB-3B) na jihovýchodě, Mělnická kotlina (VIB-3C) na severozápadě, Mrlinská tabule (VIB-3D) na severovýchodě a Českobrodská tabule (VIB-3E) na jihu a západě. Tabule sousedí s celky Dolnooharská tabule na severozápadě, Jizerská tabule a Jičínská pahorkatina na severu, Východolabská tabule na východě, Železné hory a Hornosázavská pahorkatina na jihovýchodě, Benešovská pahorkatina na jihu a Pražská plošina na jihozápadě.\n\nKompletní geomorfologické členění celé Středolabské tabule uvádí následující tabulka:\n\nNejvyšším bodem celku je vrstevnice (400 m) v Českobrodské tabuli, při hranici s Benešovskou pahorkatinou.\n\n\n"}
{"id": "573215", "url": "https://cs.wikipedia.org/wiki?curid=573215", "title": "Symbolický výpočet", "text": "Symbolický výpočet\n\nSymbolický výpočet či algebraický výpočet je označení takových počítačových výpočtů, které se snaží nalézt výsledek úpravami matematických rovnic, tedy pracují se matematickými symboly. Jedná se o protiklad numerických výpočtů, při kterých se počítač snaží nalézt (obvykle přibližné) řešení rovnice pouze pro konkrétní číselné zadání pomocí aproximací úpravou parametrů.\n\nPočítačové programy provádějící algebraické výpočty se označují termínem \"počítačový algebraický systém\" a mezi nejznámější příklady takových programů patří Mathematica a Maxima.\n"}
{"id": "573224", "url": "https://cs.wikipedia.org/wiki?curid=573224", "title": "Východolabská tabule", "text": "Východolabská tabule\n\nVýchodolabská tabule je český geomorfologický celek nacházející se v severozápadní části Východočeské tabule. Leží v Královéhradeckém kraji (okresy Jičín, Trutnov, Náchod, Hradec Králové), v Pardubickém kraji (okresy Pardubice, Chrudim, Ústí nad Orlicí) a ve Středočeském kraji (okresy okrese Kolín, Nymburk).\n\nÚzemí celku se rozkládá zhruba mezi sídly Jičíněves (na severozápadě), Hořice (na severu), Kuks (na severovýchodě), Vysoká nad Labem (na východě), Vysoké Mýto (na jihovýchodě), Chrudim (na jihu), Kolín (na jihozápadě) a Lovčice (na západě). Uvnitř celku leží krajská města Pardubice a Hradec Králové (část) a další města Nový Bydžov, Chlumec nad Cidlinou a Jaroměř (část).\n\nJe to plochá pahorkatina v povodí Labe Cidliny a Loučné, na slínovcích, jílovcích, spongilitech a pískovcích svrchní křídy, s pleistocenními říčními a eolickými (větrnými) sedimenty. Je zde slabě rozčleněný erozně denudační reliéf pleistocenních říčních teras a údolních niv Labe, Cidliny a přítoků, se sprašovými pokryvy a závějemi a pokryvy a přesypy vátých písků, strukturně denudačních plošin a plochých hřbetů.\n\nCelek Východolabská tabule (dle značení Jaromíra Demka VIC–1) se geomorfologicky člení na tři podcelky: Cidlinská tabule (VIC–1A) na severozápadě, Chlumecká tabule (VIC–1B) uprostřed a Pardubická kotlina (VIC–1C) na jihovýchodě.\n\nTabule sousedí s celky Orlická tabule na východě, Svitavská pahorkatina na jihu a jihovýchodě, Středolabská tabule na západě a jihozápadě, Jičínská pahorkatina na severu a Železné hory na jihozápadě.\n\nKompletní geomorfologické členění Východolabské tabule uvádí následující tabulka:\nNejvyšším bodem Východolabské tabule je \"Na Šancích\" (353 m n. m.).\n\nV seznamu jsou uvedeny vrcholy s výškou nad 300 m n. m.\n\n\n"}
{"id": "573227", "url": "https://cs.wikipedia.org/wiki?curid=573227", "title": "Orlická tabule", "text": "Orlická tabule\n\nOrlická tabule je geomorfologický celek v severovýchodní části Východočeské tabule. Leží v Královéhradeckém kraji (okresy Trutnov, Náchod, Hradec Králové a Rychnov nad Kněžnou) a v Pardubickém kraji (okresy Pardubice a Ústí nad Orlicí).\n\nÚzemí celku se rozkládá zhruba mezi sídly Dvůr Králové nad Labem (na severozápadě), Náchod (na severovýchodě), Žamberk (na východě), Vysoké Mýto (na jihu), Holice (na jihozápadě) a Opatovice nad Labem (na západě). Uvnitř celku leží města Choceň, Dobruška, Kostelec nad Orlicí, Týniště nad Orlicí, Třebechovice pod Orebem, Česká Skalice, částečně krajské město Hradec Králové a okresní město Rychnov nad Kněžnou, dále města Nové Město nad Metují a Jaroměř.\n\nJe to plochá pahorkatina převážně v povodí Orlice, Úpy a Metuje, ležící na slínovcích, jílovcích a spongilitech svrchní křídy, s pleistocenními říčními a eolickými (větrnými) sedimenty. Je zde slabě rozčleněný akumulační, erozně akumulační a erozně denudační povrch pleistocenních říčních teras a údolních niv Úpy, Metuje, Orlice a přítoků, strukturně denudačních plošin a plochých hřbetů v oblasti křídových antiklinál a synklinál.\n\nCelek Orlická tabule (dle značení Jaromíra Demka VIC–2) se geomorfologicky člení na dva podcelky: Úpsko-metujská tabule (VIC–2A) na severu a Třebechovická tabule (VIC–2B) na jihu.\n\nTabule sousedí s celky Východolabská tabule na západě, Svitavská pahorkatina na jihu, Jičínská pahorkatina a Krkonošské podhůří na severu a Podorlická pahorkatina na východě.\n\nKompletní geomorfologické členění Orlické tabule uvádí následující tabulka:\nNejvyšším bodem Orlické tabule je \"U Rozhledny\" (451 m n. m.).\n\nV tabulce jsou uvedeny vrcholy s výškou nad 300 m n. m.\n\n\n"}
{"id": "573228", "url": "https://cs.wikipedia.org/wiki?curid=573228", "title": "Příkrov", "text": "Příkrov\n\nPříkrov je velké horninové těleso (alochton), které bylo přemístěno alespoň do vzdálenosti 5 km na jinou horninovou jednotku (autochton). K přemístění dochází buď tektonicky nebo gravitačním skluzem.\n\nJsou popsány dva základní typy příkrovů.\n\n\nPříkladem příkrovů jsou subtatranské nebo austroalpinské příkrovy a jejich podjednotky.\n"}
{"id": "573230", "url": "https://cs.wikipedia.org/wiki?curid=573230", "title": "Svitavská pahorkatina", "text": "Svitavská pahorkatina\n\nSvitavská pahorkatina je geomorfologický celek v jihovýchodní části Východočeské tabule. Leží v Pardubickém kraji (okresy Ústí nad Orlicí, Svitavy, Pardubice, Chrudim), v Královéhradeckém kraji (okres Rychnov nad Kněžnou) a v Jihomoravském kraji (okres Blansko).\n\nÚzemí celku má zhruba tvar skloněného trojúhelníku, jehož vrcholy se rozprostírají mezi sídly Chvaletice na severozápadě, Kostelec nad Orlicí na severu a Letovice na jihu. Z větších sídel uvnitř celku lze zmínit Chrudim, Vysoké Mýto, Litomyšl, Českou Třebovou, Ústí nad Orlicí a Svitavy.\n\nJe to členitá pahorkatina s členitějším vrchovinným územím na východě, převážně v povodí Orlice, Loučné, Chrudimky a Svitavy, na severozápadě Labe. Leží převážně na slínovcích, prachovcích, spongilitech a pískovcích svrchní křídy, s lokalitami neogenních mořských a říčních a pleistocenních říčních (proluviálních) a navátých (eolických) sedimentů. Je zde rozčleněný erozně denudační, místy erozně akumulační povrch v oblasti křídových antiklinál, synklinál a okrajových sedimentárních stupňovin, charakterizovaný zejména plochými kuestami, strukturně denudačními plošinami a pleistocenními říčními terasami Tiché Orlice, Loučné, Chrudimky, Svitavy a přítoků, se sprašovými pokryvy a závějemi.\n\nCelkem prochází hlavní evropské rozvodí mezi úmořím Severního moře (povodí Labe, resp. Orlice) a Černého moře (povodí Dunaje, resp. Moravy). Do Černého moře míří řeka Svitava a její přítoky v jižním cípu pahorkatiny. Severní část s řekami Chrudimka, Loučná, Novohradka, Třebovka či Tichá Orlice je odvodňována Labem.\n\nCelek Svitavská pahorkatina (dle značení Jaromíra Demka VIC–3) se geomorfologicky člení na tři podcelky: Českotřebovská vrchovina (VIC–3A) na východě, Loučenská tabule (VIC–3B) uprostřed a Chrudimská tabule (VIC–3C) na severozápadě.\n\nPahorkatina sousedí s celky Východolabská tabule na severozápadě, Orlická tabule na severu, Podorlická pahorkatina na východě, Boskovická brázda na jihovýchodě, Hornosvratecká vrchovina na jihu a Železné hory na jihozápadě.\n\nKompletní geomorfologické členění celé Svitavské pahorkatiny uvádí následující tabulka:\n\nNejvyšším bodem Svitavské pahorkatiny je \"Baldský vrch\" (692 m n. m.).\n\nV tabulce jsou uvedeny jen některé z mnoha vrcholů s výškou nad 600 m n. m. v Českotřebovské vrchovině.\n\n\n"}
{"id": "573232", "url": "https://cs.wikipedia.org/wiki?curid=573232", "title": "Gabriel-Jean-Antoine Davioud", "text": "Gabriel-Jean-Antoine Davioud\n\nGabriel-Jean-Antoine Davioud (30. října 1824 Paříž – 6. dubna 1881 Paříž) byl francouzský architekt, představitel eklektické architektury během přestavby Paříže za druhého císařství Napoleona III. V Paříži po něm byla v roce 1896 v 16. obvodu pojmenována ulice.\n\nPoté, co Davioud v roce 1849 získal druhé místo v soutěži Prix de Rome, byl jmenován hlavním inspektorem architektonických staveb města Paříže a hlavním architektem zahrad a parků. Stal se spolupracovníkem prefekta Haussmanna a v Paříži postavil mnoho veřejných staveb.\n\n\n"}
{"id": "573242", "url": "https://cs.wikipedia.org/wiki?curid=573242", "title": "Ganej Jochanan", "text": "Ganej Jochanan\n\nGanej Jochanan ( גַּנֵּי יוֹחָנָן, doslova „\"Jochananovy zahrady\"“, v oficiálním přepisu do angličtiny Ganne Yohanan, přepisováno též Ganei Yohanan) je vesnice typu mošav v Izraeli, v Centrálním distriktu, v Oblastní radě Gezer.\n\nLeží v nadmořské výšce 63 metrů na pomezí hustě osídlené a zemědělsky intenzivně využívané pobřežní nížiny a regionu Šefela, na jihovýchodním okraji aglomerace Tel Avivu.\n\nObec se nachází 15 kilometrů od břehu Středozemního moře, cca 25 kilometrů jihovýchodně od centra Tel Avivu, cca 38 kilometrů severozápadně od historického jádra Jeruzalému a necelý kilometr od severního okraje města Mazkeret Batja. Ganej Jochanan obývají Židé, přičemž osídlení v tomto regionu je etnicky převážně židovské.\n\nGanej Jochanan je na dopravní síť napojena pomocí místní silnice číslo 4233.\n\nGanej Jochanan byl založen v roce 1950. Šlo o součást osidlovací vlny, která v tomto regionu začala po vzniku státu Izrael od roku 1949 pod dohledem Židovské agentury. V lednu 1950 se v této lokalitě usadili první osadníci. Šlo o dosavadní obyvatele přistěhovaleckého tábora poblíž Netanje, kteří patřili mezi židovské imigranty z Polska, Rumunska a jižní Ameriky.\n\nZpočátku šlo o provizorní příbytky poskytnuté Židovskou agenturou. Nejdříve byla nová osada nazývána Ganej Jona (גני – יונה), později získala současné jméno. Během 50. let 20. století byla ekonomická situace vesnice složitá a mnoho obyvatel ji opustilo. V zimě čelila záplavám. Opuštěná hospodářství pak byla dosidlována Židy původem z Libye a Jemenu. Během 60. let 20. století probíhal rozvoj zemědělství (pěstování květin, zeleniny, skleníkové hospodářství a chov drůbeže), ale část obyvatel začala nacházet pracovní místa i v jiných oborech. 70. léta 20. století přinesla další vlnu vystěhovalectví a cca 18 usedlostí zůstávalo opuštěných. Byly postupně dosidlovány mladou generací zdejších usedlíků. Během 80. let 20. století význam zemědělství v rámci místní ekonomiky dále klesal. Obec se postupně proměnila v rezidenční předměstí Mazkeret Batja.\n\nMošav je pojmenován podle Jochanana Kreminického.\n\nPodle údajů z roku 2014 tvořili naprostou většinu obyvatel v Ganej Jochanan Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 610 lidí. Během roku 2014 populace stoupla o 2,5 %.\n\n\n"}
{"id": "573246", "url": "https://cs.wikipedia.org/wiki?curid=573246", "title": "Thecocoelurus", "text": "Thecocoelurus\n\nThecocoelurus byl rod dravého nebo všežravého teropodního dinosaura, který žil na území dnešní Velké Británie (ostrov Isle of Wight) v období spodní křídy. Mohl dosahovat délky až kolem 7 metrů.\n\nFosilie tohoto dinosaura byly objeveny již v 19. století a roku 1888 popsány Harrym G. Seeleym jako \"Thecospondylus\". V roce 1923 však německý paleontolog Friedrich von Huene stanovil pro materiál samostatný rodový název \"Thecocoelurus\". Dlouho bylo známo jen tolik, že fragmenty pocházejí z nějakého neidentifikovatelného teropoda. V roce 2001 přišel Darren Naish a jeho kolegové s myšlenkou, že by mohlo jít o zástupce skupiny Oviraptorosauria. O tři roky později se však objevil také názor, že jde o zástupce bizarních terizinosauroidů, přesné zařazení tohoto rodu tedy dosud není známé.\n\n"}
{"id": "573249", "url": "https://cs.wikipedia.org/wiki?curid=573249", "title": "Jelix", "text": "Jelix\n\nJelix je francouzský PHP framework pro tvorbu webových aplikací. Pro svůj běh vyžaduje minimálně PHP 5.2, dostupný je pod licencí LGPL.\n\nPro vytvoření aplikace, DAO objektů a modulů je zapotřebí příkazové řádky. Jelix má vlastní šablonovací systém jTpl, podobný systému Smarty. Framework obsahuje komponenty pro různé výstupní formáty (XHTML, XUL, RSS, ATOM, RDF, ZIP, XML, PDF)\n\n"}
{"id": "573252", "url": "https://cs.wikipedia.org/wiki?curid=573252", "title": "1975 v loďstvech", "text": "1975 v loďstvech\n\nTento článek obsahuje významné události v oblasti loďstev v roce 1975.\n\n\n\n\n\n\n\n\n\n\n\n"}
{"id": "573255", "url": "https://cs.wikipedia.org/wiki?curid=573255", "title": "Archeologická naleziště Batu, al-Chutmu a al-Ajnu", "text": "Archeologická naleziště Batu, al-Chutmu a al-Ajnu\n\nArcheologická naleziště Batu, al-Chutmu a al-Ajnu jsou kulturní památkou Ománu, situovanou severozápadně od Bahly a východně od Ibrí, zařazenou na seznamu světového dědictví UNESCO. Na seznam byla památka přidána v roce 1988. Naleziště jsou důkazem o raném osídlení území z doby kamenné.\n\nArcheologická naleziště zahrnují pohřebiště, hrobky ve formě zapletených úlů dosahující výšky až 8 metrů, zřícené kamenné stavby v Batu a dochovalé hrobní věže v al-Ajnu.\n\n"}
{"id": "573257", "url": "https://cs.wikipedia.org/wiki?curid=573257", "title": "Chimérismus", "text": "Chimérismus\n\nChimérismus je stav, kdy se v jednom těle vyskytují dvě buněčné populace, každá od jiného jedince. Tyto populace se liší geneticky či dokonce pohlavím. Takový jedinec se nazývá chiméra. V těchto případech je porušeno jinak železné pravidlo, že celé tělo živočichů se vyvíjí z jedné buňky (zygoty).\n\nVýznam chimérismu je objevován až v poslední době. Vyjma siamských dvojčat se při jeho vzniku uplatňují i další jevy. Dokonce i u člověka jsou popisovány případy, kdy je lidské tělo chimérou dvou embryí (dvojčat), které spolu sdílely dělohu a následně splynuly. Tato „dvojčata“, z nichž jedno se nenarodilo, přitom vůbec nemusí být jednovaječná a dokonce mohou mít různé otce. Jindy může být zdrojem cizích buněk zásah člověka (transplantace či krevní transfúze) nebo infekční rakovina.\n\nSpeciálním případem je mikrochimérismus, který vzniká nejčastěji kolonizací těla matky buňkami dítěte (nebo naopak).\nU rostlin mohou chiméry vznikat podobně jako u živočichů při splývání a dělení rodičovských buněk, tak, jako je tomu u polyploidie, během nejranějších fází vývoje zárodku. Tyto chiméry jsou nazývány chiméry chromozomální. Chromozomální chiméry se odlišují od původního jedince různými vrstvami chromozomů, absencí některých a smísením nebo přidáním jiných.\n\nChimérismus u rostlin se někdy morfologicky projevuje jako fasciace tkání, variegace nebo listová mozaika, která se objevuje i třeba jen na části celé rostliny.\n\nV tkáních chiméry často vznikají v růstových vrcholech rostlin. Některé buňky prochází genetickou změnou vyvolanou prorůstáním geneticky různých tkání, napadením virem, mutagenním zářením nebo jinými vlivy, například chemickými teratogeny. Část tkáně vznikající v chimérách po částečné mutaci rostliny pak například není schopna tvoření chlorofylu. Rostlinné tkáně mají však do určité míry schopnost kompenzovat změny, například ve velikosti buněk v sousedních vrstvách a celek tkáně tak není často funkčně poškozen, rostlina se vyvíjí dále i s geneticky poškozenou částí tkáně.\n\nDalší vývoj chiméry ovlivňuje především způsob a intenzita dělení zmutované tkáně. Ta může spoluvytvářet části orgánů a celé orgány, nebo se nešířit vůbec. Pokud je však zmutovaná buňka umístěna v blízkosti růstového vrcholu dělí se a spoluvytváří části rostliny.\n\nVýzkum který se zabýval chimérismem rozděluje chiméry meristémů u rostlin z tohoto pohledu na tři druhy:\n\nPeriklinální meristémové chiméry jsou považovány za nejstabilnější tkáňové chiméry, které má smysl šířit vegetativním množením. Dělivý meristém obsahuje jednu celou vrstvu, která je geneticky odlišná od zbytku meristému (zelenec \"Chlorophytum comosum\" 'Variegatum'). Chiméra se může vyskytovat jen u části rostliny, takže množením částí, která není chimérou je získána původní odrůda (u beztrnné ostružiny 'Thornfree' kořenové řízky tvoří otrněné jedince).\n\nU meriklinální meristémové chiméry tvoří změněné buňky jen část jedné vrstvy u dělivé tkáně. Část rostliny je tedy chimérou a část je nezměněna. Takže je například změněna jen část listu.\n\nSektorové chiméry jsou nestabilní a mohou vést k tvorbě celých organel, které jsou chimérami a jiných, jenž vůbec nejsou změněny, v závislosti na tkáni na růstovém vrcholu. U sektorové chiméry změna zasahuje více vrstev tkání než jen jednu.\n\nPečlivým pozorováním vzoru zbarvení u dvouděložných rostlin lze odhadnout způsob tvorby chiméry v růstových pletivech u daného jedince, ale úplnou jistotu může dát pouze laboratorní vyšetření. \nKromě pestrolistosti je známým projevem chimér se změnami epidermální tkáně beztrnnost ostružin nebo lysost u broskvoní (nektarinky), různobarevné vzory na některých kultivarech květin. Chiméry na úrovni polyploidie, například tetraploidy, vedou k zvětšení velikosti plodů.\n\nU rostlin je člověkem často chimérismus uměle vytvářen při roubování nebo štěpování, srůstáním částí tkání v rámci jedince. Buňky podnože mohou pronikat do štěpu či roubu a obráceně, ale obvykle tkáně pouze vzájemně srůstají a podílí se funkcemi na stavbě rostliny. V různých částech rostliny takto vzniklého celku se mohou vyvíjet části původem z odlišných jedinců, takže mohou být na jedné rostlině organely dvou a více různých druhů.\n\nBezchlorofylové formy kaktusu \"Gymnocalycium mihanovichii\" cv. \"Hibotan\" jsou zářivě červené. Jsou roubovány na zelenou podnož, která dodává roubu asimiláty. Podobně jsou prodávány ovocné dřeviny s naroubovanými více odrůdami.\n\nMnožení chimér je možné vegetativně, ale u meriklimálních a sektorových chimér může dojít k odběru části tkáně bez změněných buněk, tedy původní rostliny. U mnoha dalších odrůd je třeba množit chiméry k zachování vlastností výhradně vrcholovými výhony.\n\nNáhodně vzniklé chiméry zelené a bezchlorofylové formy rostlin jsou někdy ceněny a pěstovány pro svůj bizarní vzhled, jako např. \"Myrtillocalycium\" cv. POLYP\n\nPro ekonomiku v zahradnictví má velký význam šíření roubovanců a očkovanců, nejen zvláštní nebo dekorativní vzhled meristémových chimér. V minulosti se jako jeden z prvních pěstováním a vytvářením chimér (polygenetických kříženců) s cílem získat rostliny s lepšími ekonomickými vlastnostmi nebo odolností zabýval v SSSR ovocnář Ivan Vladimirovič Mičurin.\n\nChimérismus se může vyskytovat nejen u rostlin, ale i u živočichů a dokonce i běžně u člověka. K takovému stavu může dojít několika možnými způsoby - např. při těhotenství v podobě fetálně-maternálního mikrochimérismus nebo při transfúzi či transplantaci v podobě potransplantačního chimérismu; také je možné, že se jedinec už jako chiméra narodí a v takovém případ mluvíme o tzv. tetragametickém chimérismu.\n\nTetragametický chimérismus je stav, kdy se v jednom organismu nachází genetická informace pocházející ze čtyř gamet, tedy dvou zygot, a standardně vzniká při oplození dvou vajíček dvěma spermiemi a následným splynutím těchto buněk. Tento chimérismu je vrozený. Podle toho, jak moc jsou genetické linie promíchané a exprimované v různých orgánech a tkáních se mohou důsledky pro jedince lišit. Projevy zahrnují většinou pohlavní soustavu - jedinec může být v extrémních případech hermafroditem. Také se projevují v krevních buňkách a na kůži.\n\nFetálně-maternální mikrochimérismus popisuje stav, kdy se v těle matky a plodu nachází navzájem jejich buňky, které tam v malém množství vycestovaly skrze placentální bariéru. Může se stát, že do těla plodu jsou od matky přeneseny nejen jeho buňky, ale také buňky jeho předchozích sourozenců nebo dokonce plodů, které matka před ním potratila.\n"}
{"id": "573259", "url": "https://cs.wikipedia.org/wiki?curid=573259", "title": "Prokop Dvořecký z Olbramovic", "text": "Prokop Dvořecký z Olbramovic\n\nProkop Dvořecký z Olbramovic (* ? – 21. června 1621, Praha) byl rytíř z rodu Dvořeckých z Olbramovic, člen direktoria českých stavů v době stavovského povstání (1618–1620). Dříve působil jako císařský rada, za vlády zimního krále Fridricha Falckého vykonával post podkomořího (1619–1620).\n\nProkop se narodil jako nejmladší syn Kuneše Dvořeckého z Olbramovic. Díky sňatku s Annou Vachtlovnou z Pantenova († 1590) získal kounické panství, které v roce 1599 prodal. Poté dva roky do roku 1601 držel Želiv a v roce 1601 koupil Mašťov a další statky v Krušných horách. V roce 1615 zakoupil Vršovice s Kystrou. Před povstáním zastával funkci nejvyššího berníka. Roku 1618 se stal direktorem, správcem země, hejtmanem žateckého kraje a podkomořím Fridricha Falckého. Se svou druhou ženou Annou z Kralovic měl dva syny Václava Štěpána († 1619) a Jana Ferdinanda.\n\nHned po bitvě na Bílé hoře žádal o milost, leč marně. V únoru 1621 jej dle císařského listu zatkli a uvěznili v Bílé věži Pražského hradu. Mimořádný tribunál jej odsoudil k popravě na Staroměstském náměstí spolu s dalšími „českými pány“. Původní verdikt zněl rozčtvrcení za živa, dostal částečné omilostnění, takže byl „pouze“ sťat. Na popraviště vešel jako druhý z rytířského stavu a jako pátý v celkovém pořadí. Kat jeho hlavu pověsil na Staroměstské mostecké věži.\n"}
{"id": "573261", "url": "https://cs.wikipedia.org/wiki?curid=573261", "title": "Daumesnil (jezero)", "text": "Daumesnil (jezero)\n\nJezero Daumesnil (francouzsky \"Lac Daumesnil\") je umělé jezero, jedno ze čtyř, která se rozkládají v Bois de Vincennes východně od Paříže. Je součástí vodní sítě Vincenneského lesíka a je nepřímo napájeno vodou čerpanou z řeky Marny do jezera Gravelle.\n\nJezero nese jméno francouzského generála Pierra Daumesnila (1777-1832), má dva ostrovy - ostrov Bercy a ostrov Reuilly. Na břehu jezera se nachází buddhistická pagoda.\n\nKolem roku 1865 byla část Vincenneského lesa, ve které se nachází jezero, odpojena od sousedního města Charenton-le-Pont a připojena k Paříži.\n"}
{"id": "573264", "url": "https://cs.wikipedia.org/wiki?curid=573264", "title": "Fridrich z Bílé", "text": "Fridrich z Bílé\n\nFridrich z Bílé (též Bedřich z Bílé) ( – 21. června 1621, Staré Město pražské) byl rytíř z rodu pánů z Bílé, člen direktoria českých stavů v době stavovského povstání (1618–1620). Dříve působil jako císařský rada, za vlády zimního krále Fridricha Falckého vykonával post purkrabího hradeckého kraje.\n\nV roce 1592 koupil Dubkovice, roku 1617 statek Uhřice, které roku 1618 prodal a asi v tu dobu držel také Chotomíř. Jako evangelík byl roku 1609 zvolen defensorem a roku 1618 za jednoho z direktorů. Jednal se slezskými stavy a vévodou o pomoci. Stavěl se proti Habsburkům. Fridrich Falcký jej jmenoval hejtmanem německých lén a purkrabím hradeckého kraje. Jeho první manželkou byla Beatrix a druhou Anna ze Zolhauzu. Synovi Bedřichovi a dceři Eufrosině byl za podíl ponechán po matce Beatrici statek Řehlovice.\n\nZatčen krajským hejtmanem při pobytu mimo Prahu. Mimořádný tribunál jej odsoudil k popravě na Staroměstském náměstí spolu s dalšími „českými pány“. Původní verdikt zněl rozčtvrcení za živa, dostal částečné omilostnění, takže byl „pouze“ sťat. Na popraviště vešel jako třetí z rytířského stavu a jako šestý v celkovém pořadí. Kat jeho hlavu pověsil na Staroměstské mostecké věži.\n\n"}
{"id": "573266", "url": "https://cs.wikipedia.org/wiki?curid=573266", "title": "Île de Bercy", "text": "Île de Bercy\n\nÎle de Bercy (česky \"Ostrov Bercy\") je jedním ze dvou umělých ostrovů na jezeře Daumesnil v Bois de Vincennes v Paříži. Přístup na ostrov je v jeho jihovýchodní části, kde je přes most spojen se sousedním ostrovem Reuilly. Přímo ze břehu žádný most nevede. Oproti zbývajícímu území lesoparku, který je veřejnosti přístupný po celý den, platí pro ostrovy zavírací hodina.\n\nNa ostrově roste nejvyšší platan ve Francii s výškou 45 m. Strom byl vysazen v roce 1860.\n\n"}
{"id": "573268", "url": "https://cs.wikipedia.org/wiki?curid=573268", "title": "Île de Reuilly", "text": "Île de Reuilly\n\nÎle de Reuilly (česky \"Ostrov Reuilly\") je jedním ze dvou umělých ostrovů na jezeře Daumesnil v Bois de Vincennes v Paříži. Jeho plocha činí zhruba 2,5 ha.\n\nNa ostrově jsou dva mosty. V jihovýchodní části ostrova je spojen se břehem malým visutým mostem a po druhém mostě na jihozápadě je možné přejít na sousední ostrov Bercy.\n\nOproti zbývajícímu území lesoparku, který je veřejnosti přístupný po celý den, platí pro ostrovy zavírací hodina.\n\nNa východním cípu ostrova se nachází gloriet s umělou jeskyní a vodopádem. V západní části ostrova je švýcarská chata, kterou koupilo město Paříž pro Světovou výstavu v roce 1867 a poté zde byla zřízena restauraci s názvem \"Chata na ostrově Daumesnil\".\n\nV severozápadní části ostrova se nachází hřiště na minigolf.\n\n"}
{"id": "573273", "url": "https://cs.wikipedia.org/wiki?curid=573273", "title": "Gravelle (jezero)", "text": "Gravelle (jezero)\n\nJezero Gravelle (francouzsky \"Lac de Gravelle\") je umělé jezero, jedno ze čtyř, která se rozkládají v Bois de Vincennes východně od Paříže. Je součástí vodní sítě Vincenneského lesíka a je napájeno vodou čerpanou z řeky Marny.\n\nJezero o rozloze přibližně jednoho hektaru je umístěno v jihovýchodní části lesoparku v nejvyšším bodu lesa, 40 metrů nad úrovní řeky Marny, která protéká asi sto metrů od něj.\n\nJezero Gravelle je napájeno právě vodou z Marny pomocí čerpadel a slouží jako rezervoár pro ostatní jezera v Bois de Vincennes (Daumesnil, Minimes a Saint-Mandé) a potok Gravelle, který křižuje lesopark.\n\nJezero vzniklo v 60. letech 19. století při tvorbě Vincenneského lesíka pod vedením Jean-Charlese Alphanda. Tento zavlažovací systém byl vytvořen uměle a jeho úkolem je rovněž snižovat průtok vody v řece Marně při záplavách.\n"}
{"id": "573274", "url": "https://cs.wikipedia.org/wiki?curid=573274", "title": "Jindřich Otta z Losu", "text": "Jindřich Otta z Losu\n\nJindřich Otta z Losu (1541 – 21. června 1621, Praha) byl rytíř z rodu Ottů z Losu, člen direktoria českých stavů v době stavovského povstání (1618–1620). Dříve působil jako císařský rada, před ale i za vlády zimního krále Fridricha Falckého vykonával post karlštejnského purkrabího a královského podkomořího.\n\nV roce 1602 koupil statek Komárov, který měl přejít po jeho smrti na manželku Elišku z Vchynic a po její smrti na dceru Kateřinu Pětipeskou z Losu, ovšem přesto byl v roce 1621 zabaven.\n\nV únoru 1621 jej dle císařského listu zatkli a uvěznili v Bílé věži Pražského hradu, přestože byl v té době nemocný. Mimořádný tribunál jej odsoudil k popravě na Staroměstském náměstí spolu s dalšími „českými pány“. Původní verdikt zněl rozčtvrcení za živa, dostal částečné omilostnění, takže byl „pouze“ sťat. Na popraviště vešel jako čtvrtý z rytířského stavu a jako sedmý v celkovém pořadí. Byl českobratrské víry, nepovolili mu kněze jeho náboženství. Kat jeho hlavu pověsil na Staroměstské mostecké věži.\n\n"}
{"id": "573275", "url": "https://cs.wikipedia.org/wiki?curid=573275", "title": "Minimes (jezero)", "text": "Minimes (jezero)\n\nJezero Minimes (francouzsky \"Lac des Minimes\") je umělé jezero, jedno ze čtyř, která se rozkládají v Bois de Vincennes východně od Paříže. Je součástí vodní sítě Vincenneského lesíka a je nepřímo napájeno vodou čerpanou z řeky Marny do jezera Gravelle.\n\nŠestihektarové jezero se rozkládá na severovýchodě Vincenneského lesa. Jsou na něm tři ostrovy – \"Île de la Porte-Jaune\", \"Île Nord\" a \"Île Sud\".\n\nJezero je pojmenováno podle řádu paulánů (francouzsky \"ordre des Minimes\"), neboť se nachází na místě bývalého kláštera, který založil v roce 1164 král Ludvík VII., a kde později pauláni sídlili. Jezero bylo vyhloubeno v roce 1857 při vzniku parku.\n"}
{"id": "573279", "url": "https://cs.wikipedia.org/wiki?curid=573279", "title": "Diviš Černín z Chudenic", "text": "Diviš Černín z Chudenic\n\nDiviš Černín z Chudenic (1565 – 21. června 1621, Praha) byl rytíř z rodu Černínů z Chudenic a jediný katolík mezi popravenými 27 českými pány, císařský rada, za stavovského povstání zasedal jako jediný katolík na zemském soudu, za panování Fridricha Falckého zastával funkci místodržícího (místodržitel) a nejvyššího dvorského hofmistra.\n\nNarodil se jako pátý syn Jana Nedrahovického Černína z Chudenic a Marianny z Říčan. Oženil se s Annou Černínovou z Chudenic († 1631).\n\nPřed stavovským povstáním konvertoval ke katolickému náboženství zejména kvůli kariéře u dvora. Dlouho váhal, ke které straně sporu se má přidat.\n\nDiviš zastával post hejtmana Pražského hradu, kde zůstal i po druhé pražské defenestraci, když v roce 1618 přísahal věrnost tentokráte českým stavům. Fridrich Falcký jej jmenoval svým hofmistrem.\n\nJeště v prosinci 1620 nebyl považován za rebela, neboť při obsazení Pražského hradu jej Maxmilián Bavorský ponechal ve funkci hejtmana. Poté ovšem nastal obrat a Černín se ocitl na seznamu k zatčení. V únoru 1621 jej dle císařského listu zatkli a uvěznili v Bílé věži Pražského hradu. Záminkou k trestu smrti měla být skutečnost, aby exekuce nevypadala jako pomsta za protestantskou víru, tudíž musel být popraven nejméně jeden katolík.\n\n19. června 1621 se u Karla I. z Lichtenštejna přimlouval tehdejší pražský arcibiskup Jan Lohelius se žádostí o doživotí.\n\nByl potrestán pouze proto, že uposlechl rozkazu nejvyššího purkrabího Adama ze Šternberka a v den defenestrace vpustil vzbouřence do Pražského hradu.\n\nJeho bratr, Heřman Černín z Chudenic, působil jako soudce mimořádného soudu, který se zabýval popravou 27 českých pánů, předtím vykonával funkci staroměstského císařského hejtmana.\n\nMimořádný tribunál jej odsoudil k popravě na Staroměstském náměstí spolu s dalšími „českými pány“. Podle původního rozsudku mu měly být uťaty dva prsty jako trest za porušení přísahy věrnosti císaři, dostal částečné omilostnění, takže byl „pouze“ sťat. Na popraviště vešel jako pátý z rytířského stavu a jako osmý v celkovém pořadí. Do poslední chvíle doufal v milost, pod tlakem dokonce na popravčím pódiu plakal. Tělo i s hlavou předali jeho rodině, která jej se všemi náboženskými obřady pochovala.\n\n \n"}
{"id": "573280", "url": "https://cs.wikipedia.org/wiki?curid=573280", "title": "Atentát na Harryho Trumana", "text": "Atentát na Harryho Trumana\n\nAtentát na Harryho Trumana je událost z 1. listopadu 1950, kdy se dva atentátníci pokusili zabít amerického prezidenta Harryho S. Trumana. Jeho smrt měla posloužit k získání nezávislosti Portorika. Vše však skončilo smrtí jednoho strážníka a jednoho z atentátníků, zatímco Truman nebyl zraněn.\n\nDne 28. října 1950 se dvojice portorických nacionalistů Oscar Collazo a Griselio Torresola dozvěděla, že povstání za nezávislost Portorika bylo potlačeno. Oba byli z této skutečnosti zklamaní, protože byli členy Nacionalistické strany Portorika a navíc, Torresola byl členem ochranky předsedy strany Pedra Albizu Campose, který byl za své aktivity zatčen. Rozhodli se okamžitě jednat. Rozhodli se zavraždit Trumana.\n\nDne 30. října přijeli Collazo a Torresola do Washingtonu k budově \"Blair House\", kde americký prezident pobýval (Bílý dům tehdy prodělával rozsáhlou rekonstrukci). Oba si budovu prohlédli a po chvilce odjeli do hotelu Harris. V pokoji se rozhodli, že si cestu k prezidentově pokoji prostřílí. Collazo měl začít u hlavního vchodu a Torresola z druhé strany.\n\nDne 1. listopadu ve 14:30 začala akce. Collazo přišel k hlavnímu vchodu a střelil strážného do nohy. Hned u vchodu se však zasekl, protože na něho začali střílet další dva strážní se samopalem.\n\nMezitím Torresola přišel k druhému vchodu a chladnokrevně střelil strážného Leslieho Coffelta. Ten však nebyl ještě mrtvý. Když Torresola přišel ke vchodu a nabíjel pistoli, Coffelt se vzchopil a střelil Torresolu zezadu do hlavy.\n\nCollazo byl mezitím na druhém konci budovy zneškodněn strážným střelou do hrudi, překvapivě však přežil. Celá akce do tří minut skončila.\n\nHrdina Leslie Coffelt zemřel po převozu do nemocnice. Collazo byl po vyléčení postaven před soud, kde byl odsouzen k trestu smrti. Jelikož však Collazo nikoho nezabil a do budovy se prakticky nedostal, byl jeho rozsudek změněn na doživotí.\n\nCollazo byl propuštěn až roku 1979. Poté odjel do Portorika, kde roku 1994 zemřel. Podle svých slov proti Trumanovi nic neměl, ale jeho smrt měla jen posloužit k odstranění symbolu utlačujícího Portoriko.\n"}
{"id": "573283", "url": "https://cs.wikipedia.org/wiki?curid=573283", "title": "Vilém Konecchlumský z Konecchlumí", "text": "Vilém Konecchlumský z Konecchlumí\n\nVilém starší Konecchlumský z Konecchlumí (* 1551, † 21. června 1621 v Praze) byl rytíř z rodu Konecchlumských z Konecchlumí a jeden z 27 popravených českých pánů, za stavovského povstání zastával funkci stavovského komisaře. \n\nJako válečný komisař vedl výpravu zemské hotovosti z čáslavského a chrudimského kraje proti Vídni. Za českou stranu vyjednával o podpoře se slezskými stavy.\n\nZatčen byl krajským hejtmanem při pobytu mimo Prahu. Mimořádný tribunál jej odsoudil k popravě na Staroměstském náměstí spolu s dalšími představiteli stavovského povstání. Na popraviště vešel jako šestý z rytířského stavu a jako devátý v celkovém pořadí. Tělo i s hlavou předali jeho rodině, která jej se všemi náboženskými obřady pochovala.\n\nV roce 1907 byla u Konecchlumí postavena mohyla na památku tohoto místního nejslavnějšího rodáka. V Praze 6 – Břevnově po něm byla pojmenována ulice.\n"}
{"id": "573291", "url": "https://cs.wikipedia.org/wiki?curid=573291", "title": "Azinfos-ethyl", "text": "Azinfos-ethyl\n\nAzinfos-ethyl (též známý jako ethylazinfos nebo pod obchodní značkou Gusathion; systematický název \"3-(Diethoxyfosfinthioylsulfanylmethyl)-1,2,3-benzotriazin-4-on\") je širokospektrální organofosfátový insekticid.\n\nAzinfos-ethyl je vysoce toxický pro savce, WHO klasifikuje jeho nebezpečnost do třídy IB, tedy jako vysoce nebezpečný. Je také na seznamu extrémně nebezpečných látek amerického federálního zákona EPCRA, v Česku je obsažen v seznamu jedů vydaném pro účely trestního zákona.\n\n"}
{"id": "573294", "url": "https://cs.wikipedia.org/wiki?curid=573294", "title": "Bohuslav z Michalovic", "text": "Bohuslav z Michalovic\n\nBohuslav z Michalovic (1565 – 21. června 1621, Praha) byl bratrsko-kalvínský politik a právník, rytíř z rodu vladyků z Michalovic, člen direktoria českých stavů v době stavovského povstání (1618–1620). Za vlády zimního krále Fridricha Falckého vykonával post druhého místokancléře a purkrabího hradeckého kraje.\n\nPřed stavovským povstáním působil v letech 1590–1611 jako místopísař královské kanceláře, což byla třetí nejvyšší hodnost v tomto úřadě. V letech 1611–1617 zastával funkci místokancléře. V jeho domě byla poprvé čtena \"Apologie\" a setkávali se zde vzbouřenci, kteří připravovali svržení Ferdinanda II.\n\nV únoru 1621 jej dle císařského listu zatkli a uvěznili v Bílé věži Pražského hradu. Mimořádný tribunál jej odsoudil k popravě na Staroměstském náměstí spolu s dalšími českými pány. Původní verdikt zněl rozčtvrcení za živa, dostal částečné omilostnění, takže byl „pouze“ sťat. Na popraviště vešel jako sedmý z rytířského stavu a jako desátý v celkovém pořadí. Kat jeho ruku položenou na hlavě pověsil na Staroměstské mostecké věži.\n\nJeho lebka měla být pohřbena v kostele v Michalovicích u Kosmonos, ve třicátých letech 19. století objevili cínovou skříňku s lebkou uloženou v hrobce, ovšem rodina Bohuslava z Michalovic ves Michalovice nevlastnila a nemohla zde tudíž mít hrobku.\n"}
{"id": "573297", "url": "https://cs.wikipedia.org/wiki?curid=573297", "title": "Leesdorf (zámek)", "text": "Leesdorf (zámek)\n\nZámek Leesdorf je zámek (stavba) v Badenu (Dolní Rakousy), kde dnes sídlí HTL-Malířská škola. \n\nZámek Leesdorf stojí v dřívější obci \"Leesdorf\", od roku 1850 připojené k Badenu, jež dříve patřila pod panství Leesdorf. \n\nZámek leží mezi vodními toky řeky Schwechat a Mühlbach Je obehnán hradbami. Přistoupit k němu je možné přes železnou bránu po kamenném mostu až k dvoupodlažní věži. Pod barokním oválovým portálem je možné vejít do obdélníkového nádvoří. \n\nPředchozí vodní hrad byl poprvé zmíněn, současně s Hugem von Leuisdorfem, v roce 1114. Ministerský Hugo byl naposledy uváděn v roce 1378. Leesdorf přešel již roku 1312 na Sigmunda Kastnera, od kterého majetek koupil bratranec \"Erhart von Leutfaringer\". \n\nTaké rod Wallseerů vlastnil majetek, jež poté přešel na Stephana von Zelkinga. Po něm byl vlastníkem Leesdorfu zemský kníže. V roce 1617 Hans Friedrich von Kielmannsegg prodal majetek klášteru v Melku. V následné době druhého tureckého obléhání Vídně kolem roku 1683 zámek utrpěl velké škody. \n\nZa opata \"Bertholda Diethmayra\" na počátku 18. století byla románská stavba přestavěna na barokní zámek. Existuje domněnka, že architektem mohl být Jakob Prandtauer (1660-1726). Během doby osmiúhlá schodišťová věž u kaple, jako i spojovací stavby, zchátraly, proto byla vybudována kaple jako křídlo domu, jež byla s hlavní budovou propojena příčným křídlem. V tomto spojovacím křídlem se nachází společenský sál s nástropní malbou, na níž je zobrazen bůh Chronos, symbolizující čtyři roční období. Na šesti plátnech jsou vyobrazeni různí vévodové z Babenberků. \n\nJeště v době vlastnictví kláštera byl stav zámku dobrý, ale 31. ledna 1851 bylo rozhodnuto o jeho prodeji. Majetek získal advokát Dr. Stanislaus Neumister se svou ženou Annou. 1. května 1852 zámek a 5 jiter pozemků přešlo do jejich vlastnictví. Nechali pak \"bahnitý hradební příkop bývalého vodního hradu odbahnit, budovu izolovat proti vlhkosti a částečně vysázet stromy\", starý dřevěný most nahradili kamenným a čtyři rohové věže zvýšili až do výše obvodových zdí: \"Zámek byl vysokým nákladem přestavěn na lázeňský hotel, obklopený parkem\". Mezi vznešenými lázeňskými hosty byli Maria Pia von Savoyen, manželka krále Ludvíka I. Portugalskeho (1869), císař František Josef I. (1830—1916), a kníže Nikola I. Petrović-Njegoš (1841-1921) (1870). \n\nVýsledek hospodaření provozu lázeňského hotelu se Neumisterovi zdál příliš nízký. Proto ho 6. května 1870 prodal vídeňskému obchodníkovi s nábytkem Andreasi Pöhnlovi a jeho paní Evě. \n\nDalší majitel Egger byl muž s vkusem, sběratel hlavně starých zbraní, porcelánu atd. Od roku 1885 byl zámek velkoryse restaurován, fresky společenského sálu obnovené a pod architektem „Humbertem Walcherem, rytířem z Moltheimu“ přizpůsoben tehdejšímu vkusu. Během doby byla dřevěná nástavba hradní věže znovu nahrazena. Poslední přestavby následovaly ještě v letech 1907 až 1908, kdy bylo přestavěno východní křídlo, a v roce 1920, kdy bylo vybudováno schodiště. \n\nDne 15. června 1889 Egger prodal zámek Karlu a Anežce Blei, kteří zřejmě byli jen zprostředkovateli ve prospěch Oskara Hüffela, vedoucího úředníka železniční společnosti. Hüffel vlastnil zámek deset roků a 20. května 1897 ho prodal Dr. Robertu, baronu z Bachu. 15. října 1907 získali zámek Heinrich a Paula Baltazzi.\n\nHeinrich („Henry\") Baltazzi skončil s manželkou Paulou, hraběnkou Scharschmid z Adlertreu, restaurování v roce 1907. V roce 1908 tak již byl palác opět útulný. \n\nBaltazzi zemřel 2. února 1929 a vdova Paula prodala zámek 2. ledna 1934 sestrám třetího řádu svatého Františka z Assisi, které byly ve Vídni a Dolních Rakousích všeobecně označovány jako \"Hartmannovy sestry\".\n\nV roce 1938 úřady nacistického státu zámek pronajaly městu a 12. září 1940 došlo ke konfiskaci. Obec, resp. NSDAP, palác využila k ubytování uprchlíků z Československa, jako internát pro těžko vychovatelná děvčata a studenty, k ubytování utečenců z Besarábie a od dubna 1942 jako záložní lazaret Německého Wehrmachtu. \n\nV roce 1945 byl zámek vypleněn a sloužil k ubytování vojáků Rudé armády. Od 20. ledna 1948 byla nemovitost Hartmannovým sestrám vrácena a ty ji poskytly cechu malířů a natěračů, jež je dále pronajal zřízené mistrovské škole.\n\nV roce 1948 byl zámek pronajat vídeňskému společenství malířů. Cech tu založil mistrovskou školu pro malířské řemeslo. V roce 1971 byla se společenstvím malířů, natěračů a lakýrníků uzavřena nájemní smlouva. \n\nDnes je zámek domovem Vyššího technického učiliště HTL s průmyslovou školou. \n\n\n\n"}
{"id": "573298", "url": "https://cs.wikipedia.org/wiki?curid=573298", "title": "OFA Oman Mobile League", "text": "OFA Oman Mobile League\n\nOFA Oman Mobile League je nejvyšší fotbalová soutěž v Ománu, které se každý rok účastní dvanáct mužstev. Sponzorem soutěže je firma Oman Mobile, která je dceřinou společností telekomunikační společnosti Omantel. Ománská fotbalová soutěž není profesionální. Mediálním partnerem je Oman TV.\n\n\n"}
{"id": "573300", "url": "https://cs.wikipedia.org/wiki?curid=573300", "title": "One of the Boys (album, Katy Perry)", "text": "One of the Boys (album, Katy Perry)\n\nOne of the Boys je druhé studiové album americké zpěvačky Katy Perry. Vyšlo 17. června 2008.\n"}
{"id": "573303", "url": "https://cs.wikipedia.org/wiki?curid=573303", "title": "Alfred ze Sareshelu", "text": "Alfred ze Sareshelu\n\nAlfred ze Sareshelu (latinsky Alfredus Anglicus), který působil v 2. pol. 12. století a na počátku 13. století (bližší data z jeho života nejsou známa), byl anglický překladatel a učenec, který působil ve Španělsku. Přeložil několik spisů z arabštiny, které byly připisovány Aristotelovi. Známější je jako autor vlastního textu \"De motu cordis\".\n\nAlfred dále přeložil dva spisy:\n\n"}
{"id": "573305", "url": "https://cs.wikipedia.org/wiki?curid=573305", "title": "Miroslav Mašláň", "text": "Miroslav Mašláň\n\nMiroslav Mašláň (* 6. května 1957 Zlín) je český fyzik, v letech 2010 až 2014 rektor Univerzity Palackého v Olomouci, od roku 2014 do 2018 prorektor pro transfer technologií téže univerzity a člen vědecké rady Akademie věd.\n\nV letech 1977–1982 studoval na fyzikální fakultě Běloruské státní univerzity v Minsku, kde v roce 1986 také získal titul kandidáta věd. Od roku 1987 působí na přírodovědecké fakultě olomoucké univerzity, kde se roku 1994 habilitoval. Roku 2002 byl jmenován profesorem. V letech 1997–1999 byl proděkanem fakulty, v období 2000–2006 prorektorem univerzity pro záležitosti vědy a výzkumu, od roku 2005 vedoucím Centra výzkumu nanomateriálů. Akademický senát univerzity jej na svém zasedání 4. listopadu 2009 zvolil rektorem univerzity, do funkce nastoupil 1. února 2010.\nMiroslav Mašláň se vědecky věnuje fyzice nanomateriálů, nanotechnologiím, Mössbauerově spektroskopii a její aplikaci v mineralogii a chemii. Je autorem a spoluautorem více než stovky původních vědeckých prací.\n\n"}
{"id": "573307", "url": "https://cs.wikipedia.org/wiki?curid=573307", "title": "Česká barokní historiografie", "text": "Česká barokní historiografie\n\nČeská barokní historiografie se nese na vlně zvýšeného zájmu o historii v baroku. Oproti humanistické historiografii se vyznačuje oblibou legend, naopak úpadkem žánru světových a zemských kroniky a oproti ostatním zemím překvapivě i úpadkem pamětí. I historiografie je ovlivněna rozdělením pobělohorské literatury na proud katolický a protestantský (domácí a exulantský), kdy díla autorů obou proudů spolu vedou polemiky. Historická próza se na jedné straně spolu se změnou smýšlení oproti renesanční literatuře lyrizuje, na druhé straně se také zvyšuje úcta k prameni, kdy autoři často cituji své prameny \"per extensum\", ačkoliv to rozbíjí umělecký dojem díla.\n\nPorážka českého stavovského povstání roku 1620 měla své důsledky i pro české dějepisectví. Protestanté museli české země opustit nebo konvertovat ke katolictví. Evangelické dějepisectví proto postupně doznívalo v emigraci. Zde také vzniklo dílo novoutrakvisty Pavla Stránského (1583–1657) \"Respublica Bojema\", v němž autor obhajuje protestantismus i českou národní a státní svébytnost. Dílo došlo velké obliby a ještě v 18. století sloužilo k účelům argumentace proti josefinskému centralismu. Další exulant Pavel Skála ze Zhoře (1583–1640) ve své \"Historii církevní\" popisuje boj pravé církve s Antikristem a spojuje teologický a racionální výklad dějin. Přitom se však snaží být k pramenům i ke své době kritický a snaží se přejímaná fakta ověřovat. V emigraci také sepsal svoje paměti Jan Jiří Harant z Polžic a Bezdružic.\n\nZ prostředí Jednoty bratrské vzešel zejména Jan Amos Komenský (1592–1670). Od menších děl o dějinách Jednoty přešel k filosofickým dílům, kde pro něj historie znamená „paměť minulosti, zrcadlo budoucnosti a usměrňovatelku přítomnosti“. Historiografie podle něj nemá pouze podávat výsledky dění, nýbrž má také vysvětlovat příčiny, přičemž jejím konečným cílem má být směřování k Bohu.\n\nČeské katolické dějepisectví se především opíralo o zahraniční jezuitskou historiografii. Především potom humanističtí autoři dějin řádu Niccolò Orlandini a jeho následovník Francesco Sacchini. Dále Pietro Sforza Pallavicino, konzervativní historik věnující se tridentskému koncilu. Barokní současníci byli belgičtí jezuité, tzv. bollandisté (Bolland a Daniel Papebroch), kteří již reagovali na striktní pravidla definovaná tridentským koncilem o udělování svatosti pouze na základě ověřitelných zázraků a legendy vydávali v historicko-kritické formě v edici Acta sanctorum.\n\nPramen pro barokní dějepisectví z domácí tvorby vycházel z krátkého období českého humanistického dějepisectví, především potom z kronik dvou katolických autorů Václava Hájka z Libočan a Jana Dubravia.\n\nTuzemská historiografická škola se formovala především kolem jezuity Bohuslava Balbína a většina historiků této rané fáze byli také jezuiti. Katolická škola neodsuzuje, oproti protestantským autorům, rekatolizaci českých zemí, ovšem často se oba proudy shodnou na negativním dopadu politických změn a hlavně germanizace. Balbín se nejprve zaměřoval na mariánská poutní místa a z tohoto bádání publikoval několik drobnějších svatých topografií, ale jeho záběr se rozšířil a krátké shrnutí dějin Čech publikoval pod názvem \"Epitome rerum Bohemicarum\". Vedle toho také napsal \"Miscellanea historica regni Bohemiae\", kde obsáhl Čechy po všech stranách (geografie, dějiny správy, biografie slavných Čechů apod.), ale velká část jeho díla nemohla být vůbec publikována. Moravské historii se věnoval Tomáš Pešina z Čechorodu zejména v díle \"Mars Moravicus\" a o generaci mladší Moravan Jan Jiří Středovský ve spisu \"Sacrae Moraviae historia sive vita SS. Cyrilli et Methodii\" (1710). Dalším historikem z Balbínova kruhu byl Jiří Crugerius se svými \"Sacri pulveres\", jeho dílo se blížilo formou historickému kalendáři a bylo psáno velmi barbarsky, ale vyznačovalo se značnou kritičností (zejména v porovnání s Hájkem). Mezi jezuitské autory také patřili například bratři Jan a Matěj Tannerové, kutnohorský kronikář Jan Kořínek, legendista Jan Ignác Dlouhoveský z Dlouhé Vsi, legendista Jiří Plachý-Ferus. Do okruhu také patřil světský kněz Matěj Bolelucký, v jeho díle \"Rosa boëmica sive vita sancti Vojtiechi\" (1668) se opět výrazně projevuje hrdost na slovanství.\n\nMladší generace, která již nezažila třicetiletou válku, pracovala stále méně kriticky a téměř bezmezně důvěřovala Hájkově kronice. Tato mladší generace se již nemohla setkat s Balbínem, ale alespoň se k jeho odkazu hlásili, zástupci byli již zmíněný moravský historik Středovský a křižovník Jan František Beckovský (1658–1725). Naopak Beckovského výhoda byla, že již nebyl tolik svazován příkazy řádových nadřízených, jako jezuita Balbín. Beckovského přední dílo nese název \"Poselkyně starých příběhů českých\", a autor se v něm snažil vytvořit celočeskou historii po vzoru Hájka. V tomto díle také tvrdí, že veškerá vina na zlu a úpadku je na české reformaci. Nový vzestup české historiografie přišel až spolu s osvícenstvím.\n\nMimo Balbínův kruh stáli vlastně jen dva význačnější historici Jan Florián Hammerschmidt a Kristián Gottfried Hirschmentzel.\n\nV baroku vznikaly kvalitní městské kroniky, například \"Staré paměti kutnohorské\" zmiňovaného Jana Kořínka nebo kronika Mladé Boleslavi Jiřího Kezelia Bydžovského, který zároveň představuje upadající žánr pamětí. Vedle protestanta Haranta napsal významnější také dílo \"Leto- a denopis celého království Starého i Nového Města pražského léta Páně 1648 patnácte neděl dnem i nocí trvajícího obležení švédského\" ve formě pamětí Jan Norbert Zatočil z Levenburku, či šlechtic Vilém Slavata z Chlumu a Košumberka (1572–1652), jehož obsáhlé paměti \"Historické spisování\" polemizovaly s výkladem stavovského povstání Jindřicha Matyáše Thurna. Obnova tohoto žánru přišla s písmáky Františkem Janem Vavákem nebo Josefem Dlaskem, kteří již stojí na pomezí s osvíceneckou literaturou.\n\nAlespoň určitou náhradu za paměti tvoří žánr deníků, které ovšem trpí často určením ryze k potřebě autora. Deníky po sobě zanechali církevní činitelé Tomáš Pešina z Čechorodu, Václav Celsetin z Blumenberku, Jiří Ignác Pospíchal nebo šlechtici, například František Oldřich Kinský.\n\n"}
{"id": "573310", "url": "https://cs.wikipedia.org/wiki?curid=573310", "title": "Karel Balling (chemik)", "text": "Karel Balling (chemik)\n\nKarel Joseph Napoleon Balling (21. duben 1805 Gabrielina Huť (zaniklá obec, území dnes součástí obce Kalek) – 17. březen 1868 Praha) byl český chemik. Byl profesorem chemie a v roce 1865-1866 též rektorem Pražské polytechniky.\n\nNarodil se jako třetí dítě v rodině chemika Michaela Ballinga a jeho ženy Anny. Jeho starší bratr Friedrich byl taktéž chemik. Absolvoval gymnázium v Plzni a v patnácti letech (roku 1820) nastoupil na Pražskou polytechniku. Studoval matematiku u Františka Josefa Gerstnera, přírodopis u Franze Xavera Zippe a chemii u Josefa Johanna Steinmanna. Krátce pracoval jako praktikant v železárnách. V roce 1824 nastoupil jako asistent profesora Steinmanna a v roce 1835 byl jmenován profesorem všeobecné a technické chemie.\n\nZabýval se především kvasnou a analytickou chemií. Od druhé poloviny 30. let 19. století začal aktivně propagovat cukrovarnictví, přičemž roku 1839 vynalezl cukroměr, neboli sacharometr, který umožnil stanovit množství cukru v příslušném roztoku. Roku 1841 zdokonalil Bauméův hustoměr (areometr). Mezi jeho úspěchy patří také metodika určování kvality cukerných roztoků a zavádění nového vědeckého názvosloví (např. polarizace, sacharizace či kvocient čistoty). Balling silně propagoval vědeckou kontrolu cukrovarnické technologie, která byla dosud v rukou většinou německých empiriků a v 50. letech 19. století vychoval silnou generaci cukrovarnických teoretiků. K jeho žákům patřil vynálezce saturace v cukrovarnictví Hugo Jelínek a dále také Karel Pfleger nebo Gustav Hodek.\n\nKromě cukrovarnictví zanechal jeho chemický výzkum a vynález sacharometru nesmazatelnou stopu také v pivovarnictví. Ballingova stupnice měří hustotu extraktu původní mladiny a díky němu se začala rozlišovat stupňovitost piva. Stupnice se rozšířila i do zahraničí a po různých úpravách se používá dodnes.Vypracoval attenuační teorii kvašení a sestavil vzorec pro výpočet původní stupňovitosti mladiny z rozboru piva. Obojí se dnes používá na celém světě. Zdokonalil též sacharometr pro měření procenta cukru v mladině a zavedl jeho používání v pivovarnickém průmyslu. Připravoval též chmelové preparáty, které vstoupily do praxe teprve v 50. letech 20. století. \n\nJako mladého adjunkta na oboru chemie pověřil ředitel Královského stavovského technického učiliště František Josef rytíř Gerstner 31. května 1831 Ballinga úkolem uspořádat knihy do té doby rozptýlené u jednotlivých profesorů. Ten sbírku uspořádal do pěti oborových skupin (matematika, stavebnictví, chemie, mechanika a vojenství), pořídil index podle autorů a vedl evidenci výpůjček. O knihovnu pečoval až do r. 1865. Vytvořil tak nejstarší vrstvu dochovanou v původní podobě v historickém fondu dnešní Národní technické knihovny. Balling položil také základy systematických mineralogických sbírek. Spravoval tak nejen knihovnu, ale i další sbírky ústavu.\n\nV 50. letech 19. století patřil mezi hlavní postavy Jednoty pro zvelebení průmyslu v Čechách.\n\nProfesor Balling publikoval více než třicet knih. Pro pivarnictví jsou důležité zejména dvě z nich. V roce 1843 vydal \"Die sacharometrische Bierprobe\" (Měření piva sacharometrem). V letech 1845 až 1847 následovala čtyřdílná \"Die Gärungschemie, wissentschaftlich begründet und in ihrer Adwendung auf die Bierbrauerei, Brantweinbrenneri, Hefenerzeugung, Weinbereirtung und Essigfabrikation\". Zde vědecky popsal jako první na světě výrobu sladu, piva, droždí a octa. Ač sám psal německy, podporoval snahu zavést paralelní vyučování v češtině a němčině (bylo zavedeno v roce 1864). Zasloužil se též o založení technické knihovny. Je pochován v Praze, na Olšanských hřbitovech.\n\n\n\nOdkazy na knihy K. N. Ballinga, které byly digitalizovány v rámci služby Elektronické knihy na objednávku (eBooks on Demand) v Národní technické knihovně v Praze:\n"}
{"id": "573311", "url": "https://cs.wikipedia.org/wiki?curid=573311", "title": "25 Canada Square", "text": "25 Canada Square\n\n25 Canada Square (známý také jako \"Citigroup Centre 2\") je mrakodrap, který je součástí komplexu Citigroup Centre stojící v londýnské obchodní čtvrti Canary Wharf. Má 45 podlaží a výšku 199,5 m a společně s mrakodrapem 8 Canada Square je 2. nejvyšší ve Velké Británii. Výstavba probíhala v letech 1998 - 2001 a to podle návrhu architekta Césara Pelli. V budově jezdí 43 výtahů. Podlahová plocha je téměř 112 000 m.\n\n\n"}
{"id": "573321", "url": "https://cs.wikipedia.org/wiki?curid=573321", "title": "Azinfos-methyl", "text": "Azinfos-methyl\n\nAzinfos-methyl (obch. značka Guthion, systematický název \"O\",\"O\"-dimethyl \"S\"-[(4-oxo-1,2,3-benzotriazin-3(4\"H\")-yl)methyl]dithiofosfát) je širokospektrální orfanofosfátový insekticid. Podobně jako u jiných pesticidů této třídy, jeho insekticidní vlastnosti (a také toxicita pro člověka) vycházejí z jeho působení jakožto inhibitoru cholinesterázy.\n\nAzinfos-methyl je neurotoxin odvozený od neurotoxických otravných látek vyvíjených během druhé světové války. V USA je registrován pro použití na zeleninu a na ovocné a ořechové stromy. Není registrován pro použití spotřebiteli. Je spojován se zdravotními problémy zemědělců, kteří ho aplikují. Americká agentura EPA uvažuje, že by již neobnovila jeho registraci kvůli „obavám o zemědělce, aplikátory pesticidů a o vodní ekosystémy“. Po skončení sporu vedeného United Farm Workers of America a dalšími skupinami, vyhlásila EPA, že zahájí odstraňování zbývajícího užívání tohoto pesticidu od roku 2007 s tím, že bude dokončeno do roku 2012. V lednu 2007 byl však případ znovu otevřen, přičemž se žalobci snaží dosáhnout rychlejšího zákazu.\n\nV Evropské unii je azinfos-methyl zakázán již od roku 2006. Úřad Environmental Risk Management Authority na Novém Zélandu učinil rozhodnutí stáhnout azinfos-methyl z užívání během pětiletého období počínaje rokem 2009.\n\n\n"}
{"id": "573322", "url": "https://cs.wikipedia.org/wiki?curid=573322", "title": "Álvaro de Saavedra Céron", "text": "Álvaro de Saavedra Céron\n\nÁlvaro de Saavedra Céron (? Španělsko – říjen 1529 Tichý oceán poblíž Marshallových ostrovů) byl španělský mořeplavec, bratranec Hernána Cortése. Účastnil se tažení Balboy v Panamě. Byl první, který navrhl stavbu průplavu přes šíji, později byl zástupcem guvernéra ve Veracruzu.\n\nV roce 1527 byl vyslán s Cortézem, aby nalezl přímou cestu z Mexika k Molukám, aby nakoupil koření a jejich sazenice a pokusil se je převézt do Mexika. Měl rovněž pátrat po osudu Garcia Loaisy. Na konci října roku 1527 se vydal z Acapulka se třemi loděmi, dvě se krátce na to oddělily a zůstaly pohřešovány. Saavedra plul severně od rovníku, dotkl se severních Marshallových osrtovů a podél Guamu dorazil k Mindanao, kde opravil loď a pokračoval k ostrovu Tidore, kam doplul v březnu 1528. Zde našel a osvobodil zbytek Loaisova mužstva. Naložil koření a v červnu nastoupil zpáteční cestu, plul podél severního pobřeží Nové Guineje, kterou nazval \"Isla del Oro\" (Zlatý ostrov) k Admiralitním ostrovům a východním Karolinám, ale pro nepříznivé větry se mudel vrátit na Tidore. Následující rok pokus opakoval, dostal se s lodí až na severovýchod od Marshallových osrtovů, zde však v říjnu roku 1529 zemřel. \nAni jeho nástupci se nepodařilo překonat nepříznivě oceánské větry a loď se vrátila na Tidore, kde byla zajata Portugalci. Saavedra nalezl přímou plavební dráhu z Mexika na Filipíny a Moluky, avšak jeho pokusy přeplout Tichý oceán zpět ztroskotaly na neznalosti režimu větrů V Tichém oceáně. Přeplout Tichý oceán opačným směrem se podařilo až Fray Urdanetovi.\n\n\n"}
{"id": "573326", "url": "https://cs.wikipedia.org/wiki?curid=573326", "title": "César Pelli", "text": "César Pelli\n\nCésar Pelli (* 12. října 1926, San Miguel de Tucumán – 19. července 2019) byl argentinský architekt. \n\nStudoval architekturu na Tucumánské Univerzitě. Po promoci se oženil se svou spolužačkou Dianou Balmoriovou. V roce 1964 se stal občanem Spojených států. Po odchodu do USA pracoval několik let pro Eera Saarinena a v roce 1977 založil vlastní ateliér v New Havenu v Connecticutu. V současné době firma zaměstnává asi 100 architektů a má stálou pobočku také v New Yorku.<br>\nV letech 1977–1984 byl děkanem na fakultě architektury Yaleovy univerzity. Z nesčetného množství ocenění, která za svoji práci obdržel, jmenujme alespoň AIA Gold Medal – nejvyšší uznání Komory amerických architektů, které se každoročně uděluje pouze jednomu architektovi z celého světa. Pelli byl laureátem v roce 1995. \n\nNapsal knihu \"Pozorování pro mladé architekty\" (Observations for Young Architects, Monacelli Press). V roce 2007 vyhrála Pelliho kancelář soutěž na revitalizaci areálu Dukeovy univerzity – plán, který zahrnuje uvažovaný rozvoj kampusu na příštích 20–50 let. 26. května 2008 udělila Yaleova univerzita Cesaru Pellimu čestný titul Doktor umění za celoživotní praktické a teoretické dílo v oboru architektury. \n\nJeho asi nejznámější stavbou jsou dvojčata Petronas Twin Towers v Kuala Lumpur. Další stavbou podle jeho návrhu je Carnegie Hall Tower v New Yorku.\n\n"}
{"id": "573327", "url": "https://cs.wikipedia.org/wiki?curid=573327", "title": "Pastiš", "text": "Pastiš\n\nPastiš (z francouzského \"pastiche\") je napodobenina jiného uměleckého díla (literárního, hudebního, filmového, výtvarného).\n\nZnámé příklady pastišů v literatuře:\n\n"}
{"id": "573329", "url": "https://cs.wikipedia.org/wiki?curid=573329", "title": "Cholinesteráza", "text": "Cholinesteráza\n\nJako cholinesterázy se v biochemii označuje skupina enzymů, které katalyzují hydrolýzu neurotransmiteru acetylcholinu na cholin a kyselinu octovou, tedy reakci, která je nezbytná k tomu, aby se cholinergní neuron vrátil po aktivaci do klidového stavu.\n\nExistují dva typy cholinesteráz:\n\nRozdíl mezi oběma typy cholinesteráz spočívá v preferenci substrátu; první z nich hydrolyzuje rychleji acetylcholin, druhá butyrylcholin.\n\nInhibitor cholinesterázy (též „anticholinesteráza“) potlačuje působení enzymu. Vzhledem k význačné funkci enzymu, jsou chemikálie interferující s jejím účinkem potentními neurotoxiny. V malých dávkách způsobují výrazné slinění a slzení, při vyšších svalové křeče a případně i smrt. To se týká například hadích jedů nebo nervových plynů sarinu a VX. Mezi léčiva působící proti takovým inhibitorům patří například pralidoxim.\n\nK nejběžnějším inhibitorům acetylcholinesterázy patří látky s obsahem fosforu, které se váží na aktivní místo enzymu. Strukturálním požadavkem je, že je atom fosforu navázaný na dvě lipofilní skupiny, jednu další skupinu (např. halogenid nebo thiokyanatan) a terminální kyslík. Některé detaily o jedné z podtříd takových sloučenin fosforu najdete u článku Lawessonovo činidlo.\n\nBenzodiazepiny, např. temazepam, mají také inhibiční účinek na cholinesterázu.\n\nKromě použití jako biochemické zbraně se anticholinesterázy používají také pro reverzační medikaci paralýzy vyvolané při anestezii, a dále také pro léčbu myasthenie gravis, glaukomu a Alzheimerovy nemoci. Další oblastí použití je pro usmrcování hmyzu, typicky pomocí organofosfátových nebo karbamátových insekticidů.\n\nKromě výše popsané akutní otravy se může objevit také semiakutní otrava charakterizovaná silnými duševními poruchami. Dlouhodobá expozice může způsobit vrozené vady.\n\n"}
{"id": "573332", "url": "https://cs.wikipedia.org/wiki?curid=573332", "title": "Nohoplodovité", "text": "Nohoplodovité\n\nNohoplodovité (\"Podocarpaceae\") je čeleď pro středoevropana exotických dřevin z řádu borovicotvarých. Patří mezi jehličnany.\n\nNohoplodovité jsou jednou ze dvou hlavních čeledí jehličnanů vyskytujících se na jižní polokouli (druhou jsou blahočetovité). Hlavní rozšíření je v Austroasijském regionu, včetně pacifických ostrovů, kde mají své zástupce (až na \"Afrocarpus\" a \"Saxegothaea\") všechny rody, mnoho druhů je však úzce endemitických. Dále jsou, druhově ne tak bohatě, rozšířeny v Číně, Japonsku, severovýchodní Africe a na Madagaskaru. Ještě se rozptýleně vyskytují v Novém světě od Mexika po Chile. Rostou ponejvíce ve vlhkých tropických a subtropických horách až do nadmořské výšky 2000 m.\n\nV našich podmínkách se zástupci nohoplodovitých pěstují většinou v botanických zahradách, např. \"Afrocarpus mannii\" v Liberci.\n\nJsou to stále zelené stromy s rovným kmenem nebo keře, které svým habitem připomínají listnáče. Bývají vysoké od 1 do 40 m. Listy mají různě tvarované, od šídlovitých přes vejčité až po široké s bohatou žilnatinou, někdy jsou místo listů fylokladia (latinsky phyllocladium), se schopností asimilace (u rodu \"Phyllocladus\"). Listy jsou uspořádány spirálovitě, protistojně i v řadách.\n\nRostliny jsou obvykle dvoudomé, mají oddělené samčí a samičí jedince. Samčí šištice na tenkých stoncích vypadají jako „kočičky“ vrby jívy, obsahují mnoho tyčinek, z nichž každá má 2 mikrosporangia, která produkují pylová zrna, většinou se vzduchovými vaky usnadňující přenos pylu vzduchem. Vyrůstají na koncích větviček nebo v jejich úžlabí solitérně nebo skupinově. Samičí šištice jsou hodně redukované. Někdy ji tvoří několik spirálovitě uspořádaných listenů, jindy jen jeden masitý listen, obvykle s jedním, výjimečně se dvěma vajíčky. Semeno vzniklé z opyleného vajíčka je pak uzavřeno v nepravém dužnatém míšku (epimatium), někdy je obal semene kožovitý. Semeno, s obvykle tvrdou sklerotestou a dužnatou sarkotestou, vyklíčí se 2 děložními lístky.\n\nMnohé druhy se v tropických a subtropických prostředích používají jako okrasné rostliny v parcích a zahradách. Dřevo některých rodů se dříve hodně využívalo pro vybavení interiérů, výrobu dýh a nábytku do té míry, že začalo hrozit jejich vyhubení. Některá semena jsou oblíbenou potravinou, stejně jako určité vařené listy. Pryskyřice se zpracovávala na výrobu žvýkaček a z vybraných druhů se vyráběla přírodní barviva.\n\nAž na několik výjimek nemají v současnosti velký hospodářský význam. Rostlin rostoucích v dostupných oblastech je málo a zbyly jen roztroušené v těžko přístupných místech a ve společenstvech jiných, pro místní průmysl nebo obchod výhodnějších druhů. V mnoha oblastech je již aplikována ochrana před vyhubením.\n\nNapříklad rody \"Acmopyle sahniana\", \"Dacrydium guillauminii\", \"Podocarpus palawanensis\" a \"Podocarpus perrieri\" jsou podle Červeného seznamu IUCN považované za kriticky ohrožené druhy (CR).\n\nNejzvláštnějším příslušníkem nohoplodovitých je rod \"Parasitaxus\", který lze nalézt pouze v odlehlých oblastech na ostrově Nová Kaledonie. Je to keřík, jehož listy mají barvu od měďnatě červené po purpurovou. Ačkoliv jeho buňky mají chloroplasty, rostlina není schopná asimilace, neprobíhá fotosyntéza. \"Parasitaxus\" roste jako parazit na stromu \"Falcatifolium\", rodu ze stejné čeledě, se kterým je spojen svými kořeny a čerpá z něj živiny. Je to jediná známá parazitická nahosemenná rostlina.\n\nV současnosti je do čeledi nohoplodovitých řazeno 19 rodů se zhruba 180 druhy, včetně rodu \"Phyllocladus\", který byl mnohdy dříve nesprávně zařazován do samostatné čeledě \"Phyllocladaceae\". Jejich sesterskou skupinou jsou blahočetovité (\"Araucariaceae\").\n\n"}
{"id": "573335", "url": "https://cs.wikipedia.org/wiki?curid=573335", "title": "Nohoplod", "text": "Nohoplod\n\nNohoplod (\"Podocarpus\") je rod stálezelených jehličnanů z čeledi nohoplodovitých. Jeho domovem, stejně jako celé čeledě, je převážně jižní polokoule.\n\nHlavním místem výskytu nohoplodu je australsko-asijská oblast, od Nového Zélandu, přes Austrálii, Novou Kaledonii a další tichomořské ostrovy, Indonésii, Malajsii, Indočínu, Filipíny, Čínu až po jih Japonska. V Africe se vyskytuje rozptýleně na jihu kontinentu a na Madagaskaru a dále řídce od Mexika ve Střední Americe po Chile v Jižní Americe. Nejčastěji vyrůstá na vlhkých tropických a subtropických hornatinách.\n\nJsou to převážně stromy, občas i keře, různé velikosti. Tvoří lesní podrost, ale často též dosahuje svou korunou do svrchního stromového patra; bývá vysoký 1 až 25 m, výjimečně i 40 m. Listy jsou jehlicovité a mají někdy vzhled listů listnatých stromů, největší jsou dlouhé až 35 cm a široké téměř 9 cm, méně často jsou šupinovité. Mají obvykle výrazné středové žebro a jsou uspořádány spirálovitě nebo ve dvou řadách, bývají tuhé, kožovité.\n\nJsou to rostliny nahosemenné, a přestože mají v názvu „plod“, nemají plody ani květy. Převážně jsou dvoudomé, existují tedy jedinci pouze se samčími nebo se samičími orgány. Samčí šištice jsou jehnědovitého vzhledu, vyrůstají jednotlivě nebo ve svazcích. Samičí má redukované šupiny, které vytvářejí lůžko, později dřevnaté nebo ztlustlé a dužnaté. Vrcholové listeny šištic jsou fertilní, semena jsou eliptická až kulatá a jsou zralá již prvým rokem po anemogamním opylení.\n\nDřevo nohoplodu bylo dříve v místě výskytu pro svůj líbivý vzhled vyhledáváno pro zařizování obytných domů, vyráběl se z něho nábytek, obklady stěn i podlahy; pro venkovní použití vhodné není. V současné době jsou jeho souvislé porosty vytěženy, čímž ztratil na významu, některé jeho druhy jsou dokonce blízko vymizení.\n\nPřestože nohoplod jako rod je rozšířen v rozsáhlém regionu, některé jeho druhy jsou endemické na velmi malém teritoriu. Podle Červeného seznamu IUCN:\n\nRod nohoplod se dělí na dva podrody: \"Podocarpus\" a \"Foliolatus\" a ty dále na 18 sekcí. Celkem zahrnuje 95-105 druhů.\n\n"}
{"id": "573336", "url": "https://cs.wikipedia.org/wiki?curid=573336", "title": "Klonování DNA", "text": "Klonování DNA\n\nKlonování DNA (též molekulární klonování) je laboratorní metoda spočívající v namnožení určitého úseku DNA za pomoci enzymatických systémů živých buněk. Je to několikafázový proces, který zahrnuje tři základní kroky:\n\n\n\n"}
{"id": "573340", "url": "https://cs.wikipedia.org/wiki?curid=573340", "title": "Oklika", "text": "Oklika\n\nOklika (starší název \"V oklikách\") je vrchol v České republice ležící v Železných horách.\n\nVrch Oklika náleží do geomorfologické oblasti Českomoravská vrchovina, celku Železné hory a podcelku Chvaletická pahorkatina.\n\nVrch Oklika se nachází jižně nad městem Chvaletice asi 11 km severovýchodně od Kutné Hory a 10 km západně od Přelouče. V rámci málo členitého hlavního hřebenu Chvaletické pahorkatiny není vrch nijak výrazný. Velmi mírné svahy přecházejí v prudší až ve vzdálenosti 0,5–1 km od vrcholu a to pouze na severní a jižní straně.\n\nSvahy Okliky patří do povodí Labe, západní a jižní strana pak do povodí jeho levého přítoku Doubravy. Na severním svahu ve vzdálenosti asi 0,5 km pramení malý potok, který stéká kolem zahrádkářské kolonie do zářezu staré důlní úzkorozchodné dráhy na východním okraji Chvaletic, kde zaniká. Další malý potok pramenící východně od vrcholu napájí dvojici Chvaletických rybníků.\n\nVrchol Okliky se nachází na hranici lesa. Ten je od něj na jihozápad, severovýchodní stranu zaujímá pole.\n\nPřímo na vrcholu se žádné stavby nevyskytují. V severním svahu se nachází zástavba Chvaletic, ve východním svahu pak jejich místní části Hornická Čtvrť, v západním svahu leží obec Bernardov. V hloubi severovýchodního svahu se nachází rozsáhlé podzemní skladiště trhavin, od konce sedmdesátých let nepoužívané. Bývalo zásobováno výše zmíněnou úzkorozchodnou dráhou. Ve vzdálenosti asi 0,5 km severovýchodně od vrcholu se v poli nachází malý domek se vstupem do svislé větrací šachty.\n\nPřímo na vrchol Okliky žádná cesta nevede. Asi 200 metrů severně prochází silnice spojující Chvaletice s Bernardovem, ve stejné vzdálenosti jižně od vrcholu prochází lesní cesta sledovaná modře značenou turistickou trasou 1088 Bernardov – Hornická Čtvrť. O dalších asi 0,5 km jižněji prochází silnice I/2 spojující Prahu s Pardubicemi. Asi 1 km východně od vrcholu je vedena silnice Chvaletice–Čáslav.\n"}
{"id": "573341", "url": "https://cs.wikipedia.org/wiki?curid=573341", "title": "Mistrovství světa ve volejbale mužů 1952", "text": "Mistrovství světa ve volejbale mužů 1952\n\n2. mistrovství světa ve volejbale mužů proběhlo v dnech 17. – 29. srpna v Moskvě v Sovětském svazu.\n\nTurnaje se zúčastnilo 11 mužstev, rozdělených do dvou čtyřčlenných a jedné tříčlenné skupiny. První dva celky postoupily do finálové skupiny, týmy na třetím a čtvrtém místě hrály o 7. – 11. místo. Mistrem světa se stal celek Sovětského svazu.\n\n Polsko – Finsko 3:0 (15:8, 15:6, 15:6)\n\n17. srpna 1952 – Moskva\n\n18. srpna 1952 – Moskva\n\n19. srpna 1952 – Moskva\n\n19. srpna 1952 – Moskva\n\n20. srpna 1952 – Moskva\n\n20. srpna 1952 – Moskva\n\n Rumunsko – Libanon 3:0 (15:9, 15:1, 15:2)\n\n17. srpna 1952 – Moskva\n\n18. srpna 1952 – Moskva\n\n19. srpna 1952 – Moskva\n\n19. srpna 1952 – Moskva\n\n20. srpna 1952 – Moskva\n\n20. srpna 1952 – Moskva\n\n Československo – Francie 3:0 (15:4, 15:2, 15:3)\n\n18. srpna 1952 – Moskva\n\n19. srpna 1952 – Moskva\n\n20. srpna 1952 – Moskva\n\n Československo – Francie 3:0 (15:10, 15:6, 15:6)\n\n22. srpna 1952 – Moskva\n\n22. srpna 1952 – Moskva\n\n23. srpna 1952 – Moskva\n\n23. srpna 1952 – Moskva\n\n24. srpna 1952 – Moskva\n\n24. srpna 1952 – Moskva\n\n25. srpna 1952 – Moskva\n\n26. srpna 1952 – Moskva\n\n26. srpna 1952 – Moskva\n\n27. srpna 1952 – Moskva\n\n27. srpna 1952 – Moskva\n\n27. srpna 1952 – Moskva\n\n28. srpna 1952 – Moskva\n\n29. srpna 1952 – Moskva\n\n29. srpna 1952 – Moskva\n\n Libanon – Izrael 3:2 (15:17, 12:15, 15:9, 16:14, 16:14)\n\n22. srpna 1952 – Moskva\n\n22. srpna 1952 – Moskva\n\n23. srpna 1952 – Moskva\n\n23. srpna 1952 – Moskva\n\n24. srpna 1952 – Moskva\n\n24. srpna 1952 – Moskva\n\n26. srpna 1952 – Moskva\n\n26. srpna 1952 – Moskva\n\n27. srpna 1952 – Moskva\n\n28. srpna 1952 – Moskva\n\n1. SSSR\n2. Československo\nTrenér: Václav Matiášek\n\n3. Bulharsko\n"}
{"id": "573344", "url": "https://cs.wikipedia.org/wiki?curid=573344", "title": "FGBE", "text": "FGBE\n\nFGBE (celým názvem Fantasy GameBook Engine) je nástroj pro vytváření počítačových gamebooků za použití jednoduchého scriptovacího jazyka, jehož autorem je Jan Jirkovský. Základem tvorby je editace datových souborů v textovém editoru a samotná hra probíhá v jednoduchém grafickém prostředí. Hra vytvořená ve FGBE se také nemusí striktně držet RPG žánru, může se jednat i o adventuru, nebo textovou strategii.\nDatové soubory jsou uloženy ve formátu .gbs, lze je však editovat jako obyčejný text. Jsou to následující:\n\nZákladem je číslo lokace v lomených závorkách. Poté následuje tag <text>, který určuje popis lokace. Dále odkazy <menu>, které určují další možnosti postupu ve hře. Je možné přidávat další tagy, které rozvíjejí možnosti hry (<souboj> , <obchod>...). Malá ukázka:\nOficiální stránky FGBE\n"}
{"id": "573347", "url": "https://cs.wikipedia.org/wiki?curid=573347", "title": "Kosí bratři", "text": "Kosí bratři\n\nKosí bratři je československý večerníček z roku 1980 režírovaný Garikem Sekem.\n\nHlavními postavami večerníčku jsou dva kosí bratři, Josef a Václav. Josef nosí modrou čepičku s bambulí, Václav nosí červenou kšiltovku. Společně zažívají různá dobrodružství. V druhé sérii nazvané Kosí bratři a větrný kohout získají nového kamaráda, větrného kohouta Kamila.\n\n\n"}
{"id": "573348", "url": "https://cs.wikipedia.org/wiki?curid=573348", "title": "O makové panence a motýlu Emanuelovi", "text": "O makové panence a motýlu Emanuelovi\n\nO makové panence a motýlu Emanuelovi je československý večerníček z roku 1972 režírovaný Václavem Bedřichem a natočený na námět z knihy Václava Čtvrtka \"O Makové panence a motýlu Emanuelovi\".\n\nMaková panenka se stará o makové pole. Nosí červenou makokvítkovou sukýnku. Když si neví rady sama, zajde pro radu ke staré chytré makovici.\n\nJe trošku staromódní motýl nosící cylindr a hůlku. Pomáhá Makové panence v její práci, ale někdy jí spíše přidělává starosti. V posledním díle se objeví i jeho dvojník.\n\n\n\n\n\n\nAnimace: J. Blagoevová, R. Brožková, L. Čihařová, O. Šišková, O. Kurdnáč, B. Šejda, I. Jandová\n\nKamera: Z. Hajdová, E. Kargerová, J. Zimová\n\nStřih: Z. Navrátilová\n\nVedoucí produkce: Z. Deitchová\n\nNámět: V. Čtvrtek\n\nKomentář mluví: Vlastimil Brodský\n\nHudba: Jaroslav Celba\n\nVypravěč: Vlastimil Brodský\n\nVytvarník: Gabriela Dubská\n\nPozadí: Bohumil Šiška\n\nScenárista: I. Povejšilová\n\nDramaturg: I. Povejšilová\n\nRežie: Václav Bedřich\n"}
{"id": "573350", "url": "https://cs.wikipedia.org/wiki?curid=573350", "title": "Pět draků vodáků", "text": "Pět draků vodáků\n\nPět draků vodáků je československý večerníček z roku 1981.\n\nHlavními postavami večerníčku je pět vodních draků nosících jména Sprchola, Mejdloun, Karmovan, Pumpulín a Kartáčník. Jejich jména vystihují jejich vodní schopnosti, Karmovan ohřívá vodu, Kartáčník kartáčuje, Sprchola umí sprchovat. Když byli malí, našel je kluk Horymír v potoce a odvezl je k rybníku Mokrouši.\n\n"}
{"id": "573352", "url": "https://cs.wikipedia.org/wiki?curid=573352", "title": "Legenda o zlaté perle", "text": "Legenda o zlaté perle\n\nLegenda o zlaté perle ( 卫斯理传奇) je hongkongský film z roku 1987 režírovaný Teddym Robinem Kwanem. V Československu měl premiéru v roce 1989.\n\nWisely je spisovatel a dobrodruh, kterou pomůže svému příteli Davidovi ukrást z kláštera v Nepálu legendární zlatou perlu. O perlu se ale zajímají i další, hongkongský mafián Paula Duran a egyptský milionář Howard Hope. Také mniši se snaží získat perlu zpět, jelikož je pro ně posvátná. Nakonec se ukáže, že zlatá perla je počítač, který slouží k řízení kosmické lodě a že Howard Hope je mimozemšťan, který kdysi kvůli válce opustil svojí planetu.\n"}
{"id": "573353", "url": "https://cs.wikipedia.org/wiki?curid=573353", "title": "Kostel Panny Marie Těšitelky", "text": "Kostel Panny Marie Těšitelky\n\nKostelů zasvěcených Panně Marii Těšitelce je více:\n\n\n"}
{"id": "573354", "url": "https://cs.wikipedia.org/wiki?curid=573354", "title": "Ernst Georg Ravenstein", "text": "Ernst Georg Ravenstein\n\nErnst Georg Ravenstein (30. prosince 1834 – 13. března 1913) byl německo-britský geograf a kartograf.\n\nNarodil se ve Frankfurtu nad Mohanem. V osmnácti letech se stal žákem Dr. Augusta Heindricha Petermanna. Po svém odchodu do Spojeného království Ravenstein dvacet let (1855–1875) pracoval v Topografickém oddělení Ministerstva války. Kromě dlouhého působení v radách Královské statistické společnosti a Královské geografické společnosti byl rovněž profesorem geografie na Bedford College, a to v letech 1882 až 1883. V roce 1902 mu byla jako vůbec prvnímu akademikovi udělena Zlatá Viktoriina medaile Královské geografické společnosti. Jeho \"Systematický atlas\"' (\"Systematic Atlas\") z roku 1884 uvedl v praxi mnoho z autorových užitečných myšlenek v podobě metod pro výuku kartografie. Jeho \"Mapa rovníkové Afriky\" (\"Map of Equatorial Africa\") z roku 1884 se stala jednou z nejvýznamnějších map velké části afrického kontinentu zhotovená ve velkém měřítku, jež byla do té doby zpracována. O rok později Ravenstein publikoval v odborném časopise \"Journal of the Statistical Society\" článek \"The Laws of Migration\", ve kterém stanovil deset zákonů ovlivňující lidskou migraci. Odhadoval, že roku 2072 bude na Zemi přibližně 6 miliard lidí, což způsobí kolaps, protože nepůjde lidi uživit. Takové populace však již dávno bylo dosaženo a ke konci civilizace nedošlo.\n\nV roce 1861 Ravenstein v Londýně založil Německou gymnastickou společnost. Společně s Williamem Penny Brookesem a Johnem Hulleym se angažoval v uspořádání prvních Národních olympijských her v roce 1866.\n\nMezi Ravensteinova další díla patří:\n\n"}
{"id": "573358", "url": "https://cs.wikipedia.org/wiki?curid=573358", "title": "Všeobecné volby v Belgii 1946", "text": "Všeobecné volby v Belgii 1946\n\nBelgické všeobecné volby z roku 1946 se konaly 17. února 1946. Jednalo se o první volby po 2. světové válce. \n\n"}
{"id": "573363", "url": "https://cs.wikipedia.org/wiki?curid=573363", "title": "Jan Jiří Středovský", "text": "Jan Jiří Středovský\n\nJan Jiří Ignác Středovský (16. dubna 1679 v Brumově – 19. srpna 1713 v Pavlovicích u Přerova) byl katolický kněz, moravský buditel a historik a sběratel listinných materiálů. Spolu s Tomášem Pešinou z Čechorodu patřil k předním barokním historikům zaměřujícím se na dějiny Moravy.\n\n\n"}
{"id": "573369", "url": "https://cs.wikipedia.org/wiki?curid=573369", "title": "Lee McConnellová", "text": "Lee McConnellová\n\nLee McConnellová (* 9. října 1978, Glasgow, Skotsko) je skotská atletka, běžkyně, jejíž specializací je hladká čtvrtka a běh na 400 metrů překážek.\n\nSvé největší individuální úspěchy zaznamenala v roce 2002, kdy získala stříbro na hrách Commonwealthu v Manchesteru a bronz na mistrovství Evropy v Mnichově. V roce 2006 vybojovala na hrách Commonwealthu v Melbourne bronzovou medaili na čtvrtce s překážkami.\n\nReprezentovala na letních olympijských hrách v Athénách 2004 a v Pekingu 2008. V roce 2010 vybojovala na mistrovství Evropy v Barceloně společně s Nicolou Sandersovou, Marilyn Okorovou a Perri Shakesovou-Draytonovou bronzové medaile ve štafetě na 4 x 400 metrů, když trať zaběhly v čase 3:24,32.\n\n"}
{"id": "573374", "url": "https://cs.wikipedia.org/wiki?curid=573374", "title": "Šišan rudý", "text": "Šišan rudý\n\nŠišan rudý (\"Cypraecassis rufa\"; Linnaeus, C., 1758) je mořský plž z čeledi Cassidae. Ulita bývá 65 až 200 mm veliká a pro svoji velikost se využívá v řezbářství.\n\nŠišan rudý se vyskytuje na jižním pobřeží Afriky od provincie Jihoafrické republiky KwaZulu-Natal po Mosambik, kde je jeho výskyt hojnější. Dále se pak nachází ve východní části Polynésie.\n"}
{"id": "573378", "url": "https://cs.wikipedia.org/wiki?curid=573378", "title": "Seznam děkanů teologické fakulty v Olomouci", "text": "Seznam děkanů teologické fakulty v Olomouci\n\nSeznam děkanů Cyrilometodějské teologické fakulty Univerzity Palackého v Olomouci od roku 1573 po současnost.\n\nPřed rokem 1628 olomoucká jezuitská akademie nebyla pravděpodobně rozdělena na fakulty, a proto nemáme zaznamenány děkany fakult.\n\n"}
{"id": "573382", "url": "https://cs.wikipedia.org/wiki?curid=573382", "title": "LR 300", "text": "LR 300\n\nZ-M LR 300 je útočná puška vyráběná firmou Z-M Weapons v Bernardstone, ve státě Massachusetts (USA).\n\nFirma A&K tuto zbraň zpracovala jako model pro airsoft.\n\n"}
{"id": "573390", "url": "https://cs.wikipedia.org/wiki?curid=573390", "title": "Melchior Mlčoch", "text": "Melchior Mlčoch\n\nMelchior (Melichar) Mlčoch (6. ledna 1833 Kladky – 6. dubna 1917 Olomouc) byl český kněz, teolog a biblista, kanovník olomoucké kapituly, profesor biblistiky na olomoucké teologické fakultě a několikanásobný děkan této fakulty. V Olomouci je po něm pojmenována ulice.\n\nStudoval na gymnáziu v Moravské Třebové a posléze bohosloveckou fakultu v Olomouci. Jako kněz působil v Charvátech a jeho dílo údajně vedlo k sepsání životopisu Jana Sarkandera. Jeho hlavním zájmem však byla především hebrejská literatura a další semitské jazyky. Své znalosti uplatňoval při překladu Starého zákona.\n\nKromě jiného se také zajímal o podporu českého školství. Byl mecenášem Národní jednoty pro východní Moravu a díky jeho podpoře byla touto organizací založena mateřská škola v Kladkách.\n\nZa přínos pro Národní jednotu pro východní Moravu jej zmíněná organizace jmenovala v roce 1918 čestným členem.\n\n\n\n"}
{"id": "573391", "url": "https://cs.wikipedia.org/wiki?curid=573391", "title": "Josef Červinka", "text": "Josef Červinka\n\nJosef Červinka (vlastním jménem Josef Schwarz, židovským jménem Ješajáhu ben Benjamin Zev, 16. června 1915 Luže – 23. srpna 2003 Praha) byl český rozhlasový režisér, herec a překladatel.\n\nNarodil se v rodině podnikatele Viktora Schwarze v městečku Luže. Studoval gymnázium ve Vysokém Mýtě, v Chrudimi a v Pardubicích, ale žádné nedokončil. Nakonec odešel do Prahy, kde studoval jednoroční obchodní školu. Poté pracoval (1935–1937) jako úředník u firmy Philips. Za vlastní úspory ale začal studovat dramatické oddělení pražské konzervatoře, kde byl jeho spolužákem Jiří Orten. Jeho přáteli byli Pavel Tigrid a Jiří Orten. S Jiřím Ortenem a Bohuslavem Březovským bydleli společně v pronajatém bytě na Vinohradech. Jeho první rozhlasovou úlohou byla recitace veršů Vítězslava Nezvala v roce 1937.\n\nDne 23. března 1939 uprchl spolu s Pavlem Tigridem do Velké Británie. Zde nejprve absolvoval kurs pro svářeče a pracoval v továrně. I během války pořádali spolu s Otou Ornestem a Josefem Ledererem divadelní představení. V roce 1941 byl spolu s Otou Ornestem a Pavlem Tigridem přijat na základě konkursu do BBC, kde pak působil v československé redakci. Spolu s Otou Ornestem vystupoval mj. ve vysílání pro mládež, uvaděném každou středu jako rozhovory dvou obyčejných mladých českých lidí, Pepíka a Vaška, kteří vyjadřovali své názory na aktuální situaci nebo např. v roli legionáře v Langerově pásmu o životě T. G. Masaryka .\n\nSpolu s Otou Ornestem dostali stipendium na stáž v Královské akademii dramatického umění (RADA), kde se účastnili práce v shakespearovské třídě.\n\nV roce 1944 onemocněl tuberkulózou. Léčil se v jižní Anglii a po skončení války ve švýcarském Davosu. Zde přeložil svou první knihu (William Saroyan: \"Jmenuji se Aram\").\n\nV roce 1947 nastoupil do Československého rozhlasu. Aby nedocházelo k záměně se stejnojmenným dalším zaměstnancem rozhlasu, zvolil si pseudonym s příjmením své matky za svobodna – Červinka. V roce 1952 byl pro svou bývalou spolupráci s BBC a další kádrové důvody (syn továrníka, přítel Pavla Tigrida, bratr emigranta) propuštěn, ale po jisté době opět přijat. Věnoval se rozhlasové režii, recitaci (mimo rozhlas nejčastěji v divadle Viola) a překladům z angličtiny.\n\nByl autorem řady rozhlasových režií, například:\n\n\nU překladů používal své občanské jméno Josef Schwarz. Překládal z angličtiny. Mimo jiné díla těchto spisovatelů:\n\n"}
{"id": "573396", "url": "https://cs.wikipedia.org/wiki?curid=573396", "title": "Iron Man 2", "text": "Iron Man 2\n\nIron Man 2 je americký akční film z roku 2010, který natočil režisér Jon Favreau podle komiksů o Iron Manovi. V hlavní roli Tonyho Starka, miliardáře, který svůj obrněný oblek využívá pro mírové účely a je tak slavnou celebritou, se opět představil Robert Downey Jr., jenž si zahrál i v předchozím snímku \"Iron Man\" (2008) a navazujícím filmu \"Iron Man 3\" (2013). Jedná se o třetí celovečerní snímek z filmové série Marvel Cinematic Universe.\n\nRuská média informují o odhalení Tonyho Starka, že on sám je Iron Manem. Anton Vanko zrovna umírá a jeho syn Ivan, který zprávy sleduje, začne stavět miniaturní obloukový reaktor podobným tomu Starkovu. O šest měsíců později je Stark obletovanou celebritou, využívá svůj oblek Iron Mana k mírumilovným účelům a odolává tlaku americké vlády, aby prodal jeho konstrukční schémata. Obnoví veletrh Stark Expo ve Flushing Meadows a chce pokračovat v odkazu svého otce Howarda.\n\nPalladiové jádro obloukového reaktoru, které udržuje Starka naživu a také pohání jeho oblek, ho však také tráví a Tony nedokáže za něj nalézt náhradu. Kvůli své očekávané smrti je deprimovaný a zároveň lehkomyslný, nicméně rozhodne se neříct o svém zdravotním stavu nikomu. Svoji stávající osobní asistentku Pepper Pottsovou jmenuje ředitelkou Stark Industries a najme zaměstnankyni Natalii Rushmanovou jako svoji novou asistentku. Společně odletí do Monaka, kde se Stark zúčastní historické Grand Prix, při jejímž závodu je ale napaden Ivanem Vankem, který drží v rukou elektrické biče. Tony si nasadí oblek Iron Mana a ruského vědce porazí, nicméně jeho výstroj utrpí vážné škody. Vanko prozradí, že jeho záměrem bylo dokázat světu, že ani Iron Man není neporazitelný. Tento útok udělá dojem na Justina Hammera, Starkova rivala v podnikání, jenž nafinguje Vankovu smrt, zatímco ho ve skutečnosti dostane z vězení. Poté ho požádá o pomoc při výrobě mnoha obrněných obleků, kterými chce zastínit Tonyho. Ten se mezitím během svého narozeninového večírku doma v Kalifornii (o kterém si myslí, že je jeho poslední) v Iron Manově obleku opije. Znechucený Starkův kamarád, podplukovník Rhodes, si proto oblékne jednu z předchozích verzí a pokusí se svého přítele zkrotit. Jejich boj se ale dostane do mrtvého bodu, proto Rhodes svůj oblek zabaví, odletí s ním a přenechá ho americkému letectvu.\n\nNick Fury, ředitel agentury S.H.I.E.L.D., osloví Starka, odhalí mu, že Rushmanová je ve skutečnosti agentka Nataša Romanovová a že Howard Stark, kterého znal osobně, byl zakladatelem S.H.I.E.L.D.u. Také vysvětlí, že Vankův otec pracoval s Howardem na vynálezu obloukového reaktoru, ale poté, co ho Anton zkusil prodat, nechal jej Stark deportovat a Sověti ho uvěznili v gulagu. Fury rovněž předá Tonymu některé staré věci, které po sobě jeho otec zanechal. Ten při jejich zkoumání zjistí, že diorama výstavy Stark Expo z roku 1974 skrývá v sobě strukturu nového chemického prvku, jenž s pomocí svého počítače J.A.R.V.I.S.e ho dokáže vyrobit. Když se dozví, že Vanko je stále živý, vloží nový prvek do svého obloukového reaktoru v hrudníku a tím ukončí svoji závislost na palladiu.\n\nNa Expu mezitím Hammer představí Vankovy ozbrojené drony, které vede Rhodes ve Starkově obleku, jejž těžce vyzbrojil právě Hammer. Tony dorazí ve své vylepšené výstroji a varuje Rhodese, nicméně Vanko dálkově převezme ovládání nad drony i Rhodesovým oblekem a na Iron Mana zaútočí. Hammer je zatčen a Romanovová společně se Starkovým bodyguardem Happy Hoganem zamíří pro ruského vědce do Hammerovy továrny. Vanko uteče, ale agentka dokáže vrátit ovládání Rhodesova obleku jeho uživateli. V následném boji Stark se svým kamarádem Vanka i jeho drony porazí a Rus spáchá sebevraždu odpálením své výstroje.\n\nZatímco v televizi běží zprávy o řádění Hulka, ředitel Fury informuje Tonyho, že kvůli jeho složité osobnosti se S.H.I.E.L.D. rozhodl využít jej pouze jako konzultanta. Stark a Rhodes poté dostanou za své hrdinství od senátora medaili.\n\nAgent Phil Coulson, jenž Starkovi také pomáhal, dorazí do Nového Mexika, odkud ohlásí nalezení velkého kladiva na dně kráteru.\n\n\nV dalších rolích se představili také Paul Bettany (hlas J.A.R.V.I.S.e), Jon Favreau (Happy Hogan), Leslie Bibbová (Christine Everhartová) a Garry Shandling (senátor Stern). V cameo rolích se ve filmu objevili i Stan Lee, Elon Musk a Larry Ellison (zahráli si sami sebe).\n\nKrátce po úspěšném uvedení do kin filmu \"Iron Man\" v květnu 2008 oznámila společnost Marvel Studios práci na přípravě sequelu, který by měl na plátna zamířit o dva roky později. V červenci téhož roku získal post režiséra opět Jon Favreau, zatímco novým scenáristou se stal Justin Theroux. Do role Tonyho Starka byl opětovně obsazen Robert Downey Jr., ale postava Jamese Rhodese byla v říjnu 2008 přeobsazena – místo Terrence Howarda jej nově ztvárnil Don Cheadle. Na začátku roku 2009 byli oznámeni další herci, včetně Samuela L. Jacksona, který podepsal smlouvu na devět filmů.\n\nNatáčení filmu s rozpočtem 200 milionů dolarů probíhalo od dubna do července 2009. Závěrečnou potitulkovou scénu režíroval Kenneth Branagh.\n\nSvětová premiéra filmu \"Iron Man 2\" proběhla 26. dubna 2010 v Los Angeles. Do kin byl uváděn od 28. dubna téhož roku, přičemž v ČR se v kinodistribuci objevil 29. dubna a v USA 7. května 2010.\n\nV Severní Americe utržil snímek 312 433 331 dolarů, v ostatních zemích dalších 311 500 000 dolarů. Celosvětové tržby tak dosáhly 623 933 331 dolarů, čímž o téměř 40 milionů dolarů překonal první díl.\n\nServer \"Kinobox.cz\" na základě vyhodnocení 26 recenzí z českých internetových stránek ohodnotil film \"Iron Man 2\" 63 %. Server \"Rotten Tomatoes\" udělil snímku známku 6,5/10 a to na základě 277 recenzí (z toho 201 jich bylo spokojených, tj. 72 %). Od serveru \"Metacritic\" získal film, podle 40 recenzí, celkem 57 ze 100 bodů.\n\nFilm \"Iron Man 2\" byl nominován na Oscara v kategorii Nejlepších vizuální efekty a na čtyři žánrové ceny Saturn (včetně kategorie Nejlepší sci-fi film).\n\nDíky komerčnímu úspěchu snímku byl v roce 2013 uveden do kin filmový sequel \"Iron Man 3\", který je rovněž součástí série Marvel Cinematic Universe (MCU). Titulní roli si v něm zopakoval Robert Downey Jr., který se jako Tony Stark / Iron Man objevil i v některých dalších celovečerních filmech MCU.\n\n"}
{"id": "573398", "url": "https://cs.wikipedia.org/wiki?curid=573398", "title": "Gladius (loď)", "text": "Gladius (loď)\n\nGladius je první loď vyrobená v loděnici Dopravního podniku města Brna pro jiné provozovatele (tzv. „brněnka“). Byla vyrobena pod původním názvem Družba v roce 1956.\n\nKvůli velkému zájmu cestujících o lodní dopravu na vodní nádrži Slapy, jejíž provoz byl zahájen v roce 1955 se třemi menšími loděmi \"Sázavou, Berounkou\" a \"Malší\", objednal provozovatel této dopravy, Československá plavba labsko-oderská (ČSPLO), v roce 1956 dvě velké dvoupalubové lodě u Dopravního podniku města Brna (DPMB). Ten měl již zkušenosti se stavbou několika lodí, které sám provozoval na Brněnské přehradě. Prvním z těchto dvou plavidel byla loď \"Družba\" vyrobená roku 1956 a na Slapskou přehradu expedovaná začátkem roku následujícího. Do provozu byla zařazena roku 1957.\n\nOd 1. ledna 1961 převzal lodní provoz na Slapech podnik Komunální služby města Sedlčan, který měl od jara téhož roku provozovat lodní dopravu i na právě dokončené vodní nádrži Orlík. Proto byla ještě v roce 1960 \"Družba\" (společně s lodí \"Nežárka\") přesunuta na Orlickou přehradu. Plavidlo přešlo v roce 1964 do majetku Dopravního závodu ČSAD 205 Písek, který v tomto roce provoz lodí na Orlíku převzal. V roce 1976 byla kormidelna \"Družby\" poškozena požárem, který vznikl závadou na elektroinstalaci. Po této nehodě následovala rekonstrukce lodi včetně nové kormidelny. V polovině 80. let již nebyla \"Družba\" příliš využívána pro linkovou dopravu, sloužila především pro příležitostné objednané vyjížďky a zájezdy.\n\nV roce 1994 byla loď prodána pražské firmě Gladius a přestavěna na restaurační loď \"Gladius\", která je využívána pro vyhlídkové plavby na Vltavě v Praze.\n\nLoď \"Gladius\" je motorová osobní dvoupalubová loď. Celá spodní paluba je uzavřená, vstupy do ní se nacházejí přibližně v polovině délky plavidla. Nad centrálním vstupním prostorem se nachází vyvýšená kormidelna. Na střeše spodní paluby se za kormidelnou nachází horní, otevřená (tzv. sluneční) paluba. Ta je přístupná v zadní části lodi dvěma schodišti po bocích trupu ze spodní paluby. Pohon zajišťuje dieselový motor Škoda 6L o výkonu 99,3 kW. Konstrukčně loď částečně vychází z dvoupalubových lodí provozovaných na Brněnské přehradě, \"Gladius\" je však přibližně o pět metrů delší, o 1,2 m užší a má spalovací motor. V současnosti má restaurační loď obsaditelnost 50 osob, horní paluba kryta lehkou střechou a je přístupná schodištěm ze vstupního prostoru pod kormidelnou (schodiště na zádi jsou zrušena).\n\n"}
{"id": "573399", "url": "https://cs.wikipedia.org/wiki?curid=573399", "title": "Karel Wisnar", "text": "Karel Wisnar\n\nKarel Kryšpín Augustin Wisnar (25. října 1852 Příbor – 15. dubna 1926 Olomouc) byl český kněz, profesor dogmatické teologie na olomoucké teologické fakultě, kanovník olomoucké kapituly a světící biskup v Olomouci, v letech 1906-1916 generální vikář olomoucké diecéze.\n\n"}
{"id": "573401", "url": "https://cs.wikipedia.org/wiki?curid=573401", "title": "Josef Mikula", "text": "Josef Mikula\n\nJosef Mikula (25. září 1816, Prusy - 9. března 1881, Mohelnice) byl český kněz, teolog, kanovník, profesor pastorálky na teologické fakultě v Olomouci, poslední rektor C. k. Františkovy univerzity v Olomouci, děkan tamní teologické fakulty a superior olomouckého semináře (1861-1866). Roku 1866 se vzdal funkce děkana fakulty a působil až do své smrti jako děkan v Mohelnici.\n\n\n"}
{"id": "573402", "url": "https://cs.wikipedia.org/wiki?curid=573402", "title": "Vodafone Czech Republic", "text": "Vodafone Czech Republic\n\nVodafone Czech Republic je od roku 2005 součástí jedné z největších telekomunikačních skupin na světě Vodafone Group. V České republice poskytuje služby více než 3,9 milionu zákazníků. Od roku 2007 přináší komplexní telekomunikační služby pro firemní zákazníky prostřednictvím řešení Vodafone OneNet a nyní provozuje přes 1,5 milionu firemních SIM karet. Ředitelem je od února 2018 Petr Dvořák.\n\n<ins>Společnost </ins>Vodafone Czech Republic a.s. patří mezi největší české firmy podle tržeb. Byla založena jako Český Mobil v roce 1999, ve kterém jí vláda Miloše Zemana udělila bezplatnou licenci na provoz třetí mobilní sítě GSM. Svou mobilní síť nazvala Oskar, samotná společnost byla v září 2004 přejmenována na Oskar Mobil. V roce 2005 se stala jediným akcionářem firmy Český mobil mezinárodní společnost Vodafone. Vodafone v listopadu 2005 schválil zatím poslední změnu názvu společnosti z Oskara na Vodafone.\n\nSídlo společnosti Vodafone CZ se nachází v pražských Stodůlkách.\n\nV září roku 1999 probíhalo vyhodnocení tendru na třetí licenci pro provozování telekomunikačních služeb v pásmu GSM 1800 MHz. Z přihlášených čtyř zájemců (Český Mobil, Orange, CrysTel, Vlna+) nejlépe vyhověly požadavkům tendru společnosti Český Mobil (148 bodů ze 150 možných) a Orange (132 bodů ze 150).\n\nPři porovnání zkušeností s provozováním sítě v pásmu 1800 MHz (100 % versus 0 %) a počtu uživatelů (3,5 mil. versus 456 tis.) vítězila společnost Orange, zatímco kanadská Telesystem International Wireless (TIW, majoritní akcionář Českého Mobilu) na rozdíl od konkurenta provozovala mobilní síť v Rumunsku (tj. měla zkušenost s provozem sítě ve východoevropské zemi) a nabízela spuštění sítě tři měsíce od ukončení tendru, tj. při plánovaném ukončení tendru koncem září 1999 měla být spuštěna síť Českého Mobilu koncem prosince 1999. Orange deklarovala spuštění sítě až počátkem března 2000. V tendru zvítězila společnost Český Mobil.\n\n8. října 1999 byla se společností Český Mobil uzavřena smlouva. Její součástí byla klauzule o spuštění sítě do tří měsíců:\n\n\"Český Mobil se zavazuje zahájit poskytování mobilních telekomunikačních služeb a provoz telekomunikačních zařízení do 3 měsíců od udělení Pověření při pokrytí přibližně 37 % obyvatelstva, za předpokladu technické dostupnosti propojení s SPT TELECOM, a.s.\"\n\nPůvodní plán spustit síť do Vánoc 1999 byl ústy mluvčího společnosti odvolán asi dva měsíce po podpisu smlouvy (listopad 1999) s tím, že síť bude zprovozněna v termínu daném smlouvou s ministerstvem dopravy a spojů - do 8. ledna 2000, ovšem pouze pro pilotní testování. . Oficiálně byl komerční provoz sítě Oskar zahájen až 1. března 2000.\n\nV roce 2001 došlo ve spolupráci s Ericssonem a Českým vysokým učením technickým k otevření Výzkumného a vývojového centra. V letech 2001 a 2002 získal Oskar 5 nominací na prestižní ocenění World Communication Award pro nejlepšího mobilního operátora.\n\nUzavření partnerství se světovou mobilní rodinou Vodafone se uskutečnilo v roce 2005 a o rok později se z Oskar Mobil a.s. stala společnost Vodafone Czech Republic a.s. Během několika měsíců proběhl kompletní rebranding a z Oskar Vodafone později zůstal samostatný Vodafone.\n\nV roce 2007 byla spuštěna konvergovaná služba Vodafone OneNet, která firmám nabízí mobilní a pevné hlasové i datové služby včetně připojení k internetu. Jako první operátor začal nabízet služby zdarma výměnou za zhlédnutí reklamy v mobilním telefonu. V následujících letech probíhala výstavba 3G sítě a na konci roku 2012 bylo pokryto již 73,2% populace ČR. V témže roce Vodafone jako první operátor přinesl účtování po sekundách a první tablet pod vlastní značkou. V listopadu 2013 Vodafone oznámil zahájení výstavby Turbo Internetu (rychlý mobilní internet na 3G a LTE na frekvenci 900 MHz) a v prosinci téhož roku také spustil první vysílače s LTE na 900 MHz. Tím také jako první operátor v ČR začal pokrývat venkovské oblasti LTE. Koncem roku 2013 Vodafone v aukci frekvencí získal spektrum pro výstavbu sítě LTE. Rok 2013 se nesl ve znamení neomezených tarifů, testování LTE sítě a spolupráce s virtuálními operátory.\n\nV polovině roku 2014 pokrýval Vodafone všechny hlavní tahy v zemi Turbo Internetem. Ve stejném roce začal spouštět LTE na frekvenci 800 MHz, kterou získal v rámci aukce frekvencí. V témže roce pokryl sítí LTE hlavní město. Ve městech Vodafone spustil LTE na 2 100 MHz a stal se podle ČTÚ nejrychlejší a zároveň nejrozšířenější mobilní sítí v České republice. Následně operátor spustil nejprve v Karlových Varech, a pak i v Praze, LTE-A (LTE-Advanced) mobilní připojení, které pomocí funkce Carrier Aggregation umožňuje rychlost stahování až 350 megabitů za sekundu. V rámci testu kvality hlasových služeb a datových přenosů společnosti P3 communications Vodafone získal počátkem roku 2016 certifikát „nejlepší v testu“ (Best in Test).\n\nV červenci 2016 spustil Vodafone volání přes datovou síť LTE pomocí technologie VoLTE a službu Wi-Fi volání. Volání v rámci mobilní datové sítě LTE je možné na telefonech s podporou této technologie a LTE SIM kartou. Služba volání přes Wi-Fi je dostupná na všech telefonech se systémem Android 4.0 a novějším.\n\nV listopadu 2016 Vodafone ve spolupráci se společností Huawei jako první v České republice spustil v testovacím režimu technologii 4,5G, kde došlo ke spojení pásem frekvencí 800, 1800, 2100 a 2600 MHz. Agregace těchto čtyř pásem s plnohodnotnou podporou funkcionality 4x4 MIMO a nový typ modulace 256 QAM umožňují maximální teoretickou rychlost přenosu dat až 1,4 Gb/s. Během testování v laboratoři Vodafonu bylo dosaženo rychlosti až 1,2 Gb/s.\n\nJako první na světě připojil Vodafone za plného provozu na licencovaném radiovém pásmu 800 MHz a s využitím stávajících 4G základnových stanic standardizovanou technologii NB-IoT (Narrow Band – Internet of Things) do zákaznické sítě. \n\nNa podzim 2017 pokryl Českou republiku speciální sítí úzkopásmového internetu věcí NB-IoT a v prosinci téhož roku spustil komerční provoz.\n\nOd března 2019 mohou zákazníci Vodafonu používat eSIM (místo klasické plastové SIM karty). Uplatnění eSIM se netýká pouze mobilních telefonů, ale díky miniaturní velikosti a integraci čipu do přístroje je možné připojit i další chytrá zařízení.\n\nV červnu 2019 Vodafone spustil tarif s neomezenými (bez FUP) mobilními daty Vodafone Neomezený. Ve stejném měsíci operátor předvedl v Karlových Varech první 5G holografický hovor v Česku a Karlovy Vary se zároveň staly místem, kde firma spustila svou první reálnou 5G mobilní síťv Česku.\n\nV červenci 2019 Evropská komise schválila akvizici společnosti UPC Česká republika a v září 2019 představil Vodafone po koupi UPC první společnou nabídku služeb.\n\nVodafone už několikrát dostal ocenění Best in Test za kvalitu hlasových služeb a datových přenosů na základě testů provedených společností P3 communications. Aktuálně pokrývá jeho <ins>mobilní síť LTE 99 %</ins><ins> </ins>populace ČR. Zároveň Vodafone nabízí pevné připojení k internetu, a to <ins>99 % českých domácností</ins>. Kromě toho na podzim 2017 pokryl Českou republiku speciální sítí úzkopásmového internetu věcí NB-IoT a v prosinci téhož roku spustil komerční provoz.\n\n2. prosince 2013 Vodafone zprovoznil vlastního virtuálního operátora Oskarta, který svým názvem navazuje na dřívější službu. Jde o předplacenou kartu, již charakterizuje levné volání.\n\nSíť Vodafonu aktuálně využívá 54 virtuálních operátorů. Patří mezi ně: SAZKAmobil, Oskarta, COOP Mobil, CENTROPOL, DH Telecom, LAMA mobile a Quadruple. Najde se řada dalších operátorů, kteří využívají přístup k síti Vodafone prostřednictvím společnosti Quadruple nebo DH Telecom. Na stránkách Asociace pozorovatelů mobilních sítí můžete nalézt celý seznam aktuálních virtuálních mobilních operátorů.\n\nVodafone se řídí dlouhodobou strategií udržitelného podnikání, hlásí se ke globálním Cílům udržitelného rozvoje (SDGs) a podporuje digitalizaci a diverzitu ve společnosti. Klade důraz na ochranu životního prostředí a využívá jen energii z obnovitelných zdrojů. \n\nVodafone podporuje inovativní startupy a podnikatele v regionech. Zaměstnanci společnosti věnují ročně dobrovolnickým aktivitám více než 7500 hodin prostřednictvím Nadace Vodafone. Ta se za 13 let od svého založení dostala mezi nejdůležitější podporovatele a investory do technologických sociálních inovací, které zlepšují život společnosti a znevýhodněných skupin. \n\nHlavní transformační cíle jsou: \n\n1) Diverzita a rovnoprávnost\n\n2) Rozvoj a práce pro mladé lidi\n\n3) Inovace v oblasti energií\n\nZelená síť\n\nOd roku  2011 kupuje Vodafone 100 % „zelenou energii“ z obnovitelných zdrojů E.ON. Stal se tak jediným telekomunikačním operátorem v ČR, který kupuje pouze obnovitelnou energii.\n\nIoT má příznivý dopad na životní prostředí: IoT řešení již pomohla našim klientů snížit emise CO2 a ušetřit energii o objemu 13 048 tun (to je množství, jaké potřebuje 538 automobilů na cestu kolem světa) během fiskálního roku 18-19. Tyto úspory představují 84 % emisí CO2 vyprodukovaných českým Vodafonem za jeden rok, anebo odpovídají množství emisí CO2 vyprodukovaných při dobíjení 1,5 miliardy smartphonů.\n\nOd svého založení v roce 2006 investovala Nadace Vodafone více než 195 milionů korun do programů a komunit v České republice, podpořila 500 projektů a prospěla nejméně 1,5 milionu lidí. \n\nVodafone Foundation Lab– Český leader na poli sociálních inovací využívajících informační technologie - inkubační a akcelerační program sloužící k rozvoji inovativních technologických projektů s příznivým dopadem na společnost. V letech 2017-2020 spolupracuje s jedním z nejúspěšnějších středoevropských akcelerátorů, StartupYard. Laboratoř je finančně podporovaná z fondů EU.\n\nPříklady projektů z uplynulých let:  \n\n·       Záchranka \n\n·       Echo \n\n·       AdiQuit \n\n·       Deaf Travel \n\n·       Signslate \n\n·       Vozejkmap \n\n\nV únoru 2006, po ovládnutí Oskara skupinou Vodafone, se stal generálním ředitelem Grahame Maher, původem Australan ze švédské pobočky operátora, který v červnu 2008 odešel řídit nově založenou pobočku v Kataru. Jeho následovnice, Kanaďanka Muriel Antonová, působila na ředitelském postu 5 let, u firmy přitom působila od roku 2000 z pozice viceprezidentky pro finance. Po ní se ředitelské funkce ujal dřívější ředitel maltské pobočky, Ind Balesh Sharma, který v ní setrval 3 roky. Od 1. března 2017 jej vystřídal někdejší viceprezident pro péči a prodej Jiří Báča a Sharma odešel na pozici provozního ředitele indické pobočky. Od února roku 2018 pak společnost vede Petr Dvořák. \n\n\n"}
{"id": "573404", "url": "https://cs.wikipedia.org/wiki?curid=573404", "title": "Dojíždění", "text": "Dojíždění\n\nDojíždění je pravidelné každodenní cestování mezi bydlištěm a místem zaměstnání, školy a podobně. Zejména v metropolitních oblastech je běžné každé ráno cestovat z předměstí do centra nebo do průmyslových, kancelářských či obchodních zón veřejnou dopravou (vlakem, autobusem) nebo individuálně (osobním automobilem, na motocyklu nebo na kole) i více než hodinu do práce a večer se opět stejně dlouho vracet domů. Jde o poměrně mladý fenomén — po většinu lidské historie bylo obvyklé, že lidé vykonávali své povolání většinou v docházkové vzdálenosti od svého bydliště.\n\nTechnický pokrok, který urychlil dopravu, zároveň umožnil čím dál delší dojíždění, tedy podpořil rozrůstání měst do předměstí a souměstí a vznik sídelní kaše. Negativním důsledkem celospolečenské dojíždění jsou časté dopravní zácpy během dopravních špiček, znečištění ovzduší produkované osobní automobilovou dopravou i čas dojížděním ztracený a infrastruktura nutná pro masivní dojíždění.\n\n"}
{"id": "573406", "url": "https://cs.wikipedia.org/wiki?curid=573406", "title": "Tritonka římská", "text": "Tritonka římská\n\nTritonka římská (\"Charonia lampas\"; Linné, 1758) je mořský plž z čeledi Ranellidae, která obývá oblasti Atlantského oceánu na obou stranách pobřeží (převážně severovýchodní a jihozápadní část), částečně zasahuje její rozšíření i do západní části Středozemního moře. Populace nacházející se v okolí Japonska, Austrálie či Tchaj-wanu se považují za její poddruhy. Velikost její ulity se liší v závislosti na místě života a může tak dorůstat od 200 do 400 mm.\n\n\n\n"}
{"id": "573413", "url": "https://cs.wikipedia.org/wiki?curid=573413", "title": "Rebeka (biblická postava)", "text": "Rebeka (biblická postava)\n\nRebeka ( , \"Rivka\", , \"Rifqa\") je manželka biblického patriarchy Izáka, s nímž měla syny Jákoba a Ezaua.\n\nJejím otcem byl Betúel, syn Milky, ženy Abrahamova bratra Náchora. Rebeka měla bratra Lábana, jehož dcery Lea a Ráchel se staly manželkami svého bratrance Jákoba, Rebečina syna. Příběh Rebeky se popisuje v 1. knize Mojžíšově v 24.–27. kapitole.\n\nRebeka dala u studny napít služebníku stárnoucího Abraháma, který ho vyslal do své rodné země pro nevěstu pro svého syna Jákoba, aby si nebral ženu z místního kanaánského lidu. Služebník pak na návštěvě u Rebečina bratra Lábana dojednal sňatek a s jejím souhlasem ji odvedl k Izákovi.\n\nJejí tělo je podle tradice pohřbeno v Jeskyni patriarchů v Hebronu spolu s Izákem a dalšími starozákonními postavami.\n\nKdyž Izák ve stáří ztratil zrak a usoudil, že se blíží jeho konec, pověřil svého prvorozeného Ezaua, aby ulovil zvěř a připravil mu z ní oblíbenou pochoutku. Pak že se dočká otcovského požehnání.\n\nTento rozhovor Rebeka zaslechla a přiměla Jákoba, aby si na ruce navlékl kůži ze zvěřiny, čímž slepého otce přesvědčil (podvodem), že je Ezau, a ten mu předal otcovské požehnání. Jákob se pak stal třetím praotcem Izraele, otcem dvanácti zakladatelů izraelský kmenů.\n"}
{"id": "573437", "url": "https://cs.wikipedia.org/wiki?curid=573437", "title": "Waldeck (rozcestník)", "text": "Waldeck (rozcestník)\n\nWaldeck může mít několik významů:\n\n"}
{"id": "573448", "url": "https://cs.wikipedia.org/wiki?curid=573448", "title": "Junkers Ju 322", "text": "Junkers Ju 322\n\nJunkers Ju322 Mamut byl těžký transportní kluzák, navržený v Německu za druhé světové války. Byly postaveny pouze dva prototypy.\n\nStroj byl navržen v roce 1940 firmou Junkers jako těžký transportér. Ju322 byl celý postavený ze dřeva. Původně byla plánována nosnost až 20 000kg. Požadavky byly, aby letoun unesl Panzer IV, kanon typu Flak 88, polopásové vozidlo, a nebo dělo spolu s municí, posádkou a palivem. Náklad měl být uložený ve vnitřku obrovských křídel, neboť se jednalo konstrukčně o samokřídlo. V přední části byly malé dveře a nad nimi kokpit. Výzbroj měly tvořit tři věže přičemž každá měla mít jeden kulomet ráže 7,92mm.\n\nBěhem stavby prvního prototypu Ju322 V1 se objevily problémy s celodřevěným trupem. Nosnost musela být snížena nejprve na 16 000 kg potom na 11 000 kg. První let se konal v dubnu 1941. Stroj byl tahaný letadlem Junkers Ju 90. Letové testy dopadly dobře. RLM však projekt v květnu zastavilo.\n\n"}
{"id": "573449", "url": "https://cs.wikipedia.org/wiki?curid=573449", "title": "Dálnice v Lucembursku", "text": "Dálnice v Lucembursku\n\nV Lucembursku existuje šest dálnic, které tvoří páteřní síť silniční infrastruktury země. Pět z nich se rozbíhá radiálně od Lucemburku, který se nachází na jihu země, kde je centrum dopravní sítě Lucemburska.\n\nŠest dálnic má celkovou délku 147 kilometrů. Maximálních povolená rychlost pro osobní automobily je 130 km/h, přičemž tato je za deště snížena na 110 km/h.\n"}
{"id": "573452", "url": "https://cs.wikipedia.org/wiki?curid=573452", "title": "Mezistátní utkání české a andorrské fotbalové reprezentace", "text": "Mezistátní utkání české a andorrské fotbalové reprezentace\n\nMezistátní utkání české a androrrské fotbalové reprezentace byla po vzniku samostatné České republiky tři, všechna v roce 2005. Dvě z nich sehrál A-tým, třetí pak reprezentace hráčů do 17 let.\n\nPrvní zápas se hrál v březnu 2005 na stadionu Estadi Comunal d'Andorra la Vella v Andoře, byl sehrán v rámci kvalifikace na Mistrovství světa ve fotbale roku 2006. Řídil jej rakouský rozhodčí Messner, přítomno bylo 900 diváků. Český tým s trenérem Karlem Brücknerem vedený Karlem Poborským zvítězil 4:0, branky vstřelili Marek Jankulovski, Milan Baroš, Vratislav Lokvenc a Tomáš Rosický.\n\nOdveta byla sehrána o tři měsíce později v Liberci na stadionu U Nisy. Přítomno bylo 9520 diváků. Kapitánskou pásku českého výběru měl Tomáš Galásek. Nad Andorrou zvítězila ČR 8:1, z toho dva góly padly z pokutových kopů. Střelci českého týmu: 2x Vratislav Lokvenc, po jednom Jan Koller, Vladimír Šmicer, Tomáš Galásek, Milan Baroš, Tomáš Rosický a Jan Polák.\n\nV září roku 2005 se s andorrskými mladíky utkala i česká fotbalová reprezentace do 17 let. Jednalo se o kvalifikaci na Mistrovství Evropy 2006 této kategorie, která byla sehrána turnajovým způsobem mezi Českou republikou, Andorrou, Švédskem a Islandem. Český výběr zvítězil nad Andorrou 5:0.\n\n"}
{"id": "573461", "url": "https://cs.wikipedia.org/wiki?curid=573461", "title": "Kyselina isocitronová", "text": "Kyselina isocitronová\n\nKyselina isocitronová (resp. její aniont isocitrát) je hydroxykyselina s jednou OH a třemi COOH skupinami. Je to důležitý meziprodukt v citrátovém cyklu a v glyoxylátovém cyklu. V těchto metabolických cestách vzniká z cis-akonitátu pomocí akonitázy. Následná dehydrogenace isocitrátu za vzniku oxalsukcinátu (a posléze α-ketoglutarátu) je katalyzována isocitrátdehydrogenázou.\n\nJe to polohový izomer kyseliny citronové, liší se umístěním hydroxylové (OH) skupiny.\n"}
{"id": "573465", "url": "https://cs.wikipedia.org/wiki?curid=573465", "title": "Jodometrie", "text": "Jodometrie\n\nJodometrie je princip odměrného stanovení založený na redukci jodu na jodid v neutrálním prostředí.\nPoužití této titrační metody v analytické chemii vychází z faktu, že thiosíranový anion stechiometricky reaguje s jodem, redukuje ho na jodid a sám je oxidován na tetrathionan:\n\nV reduktometrii: přidá se nadbytek I, uvolní se ekvivalentní množství jodu a ten se stanoví titrací NaSO. Hodnoty potenciálu závisí na H (přesněji: HO) iontech. Jako indikátor se používá škrobový maz – specifický indikátor (škrob vytváří specificky s jodem modrý klathrátový komplex). Stanovit můžeme: Cl, Br, ClO, BrO, IO, BrO, IO, CrO, MnO, O, Cu, Fe aj.\nDále je založena na oxidaci jodidu v kyselém prostředí na jod:\n\nV oxidimetrii: Přímá titrace jodu. Stanovují se látky, jejichž potenciál je dostatečně nižší. Stanovit můžeme: As, Sb, Sn, SO, S\nZákladní látky: resublimovaný jod, AsO\n\nPrincip: K přípravě se používá NaSO. 5 HO. Tento roztok se ve vodném prostředí při nepatrném okyselení rozkládá, je nutno přidat NaCO; dalším důvodem pro přidání NaCO je zabránění nepřesnosti stanovení, způsobované oxidací titrovaného roztoku vzdušným kyslíkem: vznikající oxid uhličitý je těžší než vzduch. Připravuje se 1,5 l odměrného roztoku o koncentraci 0,1 mol.l.\n\nPrincip: Stanovuje se na KCrO. Nejprve se převede na odpovídající množství jodu:\nVzniklý jod se titruje thiosíranem na škrobový maz:\nPříprava roztoku jodu:\nPrincip: Jod je ve vodě málo rozpustný, proto se k roztoku přidává KI (jodid draselný), který pomáhá rozpustit jod a také zabraňuje nepřesnosti při titraci, která by byla způsobena těkavostí jodu. Vzniká totiž netěkavý trijodid (I.) Připravuje se 1 l o koncentraci 0,05 mol.l.\nStanovení přesné koncentrace jodu:\nPrincip: Používá se standardní odměrný roztok thiosíranu na indikátor škrobový maz.\n"}
{"id": "573475", "url": "https://cs.wikipedia.org/wiki?curid=573475", "title": "Lauri Kettunen", "text": "Lauri Kettunen\n\nLauri Einari Kettunen (10. září 1885 Joroinen – 26. února 1963 Helsinky) byl finský badatel v oblasti finských nářečí a baltofinských jazyků. V průběhu své kariéry pracoval mimo jiné i jako profesor na univerzitách v Tartu a Helsinkách.\n\nLauri Ketunen se narodil 10. září 1885 v Joroinen jako syn zemědělce. V roce 1905 vystudoval střední školu v Kuopiu, po které začal studovat finštinu a jí příbuzné jazyky na Helsinské univerzitě. V té době se mimo jiné učil i u známého lingvisty Eemila Nestora Setäläho. \n\nV roce 1914 se stal docentem finského jazyka na Helsinské univerzitě. Následně v letech 1919–1925 působil i jako profesor baltofinských jazyků na univerzitě v Tartu. V roce 1929 byl jmenován na Helsinské univerzitě dodatečným profesorem baltofinských jazyků a působil tak až do roku 1938. Jeho místo bylo změněno roku 1939 na profesora estonštiny a jejích příbuzných jazyků. Tuto funkci opustil roku 1953.\n\nNěkterá svá literární díla publikoval pod pseudonymem Toivo Hovi.\n\n"}
{"id": "573476", "url": "https://cs.wikipedia.org/wiki?curid=573476", "title": "Katarína Cibulková", "text": "Katarína Cibulková\n\nJUDr. Katarína Cibulková (* 14. ledna 1962) je slovenská právnička a politička. Od roku 2006 je poslankyní Národní rady Slovenska. \n\nAbsolvovala Právnickou fakultu Univerzity Komenského v Bratislavě. V roce 1984 začínala jako podniková právnička, po dvou letech přešla na státní notářství, kde byla notářskou tajemnicí, roku 1993 založila soukromou advokátní kancelář. \n\nV letech 2002–2006 zastávala funkci zastupitelky Piešťan za SDKÚ-DS.\n\nOd roku 2006 je poslankyní Národní rady, znovuzvolena byla v červnu 2010 za SDKÚ-DS.\nJe vdaná, žije v Piešťanech. Dcera Dominika Cibulková je slovenská profesionální tenistka.\n\n"}
{"id": "573477", "url": "https://cs.wikipedia.org/wiki?curid=573477", "title": "Slovenská demokratická koalícia", "text": "Slovenská demokratická koalícia\n\nSlovenská demokratická koalícia (zkratka SDK, čes. \"Slovenská demokratická koalice\") byla politická strana, která působila v letech 1998-2002 na Slovensku. Jejím předsedou byl Mikuláš Dzurinda.\n\nSDK vznikla 3. července 1997 jako volební koalice pěti tehdy opozičních politických stran DÚ, KDH, DS, SDSS a SZS. Toto silné seskupení tak mělo šanci vyhrát nadcházející volby v roce 1998. Lídry koalice byli společně všichni tehdejší předsedové seskupených stran. Mluvčím se stal Mikuláš Dzurinda z KDH. Tehdejší vládní koalice pod vedením Vladimíra Mečiara z HZDS reagovala na vznik SDK tím, že přijala v parlamentu v roce 1997 restriktivní zákon, který fakticky znemožňoval koalicím kandidovat ve volbách.\n\nJako reakci na přijetí „protikoaličního“ zákona se SDK formálně přetransformovala na politickou stranu. Jednalo se tak o stranu s nadprůměrnou členskou záklandou. Její členové zároveň museli vystoupit ze svých mateřských stran, i když se tehdy hovořilo jen o dočasném kroku. Tři z těchto stran přišly dokonce i o své předsedy: z DÚ vystoupil její předseda Eduard Kukan, z DS Ján Langoš a z SDSS Jaroslav Volf. Předseda KDH Ján Čarnogurský a předsedkyně SZS Zdenka Tóthová ve svých stranách zůstali a proto ani nekandidovali ve volbách. Na ustanovujícím kongrese SDK 4. července 1998 v Trnavě se stal jejím predsedou Mikuláš Dzurinda.\n\nParlamentní volby v roce 1998 sice vyhrálo HZDS se ziskem 27 % hlasů, na vytvoření vlády to však nestačilo. Vládní koalici tedy vytvořila SDK, která skončila druhá se ziskem 26,33 % hlasů, společně s SDĽ (14,66 %), SMK (9,12 %) a SOP (8 %). Vláda byla tedy širokou koalicí.\n\nSDK formálně zanikla v srpnu 2002, těsně pred parlamentními volbami.\n\nVolební výsledky z voleb do Národní rady SR, kterých se strana zúčastnila.\n"}
{"id": "573478", "url": "https://cs.wikipedia.org/wiki?curid=573478", "title": "Karol Laco", "text": "Karol Laco\n\nKarol Laco (28. října 1921 Sobotište - 13. dubna 2009) byl slovenský a československý právník, vysokoškolský pedagog, politik Komunistické strany Slovenska, poslanec Slovenské národní rady, Sněmovny národů a Sněmovny lidu Federálního shromáždění za normalizace a dlouholetý místopředseda vlád ČSSR. V roce 1968 spojenec Gustáva Husáka, jeden z hlavních slovenských expertů na státoprávní otázky a stoupenec rychlé federalizace Československa.\n\nVystudoval Právnickou fakultu Univerzity Komenského v Bratislavě, kde po ukončení studií v roce 1947 nastoupil jako vyučující. Od roku 1952 byl docentem a vedoucím katedry státního práva. V roce 1964 byl jmenován profesorem a roku 1966 získal titul doktor věd. Byl členem Československé akademie věd a Slovenské akademie věd. V 50. a 60. letech zastával opakovaně post děkana Právnické fakulty Univerzity Komenského v Bratislavě. Specializoval se na problematiku státního práva, ústavních zákonů a teorií federalismu. Publikoval vysokoškolské učebnice. Od roku 1966 působil jako člen právní komise ÚV KSČ.\n\nV roce 1968 působil jako právní expert skupiny slovenských politiků okolo Gustáva Husáka, kteří tlačili na rychlé a razantní reformy česko-slovenského státoprávního vztahu směrem k federaci. Počátkem června 1968 prezentoval tyto pozice na jednom z jednání česko-slovenské komise vedené Gustávem Husákem (takzvaná Kolodějská komise). Účastník jednání, český právník a politik Vladimír Kubeš, později vzpomínal, že při letmém přečtení slovenského návrhu vypracovaného Lacem a Husákem bylo jasné, že jde o návrh směřující k dualistickému uspořádání Československa, se suverénním slovenským státem a s právem slovenské menšiny vetovat návrhy většiny. Opětovně se na debatách o nastavení česko-slovenských vztahů podílel v letech 1969–1970, kdy byl členem zvláštní komise při vládě ČSSR, která měla navrhnout korekce ústavního zákona o československé federaci a jejíž činnost předznamenala následné oslabení federativních principů a částečný návrat k centralismu. Při prezentování závěrů komise v lednu 1970 dokonce Laco použil sousloví \"vytvářet vědomí československého vlastenectví\", což historik Jan Rychlík hodnotí jako kompletní protiklad k rétorice Laca a Husáka v roce 1968.\n\nPo provedení federalizace Československa usedl v lednu 1969 do Sněmovny národů Federálního shromáždění. Do federálního parlamentu ho nominovala Slovenská národní rada. Ve volbách roku 1971 přešel do Sněmovny lidu (volební obvod Středoslovenský kraj). Mandát obhájil ve volbách roku 1976 (obvod Zvolen), volbách roku 1981 a volbách roku 1986. V parlamentu setrval až do ledna 1990, kdy v rámci procesu kooptace do Federálního shromáždění po sametové revoluci ztratil poslanecký mandát.\n\nZastával i vládní posty. V letech 1969–1988 působil jako místopředseda federálních vlád (druhá vláda Oldřicha Černíka, třetí vláda Oldřicha Černíka a 1., 2., 3., 4. a 5. vláda Lubomíra Štrougala). Byl místopředsedou koordinační rady vlády ČSSR.\n\nKoncem 80. let na sklonku normalizace se opětovně vrátil k ústavěprávní aktivitě, tentokrát v rámci příprav na vyhotovení nové ústavy ČSSR. V roce 1987 se stal předsedou pracovní ústavní komise při ÚV KSČ. V průběhu prací bylo rozhodnuto, že dojde k přijetí ústavy československé i obou národních a to najednou, tedy nikoliv s tím, že by slovenské a české orgány samy přijaly národní ústavy. V říjnu 1989 prezentoval Laco tento návrh na zasedání Slovenské národní rady. Obhajoval ho s tím, že vedení strany nechce přispívat k potenciálnímu rozvolňování federace tím, že by jednotlivé národní ústavy měly mírně odlišné kompetence. Návrh vyvolal v SNR jistou nespokojenost, ale nakonec ho poslanci odsouhlasili. Za několik týdnů ovšem vypukla sametová revoluce a nové ústava ČSSR stejně jako národní ústavy nebyly již přijaty.\n\n"}
{"id": "573480", "url": "https://cs.wikipedia.org/wiki?curid=573480", "title": "Alois Epstein", "text": "Alois Epstein\n\nAlois Epstein (1. ledna 1849, Kamenice nad Lipou – 27. října 1918, Praha) byl český lékař židovské národnosti, zabýval se pediatrií. Je znám pro popsání tzv. „Epsteinových perel“.\n\nVystudoval gymnázium v Jindřichově Hradci, poté lékařskou fakultu Univerzity Karlovy v Praze, titul mu byl udělen roku 1873. V roce 1880 se stal soukromým docentem v oboru pediatrie, roku 1884 mimořádným profesorem a přednostou dětské kliniky v nalezinci.\n\nPopsal tzv. „Epsteinovy perly“ (též Bohmovy a Epsteinovy perly; pojmenovány podle Epsteina a německého pediatra Heinricha Bohna (1832–1888)). Jedná se o obdobu milií, vyskytují se na dásních a v tvrdém patře u novorozenců.\n\nJe autorem monografií z oboru, publikoval výhradně německy.\n\n\n"}
{"id": "573481", "url": "https://cs.wikipedia.org/wiki?curid=573481", "title": "Problém spícího holiče", "text": "Problém spícího holiče\n\nProblém spícího holiče je jeden z modelových případů, kdy v programu používajícím více vláken může nastat deadlock (uváznutí v mrtvém bodě). Za jeho autora je považován nizozemský informatik Edsger Dijkstra. Holič má pracovat, když jsou v holičství zákazníci a jinak spát. Holič a zákazníci jsou současně běžící procesy (vlákna) aplikace.\n\nV hypotetickém holičství je jeden holič, jedna židle pro právě obsluhovaného zákazníka a více židlí v čekárně. Když holič ostříhá jednoho zákazníka, jde zkontrolovat čekárnu. Pokud zde čeká jiný zákazník, holič ho usadí na „pracovní“ židli a ostříhá ho. Pokud v čekárně není žádný zákazník, holič se posadí do své židle a spí.\n\nZákazník přicházející do holičství zjišťuje, co právě dělá holič. Pokud holič spí, zákazník jej vzbudí, posadí se na jeho židli a nechá se ostříhat. Pokud holič zrovna obsluhuje jiného zákazníka, nově příchozí zákazník se jde posadit do čekárny. Jsou-li všechny židle v čekárně obsazené, zákazník odejde a vrátí se později.\n\nProblém v tomto příkladu nemusí být na první pohled zcela zřejmý. Pramení z toho, že činnosti holiče (kontrola čekárny) a zákazníků (kontrola stavu holiče, posazení se v čekárně…) trvají neznámou dobu. Program, který není proti deadlocku ošetřen, se může zaseknout v těchto případech:\n\n\nPro řešení je nutné, aby zákazník měl možnost zjišťovat stav holiče (zdali stříhá jiného zákazníka, nebo spí) a aby jak zákazníci, tak holič mohli zjišťovat obsazenost čekárny. První z problémů zmíněných výše lze obejít tak, že zákazník bude kontrolovat stav holiče i pokud čekárna není prázdná. Příchod dalšího zákazníka tak naruší stav deadlocku. Není to ale optimální řešení a další problémy jím ošetřit nelze.\n\nProblém spícího holiče má několik známých řešení. Základem všech z nich je vzájemné vyloučení přístupu ke sdíleným zdrojům. Sdílené zdroje představují holičova židle a čekárna. Pokud do holičství dorazí dva zákazníci zároveň, pouze jeden z nich může jít dovnitř a zkontrolovat stav holiče, případně holiče vzbudit, zatímco vlákno druhého zákazníka čeká. Čekárnu musí sdílet vlákna zákazníků i vlákno holiče, aby v jeden okamžik jen jeden zákazník mohl obsazovat židli a holič ani jiný zákazník během této činnosti nemohl zjišťovat obsazenost čekárny. V okamžiku, kdy jde holič zkontrolovat čekárnu, musí být zákazníkům zamezeno zjišťovat stav holiče.\n\nPři použití zámků získává holič zámek v momentě, než jde zkontrolovat čekárnu a pouští jej, když začne stříhat zákazníka nebo jde spát. Zákazník musí získat zámek, než vstoupí do holičství, a uvolnit jej, když se posadí do holičovy židle nebo do čekárny.\n\nRozšířením původního problému spícího holiče je problém více spících holičů. Při jeho řešení je navíc nutno obstarat koordinaci mezi několika holiči, aby se například dva nepokoušeli ostříhat jednoho zákazníka.\n\nNásledující pseudokód vyjadřuje jedno možné řešení za použití tří semaforů.\n\n + Semaphore Customers = 0 // „fronta“ procesů zákazníků\n\nSemafor Customers udává počet zákazníků, kteří momentálně čekají na ostříhání a jeho hodnota může být maximálně počet židlí v čekárně. Barber je binární semafor holiče a accessSeats binární semafor čekárny. Operace P (snížení) na semaforu čekárny znamená výše popsané získání zámku – teprve nyní může holič nebo zákazník zjišťovat a měnit stav čekárny bez nebezpečí, že by stav mezitím měnilo jiné vlákno.\n\n while(true) { // běží v nekonečné smyčce\n\n while(true) { // běží v nekonečné smyčce\n\nVýše popsaný algoritmus zabraňuje deadlocku. Jak lze však vidět na procesu zákazníka, může vyústit v situaci, kdy jeden zákazník opakovaně přichází do holičství a nikdy nenajde žádnou volnou židli v čekárně, tudíž nikdy není ostříhán. Proces tak nikdy nemůže doběhnout do konce a nastává situace nazývaná \"resource starvation\" neboli hladovění procesu po zdrojích.\n\nV Javě není třeba psát semafory, využijeme-li klíčové slovo synchronized. Program pak probíhá stejně, jako s použitím semaforů, ty však není třeba explicitně psát a o režii se stará virtuální stroj. Synchronizované mohou být celé metody (uvedením synchronized v hlavičce), vybrané bloky kódu (ve složených závorkách za synchronized) nebo datové kolekce. Synchronizovaný kód může v jednom okamžiku vykonávat pouze jedno vlákno, druhé příchozí vlákno musí čekat.\n\nSynchronizované metody budou vypadat následovně:\n\nJeště snazším řešením je využití synchronizovaných front. Od verze 5 je součástí standardní instalace Javy také balíček java.util.concurrent, který obsahuje kromě jiného rozhraní (interface) BlockingQueue, jeho potomka BlockingDeque a několik jejich implementací. Fronta, jejíž kapacita je omezená, symbolizuje čekárnu. Pro programátora je nejjednodušší, aby vlákno holiče provádělo v nekonečné smyčce metodu \"take\" (výběr zákazníka z čekárny; je-li prázdná, vlákno holiče čeká) a vlákna zákazníků se zařazovaly do fronty metodou \"put\" (je-li čekárna plná, vlákno zákazníka čeká). V tomto případě ani není nutné zjišťovat obsazenost čekárny – fronta toto obstarává automaticky.\n\nJedna z implementací BlockingQueue, ArrayBlockingQueue, poskytuje volitelnou funkci „spravedlivosti“ (fairness policy). Při nastavení této volby na true se vlákna čekající na uvolnění kapacity ve frontě řadí dle pořadí příchodu, čímž řeší výše zmíněný problém hladovění po zdrojích.\n\n\n"}
{"id": "573483", "url": "https://cs.wikipedia.org/wiki?curid=573483", "title": "SDK", "text": "SDK\n\nZkratka (značka) SDK může znamenat: \n\n"}
{"id": "573486", "url": "https://cs.wikipedia.org/wiki?curid=573486", "title": "Kurovicy", "text": "Kurovicy\n\nKurovicy ( \"\", \"Kukkuzi\") je vesnice v Kingiseppském rajónu Leningradské oblasti v Rusku. Nachází se na pravém břehu řeky Lugy. První zmínka o vesnici pochází z roku 1684, kdy používala jméno \"Kuckus\". V roce 1848 měla 319 obyvatel a v roce 1901 se zde nacházelo celkem 120 domů. Její původní obyvatelé byli Votové a Ižorové. Mluvilo se zde dnes již vymřelým kukkuzským nářečím votštiny.\n"}
{"id": "573489", "url": "https://cs.wikipedia.org/wiki?curid=573489", "title": "Priekulė", "text": "Priekulė\n\nNázev Priekulė může znamenat:\n\n"}
{"id": "573491", "url": "https://cs.wikipedia.org/wiki?curid=573491", "title": "Kyselina akonitová", "text": "Kyselina akonitová\n\nKyselina akonitová je nenasycená karboxylová kyselina s třemi karboxylovými skupinami. Její aniont se nazývá akonitát. Má dva izomery, cis\"-akonitát a trans\"-akonitát. Cis-akonitát je meziprodukt při přeměně citrátu na isocitrát v citrátovém cyklu. Tyto reakce katalyzuje enzym akonitáza.\n\nKyselina akonitová může být připravena dehydratací kyseliny citronové pomocí kyseliny sírové:\nPoprvé byla připravena termální dehydratací.\n"}
{"id": "573495", "url": "https://cs.wikipedia.org/wiki?curid=573495", "title": "Skuodas", "text": "Skuodas\n\nSkuodas (žemaitsky \"Skouds\", česky zastarale \"Škudy\")) je okresní město v západní části Litvy, v Žemaitsku, v Klaipėdském kraji, 80 km na sever od Klaipėdy, 337 km na severozápad od Vilniusu, 48 km na sever od okresního města Plungė a jen 2 km na jih od státní hranice s Lotyšskem. Městem protéká řeka Bartuva, na které v městě leží rybník Skuodo jūra (\"Skuodské moře\") jinak také zvaný prostě \"Bartuvos tvenkinys\" (\"Rybník na Bartuvě\"; plocha: 85,9 ha) . Západním okrajen města prochází železniční trať Kretinga - Priekule. Je zde kostel Svaté trojice (nynější postaven roku 1847), evangelický kostel (postaven roku 1821), Skuodské muzeum, pošta (PSČ: LT-98001), kulturní dům, gymnázium Pranciška Žadeiky, střední škola, základní škola, mateřská škola, veřejná knihovna, okresní úřad, okresní nemocnice. Na sever od města se do řeky Bartuva vlévá řeka Luoba. Na východním okraji města teče levý přítok Luoby Pušupis.\n\nPoprvé je Skuodas zmiňován v roce 1253 jako \"Scoden, Sckoden\". V té době náležel Ceklisu. V roce 1259 zde vzplála Bitva u Skuodu, ve které se utkali Žemaité s Livonskou větví Řádu německých rytířů a kterou Livonský řád mečových bratří prohrál. V roce 1568 velkokníže litevský Žygimantas Augustas městys daroval Žygimantas Augustas nejvyššímu starostovi Žemaitska Janovi Chodkevičiusovi, který se postaral, aby město 17. května 1572 obdrželo městská práva. Chodkevičius z různých německých míst do Skuodu zval kolonisty. V roce 1572 daroval peníze na stavbu kostela Svaté trojice. Později městu vládli Sapeigové. Kazimieras Jonas Sapiega daroval městu nový (=obnovený) kostel, který byl v roce 1767 pečlivě zrestaurován. Dva roky poté kostel vyhořel. Nový provizorní dřevěný kostel zde stál až do roku 1821, kdy se začaly zvedat zdi nového kostela. Za účast na povstání roku 1831 byla panství Sapeigů konfiskována, mezi nimi i městečko Skuodas. V roce 1914 byla postavena železnice Klaipeda - Kretinga - Priekule. 6. května 1992 byl rozhodnutím Nejvyšší Rady Litevské Republiky potvrzen znak města.\n\nNázev je odvozen od jména Skuodas; ještě nyní se vyskytují příjmení \"Skuodas\". Němci město nazývali \"Schoden\" nebo také \"Skudn\" a též \"Johanisberg\".\n\n\n\n"}
{"id": "573497", "url": "https://cs.wikipedia.org/wiki?curid=573497", "title": "Australské Alpy", "text": "Australské Alpy\n\nAustralské Alpy ( \"Australian Alps\") jsou nejvyšším pohořím Austrálie (kontinentu). Nachází se v jihovýchodní části země a leží na území teritoria hlavního města Austrálie, jihovýchodní části Nového Jižního Walesu a východní části Victorie. Jedná se o jediné australské pohoří jehož vrcholové části přesahující nadmořskou výšku 2 000 m. Nejvyšším vrcholem je Mount Kosciuszko s nadmořskou výškou 2 228 m.\n\nAustralské Alpy jsou součástí Velkého předělového pohoří, které se táhne od severního Queenslandu po centrální Victorii v celkové délce přes 3 000 kilometrů. Pohoří tvoří rozvodí řek na řeky a potoky vlévající se na východ do Tichého oceánu a řeky a potoky tekoucí do vnitrozemí, spadajících do říčního systému řeky Murray či dalších toků.\n\n\n"}
{"id": "573498", "url": "https://cs.wikipedia.org/wiki?curid=573498", "title": "Viktoriánské Alpy", "text": "Viktoriánské Alpy\n\nViktoriánské Alpy () je pojmenování pro jižní část Australských Alp. Viktoriánské Alpy leží na jihovýchodě Austrálie, ve státě Victoria, jižně od Sněžných hor. Jsou součástí Velkého předělového pohoří. Nejvyšší horou Viktoriánských Alp je Mount Bogong (1 986 m).\n\nRozloha Viktoriánských Alp je 5 199 km².\nK dalším nejvyšším vrcholům pohoří náleží Mount Feathertop (1 922 m) a Mount Nelse West (1 893 m).\n"}
{"id": "573506", "url": "https://cs.wikipedia.org/wiki?curid=573506", "title": "Volkswagen Bora", "text": "Volkswagen Bora\n\nVolkswagen Bora je osobní automobil s karoserií sedan nebo kombi (pod označením \"Variant\"). Vůz je postaven na bázi Volkswagenu Golf IV. generace, snaží se ovšem designem od něj výrazně odlišit a tím se zároveň snaží vystupovat jako samostatný model (alespoň verze sedan, kombi je, kromě přední masky a předních světlometů, prakticky shodné s modelem Golf IV Variant). V USA a v Mexiku se model prodával pod označením \"Jetta\". Vůz se vyráběl v období let 1998–2005. V Mexiku se ovšem tento model v provedení sedan prodává dál pod názvem \"Clasico\". Kombi se představilo v lednu 2001 na autosalonu v Los Angeles. Výroba kombi pro všechny trhy ale probíhala pouze v mateřském Wolfsburgu. Nástupcem se od roku 2005 stal model postavený na základě Golfu V. generace, globálně pojmenovaný Jetta. V Číně se prodával Golf IV s poupraveným vzhledem pod názvem Bora.\n"}
{"id": "573507", "url": "https://cs.wikipedia.org/wiki?curid=573507", "title": "Jurodiví", "text": "Jurodiví\n\nJurodivý (řecky μωρός; ; ; ), původní význam řeckého slova μωρός byl mrzák (mrzák od narození). V postupném vývoji chápání slova jde o typ radikální zbožnosti, který se staví proti konvencím a duchovním klišé společnosti i církve. Jde o prožívání víry na veřejnosti formou určitého projevu bláznovství s poukazováním na chyby lidí i společnosti. Ovšem cokoliv jurodivý řekne nebo udělá (ať je to sebevíce výstřední), tak to dělá na základě svého vlastního vnuknutí (svého individuálního spojení s Bohem) a nedbá na to, co řekne společnost nebo zda to dané okolí nějak ovlivní. Z náboženského hlediska jde o tzv. „bláznovství pro Krista“ a je známo především v Rusku. Nejznámějšími jurodivými jsou Symeon z Emesy (6. stol., Byzantská říše) a Vasilij Blažený (16. stol., Rusko; je mu zasvěcen moskevský chrám Vasilije Blaženého).\n\nPočátky jurodivosti můžeme spatřovat v askezi. Anachoreta chodil oděný v kůžích nebo byl dokonce nahý, nestříhal si vlasy ani nehty, celé roky se nemyl, živil se trávou aj. a zůstávalo to předmětem jeho vlastního, hluboce intimního vztahu s Bohem. Jurodivý je naproti tomu fenoménem měst. Zakládáním klášterů a příchodem mnichů do měst se stávalo, že se z jejich řad vyčlenil člověk, který opustil zdi kláštera a jako jurodivý pak žil v příslušném kraji, nebo naopak takový člověk přišel do kláštera a byl tam považován za blázna a neznaboha. Tímto se principiálně změnila situace. Původní nedůtklivý postoj asketů „nechte mě na pokoji“ byl vystřídán postojem „nenechám vás na pokoji“ a pohrdání vůči světu se prolínalo se závislostí na něm. To je považováno za základ jurodivosti – apelovat na okolí (městský nebo klášterní svět) formou bláznovství a přivést tím ostatní k pravdě v Bohu.\n\nMyšlenkou jurodivých bylo, že skutečně zbožný člověk musí odvrhnout moudrost a důstojnost jako světské mámení. Ovšem v běžných představách je jurodivost vždy spjata s duševní nebo tělesnou nenormálností. Je ovšem nutné rozlišovat jurodivost vrozenou a jurodivost dobrovolnou (pro Krista). To se snaží rozlišovat i pravoslavná církev. Dimitrij Rostovský objasňuje, že jurodivost je mučednictví z vlastní vůle, které se projevuje navenek a moudře se jím zakrývá vlastní ctnost před lidmi. Pasivní částí jurodivosti je zaměření na sebe samého, asketické sebeponižování, předstírané bláznovství, přezírání a umrtvování těla, posilované a potvrzované doslovným výkladem některých míst Nového zákona aj. Aktivní část pak spočívá ve spílání světu, tj. žít ve světě mezi lidmi a poukazovat na chyby a hříchy silných i slabých bez zřetele ke konvencím společenské slušnosti. Dvě stránky jurodivosti, aktivní a pasivní, se svým způsobem vzájemně podmiňují a uvádějí do rovnováhy. Dobrovolný asketismus, život plný strázní a ústrků dává jurodivému právo spílat pyšnému a marnivému světu.\n\nVedeni láskou k Bohu a k bližnímu, přijali za svou zbožnost bláznovství z lásky ke Kristu. Nejenže byli někteří z nich schopni vzdát se pohodlí a majetku, ale souhlasili s tím, aby je druzí považovali za blázny. Tito blázni se vymykali společenským konvencím i tomu, co bylo obecně považováno za slušné, a byli schopni činů, které budily pohoršení. Nebáli se však na druhou stranu mocným tohoto světa říkat pravdu a obžalovávali ty, kdo zapomínali na Boží spravedlnost.\n\nJurodiví nemilosrdně odsuzovali pokrytectví těch, které druzí považovali za příklady ctností. Týkalo se to i mnichů a duchovních osob, zvláště pokud někdo z nich projevoval příchylnost k majetku, poctám a potrpěl si na to, aby si ho druzí vážili. Jurodivost je též návrat k raně křesťanským ideálům, podle nichž tělesná krása pochází od ďábla. Proto se řídili hlasem svého svědomí a zavrhovali čistě lidskou moudrost, zvláště pak tu vyčtenou z knih. Údajně jim Bůh nahrazoval světskou moudrost vlitým poznáním a moudrostí srdce, aby jim bylo zřejmé, že tento způsob života jim byl dán jako milost. Jejich schopností bylo předpovědět to, co se stane na jiném místě nebo v budoucnu, a měli dar číst v lidských srdcích (\"kardiognóze\"). V tomto vědomí milosti spočíval jejich apoštolát s odvahou odkrývat pravdu mocným tohoto světa a to bylo příčinou jejich velké oblíbenosti u obyčejných lidí.\n\nPříběhy mnoha jurodivých jsou založeny na bázi legend a nelze doložit, zda opravdu existovali. Může to způsobovat i to, že se pohybovali v těch nejnižších společenských vrstvách, a tak o různých bláznech vznikaly jen orálně tradované informace. Na popis životů jurodivých jako svatých měla vliv hagiografie, která popisuje jejich život a skutky a zasazuje je do historického děje.\n\nZ dnešního psychologického hlediska chápe pravděpodobně jurodivý sám sebe ve třech formách:\n\n1) Vypadá uboze, a tím předchází cizímu pohrdání. Přehnaným sebeponižováním získává ve svých očích jakousi převahu nad ostatními hříšníky.\n\n2) V další fázi tohoto psychologického zlomu již člověk dává svému okolí najevo, že sebeponižování, které se před nimi odehrává, není upřímné a má jen zamaskovat jeho nesmírnou převahu nad nimi.\n\n3) Ve třetí fázi se tentýž člověk dovtípí, že dojem, který vzbudil, není ve skutečnosti až tak bezdůvodný, takže se skrze skandál snaží znemožnit samotný proces pronášení soudů.\n\nTo znamená, že tento jedinec nešaškoval kvůli veselí, ale urážel pod maskou ponaučení. Dal by se tak najít rozdíl mezi jurodivým a šílencem v tom, že v kontextu pravoslavné kultury se jedná vždy o realitu božskou, kdežto v kontextu novověkém o psychologickou.\n\nNejvýrazněji se jurodivost (Юро́дство, ze staroruského výrazu юродъ — blázen) prosadila právě v Ruské pravoslavné církvi, kde byl jeho průkopníkem ve 13. století Prokopij Usťjužský, původně německý kupec, který odvrhl jmění a stal se asketou. Ruská pravoslavná církev svatořečila řadu jurodivých proroků a kazatelů, jako byli Vasil Blažený (je mu zasvěcen moskevský chrám Vasila Blaženého), Ioann Moskevský nebo Xenia Petěrburská. Nikola Salos je známý tím, že káral cara Ivana IV. za jeho zločiny a bezbožný život. Jurodiví se jako nová kategorie laické svátosti objevili v ruské církvi přibližně od počátku 14. století. Jurodiví chodili polonazí nebo úplně nazí, úpěli nad osudem národa či města a neváhali se postavit i carům, kteří je však respektovali. Rozkvět jurodivosti se datuje do 16. století. Ovšem v 17. století nastal obrat, a to hlavně kvůli Petru I., jenž k bláznům pro Krista cítil osobní odpor. V tomto století přestala i synodální církev jurodivé uznávat a začala je pronásledovat. Vznikl termín \"falešná jurodivost\", který označoval jakékoliv projevy bláznovství a výtržnosti na veřejnosti, a to především v kostelech. Jurodiví se tak stali předmětem církevního pronásledování. Ve výnosech patriarchy Joasafa ze 14. srpna 1636 o přetržení rozmanitých výtržností a zlořádů v moskevských chrámech se říká: \"A tak v době posvátných zpěvů chodí po chrámech bezostyšní štváči po desítkách i více a působí v chrámech veliký zmatek a nepokoj. Nadávají si v kostelích a perou se, jiní předstírají, že jsou slabého ducha, ale pak se vidí, že mají rozum“. Většina jurodivých se tedy z důvodu pronásledování přidala ke straně staroobřadníků, což je považováno za nejslavnější případ politické jurodivosti. V 18. století Kateřina II. úplně pronásledování jurodivých zrušila, ale místní úřady i přesto v pronásledování dlouho pokračovaly a používaly na nich obvyklé metody mučení.V pravoslavném diskursu znamená jurodivý pouze jediné a to blázen pro Krista. Pravoslavné hledisko spočívá v přesvědčení, že člověk tohoto typu si nasazuje masku bláznovství, aby před světem skryl vlastní dokonalost a unikl tak marnivé světské slávě. V tomto ohledu se liší od asketismu. Ovšem pravoslavný jurodivý nebyl v žádném případě heretik ani náboženský reformátor, protože nikoho nenabádal, aby ho následoval, ale přímo to zakazoval. Jurodivý nebyl ani mystik, protože jeho cílem – až na výjimky – nebylo podělit se s ostatními o svou unikátní zkušenost ze setkání s Bohem.\n\nSvětský (nenáboženský) výklad slova jurodivý, který může mít i vícero významů, vznikl v 19. století v Rusku a je užíván v této zemi do dnes. Jurodivost je velmi důležitým rysem současného ruského kulturního kódu. Nemá již vazbu na náboženství, ale na habitus chování. Fakt, že pouze Rusové (a pouze oni) bez uvozovek a dalších doplňujících objasnění mohou použít slovo jurodivý ve svém současném jazyce, je nanejvýš příznačná a svědčí o významu a zakořeněnosti tohoto jevu v ruské kultuře.\n\nIsidora; Serapion Syndonita; Vissarion Egypťan; Tomáš Kelesirský; Palestinský mnich Symeón z Emesy neboli také Symeon Salos; Andrej (Andreas) Cařihradský neboli také Ondřej Šílený. Sťepan Trofimovič Něčajev, jurodivá Jelena (žila v jeskyni u kaple v Moskvě), jurodivý Fadděj (žil v Petrozavodsku), Ivaško Grigorjev (Moskva), jurodivý Fjodor (byl oběšen odpadlíky), Prokopij Vjatský, Joann Usťužský, Andrej jurodivý, Arsenij jurodivý (Novgorod), Savva Nový (začal jurodivost na Kypru), Avraamij Molenský, Simon Jurjevecký.\n\n\nPodle charakteristických rysů, můžeme provést analogii jurodivých i v jiných kulturách. Typologicky nejblíže je jurodivému zřejmě svatý blázen. Tuto postavu zná mnoho tradičních kultur - domorodci na ostrově Samoa, afričtí Masajové a především američtí indiáni (na severozápadě Spojených států amerických má rysy rituálního pomatence)\".\" Dále ho můžeme srovnat s finským šamanem, s gejltem či hrdinou staroislandských legend. Jsou to osoby, které mají právo vysmívat se, karikovat a znesvěcovat ty nejsvětější a nejdůležitější obřady a porušovat společenská pravidla. Mají svolení chovat se tak, jak se o tom žádnému obyčejnému smrtelníkovi nemůže ani zdát a při tom jsou i ve společnosti uznáváni.\n\nI pro postavy Starého zákona např. biblické proroky je typické jurodivé chování. Jedná se o situace, kde se chovají podivně až paradoxně. Ozeáš si vzal za ženu nevěstku (Oz 1,2), Izajáš se svlékl a chodil 3 roky nahý (Iz 20,2), Jeremiáš nosil na šíji jařmo (Jr 27,2), Sidkijáš měl na hlavě železné rohy (1Kr 22,11) a Ezechiel ležel 390 dní na levém boku a 40 dní na pravém boku (Ez 4,4-6). Přesto se starozákonní prorok od jurodivého principiálně liší. Jestliže v jurodivém by neměl být až do jeho smrti rozpoznán světec, pak u proroka je tomu naopak (1Kr 20,41).\n\nUrčení jurodivých postav, je možné vidět i v Novém zákoně, kde Apoštol Pavel napsal důležitý výrok: \"My jsme blázni pro Krista\" (řecky: \"hémeis móroi dia Christon\") -(1 Kor 4,10). Kde Syrská podoba řeckého výrazu \"móros\" v tomto textu zní s\"akla,\" což je v jiném pádu zní \"salos\", a to je v řečtině vyhrazeným označením pro tyto askety.\n\nZápadní křesťanství klade důraz na pokoru a i sebeponížení. Pěstovat šílenství je možné jen v rámci pokání, které je na Východě naopak druhotné. Pro Byzantský folklor byla vždy postava hlupáka pozitivní, na Západě negativní. Například typ Mrkfolfa či Enšpígla nepřipomínají jurodivého, ale spíše v Evropě populárního šaška. Šašek se svými kousky vysmíval nedostatku zbožnosti, zatímco jurodivý se vysmíval zbožnosti jako takové v pozemském slova smyslu.\n\nPrakticky jediný zjištěný případ ryzí západní jurodivosti je legenda o panně Ulfii – \"předstírala pomatenost a s tváří zbledlou půstem, s nepokrytou hlavou a s vlasy rozpuštěnými po ramena běhala sem a tam jako šílená, aby alespoň tímto divadlem budícím posměch pokud možno zničila svou krásu a odpudila ty, v nichž probouzela tělesnou touhu\".\n\nIniciátorem jednoho celého hnutí, který by mohl být podezříván z jurodivosti, byl František z Assisi (zakladatel žebravého řádu\n\nfrantiškánů). \"Jednou vešel do katedrály s provazem na krku, nahý, jen s bederní rouškou a nechal se před očima všech táhnout ke kameni, k němuž obvykle stavěli zločince, kteří měli být potrestáni. Sedl si na něj a začal kázat.\"\n\nVelmi příznačný je případ „jurodivosti“ občas připisované Ignáci z Loyoly (1491 – 1556) spolu zakladatel Tovaryšstva Ježíšova, později jezuité. V literatuře je často považován za jurodivého Filip Neri (1515 – 1595), který byl svatořečen. Původně byl italským katolickým knězem, zakladatelem kongregace oratoriánů a jedním z modelových světců katolické reformy 16. století.\n\nPozdní středověk znal mnoho teologů, kteří v době vrcholné scholastiky prosazovali koncept bláznovství jako způsob bezprostředního kontaktu s Bohem. Nejtypičtějším příkladem jsou teologové z hnutí \"Devotio moderna\" (Mistr Eckhart, Johannes Tauler aj.). Jde o duchovního hnutí, jehož jádrem byla vnitřní opravdovost a snaha o následování Ježíše Krista jako vzoru křesťanského života.\n\nStaří Řekové se stavěli k posvátné bláznivosti s bázní, ale i s úctou. V se dá jurodivost přirovnat ke kynismu. V antickém Řecku to byla filosofická škola, kterou ve 4. století př. n. l. založil Antisthenés (žák Sokratův). Přívrženci směru kynikové opovrhovali konvencemi běžného života i vymoženostmi civilizace, upřednostňovali skromnost a jednoduchost, snažili se vystačit si s minimem věcí.\nByzance byla pro vznik jurodivosti nejdůležitější. Dala mu základy včetně prvních jurodivých a z Byzance se pak dostala jurodivost do Ruska právě přes pravoslaví.\n\nZa opravdu první jurodivé lze označit:\n\n1 - Palestinského mnicha Symeóna z Emesy neboli také Symeon Salos - Leontios z Neapole, který napsal jeho Život, ho klade do druhé poloviny 6. století, konkrétně do doby vlády císaře Maurikia. Symeon žil podle jeho líčení nejdříve po 29 let jako poustevník v poušti u Mrtvého moře, potom přešel do Emesy, kde záměrně pohoršoval obyvatele svým chováním zcela se příčícím běžné morálce a konvencím, ale zároveň konal zázraky, předvídal budoucnost a odvrátil zemětřesení.\n\n2 - Andrej (Andreas) Cařihradský neboli Ondřej Šílený - nejde o skutečnou historickou postavu, ale o světce vytvořeného hagiografickým podáním. Měl žít v 5. stol. jako tulák bez přístřeší a nedbal jakýchkoliv společenských konvencí. Přespával na hromadě odpadků, pil z kaluží, dostávalo se mu opovržení a někdy i bití. To vše snášel s nadpřirozenou vytrvalostí. Díky svým nadpřirozeným schopnostem uměl rozpoznat skryté věci či předpovídat budoucnost. Tento jurodivý byl v některých částech Ruska velmi oblíbený.\n\nNeoficiálním středem dnešního pravoslaví je hora Athos, kde také došlo k ukončení posvátné jurodivosti v novodobé historii pravoslavné církve. Roku 1969 protatos Svaté hory Athos, odeslal do blázince v Soluni kněze Kostase Angelise, který se oddával jurodivosti v klášteře Kutlumusiu. Pravoslavná církev tak definitivně ukončila institut náboženské jurodivosti.\n\nJurodivost je spojována s islámskou mystikou súfismus. Cílem následovníků súfismu je pomocí zvláštních praktik přivést věřícího blíže k Bohu a splynout s ním. Muslimský mystik se má obracet k Bohu s proudem vášnivé, takřka fyzické lásky, která by jej měla zbavit rozumu. Právě toto šílenství vášně mu nedovolí setrvat v rámci obvyklé zbožnosti a může být přirovnáno k jurodivosti. Navazující kapitolou jsou pak potulní dervišové. V arabské terminologii jde o termín označující stoupence islámské alternativní religiozity. Dervišové žijí v extrémní chudobě a většinou mystickou cestou se snaží přiblížit se Bohu. Také se popisuje určité náboženské bláznovství v Koránu a to zjevení, o bláznivém andělovi, které je v 17. súře Koránu.\n\nMyšlenka odvrhnout moudrost a důstojnost jako světské mámení, se objevuje i v hinduismu. Jsou to například posedlí svatí nazývaní: \"Avadhūta,\" což je sanskrtský termín z některých indických náboženství odkazující na typ mystika nebo světce, který není v pozemském vědomí a nefunguje na základě standardních norem společnosti. Dále pak \"Gymnosofisté\", což je označení pro indické filozofy, kteří chodí nazí a celý den upřeně zírají do slunce. Snáší chlad i vedro a údajně nepociťují bolest.\n\nV buddhismu můžeme podobnost hledat též v tibetském tantrismu, kde se objevují svatí označovaní jako \"bla-ma smjon-pa\", kteří předstírají šílenství a chovají se nespoutaně, aby zesměšnili povrchní zbožnost.\n\nFjodor Michajlovič Dostojevskij: Bratři Karamazovi.\n\nDostojevskij v Bratrech Karamazových nazývá jurodivými osm postav a polovina z nich jimi podle výše uvedené terminologie není. Jelizaveta Smrdutá je neškodný blázen, který nic nepředstírá, takže se vlastně jedná o další rozšíření smyslu tohoto pojmu. Když Dostojevskij zařazuje mezi jurodivé starce Zosimu, Aljošu či Ivana Karamazova, používá toto označení jako urážlivý epiteton. První dvě ze čtyř zbývajících postav jsou náboženští jurodiví a další dvě světští jurodiví. Mniši Varsonofij a Feropont blázní vědomě a orientují se na staré hagiografické předobrazy. Kdežto Fjodor Pavlovič Karamazov je bláznivý šašek a štábní kapitán Sněgirjov je šaškem, protože se cítí ponížený.\n\nFjodor Michajlovič Dostojevskij: Idiot\n\nV románu Idiot, je hlavní hrdina, kníže Myškin, který se po pěti letech vrátil ze švýcarského sanatoria pro duševně choré zpět do Ruska, je mužem neobyčejně citlivým, dobrosrdečným, ale i dětsky naivním. Je typem člověka, který dosáhl naprosté duševní i mravní rovnováhy. Mezi svými současníky, upoutanými honbou za penězi a vlastními nízkými vášněmi, naráží však neustále na nepochopení a posměch. Nakonec smířeně umírá v sanatoriu pro duševně nemocné, kam se opět vrátil.\n\nNikolai Leskov Semenovich: Kejklíř Pantalon\n\nKejklíř Pantalon jsou dvě novely:\n\n1) legendy o kejklíři Pantalonovi a o zlatotepci Zenonovi, v nichž autor zpracovává motivy ze starých náboženských příběhů.\n\n2) autor vypráví rozverné příběhy o posedlých pracovitých podivínech.\n\nAlexandr Sergejevič Puškin: Boris Godunov.\n\nBoris Godunov je historická tragédie ruského romantického básníka, prozaika a dramatika Alexandra Sergejeviče Puškina (1799 – 1837) zabývající se společenskou i individuální problematikou moci. Hlavní myšlenkou celého díla je nadčasová úvaha o tom, jakým způsobem se utváří dějiny a nakolik člověk znalý historie může ovlivnit politické dění. Hra začíná roku 1598 po smrti cara Fjodora, syna a následníka Ivana Hrozného. Fjodorův poručník Boris Godunov se uvoluje po vypočítavém váhání nastoupit na uprázdněný trůn. Jeho svědomí ale tíží dávný zločin - nechal zavraždit dalšího Ivanova syna a dědice careviče Dimitrije, aby si připravil cestu k vládě.\n\nOstrov od režiséra Pavla Lungina - film z roku 2006 je příběhem námořníka, který se v ostrovním klášteře snaží odpykat svůj hřích z vraždy.\nPo letech dřiny v kotelně získal dar vcítění se do lidských duší a proslul jako léčitel. Ovšem nečekaná návštěva ho přinutí rekapitulovat dosavadní život a snaží se přijít na to, jak má nyní vnímat své\nsvědomí, Boha a daru, jenž mu byl propůjčen?\n\nhttp://www.csfd.cz/film/228701-ostrov/prehled/.\n\nSvůj mezi cizími: Jde o celovečerní režijní debut ruského herce a režiséra Nikitu Michalkova a dal by se charakterizovat jako eastern a osciluje na hranici několika\nžánrů. Vrátí nás do počátku dvacátých let, kdy hlad v Rusku přinutil novou vládu, aby požádala nově vzniklou Ligu národů o pomoc. Ta však prodá obilí jen za zlato. K danému\núkolu je povolána skupina pěti přátel, bývalých rudoarmějců. Ovšem zlato jim je ukradeno a je podezření, že zrádce je mezi nimi.\n\nhttp://www.csfd.cz/film/33623-svuj-mezi-cizimi/prehled/\n\nAndrej Rublev - životopis, režie Andrej Tarkovskij - historická freska o malíři ikon Andreji Rublevovi je povahopisem Ruska 15. století, výpovědí o duchovní síle, o\npramenech nezničitelné tvořivé energie. Naturalisticky snímané přírodní scenérie, vesnické chalupy, chrámy ve městě, zdánlivě staticky popisovaný život mužiků, mnichů a umělců dotvářejí velmi sugestivní ovzduší doby. Černobílý obraz je v mnohých pasážích silně výtvarně stylizovaný.\n\nhttp://www.csfd.cz/film/32345-andrej-rublev/prehled/\n\nBratři Karamazovi - podle stejnojmenné knihy Fjodora Michajloviče Dostojevského - http://www.csfd.cz/film/18854-bratri-karamazovi/prehled/\n\nSkladatel Dmitrij Šostakovič a klavíristka Maria Yudina byli označováni jako příklady jurodivých 20. století.\n\n\n\n"}
{"id": "573510", "url": "https://cs.wikipedia.org/wiki?curid=573510", "title": "Wimbledon 2010", "text": "Wimbledon 2010\n\nTřetí Grandslamový tenisový turnaj sezóny Wimbledon se v roce 2010 konal od pondělí 21. června do neděle 4. července. Hrál se tradičně na travnatých dvorcích v londýnském All England Lawn Tennis and Croquet Clubu.\n\nObhájci titulu dvouhře byli Švýcar Roger Federer, jenž vypadl ve čtvrtfinále s Tomášem Berdychem a Američanka Serena Williamsová, která titul obhájila.\n\nMužskou dvouhru vyhrál podruhé Španěl Rafael Nadal a upevnil si pozici světové jedničky (předchozí titul 2008).\n\nV ženské dvouhře zvítězila obhájkyně a světová jednička Serena Williamsová, která tak získala svůj čtvrtý titul (předchozí vítězství 2002, 2003, 2009).\n\nV mužské čtyřhře získala svůj první grandslamový titul nenasazená rakousko-německá dvojice Jürgen Melzer a Philipp Petzschner.\n\nŽenskou čtyřhru vyhrál nenasazený americko-kazašský pár Vania Kingová a Jaroslava Švedovová. Pro obě hráčky to byl zisk prvního grandslamu vůbec.\n\nVe smíšené čtyřhře vyhrála zimbabwsko-indická druhá nasazená dvojice Cara Blacková a Leander Paes, loňští finalisté této soutěže. Blacková získala celkově svůj pátý grandslamový titul v soutěži smíšené čtyřhry, Paes svůj šestý titul.\n\n\nTomáš Berdych se poprvé v kariéře probojoval do finále grandslamu v mužské dvouhře, kde nestačil na Rafaela Nadala. Byl prvním Čechem od Ivana Lendla (finále 1986 a 1987), kterému se tento výsledek podařil. Po turnaji postoupil na žebříčku ATP na své dosavadní maximum, když byl 5. července 2010 klasifikován na 8. místě. Na turnaji zahrál druhý nejvyšší počet 111 es, John Isner jich nasbíral 113 (v jediném zápase).\n\nPetra Kvitová si poprvé zahrála semifinále grandslamu v ženské dvouhře, v němž prohrála s aktuálně nejlepší hráčkou světa a obhájkyní titulu Serenou Williamsovou, jež turnaj vyhrála. Díky tomuto výsledku na žebříčku WTA postoupila o 33 míst a poprvé v kariéře byla 5. července 2010 hodnocena v TOP 30 nejlepších tenistek světa, konkrétně na 29. místě. Na turnaji zahrála druhý nejvyšší počet 25 dvojchyb, pouze Kaneipová jich zaznamenala 29. Stejně tak proměnila druhý největší počet brejkbolů, a to 24 míčů. Pouze jediný úspěšně proměněný brejkbol ji dělil od rekordu Sereny Williamsové.\n\nTaké devátý nasazený smíšený pár Iveta Benešová a Lukáš Dlouhý se probojoval do semifinále soutěže, kde podlehl pozdější vítězné dvojici Cara Blacková a Leander Paes.\n\nVe wimbledonské juniorce zaznamenala úspěch Kristýna Plíšková, když vyhrála soutěž ve dvouhře, po finálové výhře nad japonkou Sachie Išizuovou. Stala se tak po Andree Holíkové (1985) a Andree Strnadové (1989, 1990) teprve třetí Češkou, která juniorku tohoto turnaje vyhrála. Navázala také na úspěch svého dvojčete Karolíny Plíškové, jež získala titul na prvním grandslamu sezóny Australian Open 2010.\n\nSoutěž ženské čtyřhry tenisových legend vyhrála Jana Novotná společně s Martinou Navrátilovou.\n\nNa celém turnaji byli přítomni někteří bývalí čeští tenisté, mimo jiné wimbledonští vítězové Jan Kodeš a Helena Suková.\nNejdelší zápas celé tenisové historie sehráli 22. až 24. června v 1. kole mužské dvouhry Američan John Isner a Francouz Nicolas Mahut na dvorci číslo 18. Celkový čas činil 11 hodin a 5 minut, dvakrát bylo utkání přerušeno pro tmu. Jen pátý set se hrál 8 hodin a 11 minut, čímž byl o 1 hodinu a 38 minut delší než celý bývalý rekordní zápas mezi Fabricem Santorem a Arnaudem Clémentem, který trval 6 hodin a 33 minut. John Isner zvítězil po setech 4:6 6:3 7:6(7) 6:7(3) a 70:68. Odehrálo se 183 gamů a téměř 1 000 výměn. Také padly rekordy v počtu es, Isner jich nastřílel 112, Mahut pak 103.Oba hráči po ukončení převzali pamětní medaile z rukou britských tenisových legend Tima Henmana a wimbledonské vítězky z roku 1969 Anny Jonesové.\n\nPo 33 letech navštívila turnaj 24. června anglická královna Alžběta II.. Tehdy v roce 1977 sledovala turnajové vítězství Britky Virginie Wadeové. Během návštěvy 124. ročníku byla přítomna výhře Brita Andy Murrayho ve 2. kole na centrálním dvorci a pozdravila se s wimbledonskými vítězi včetně Martiny Navrátilové, Billie Jean Kingové, Rogera Federera nebo Sereny Williamsové.\n\n Márton Fucsovics vs. Benjamin Mitchell 6–4, 6–4\n\n Kristýna Plíšková vs. Sačie Išizuová 6–3, 4–6, 6–4\n\n Liam Broady / Tom Farquharson vs. Lewis Burton / George Morgan 7–6(4), 6–4\n\n Tímea Babos / Sloane Stephens vs. Irina Chromačevová / Elina Svitolinová 6–7(7), 6–2, 6–2\n\n Donald Johnson / Jared Palmer vs. Wayne Ferreira / Jevgenij Kafelnikov 6–3, 6–2\n\n Pat Cash / Mark Woodforde vs. Jeremy Bates / Anders Järryd 6–2, 7–6(5)\n\n Martina Navrátilová / Jana Novotná vs. Tracy Austinová / Kathy Rinaldiová 7–5, 6–0\n\n Robin Ammerlaan / Stefan Olsson vs. Stéphane Houdet / Šingo Kunieda 6–4, 7–6(4)\n\n Esther Vergeerová / Sharon Walravenová vs. Daniela Di Torová / Lucy Shukerová 6–2, 6–3\n\nNásledující hráči obdrželi od pořadatelů turnaje divokou kartu (Wild Card) do hlavních soutěží:\n\n\n\n\n\n\nNásledující hráči postoupili do hlavních soutěží turnaje z kvalifikace:\n\n\nNásledující hráči jsou tzv. \"šťastní prohraní (lucky losers)\":\n\n\nNásledující hráčky jsou tzv. \"šťastné prohrané (lucky losers)\":\n\n\n\nVšechny finanční prémie byly vypláceny v librách (£); částky v soutěžích čtyřher jsou uváděny na pár.\n\n"}
{"id": "573512", "url": "https://cs.wikipedia.org/wiki?curid=573512", "title": "E. E. Knight", "text": "E. E. Knight\n\nE. E. Knight (* 7. března 1965) je pseudonym spisovatele fantasy a sci-fi literatury, narozeného v La Crosse ve Wisconsinu. Vyrůstal v Minnesotském Stillwateru a nyní žije v Oak Parku ve státě Illinois se svou ženou a synem.\n\nV České republice knihy vydává nakl. Triton.\n\n\n\n\nV Zemi upírů se ocitáme v nedaleké budoucnosti planety Země, která je ovládnuta mimozemskou rasou přicházející z planety Kar - Karany. Jedná se o parazitické tvory živící se lidskou vitální aurou (namísto krve - odtud název ságy), kteří vládnou absolutní většině naší planety, jsou zde ovšem i odbojová hnutí. Děj se odehrává na území USA, hlavním hrdinou je David Valentine.\n\nv České republice sérii vydává nakladatelství Triton.\n"}
{"id": "573519", "url": "https://cs.wikipedia.org/wiki?curid=573519", "title": "Nicklas Bäckström", "text": "Nicklas Bäckström\n\nNicklas Bäckström (* 23. listopadu 1987 v Gävle) je švédský hokejový útočník hrající v severoamerickou National Hockey League (NHL) za tým Washington Capitals.\n\nBäckström je odchovancem klubu Brynäs IF. V sezóně 2004/05 debutoval v Elitserien. Byl draftován týmem Washington Capitals v roce 2006 v prvním kole, celkově na 4. místě, což bylo nejvyšší umístění všech evropských hokejistů v tom roce. 10. července 2006 se rozhodl zůstat ještě jednu sezónu ve Švédsku v klubu Brynäs IF, další sezonu odehrál ve Washingtonu Capitals. V sezoně 2008/09 se stal nejlepším Śvédem v NHL, když dal nejvíce kanadských bodů a nejvíc asistencí. V sezoně 2009/10 nastřílel mezi Švédy nejvíce gólů v NHL. 17. května 2010 prodloužil smlouvu s Washington Capitals na 10 let za 67 milionů dolarů.\n\n\n\n\n\nTrenér Bengt-Ake Gustafsson ho nominoval na Mistrovství světa v ledním hokeji 2006 v lotyšské Rize, když ho dopsal na soupisku jako posledního až v nadstavbové části před zápasem s Ruskem. Stal se tak nejmladším hráčem ve švédské sestavě. Jeho mužstvo se stalo mistrem světa po finálovém vítězství nad Českem. Reprezentoval i na MS 2007 a MS 2008, na obou MS dosáhlo Švédsko 4. místo.Zúčastnil se také ZOH 2010 v Kanadě ve Vancouveru. Na olympiádě v Soči 2014 se dostal s týmem až do finále proti Kanadě, kde nenastoupil z důvodu dopingového nálezu na pseudoefedrin, který prý užil na alergii.\n\n"}
{"id": "573523", "url": "https://cs.wikipedia.org/wiki?curid=573523", "title": "Hadmar I. z Kuenringu", "text": "Hadmar I. z Kuenringu\n\nHadmar I. z Kuenringu či \"Hademar\" († 27. května 1138) byl ministeriálem z rakouského rodu Kuenringů. \n\nByl synem Nizza a také potomek Azzo z Gobatsburgu. Byl první z rodu Kuenringů s predikátem (přídomkem) \"z Kuenringu\" a byl také považován za stavitele hradu Kuenringů. \nV průběhu svého života založil také hrad Dürnstein a roku 1138 založil cisterciácký klášter Zwettl. Jeho manželkou byla Gertruda, manželství zůstalo bezdětné. \n"}
{"id": "573527", "url": "https://cs.wikipedia.org/wiki?curid=573527", "title": "Dálnice v Rumunsku", "text": "Dálnice v Rumunsku\n\nCelková délka dálnic v Rumunsku je v současné době (2017) 748 km. Nejvyšší povolená rychlost na dálnicích je pro osobní automobily 130 km/h, s praxí kratší než 1 rok nebo pro autobusy pak 110 km/h. Pro vjezd na rumunskou dálnici je potřeba mít platnou dálniční známku. Ta je nutná nejen na dálnicích, ale téměř na všech silnicích I. třídy.\n\nVýstavba první dálnice spojující rumunskou metropoli Bukurešť a Piteşti (dnes dálnice A1) započala v roce 1967. V roce 1972 bylo v zemi celkem 96 km. Do revoluce v roce 1989 se dálniční síť rozšířila na 113 km, přičemž všechny práce nadále probíhaly pouze na dálnici A1. V roce 2001 začala výstavba dálnice A2. Po vstupu Rumunska do Evropské unie (2007) získala vláda potřebné finanční prostředky na rozvoj infrastruktury. Postupně následovala stavba dalších dálnic: Dálnice A3 (2009) Dálnice A4 a Dálnice A11 (2011) nebo A6 (2013). V roce 2009 bylo dokončení rumunské dálniční sítě naplánováno na rok 2015, nicméně výstavba nabrala zpoždění. V roce 2017 má země téměř 750 km dálnic.\n\nDálnice jsou v Rumunsku označovány písmenem A (\"autostradă\" - rumunsky dálnice)\n\n"}
{"id": "573535", "url": "https://cs.wikipedia.org/wiki?curid=573535", "title": "Anatolij Ivanišin", "text": "Anatolij Ivanišin\n\nAnatolij Alexejevič Ivanišin ( , * 15. ledna 1969 v Irkutsku, RSFSR, SSSR) byl původně pilot ruského vojenského letectva, od května 2003 je ruským kosmonautem, členem oddílu kosmonautů CPK. Od roku 2010 se připravoval na svůj první kosmický let na Mezinárodní vesmírnou stanici (ISS), jako palubní inženýr Expedice 29/30. Do vesmíru vzlétl 14. listopadu 2011 v lodi Sojuz TMA-22, přistál 27. dubna 2012. Na ISS se vrátil ještě jednou, a to od 7. července 2016 do 29. října 2016 jako palubní inženýr Expedice 48 a velitel Expedice 49.\n\nAnatolij Ivanišin pochází ze sibiřského Irkutsku, po střední škole nebyl přijat na Černigovskou vojenskou vysokou leteckou školu (), proto vzal zavděk Irkutským polytechnických institutem. Do Černigova se dostal už následující rok, absolvoval roku 1991 se zlatou medailí.\n\nPo studiu sloužil v jednotkách ruského vojenského letectva ve Voroněžské oblasti, roku 1992 byl přeložen do Karélie, létal na MiGu-29 a Su-27. V době příchodu do oddílu kosmonautů měl nálet 507 hodin.\n\nRoku 1997 se přihlásil k výběru kosmonautů, ale lékaři ho vyřadili, byl o několik centimetrů vyšší než povolovaly předpisy. Při dalším náboru už prošel a 29. května 2003 získal doporučení Státní meziresortní komise k zařazení do oddílu kosmonautů CPK. Absolvoval dvouletou všeobecnou kosmickou přípravu a 5. července 2005 získal kvalifikaci zkušební kosmonaut. \n\nByl zařazen mezi kosmonauty připravující se na lety na Mezinárodní vesmírnou stanici (ISS). V červenci 2008 byl včleněn do záložní posádky Expedice 25 (start v září 2010), v dubnu 2009 však z posádky vypadl. V říjnu 2008 byl vybrán do záložní posádky Expedice 27, v červenci 2009 však byl zařazen do zálohy pro Expedici 26. Konečně v lednu 2010 nahradil Sergeje Revina v hlavní posádce Expedice 29, jejíž start v Sojuzu TMA-22 byl plánován na září 2011. Po havárii Progressu M-12M byl let Sojuzu TMA-22 odložen na 14. listopadu.\n\nKe svému prvému vesmírnému letu odstartoval v lodi Sojuz TMA-22 z kosmodromu Bajkonur 14. listopadu 2011 ve 4:14 UTC ve funkci palubního inženýra lodi společně s Antonem Škaplerovem a Danielem Burbankem. Po dvoudenním letu se 16. listopadu Sojuz spojil s Mezinárodní vesmírnou stanicí. Po pěti měsících práce na ISS trojice 27. dubna 2012 přistála v Kazachstánu. Jejich let trval 165 dní, 7 hodin, 31 minut a 31 sekund.\n\nKoncem roku 2014 byl jmenován členem Expedice 48/49 se startem v květnu 2016 v Sojuzu TMA-20M (v listopadu 2015 zaměněným za Sojuz MS-01) a náhradníkem pro Expedici 46/47. Tříčlennou posádku Sojuzu TMA-20M spolu s ním tvořili Takuja Óniši a Kathleen Rubinsová. Na oběžnou dráhu Země odstartovali v lodi Sojuz MS-01 z kosmodromu Bajkonur 7. července 2016. Po spojení s ISS se zapojili do práce posádky stanice ve funkci palubních inženýrů, Ivanišin od začátku září jako velitel Expedice 49. Po téměř čtyřech měsících života na ISS se 30. října 2016 vrátili na Zem. Jejich let trval 115 dní, 2 hodiny, 21 minut a 19 sekund.\n\nV létě 2018 s Ivanem Vagnerem měl být členem záložní posádky pro Sojuz MS-15 (start v říjnu 2019, Expedice 61/62), nicméně později byli nahrazeni. V dubnu 2019 byli zařazeni jako záloha pro Sojuz MS-16 (start v dubnu 2020, Expedice 63/64) a v srpnu 2019 se připravovali jako hlavní posádka Sojuzu MS-17 (start konec roku 2020, Expedice 65/66).\n\nAnatolij Ivanišin je ženatý, má jednoho syna.\n\n"}
{"id": "573539", "url": "https://cs.wikipedia.org/wiki?curid=573539", "title": "Jiří Janeček (politik)", "text": "Jiří Janeček (politik)\n\nJiří Janeček (* 29. prosince 1973) je český politik, bývalý člen ODS, v letech 2008–2010 poslanec Parlamentu ČR za hlavní město Praha, bývalý radní tohoto města pro sociální oblast.\n\nOd osmnácti let podniká. V letech 1993–2003 působil jako jednatel a společník ve firmě J+J spol. s r.o., mezi lety 1999–2004 ve stejných pozicích ve společnosti J+J školní jídelny spol. s r.o. a v období 2001–2005 ve firmě EUROGURMAN, s.r.o. V současnosti (2010) dálkově studuje vysokou školu.\n\nV roce 2009 se účastnil rallye Dakar, kterou dokončil s právníkem Viktorem Chytkou na 51. místě.\n\nDo ODS vstoupil v roce 2002. Předtím byl členem Mladých sociálních demokratů. Od roku 2004 působí jako předseda OS ODS Praha 11 a od roku 2005 také jako místopředseda ODS v Praze.\n\nV komunálních volbách roku 2006 byl zvolen do zastupitelstva hlavního města Praha za ODS. Profesně se uvádí jako ředitel společnosti. V zastupitelstvu a Radě hlavního města Prahy zasedal od roku 2006 do roku 2010. V komunálních volbách roku 2006 a opětovně v komunálních volbách roku 2010 byl zvolen do zastupitelstva městské části Praha 11.\n\n25. října 2008 se stal členem dolní komory českého parlamentu jako náhradník poté, co rezignoval poslanec Tomáš Kladívko (byl totiž zvolen do Senátu). Ve sněmovně se angažoval ve výborech pro obranu a pro bezpečnost. Ve volbách 2010 svůj mandát, přestože kandidoval na volitelném 5. místě, neobhájil.\n\nV roce 2012 média informovala, že Jiří Janeček vymáhá dva miliony Kč po podnikatelce Evě Krejčí. Měl jí peníze půjčit o dva roky dříve. Jenže u soudu se zjistilo, že Janeček porušil zákon (peníze předal v hotovosti, na půjčku si sám půjčil od poslance ČSSD Miroslava Svobody a půjčku neuvedl v majetkovém přiznání). Podnikatelka v době půjčky (a v době, kdy byl Janeček pražským radním) dostala od hlavního města Prahy zakázku. Janeček na kauzu reagoval následovně: „\"Mám doma sám dítě s těžkou srdeční vadou a syn mé sestry je nevidomý. Celý svůj poslanecký plat jsem tehdy věnoval na charitu, udělal jsem, co jsem považoval za správné. Jak je vidět, příště budu více přemýšlet\".“\n\nV srpnu 2013 vystoupil z ODS z důvodu toho, že stranu podle něj ovládá jen úzká skupina lidí a strana je nereformovatelná.\n\nNa začátku roku 2014 založil Občanskou konzervativní stranu (O.K. strana), která vychází z Pravé frakce. Pravou frakci založil v únoru 2013 ještě jako součást ODS. V únoru 2014 se stal předsedou Občanské konzervativní strany.\n\nV roce 2014 byl také obviněn ze zneužití pravomoci úřední osoby a pro porušení povinností při správě cizího majetku, kterého se měl dopustit jako zastupitel Městské části Praha 11 v letech 2010–2011.\n\nV komunálních volbách v roce 2014 kandidoval za O.K. stranu do Zastupitelstva Hlavního města Prahy. Vzhledem k tomu, že kandidátku O.K. strany vedl, byl i jejím kandidátem na post pražského primátora. Zároveň kandidoval i do Zastupitelstva Městské části Praha 11. Ani v jednom případě však neuspěl.\n\n"}
{"id": "573542", "url": "https://cs.wikipedia.org/wiki?curid=573542", "title": "Wimbledon 2010 – mužská dvouhra", "text": "Wimbledon 2010 – mužská dvouhra\n\nObhájcem titulu byl šestinásobný vítěz Roger Federer, který prohrál ve čtvrtfinále s Tomášem Berdychem. Jednalo se teprve o druhou porážku Švýcara v uplynulých osmi ročnících turnaje, druhou byla finálová prohra z roku 2008 od Rafaela Nadala.\n\nVítězem se stal Rafael Nadal, který ve finále porazil Tomáše Berdycha.\n\nPoprvé od vzniku turnaje v roce 1877 nebyl v hlavní soutěži mužské dvouhry zastoupen anglický tenista. Spojené království tak reprezentovali pouze dva skotští hráči 4. nasazený Andy Murray a Jamie Baker, kterému byla udělena divoká karta (WC).\n\nNejdelší zápas celé tenisové historie sehráli 22. až 24. června v 1. kole Američan John Isner a Francouz Nicolas Mahut na dvorci číslo 18. Celkový čas činil 11 hodin a 5 minut, zvítězil Isner poměrem gamů 70–68 v pátém rozhodujícím setu.\n\nV závorce je kolo, ve kterém hráč vypadl.\n"}
{"id": "573550", "url": "https://cs.wikipedia.org/wiki?curid=573550", "title": "Sukcinylkoenzym A", "text": "Sukcinylkoenzym A\n\nSukcinylkoenzym A (sukcinyl CoA) je sukcinát navázaný na koenzym A. Jedná se o jeden z článků citrátového cyklu. Je to makroergická sloučenina která vzniká z α-ketoglutarátu oxidační dekarboxylací za katalýzy oxoglutarátdehydrogenázou. Následné rozštěpení na sukcinát a koenzym A (další krok cyklu, katalyzováno sukcinyl-CoA-syntetázou) způsobí vznik GTP z GDP a anorganického fosfátu. To je vlastně jedna z forem substrátové fosforylace, z GTP totiž může být třetí fosfát přenesen na ADP za vzniku ATP.\n\nNa sukcinylkoenzym A se může v rámci metabolismu aminokyselin odbourávat methionin, isoleucin a valin. U přežvýkavců se na sukcinylkoenzym A mění také jejich hlavní metabolický produkt trávení, propionát. Reakcí s glycinem vzniká δ-aminolevulová kyselina, výchozí látka pro syntézu porfinů.\n"}
{"id": "573554", "url": "https://cs.wikipedia.org/wiki?curid=573554", "title": "Ivo Kantor", "text": "Ivo Kantor\n\nIvo Kantor (* 20. srpna 1959) je český politik, v letech 2009–2010 krátce poslanec Parlamentu ČR za Moravskoslezský kraj, místostarosta Třince a člen ODS.\n\nPůvodním povoláním je středoškolský učitel. Po celý život žije v Třinci. Vystudoval Vysokou školu chemicko-technologickou v Pardubicích a Přírodovědeckou fakultu Univerzity Palackého v Olomouci. Působil jako středoškolský učitel fyziky a chemie. Je ženatý. S manželkou Marcelou má dvě děti.\n\nV komunálních volbách roku 1998 byl zvolen do zastupitelstva města Třinec jako bezpartijní za Demokratickou unii. Neúspěšně sem kandidoval za ODS v komunálních volbách roku 2002. Opětovně byl zvolen za ODS v komunálních volbách roku 2006 a komunálních volbách roku 2010. Profesně se uvádí jako středoškolský učitel. Od roku 2006 vykonává post radního a místostarosty města Třince. Ve funkci místostarosty byl potvrzen i po volbách roku 2010.\n\nVe volbách v roce 2006 kandidoval do poslanecké sněmovny za ODS (volební obvod Moravskoslezský kraj). Zvolen nebyl, ale do sněmovny usedl dodatečně 11. prosince 2009, kdy nahradil v dolní komoře českého parlamentu Pavla Hrnčíře, který se stal členem NKÚ. Ve sněmovně setrval do voleb roku 2010. V roce 2009 ve volbách 2010 svůj mandát neobhajoval.\n"}
{"id": "573558", "url": "https://cs.wikipedia.org/wiki?curid=573558", "title": "Šarlota Amálie Hesensko-Kasselská", "text": "Šarlota Amálie Hesensko-Kasselská\n\nŠarlota Amálie Hesensko-Kasselská ( \"Charlotte Amalie\") (27. dubna 1650, Kassel – 27. března 1714, Kodaň) byla jako manželka dánského krále Kristiána V. v letech 1670–1690 královna Dánska a Norska.\n\nŠarlota Amálie se narodila jako první ze sedmi dětí hesenského lankraběte Viléma VI. (1629–1663) a jeho manželky Hedviky Žofie Braniborské (1623–1683).\n\n25. července 1667 se v zámku Nykøbing na ostrově Falster provdala za dánského korunního prince Kristiána (1646–1699), který o tři roky později usedl na dánský a norský trůn jako král Kristián V. Manželství bylo politicky motivované a manželé se nikdy nestali blízcí. Kromě toho Šarlota Amálie byla vychovaná jako kalvinistka a její budoucí muž musel před svatbou přislíbit, že bude její vyznání respektovat; toto ujednání bylo značným ústupkem z jeho strany, neboť král i celá královská rodina byli zavázáni k luteránskému vyznání. Ze své strany Šarlota Amálie v předmanželské smlouvě přislíbila, že se naučí dánskému jazyku. Dánský dvůr se dále zavázal financovat stavbu budovy kalvínského sboru v Kodani. V roce 1668 se tak Šarlota Amálie účastnila založení prvního kostela reformované církve v Dánsku, který sloužil malé kongregaci vzniklé tři roky před tím.\n\nKorunovace páru se uskutečnila v roce 1671 v kapli zámku Frederiksborg a položila tak základ tradici celebrování korunovací na novém místě (dosud byli dánští monarchové korunováni v katedrále Panny Marie v Kodani). Tato tradice trvala až do roku 1840, kdy zde byl korunován král Kristián VIII.; jeho následovníci již korunováni nebyli.\n\nZnačný vliv měla královna při přijetí z Francie vyhnaných hugenotů v Dánsku. Král vydal v roce 1685 obsáhlá privilegia pro uprchlíky pro víru. V roce 1689 byl, za výrazného přispění Šarloty Amálie, v Kodani vysvěcen první kostel reformované církve. Královna byla zakladatelkou všech reformovaných obcí v Dánsku a stála i za svobodou vyznání všech reformovaných v zemi, na něž pamatovala i zřízením řady církevních nadací.\n\nŠarlota Amálie vlastnila řadu pozemků, které osobně velmi starostlivě spravovala. Mezi veřejností byla velmi oblíbená pro své dobré vlastnosti; její popularita vysoce vzrostla v roce 1700 při organizaci obrany Kodaně během invaze švédského krále Karla XII. do Sjællandu za Severní války.\n\nZ manželství Šarloty Amálie a Kristiána vzešlo osm dětí, z nich se však tři nedožily dospělosti:\n\nPo smrti svého manžela (25. srpna 1699 se královna vdova Šarlota Amálie usadila v paláci na náměstí Kongens Nytorv v Kodani, který si koupila a kde žila po zbytek svých dní. Palác, na její počest nazvaný Charlottenborg, je od roku 1754 sídlem \"Dánské královské akademie umění\".\n\nŠarlota Amálie zemřela v Kodani 27. března 1714. Její ostatky byly pochovány v katedrále v Roskilde, místě posledního odpočinku dánské královské rodiny.\n\nJejím jménem – Charlotte Amalie – bylo nazváno hlavní město autonomního ostrovního území USA, Amerických Panenských ostrovů, které se nachází na ostrově svatého Tomáše (v době založení patřily ostrovy Dánsku).\n\n\n"}
{"id": "573572", "url": "https://cs.wikipedia.org/wiki?curid=573572", "title": "Kavyl písečný", "text": "Kavyl písečný\n\nKavyl písečný (\"Stipa borysthenica\") je vytrvalá rostlina z rodu kavyl z čeledi lipnicovitých (\"Poaceae\"). Roste v Europě a Asii. Hojně se vyskytuje ve stepích Kazachstánu a jižního Ruska. V Evropě je považován za postglaciální relikt a je chráněným druhem.\n\nV Česku patří mezi kriticky ohrožené druhy (C1), roste pouze na Moravě, v Čechách chybí.\n\n\n \n"}
{"id": "573577", "url": "https://cs.wikipedia.org/wiki?curid=573577", "title": "Karel II. ze Schwarzenbergu", "text": "Karel II. ze Schwarzenbergu\n\nKarel II. ze Schwarzenbergu, německy \"\" (21. ledna 1802, Vídeň – 25. června 1858, Vídeň) byl rakouský politik a voják.\n\nV roce 1821 byl kadetem u pěšího pluku Colloredo a již v roce 1823 byl hodnosti kapitána (Hauptmann) u 11.pěšího pluku. V roce 1831 byl povýšen na majora ve 42. pěším pluku. V roce 1834 byl povýšen do hodnosti plukovníka a velel 4. pěšímu pluku. Od roku 1842 velel brigádě v Praze. V roce 1847 se stal majitelem 19. pěšího pluku. Ve válce v letech 1848/49 velel divizi c.k. Italské armády pod velením polního maršála Radeckého. Po válce se stal vojenským a civilním guvernérem Lombardie a od roku 1851 Sedmihradska. V roce 1854 byl povýšen do hodnosti polního zbrojmistra.\n\n\nDne 26. července 1823 uzavřel sňatek v Praze s Josefinou Marií Vratislavovou z Mitrovic (16. 4. 1802 Praha – 17. 4. 1881 Praha). Z tohoto sňatku vzešel syn a dvě dcery.\n\n\nKarel II. zdědil po svém otci panství Murau ve Štýrsku, orlicko-zvíkovské panství, které se skládalo ze statků Orlík, Zvíkov, Červený Újezd, Myslín a Horosedly, dále Zalužany, Zbenice se Zlákovicemi, Bukovany s Řečí a panství Sedlec u Kutné Hory. Svatbou s Josefínou Vratislavovou z Mitrovic se jeho držba rozšířila o statky Čimelice, Osov a Tochovice, palác ve Spálené a palác ve Voršilské ulici. V roce 1847 zakoupil od maltézských rytířů panství Varvažov a v roce 1868 koupil statek Staroselský Hrádek.\n\n\n"}
{"id": "573581", "url": "https://cs.wikipedia.org/wiki?curid=573581", "title": "Diego Forlán", "text": "Diego Forlán\n\nDiego Forlán Martín Corazo (* 19. května 1979, Montevideo) je bývalý uruguayský fotbalový útočník, který naposledy hrál za hongkongský tým Kitchee SC. Je vítězem Pichichi Trophy a evropské Zlaté kopačky. Na mistrovství světa 2010 v Jihoafrické republice získal cenu Zlatý míč (Golden Ball) pro nejlepšího hráče šampionátu.\n\nNarodil se do rodiny fotbalistů. Jeho otec Pablo hrál za Uruguay na světovém šampionátu v roce 1966 který se konal v Anglii a na světovém šampionátu roku 1974 který se konal v západním Německu. Jeho dědeček Juan Carlos Corazo hrál za Independiente v Argentině.\n\nJde o syna bývalého fotbalisty a uruguayského reprezentanta Pabla Forlána. V mládí byl slibným tenistou. Jeho sestra Alejandra se stala obětí dopravní nehody a dodnes tráví život na invalidním vozíku. Není však pravdou, že se stal slavným fotbalistou, aby mohl platit veškeré lékařské náklady, jak píše bulvár.\n\nForlán hrál za několik jihoamerických klubů, včetně argentinského Independiente. V roce 2002 si ho vyhlédl Alex Ferguson, manažer slavného anglického klubu Manchesteru United a nedělalo mu problém za uruguayský talent zaplatit 6,9 milionu liber.\n\nV týmu debutoval dne 29. ledna 2002 proti Bolton Wanderers FC, ale nepodařilo se mu skórovat. Na svůj první gól musel počkat až do 18. září 2002, kdy se trefil v zápase Ligy mistrů proti Maccabi Haifa. Trvalo mu to osm měsíců, respektive 27 zápasů. V dalších sezonách se mu už vedlo lépe. Stal oblíbencem fanoušků v roce 2002, kdy vstřelil dva góly proti Liverpoolu, které znamenaly vítězství na Anfield. Forlán nastřílel 17 branek za 95 zápasů, ale i tak to bylo málo ve srovnání s nejlepším útočníkem Red Devils Ruudem van Nistelrooyem, který za 210 zápasů dokázal dát 150 branek. V srpnu roku 2004 přichází na Old Trafford útočník Wayne Rooney z Evertonu a to pro Forlána znamená odchod do španělského Villarrealu.\n\nByl připraven k přestupu do španělského klubu Levante UD, ale dne 21. srpna 2004 se o jeho služby přihlásil další španělský klub, Villarreal CF, kde se uruguayský útočník stal hvězdou týmu pod vedením chilského kouče Pellegriniho. V sezóně 2004/05 vstřelil 25 branek a získal tak Trofeo Pichichi pro nejlepšího střelce španělské Primera división. Pomohl tak Villarrealu k jeho první účasti v Lize mistrů, kde „žlutá ponorka“ (přezdívka Villarrealu) dokráčela až do semifinále, v němž podlehla Arsenalu Londýn. Také vyhrál Zlatou kopačku, když nastřílel stejně branek jako Thierry Henry.\n\nDne 30. června 2007 po odchodu kapitána Fernanda Torrese do Liverpoolu Atlético Madrid potvrdilo, že byl dohodnut jeho přestup a že Villarrealu zaplatilo 21 milionů eur. V únoru 2008 se vrátil do Anglie, to když se v poháru UEFA střetlo Atlético s anglickým mužstvem Bolton Wanderers FC (klub, proti kterému debutoval dříve ještě v dresu Manchesteru United). V sezoně 2008/09 nastřílel 32 gólů v 33 zápasech a získal ocenění Pichichi Trophy a Zlatou kopačku pro nejlepšího evropského střelce.\n\n12. května 2010 se Atlético dostalo až do finále Evropské ligy (nástupce Poháru UEFA), které se hrálo v Hamburku v Nordbank Aréně. Soupeřem jim byl londýnský Fulham FC. Španělský klub z Madridu vyhrál 2:1, kdy dvě branky dokázal vstřelit Diego Forlán a výrazně tím pomohl svému týmu k vítězství.\n\n27. srpna 2010 vyhrálo Atlético i Superpohár UEFA, když porazilo vítěze Ligy mistrů Inter Milán 2:0. V roce 2011 přestoupil Forlán právě do Interu Milán.\n\nV Interu Milán strávil Forlán pouze jedinou sezónu 2011/12, poté odešel do brazilského klubu Sport Club Internacional.\n\nNa začátku roku 2014 přestoupil Diego Forlán do japonského týmu Cerezo Ósaka.\n\nV reprezentaci debutoval za Uruguay v roce 2002. Skórovat se mu podařilo na MS 2002 proti Senegalu, škoda jen, že byl nasazen až ve druhém poločase, kdy už Uruguay prohrávala (góly i z ofsajdu a penalty) 3:0. To stačilo jen na vyrovnání 3:3 což bylo po bezbrankové remíze v úvodním utkání s Francií málo. K postupu chyběl jen jediný gól v tomto utkání. Uruguay byla vyřazena z turnaje již v základní skupině, společně s Francií, která jako úřadující mistr světa skončila ve skupině A dokonce poslední. Forlán skóroval i proti Brazílii v 35. minutě v roce 2007 v semifinále Copa América, které nakonec vyhrála Brazílie 5:4. Poté se Forlán stal nepostradatelným pro Uruguay. 17. června 2008, zaznamenal hattrick v utkání proti Peru. Byl vyhlášen nejlepším hráčem 19. mistrovství světa.\n\n16. června 2010 během druhého zápasu ve skupině A mistrovství světa proti domácí Jihoafrické republice vstřelil 2 branky a Uruguay tak vyhrála 3:0. Vyrovnávací branku na 1:1 vstřelil v zápasech proti Ghaně ve čtvrtfinále a Nizozemsku v semifinále, na Holanďany využívající spornost Uruguayského ofside systému to však nestačilo (2:3), stejně jako v zápase o bronz proti Německu (2:3), kde Diego v 51. minutě vstřelil dokonce branku vedoucí, na 2:1. Zařadil se tak mezi nejlepší čtyři střelce mistrovství světa, kteří dali po pěti brankách (mimo něj ještě Nizozemec Wesley Sneijder, Němec Thomas Müller a Španěl David Villa).\n\nCopa América 2011 v Argentině byl dalším Forlánovým úspěchem. Po remíze i v prodloužení ve čtvrtfinále s domácí Argentinou 1:1 pomohl Diego první proměněnou penaltou týmu postoupit do semifinále a tam porazit Peru 2:0 (góly dával Luis Alberto Suárez). Triumf čekal Forlána ve finále s Paraguayí (přemožitelem Brazílie a Venezuely). K úvodnímu Suárezovu gólu v 11. minutě přidal Forlán ještě další dva (41´, 89´) a rozhodujícím způsobem přispěl k získání již patnáctého titulu \"mistra Ameriky\" pro Uruguay.\n\nZúčastnil se Mistrovství světa 2014 v Brazílii.\nV prvním zápase šampionátu proti Kostarice příliš neuspěl. Mohl sice zvýšit na 2:0, avšak brankář Keylor Navas jeho střelu vytáhl na roh a Diego byl vystřídán. Uruguay bez Forlána a Luise Suáreze prohrála v nastaveném čase 1:3.\n\n\n\n\n"}
{"id": "573583", "url": "https://cs.wikipedia.org/wiki?curid=573583", "title": "Dominik Ondřej z Kounic", "text": "Dominik Ondřej z Kounic\n\nDominik Ondřej I. hrabě z Kounic, německy Dominik Andreas I. Graf von Kaunitz (30. listopadu 1654, Brno – 11. ledna 1705, Vídeň) byl rakouský státník, tajný rada na císařském dvoře a zástupce císaře na jednání o mezinárodních smlouvách.\n\nTomuto šlechtici z českého šlechtického rodu Kouniců byl dne 12. ledna 1683 propůjčen dědičný titul hraběte. Současně obdržel povolení, zastávat, spravovat a vést daňové úlohy pro Slavkov u Opavy \"(Schlakau)\", Uherský Brod \"(Ungarisch Brod)\" a Ořechov u Křižanova \"(Neu Orzechau)\". Roku 1687 získal Křižanov \"(Krizanau)\".\n\nZastupoval Alpské země v Mnichově na dvoře bavorského kurfiřta Maxmiliána II. Emanuela a v Haagu, jakož i roku 1697 na mírových jednání v holandském Rijswijku. Působil také v Londýně. Za své zásluhy na jednáních byl vyznamenán Řádem zlatého rouna. Dne 19. června 1696 byl jmenován říšským kancléřem, později se zúčastnil na jednání o vytvoření vlády za císaře Josefa I. Habsburského (1678–1711).\n\nKounic zemřel na následky mrtvice. Zanechal svou ženu Marii Eleonoru ze Šternberků a dva syny Františka Karla (1676–1717), který byl lublaňským biskupem, a Maxmiliána Oldřicha (1679–1746), který byl politikem.\n\nNa zámku ve Slavkově u Brna visí portrét Dominika Ondřeje z Kounic od nizozemského malíře Jacoba Ferdinanda Voeta z roku 1673. Osoba na obraze byla donedávna zaměňována za Dominikova syna Maxmiliána Oldřicha Kounice, který si nechal v roce 1698 namalovat protějšek u francouzského dvorního malíře Hyacintha Rigauda. Voetův portrét bývá často publikován v literatuře jako mistrovské dílo barokního portrétního malířství konce 17. století.\nNa slavkovském zámku je také vystavena mramorová busta, kterou v Haagu pro hraběte v roce 1698 podle portrétu Franciska de Cock (1643–1709) vytvořil sochař Jan Blommendael (1650–1707), žák Rombouta Verhulsta (1624–1698). Busta, která vznikla v souvislosti s jmenováním hraběte říšským vicekancléřem, měří 72 cm. Na hrudi má hrabě připnutý Řád zlatého rouna a krajka na krku je jemně propracovaná.\n\n"}
{"id": "573584", "url": "https://cs.wikipedia.org/wiki?curid=573584", "title": "Luisa Meklenburská", "text": "Luisa Meklenburská\n\nLuisa Meklenburská (: \"Louise\", : \"Louise zu Mecklenburg\"; 28. srpna 1667, Güstrow, Německo – 15. března 1721, Kodaň, Dánsko) byla meklenburská princezna a jako manželka Frederika IV. dánská a norská královna.\nLuisa Meklenburská se narodila jako deváté dítě z jedenácti potomků vévody meklenbursko-güstrowského Gustava Adolfa (1633–1695) a jeho manželky Magdaleny Sibylly Holštýnsko-Gottorpské.\n\n5. prosince 1695 se v Kodani provdala za dánského korunního prince Frederika a po smrti jeho otce Kristiána V. se stala dánskou královnou. Korunovace královského páru se uskutečnila v roce 1700 v kapli zámku Frederiksborg.\n\nBudoucí král poznal Luisu během pobytu na meklenburském dvoře při jedné ze svých zahraničních cest. Prameny se při uvádění důvodů sňatku liší: některé hovoří o manželství z rozumu, jiné o manželství z lásky. Pokud by tyto měly pravdu, potom Frederikův cit rychle vyprchal – kromě řady příležitostných nevěr a avantýr se již po osmi letech manželství dopustil bigamie, oženiv se s \"Helenou von Vieregg\". Ta po roce zemřela při porodu, Frederik ovšem po čase opět uzavřel bigamický sňatek, a to s Annou Žofií Reventlow. (Když v roce 1721 královna Luisa zemřela, oženil se s ní znovu, oficiálně, necelé tři týdny po královnině smrti.)\n\nV letech 1708–1709 byla Luisa manželovou regentkou po dobu jeho cesty do Itálie.\n\nKrálovna Luisa tedy žila v Dánsku většinu času bez manžela a jeho lásky, hluboce ponížená a osamělá, vzdálená nejen života u dvora, kde byla jen \"\"královnou na obraze\"\", objevující se pouze při oficiálních ceremoniích, ale i skrytá před veřejností, u níž nebyla snad i z tohoto důvodu populární, na rozdíl od svého oblíbeného charismatického manžela. Během let se zcela ponořila do svého bolu a hledala útěchu ve víře a pietismu. Shromáždila úctyhodou kolekci náboženských knih (cca 400 svazků), která po její smrti byla věnována Královské dánské knihovně.\n\nSvým dětem vštěpovala nenávist k Anně Žofii Reventlow, kterou nazývala německy (neboť dánsky se nikdy nenaučila) \"\"die Hure\" (děvka, čubka)\". Dcera Šarlota Amálie však měla k Anně Žofii Reventlow vlídný vztah a snažila se předcházet silnému nepřátelství, projevovanému jí po smrti Frederika IV. od dvora (a především od krále).\n\nSe svým synem Kristiánem (budoucím králem Kristiánem VI.) měla Luisa velmi úzký a pevný vztah. I on byl hluboce nábožensky založen a i on se ve svém manželství utíkal k náboženství a pietismu.\n\nPřes všechny peripetie manželství alespoň v prvních letech plnilo svou základní funkci a vzešlo z něj pět potomků; pouze dva se však dožili dospělosti: druhý syn, budoucí král Kristián VI. a nejmladší dcera Šarlota Amálie, která se nikdy neprovdala.\n\nKrálovna Luisa zemřela v Kodani 15. března 1721. Její ostatky byly pochovány v katedrále v Roskilde, místě posledního odpočinku dánské královské rodiny.\n\n\n"}
{"id": "573585", "url": "https://cs.wikipedia.org/wiki?curid=573585", "title": "Německé volby do spolkového sněmu 2009", "text": "Německé volby do spolkového sněmu 2009\n\nNěmecké federální volby 2009 konané dne 27. září 2009 vyhrála koalice CDU/CSU se ziskem téměř 34% hlasů a 239 mandátů v Bundestagu. Uskupení následně sestavilo vládu s FDP. Do Bundestagu se dostalo celkem 5 politických stran a uskupení. \n\nVe volbách zvítězila koalice CDU/CSU se ziskem 33,8% a 239 mandátů. Na druhém místě skončila SPD se ziskem 23% hlasů a 146 mandátů, na třetím FDP se ziskem 14,6% a 93 mandátů, na čtvrtém Die Linke 11,9% a 76 mandátů a na pátém Die Grünen (Zelení) 10,7% a 68 mandátů. \n\nMapa znázorňuje německé volební obvody od 27. září 2009. Barvy označují vítězství v daném volebním obvodě.\n"}
{"id": "573586", "url": "https://cs.wikipedia.org/wiki?curid=573586", "title": "Wimbledon 2010 – mužská čtyřhra", "text": "Wimbledon 2010 – mužská čtyřhra\n\nObhájcem titulu mužské čtyřhry byl 1. nasazený kanadsko-srbský pár Daniel Nestor a Nenad Zimonjić, který prohrál ve 2. kole.\n\nVítězem se stala nenasazená rakousko-německá dvojice Jürgen Melzer a Philipp Petzschner.\n\nV závorce je kolo, ve kterém páry vypadly.\n"}
{"id": "573587", "url": "https://cs.wikipedia.org/wiki?curid=573587", "title": "Osobní prelatura", "text": "Osobní prelatura\n\nOsobní prelatura je instituce římskokatolické církve, která není ani místní církví, ani řeholním institutem zasvěceného života, ale stojí někde na pomezí mezi nimi. Je exemptní, tzn. vyňatá z pravomoci ordináře místní církve daného území. Její právní rámec je vymezen kánony 294–297 Kodexu kanonického práva z roku 1983.\n\n\nSvětově působící prelaturou je Opus Dei, založená roku 1928 a povýšená na prelaturu Apoštolskou konstitucí \"Ut sit\" z 28. prosince 1982.\n\n\n"}
{"id": "573590", "url": "https://cs.wikipedia.org/wiki?curid=573590", "title": "Kingiseppský rajón", "text": "Kingiseppský rajón\n\nKingiseppský rajón (rusky \"Кингисеппский район\") je jedním z rajónů Leningradské oblasti v západní části Ruska, jehož administrativním centrem je Kingisepp. Hraničí s Lomonosovským rajónem na severovýchodě, Volosovským na východě, Slancevským na jihu, s Estonskem na západě a ze severu je omýván Finským zálivem. Rajón byl založen roku 1927. Jeho rozloha činí 2 800 km a má 80 900 obyvatel. Mezi největší města patří Kingisepp a Ivangorod.\n\n"}
{"id": "573591", "url": "https://cs.wikipedia.org/wiki?curid=573591", "title": "Gustav Schmidt", "text": "Gustav Schmidt\n\nGustav Johann Leopold Schmidt (16. září 1826 Vídeň – 27. leden 1881 Praha) byl profesor mechaniky, nauky o strojích a stavby strojů. V akademickém roce 1868-1869 byl rektorem Pražské polytechniky.\n\n"}
{"id": "573596", "url": "https://cs.wikipedia.org/wiki?curid=573596", "title": "Junkers Ju 187", "text": "Junkers Ju 187\n\nJunkers Ju 187 byl střemhlavý bombardér vyvíjený nacistickým Německem během druhé světové války, aby nahradil letoun Junkers Ju 87 Stuka, který byl velmi zranitelný nepřátelskými stíhačkami. Byly u něho použity některé prvky z Ju 87, jako například křídlo do tvaru W nebo dvojčlenná posádka. Stroj měl zatahovací podvozek, celokovovou konstrukci a vylepšenou výzbroj a pancéřování. Letoun nebyl nikdy sériově vyráběn. Projekt byl zastaven ministerstvem letectví v roce 1943, protože při plném nákladu pum neměl lepší vlastnosti než Ju 87D.\n\n\n\n"}
{"id": "573601", "url": "https://cs.wikipedia.org/wiki?curid=573601", "title": "Ed Viesturs", "text": "Ed Viesturs\n\nEd Viesturs (* 22. června 1959) je jediný americký a zároveň 14. muž, jemuž se podařilo stanout na 14 nejvyšších horách na světě. Celkem se mu zdařilo 21 úspěšných výstupů na osmitisícovky. Hned sedmkrát vystoupil na nejvyšší horu planety Mount Everest a dvakrát na Čo Oju. Všechny výstupy uskutečnil bez pomoci umělého kyslíku. Osobní motto: \"\"Dostat se na vrchol je možnost. Vrátit se zpátky dolů povinnost.\"\"\n\nViesturs se narodil rodičům německého a lotyšského původu ve Fort Wayne ve státě Indiana. V roce 1977 se přestěhoval do Seattlu ve státě Washington, kde začal studovat tamní univerzitu. Zde začal svou horolezeckou kariéru na sopce Mount Rainier.\nV roce 1981 získal titul bakaláře zoologie. Později získal titul doktor veterinární medicíny. V oboru nezůstal, živil se jako námezdný dělník a horský vůdce, byl také průkopníkem při objevování sponzoringu jako jeden z prvních profesionálních horolezců, při získávání financí na své expedice.\n\nO horolezectví se Viesturs začal zajímat na univerzitě, když ho zaujaly výkony Maurice Herzoga, prvolezce na Annapurně. V roce 1989 zdolal svou první osmitisícovku Kančendžengu. Poté dvakrát stanul na vrcholu Mount Everestu. Roku 1992 vystoupil spolu se Scottem Fischerem na druhou nejvyšší horu světa K2. Při jednom z pokusů o výstup ovšem Fischera strhla lavina. Viesturs ho ale včas zachytil a zachránil mu tak život. I s vykloubeným ramenem pak dokázal Fischer s Viestursem vystoupit až na vrchol. Po výstupech na tři nejvyšší hory světa se začal plně věnovat horolezectví, stal se horským vůdcem a filmařem. Roku 1996 byl jmenován členem IMAX týmu, který natáčel úspěšný výstup na Mount Everest a stal se hvězdou tohoto filmu. Natáčel také na Dhaulágirí, Nanga Parbatu a Broad Peaku. Zahrál si také epizodní roli ve filmu Vertical Limit o výstupu na K2. Během svých expedic využíval jako jeden z prvních horolezců taktiky \"dvojáků\", kdy se snažil využít aklimatizaci pro výstup na dva vrcholy v krátké době po sobě.\nZatím poslední úspěšný výstup si připsal na Mount Everestu v roce 2009. Tímto výstupem se stal třetím nejúspěšnějším nešerpou na Mount Everestu. Vícekrát dokázali dosáhnout vrcholu pouze Gheorghe Dijmarescu (9) a Dave Hahn (12). Některé výstupy uskutečňuje s Veikkou Gustafssonem, finským horolezcem, který rovněž stanul na všech 14 osmitisícových vrcholech. Po absolvování Koruny Himálaje se začal komerčně věnovat motivačním přednáškám a ve volném čase běhu. V roce 2006, rok po zdolání poslední osmitisícovky Annapurny, absolvoval maratonský běh v New Yorku v čase 3:15:18. V roce 2007 se mu podařil 200. výstup na Mount Rainier.\n\n\n\n"}
{"id": "573606", "url": "https://cs.wikipedia.org/wiki?curid=573606", "title": "Gopher", "text": "Gopher\n\nGopher je v informatice označení pro předchůdce hypertextového WWW a též označení pro protokol, který slouží pro komunikaci mezi Gopher klientem a serverem.\n\nGopher byl zveřejněn na Minnesotské univerzitě v roce 1991. Hlavní cíle jsou definovány v (březen 1993). Gopher do sebe integroval tehdy používané služby FTP, Usenet a vyhledávací služby WAIS, Archie a Veronica. Gopher pracuje na modelu klient-server a mezi klientem a serverem definuje stejnojmenný protokol, který pracuje na\naplikační vrstvě (používá protokol TCP a síťový port 70).\n\nGopher byl textově orientovaný systém, který prezentoval uživateli hierarchický systém menu, pomocí které byl uživatel navigován. V koncových uzlech menu byly k dispozici odkazy na jiný Gopher server nebo dokumenty s různým obsahem. Textové dokumenty byly zobrazovány přímo, ostatní (obrázky, zvuk, video) bylo možné stáhnout na lokální disk a odtud zobrazit jiným programem (v tehdy rozšířeném systému DOS ani jiná možnost nebyla, grafická rozhraní byla málo dostupná).\n\nNa začátku 90. let 20. století byl Gopher velmi rychle expandujícím nástrojem. I v tehdejší České republice vzniklo na univerzitách několik Gopher serverů. V roce 1993 Minnesotská univerzita oznámila, že zpoplatní používání protokolu Gopher, což spolu s nástupem WWW a jeho jednoduchým protokolem HTTP způsobilo rychlý ústup Gopheru. Nově vznikající webové servery převzaly úlohu Gopheru kolem roku 1995.\n\nV současnosti je protokol Gopher využíván jen velmi zřídka. Firefox, poslední z významných prohlížečů jenž jej podporoval, skončil s podporou v roce 2010.\n"}
{"id": "573608", "url": "https://cs.wikipedia.org/wiki?curid=573608", "title": "Best &amp; Last (album, Druhá tráva)", "text": "Best &amp; Last (album, Druhá tráva)\n\nBest & Last (2001) je výběrové dvojalbum Roberta Křesťana a Druhé trávy. Vyšlo těsně před rozpuštěním skupiny, ta se s obměněným obsazením znovu zformovala v roce 2004.\n\nPrvní disk obsahuje výběr 17 písní z řadových alb skupiny, druhý disk je zaměřen na živé nahrávky, písničky vzniklé při různých hudebních spolupracích a rarity.\n\n\n"}
{"id": "573609", "url": "https://cs.wikipedia.org/wiki?curid=573609", "title": "Dálnice A1 (Polsko)", "text": "Dálnice A1 (Polsko)\n\nDálnice A1, zvaná též Jantarová dálnice (\"Autostrada Bursztynowa\" ), je polská dálnice, která má po dokončení spojovat města Gdaňsk na severu země na břehu Baltského moře, Lodž a Horní Slezsko a následně má navazovat u českých hranic na českou dálnici D1.\n\nDálnice je součástí mezinárodní silnice E75.\n\nDélka dálnice je v současné době (2016) 444,5 km, avšak po jejím dokončení (v roce 2019) by měla dosahovat 568 km.\n"}
{"id": "573610", "url": "https://cs.wikipedia.org/wiki?curid=573610", "title": "Alwatan", "text": "Alwatan\n\nAlwatan (: ) je mezinárodně distribuovaný arabský deník vycházející v Ománu. Svou činnost započal v roce 1971, první vydání vyšlo 28. ledna téhož roku. Jedná se o nejstarší ománské noviny. Deník se skládá ze 20 stran. Vlastníkem je soukromá společnost, i přes to má vláda podle zákona právo jej cenzurovat. Denní oběh novin je 40 000 výtisků.\n\n"}
{"id": "573612", "url": "https://cs.wikipedia.org/wiki?curid=573612", "title": "Live (album, Druhá tráva)", "text": "Live (album, Druhá tráva)\n\nLive (1995) je první koncertní album Roberta Křesťana a Druhé trávy. Obsahuje 14 skladeb, z nichž jsou některé instrumentální.\n\n"}
{"id": "573613", "url": "https://cs.wikipedia.org/wiki?curid=573613", "title": "Josef Foltynovský", "text": "Josef Foltynovský\n\nJosef Foltynovský (9. března 1880, Frýdlant nad Ostravicí – 31. srpna 1936 Svatý Kopeček u Olomouce) byl velmi aktivní katolický kněz, profesor pastorální teologie na olomoucké bohoslovecké fakultě, ve školním roce 1932/1933 její děkan a od konce roku 1933 kanovník olomoucké kapituly.\n\n\n\n"}
{"id": "573614", "url": "https://cs.wikipedia.org/wiki?curid=573614", "title": "Erhard Loretan", "text": "Erhard Loretan\n\nErhard Loretan ( 28. dubna 1959 – 28. dubna 2011) byl švýcarský horolezec. Třetí člověk, který dosáhl vrcholů všech osmitisícovek a druhý, kterému se to podařilo bez použití umělého kyslíku. Na čtrnáctou osmitisícovku vystoupil v 36 letech a je tak dodnes čtvrtým nejmladším člověkem, kterému se to povedlo. Všechny výstupy uskutečňoval alpským stylem a často i novými cestami. Má po něm být pojmenována dosud bezejmenná hora v Antarktidě. V roce 2002 zemřel jeho sedmiměsíční syn.\n\nNarodil se ve městě Bulle v kantonu Freiburg. Svou horolezeckou kariéru začal ve věku 11 let v Alpách. Začal pracoval jako umělecký truhlář a poté od roku 1981 jako horský vůdce. Roku 1980 absolvoval první expedici do jihoamerických And.\n\nLoretan během 13 let, mezi lety 1982 a 1995 dosáhl vrcholů všech osmitisícovek. Používal tzv. alpský styl, tedy postupoval při výstupu přímo k vrcholu bez použití kyslíkových lahví, bez výškových nosičů a bez zajištění cesty fixními lany. Roku 1983 dosáhl během pouhých 15 dnů vrcholů tří osmitisícovek Broad Peak, Gašerbrum I a Gašerbrum II. O rok později uskutečnil prvovýstup východní stěnou Annapurny. Roku 1985 vystoupil východní stěnou Dhaulágirí jako první člověk v zimě. V roce 1986 dokázal spolu s Jeanem Troilletem vystoupit na vrchol Mount Everestu a sestoupit zpět do základního tábora během 43 hodin, když lezl i v noci. O čtyři roky později pak uskutečnil prvovýstupy jihozápadní stěnou Čo Oju a jižní stěnou Šiša Pangmy. Při výstupu na Lhoce v roce 1994 měl původně v plánu pokusit se o přechod všech tří vrcholů této hory. Ale po dosažení hlavního vrcholu tento záměr vzdal. Naposledy stanul na vrcholu osmitisícovky v roce 1995, když vystoupil na třetí nejvyšší horu světa Kančendžengu. Při tomto výstupu byli on a Jean Troillet posledními, kdo viděli živého Benoîta Chamouxe. V letech 1997 a 2000 se dvakrát neúspěšně pokoušel vystoupit na Nanga Parbat přes hřeben Mazeno. Poprvé byl jeho spolulezcem Wojciech Kurtyka, při druhém pokusu lezl s Jeanem Troilletem. Uskutečnil také přechod Grónska v roce 2001.\n\n28. dubna 2011, v den svých 52. narozenin, Loretan zemřel při pokusu o výstup na horu Gross Grünhorn. Loretan vedl k vrcholu svou partnerku, která těsně pod vrcholem uklouzla a strhla Loretana s sebou. Loretan dvousetmetrový pád nepřežil a byl na místě mrtev. Jeho partnerka přežila a úspěšně se uzdravuje.\n\n\n\n"}
{"id": "573622", "url": "https://cs.wikipedia.org/wiki?curid=573622", "title": "Spirit (album, Eluveitie)", "text": "Spirit (album, Eluveitie)\n\nSpirit je první plnohodnotné album švýcarské folk metalové skupiny Eluveitie o délce 50:50. Nahráno bylo ve studiích Klangschmiede Studio E a Ballhorn Studio. Bylo vydáno 1. června 2006 v nakladatelství Fear Dark Records a znovuvydáno roku 2007 nakladatelstvím Twilight Records.\n"}
{"id": "573623", "url": "https://cs.wikipedia.org/wiki?curid=573623", "title": "Ben Gurionovo národní centrum solární energie", "text": "Ben Gurionovo národní centrum solární energie\n\nBen Gurionovo národní centrum solární energie (: \"Ben-Gurion National Solar Energy Center\") ve Sde Boker je národní výzkumný institut alternativní energie v Izraeli. Bylo založen v roce 1987 z rozhodnutí ministerstva národní infrastruktury za účelem studia slibných alternativních technologií a tzv. „čistých technologií“ výroby elektrické energie, a to především solární energie. Od července 1991 je centrum spravováno Institutem pro pouštní výzkum Jacoba Blausteina při Ben Gurionově univerzitě v Negevu. Stejně jako zmíněná univerzita nese jméno prvního izraelského premiéra Davida Ben Guriona. Jeho ředitelem je David Fajman.\n\nV roce 2007 bylo oznámeno, že Centrum spolupracuje se společností Zenith Solar na vytvoření domácího systému fotovoltaických článků založených na technologickém výzkumu vedeném Fajmanem. Centrum se má rovněž podílet na vybudování největší solární elektrárny na světě, která má být postavena v Negevské poušti.\n\n"}
{"id": "573624", "url": "https://cs.wikipedia.org/wiki?curid=573624", "title": "František Cinek", "text": "František Cinek\n\nFrantišek Cinek (20. července 1888 Stichovice u Plumlova, dnes součást Mostkovic – 3. září 1966 Brno) byl katolický kněz, profesor dogmatiky na teologické fakultě v Olomouci a jedna z nejvýznamnějších osobností katolického prostředí. Spolu s olomouckým arcibiskupem Antonínem Cyrilem Stojanem patří k největším kněžským osobnostem na Moravě první poloviny 20. století.\n\nNarodil se do chudé věřící rodiny. Jeho otec František Cinek obdělával asi 10 měřic (necelé 2 ha) pole a pracoval jako domácí krejčí. František Cinek ml. navštěvoval prostějovské gymnázium kam docházel pěšky. Po gymnáziu vstoupil do kněžského semináře v Olomouci, kde na něj silně zapůsobila osobnost dr. Stojana. V mládí byl ovlivněn uměleckým okruhem Karla Dostála-Lutinova a Josefem Florianem. Na velehradských unionistických kongresech se výrazně sblížil s Antonínem Cyrilem Stojanem a stal se jeho předním spolupracovníkem, přítelem a později i životopiscem.\nPo kněžském svěcení roku 1912 krátce pracoval v duchovní správě a posléze působil jako studijní prefekt na Arcibiskupském gymnáziu v Kroměříži. Roku 1917 získal doktorát z teologie a byl promován na teologické fakultě v Olomouci. Po Stojanově nástupu na olomoucké arcibiskupství se stal spirituálem v olomouckém kněžském semináři a profesorem dogmatiky na fakultě.\nZa nacistické okupace, 17. 2. 1942, byl zatčen gestapem a odsouzen ke čtyřem letům káznice a třem letům ztráty občanské cti. Prošel káznicemi v Německu a Polsku. Počátkem roku 1945 byl poslán do koncentračního tábora Osterode v Sasku a následně do solných dolů ve Walbecku. Těžká práce a nepřetržitý pobyt v solné šachtě v nepředstavitelných hygienických podmínkách těžce podlomily jeho zdraví, takže po osvobození americkou armádou (13. 4. 1945) se dva měsíce léčil v nemocnici v Helmstedtu. 8. 7. 1945 navštívil svého bratra v Domamyslicích. Ještě v červenci 1945 se vrátil do kněžského semináře v Olomouci, dal se do práce a byl zvolen děkanem fakulty. Byl jedním z iniciátorů vzniku Univerzity Palackého v Olomouci a stal se jejím prvním prorektorem. Za vlastenecké zásluhy byl vyznamenán Čs. válečným křížem a jmenován papežským prelátem.\nPo nástupu komunistického režimu byl nucen stáhnout se do ústraní, vypomáhal v duchovní správě, dával kněžské exercicie na Sv. Hostýně a působil i na Velehradě, kde je také pohřben. Podzim života strávil na faře v Mostkovicích. Zemřel 3. 9. 1966 v Brně.\n\n\n\n"}
{"id": "573626", "url": "https://cs.wikipedia.org/wiki?curid=573626", "title": "Jan Jiří Harant z Polžic a Bezdružic", "text": "Jan Jiří Harant z Polžic a Bezdružic\n\nJan Jiří Harant z Polžic a Bezdružic (24. července 1580 – po 1648 asi v Kulmbachu) byl český šlechtic z rodu Harantů z Polžic a Bezdružic, emigrant a autor pamětí.\n\nNarodil se do chudých poměrů vladycké rodiny, o jeho dětství toho není příliš známo, ale bylo krušné, protože v mládí přišel o otce Jiřího (v roce 1584) a matku Marjanu, rozenou Janovskou (v roce 1587). V roce 1601 se oženil s Lidmilou Příchovskou z Příchovic, se kterou měl třináct potomků, z nichž se dospělosti dožilo pouze sedm: Eva Kryzelda, Jiří Fridrich, Jan Ratold, Adam Rudolf, Sibyla Mandalena, Kryštof Vilém a Alžběta Marjana. Stavovského povstání mezi lety 1618–1620 se nejspíše příliš neúčastnil, nicméně byl v roce 1623 odsouzen ke ztrátě poloviny majetku. Po náboženských změnách jakožto evangelík emigroval v roce 1628 do Německa. Pobýval ve Vohenstraußu, později Hofu. V roce 1635 se jako vdovec oženil se Sabinou z Waldenfelsu. Z tohoto svazku vzešli k předchozím třinácti potomkům ještě další tři. Ke konci života se v roce 1647 uchýlil k dceři do Kumblachu, kde nejspíše nedlouho po roce 1648, kdy končí jeho paměti, zemřel.\n\nZ jeho díla jsou známé paměti zachycující dobu mezi roky 1624 až 1648. Vedle toho přeložil do němčiny cestopis \"Putování\" svého bratra Kryštofa. Tento překlad vydal roku 1678 syn Jana Jiřího císařský generál Kryštof Vilém.\n\n\n"}
{"id": "573627", "url": "https://cs.wikipedia.org/wiki?curid=573627", "title": "Warsaw Trade Tower", "text": "Warsaw Trade Tower\n\nWarsaw Trade Tower (WTT) je třetí nejvyšší mrakodrap ve Varšavě a čtvrtý v Polsku. Jeho nejvyšší bod je ve výšce 208 m nad úrovní ulice (vrchol antény), ale výška střechy je 184 m. Má 43 pater, které obsluhují jedny z nejrychlejších výtahů v Evropě. Tyto výtahy mají rychlost 7 m/s. V budově se nachází především kancelářské prostory, ale v prvních dvou patrech je obchodní centrum a ve třech podzemních jsou garáže. Výstavba probíhala v letech 1997 až 1999 podle návrhu firmy Wyszyński, Majewski, Hermanowicz & RTKL.\n\n\n"}
{"id": "573630", "url": "https://cs.wikipedia.org/wiki?curid=573630", "title": "Robert Kimbrough", "text": "Robert Kimbrough\n\nRobert Shane Kimbrough (* 4. června 1967 v Killeen, Texas, USA) byl původně pilot americké armády, od května 2004 je astronautem oddílu astronautů NASA. Do vesmíru se dostal na dva týdny jako člen posádky raketoplánu Endeavour při letu STS-126 na Mezinárodní vesmírnou stanici (ISS) v listopadu 2008. Podruhé pobýval a pracoval na ISS v letech 2016–2017 jako člen Expedice 49/50.\n\nRobert Kimbrough se narodil v Killeen v Texasu, střední školu v Atlantě v Georgii dokončil roku 1985. Roku 1989 absolvoval Vojenskou akademii () ve West Point s titulem bakaláře v oboru leteckého a kosmického strojírenství, v letech 1989–1990 studoval v letecké škole armády (). Poté sloužil v armádním letectvu, kde létal na vrtulnících AH-64 Apache. Zúčastnil se války v Zálivu. Roku 1998 získal magisterský titul na , načež pracoval jako asistent profesora na akademii ve West Point. Roku 2000 přešel do Johnsonova vesmírného střediska NASA, zde se podílel na výcviku posádek raketoplánů.\n\nÚspěšně prošel 19. náborem astronautů NASA a 6. května 2004 byl zařazen mezi americké astronauty. Absolvoval základní výcvik a 10. února 2006 získal kvalifikaci „letového specialisty“ raketoplánu.\n\nV září 2007 byl zařazen do posádky letu STS-126. Do vesmíru odstartoval 15. listopadu 2008 na palubě raketoplánu Endeavour. Cílem mise byla doprava zásob a vybavení na Mezinárodní vesmírnou stanici (ISS). Let trval 15 dní, 20 hodin a 29 minut. Kimbrough během něj dvakrát vystoupil do otevřeného vesmíru, výstupy trvaly 6 hodin 45 minut a 6 hodin a 7 minut. \n\nOd konce roku 2014 se připravoval na svůj druhý kosmický let jako člen Expedice 49/50 společně se Sergejem Ryžikovem a Andrejem Borisenko, trojice byla současně záložní pro Expedici 47/48 v Sojuzu TMA-20M. Do vesmíru měli vzlétnout v září 2016, ale kvůli problémům se Sojuzem MS-02 odstartovali až 11. října 2016. S ISS se spojili 21. října 2016 v 09:58 UTC. Poté se trojice kosmonautů zapojila do práce na stanici. Kimbrough během letu provedl čtyři výstupy do vesmíru o celkové délce 26 hodin a 8 minut. Dne 10. dubna 2017, 07:57 UTC se Ryžikov, Borisenko a Kimbrough s lodí odpojili od stanice a týž den v 11:21 UTC přistáli v kazašské stepi. Ve vesmíru strávil 173 dní, 3 hodiny a 15 minut.\n\nRobert Kimbrough je ženatý, má tři děti.\n\n"}
{"id": "573631", "url": "https://cs.wikipedia.org/wiki?curid=573631", "title": "Viktorie Švédská", "text": "Viktorie Švédská\n\nViktorie Švédská, korunní princezna, vévodkyně västergötlandská (: '; celým jménem Victoria Ingrid Alice Désirée; * 14. července 1977, Stockholm) je dcera Karla XVI. Gustava a Silvie Švédské a následnice švédského trůnu.\n\nPokud nastoupí na trůn, stane se čtvrtou švédskou vládnoucí královnou po Markétě Dánské, Kristýně Švédské a Ulrice Eleonoře Švédské.\n\nPochází z rodu Bernadotte. Od roku 1979 je korunní princeznou. V následnictví je před svým mladším bratrem. Její postavení bylo formálně stvrzeno s účinností od 1. ledna 1980, kdy přestal být upřednostňován mužský potomek. Přes svého otce je i 196. dědičkou v pořadí na britský trůn. Pokřtěna byla 27. září 1977 a jejími kmotry byli norský král Harald V., strýc z matčiny strany Ralf Sommerlath, nizozemská královna Beatrix a Viktoriina teta Désirée, baronka Silfverschiöld.\n\nAbsolvovala státní základní školu a gymnázium ve Stockholmu. V letech 1996–1997 studovala na francouzské Université Catholique de l'Ouest v Angers, na podzim 1997 pak následoval zvláštní studijní program jako součást práce pro švédský parlament. V průběhu let 1998–2000 žila Viktorie ve Spojených státech, kde studovala různé předměty na Yaleské univerzitě v Connecticutu. V květnu 1999 působila na švédské ambasádě ve Washingtonu a v červnu a září 2002 na newyorském sídle Organizace spojených národů.\n\nPo studiu Švédské akademie národní obrany absolvovala studijní program ve Švédské mezinárodní agentuře rozvojové spolupráce (Sida). V roce 2003 pokračovala její studia návštěvou nejen švédských podniků, ale i absolvováním povinné vojenské služby. V roce 2005 studovala na Stockholmské univerzitě. Od září 2006 do června 2007 absolvovala program ministerstva zahraničních věcí pro diplomaty. V roce 2007 soukromě studovala francouzštinu a absolvovala stáž ve stálém zastoupení Švédska při Evropské unii. V červnu 2009 získala titul bakaláře na Uppsalské univerzitě.\n\nV červenci 1995 učinila při příležitosti svých osmnáctých narozenin své první veřejné vystoupení, neboť od tohoto dne může vystupovat jako hlava státu v případě, že se její otec – panovník nenachází v zemi. V den jejích narozenin – zvaný \"Viktoriin den\" – se konají každoročně veřejné oslavy.\n\nJejí první přítel byl Daniel Collert, který pocházel ze stejných společenských kruhů a byl její spolužák. Jejich přátelský vztah se prohloubil v polovině devadesátých let. V roce 1998 se přestěhovala do Spojených států a překonala anorexii a Collert se přestěhoval s ní. V září 2000 byl její vztah s Collertem veřejně potvrzen v jejím rozhovoru u příležitosti výstavy Expo 2000. Dvojice se rozešla v roce 2001.\n\nV květnu 2002 informoval švédský deník \"Expressen\", že Viktorie má nového přítele – Daniela Westlinga, který byl jejím osobním trenérem. Již od počátku bylo zřejmé, že Westlingovi není zájem médií příjemný. V únoru 2009 se objevily informace o přípravě sňatku. Švédská právní úprava stanovuje, že v případě, kdy se král obrátí na vládu se žádostí o schválení sňatku, musí vláda sňatek schválit. V případě sňatku, který nebyl odsouhlasen, dochází ke ztrátě následnického práva. Dne 24. února 2009 vláda sňatek korunní princezny a Daniela Westlinga schválila. Dnem sňatku, jehož se zúčastnilo přes tisíc hostů včetně aristokratů z celého světa, byl 19. červen 2010, kdy její rodiče oslavili své 34. výročí svatby.\n\nDne 23. února 2012 se jim narodila dcera Estelle Silvia Ewa Mary, která se stala po své matce druhá v pořadí následnictví na švédský trůn. Ve středu 2. března 2016 ve 20:28 přišel na svět druhý potomek – syn Oscar Carl Olof.\n\n\n\n\n"}
{"id": "573635", "url": "https://cs.wikipedia.org/wiki?curid=573635", "title": "Děnis Urubko", "text": "Děnis Urubko\n\nDěnis Viktorovič Urubko (* 21. července 1973 Něvinnomyssk) je kazašský horolezec ruského původu. Narodil se v Rusku, ovšem od 17 let žije v Almatě. Je ženatý a má dvě děti. V roce 2009 se stal 18. člověkem, který vystoupil na všechny osmitisícovky, a devátým, který na všechny vystoupil bez použití umělého kyslíku. Podařilo se mu dosáhnout posledního vrcholu ve věku 35 let a je tak třetím nejmladším člověkem, kterému se podařilo dosáhnout všech osmitisícových vrcholů. Všechny osmitisícovky se mu navíc povedlo vylézt během pouhých devíti let. Kromě horolezectví se věnuje i filmování a působí také v kazašské armádě. V letech 1998-2001 byl vyhlášen nejlepším horolezcem Kazachstánu. Na Makalu uskutečnil první zimní výstup spolu s Italem Simone Morem. Na Čo Oju, Broad Peak a Manáslu vystoupil novými cestami. Ze základního tábora na vrchol Gašerbrumu II a zpět dokázal dojít během pouhých 14 hodin. Na Annapurně uskutečnil noční výstup. V únoru 2011 uskutečnil první zimní výstup na Gašerbrum II společně s Italem Simone Morem a Kanaďanem Cory Richardsem. V současné době se trojice Moro a Urubko chystají na pokus o první zimní výstup na Nanga Parbat v Pákistánu.\n\n\n\n"}
{"id": "573642", "url": "https://cs.wikipedia.org/wiki?curid=573642", "title": "Daniel Švédský", "text": "Daniel Švédský\n\nPrinc Daniel Švédský, vévoda västergötlandský ( , dříve: Olof Daniel Westling; * 15. září 1973, Örebro) je manžel švédské korunní princezny Viktorie.\n\nNarodil se v Örebro v den, kdy se jeho tchán Karel XVI. Gustav stal švédským králem. Dětství si prožil v Ockelbo, kde žil spolu s rodiči Ollem a Evou a sestrou Annou.\nPoté co ukončil školu, krátce sloužil v Hälsinglandském regimentu v Gävle. Před sňatkem byl osobním trenérem a vlastníkem společnosti, která provozovala fitness centra.\n\nMezi Danielovy záliby patří např. lyžování nebo golf, ale zajímá se také o sociální otázky. Princ si také rád zajde do divadla.\n\nOd podzimu 2011 Daniel pokračuje ve studiích fyziologie na Institut Karolinska.\n\nDaniel a Viktoria se poprvé setkali v roce 2001 ve stockholmském fitness centru, kde Daniel pracoval jako trenér. Údajnou iniciátorkou tohoto setkání měla být princeznina mladší sestra Madeleine. Nedlouho potom se stal Daniel osobním trenérem korunní princezny. Pár se snažil jejich vztah držet v tajnosti, to ovšem skončilo, když v květnu 2002 švédský deník Expressen jejich vztah zveřejnil. Pro Daniela bylo těžké vyrovnat se ztrátou soukromí a vědomím že je pronásledován na každém kroku. Dokonce byl vyfotografován policejní kamerou, jak jede na červenou ve snaze uniknout nenechavým paparazzi. V červenci 2008 se přestěhoval do královského paláce Drottningholm, což také potvrdil královský palác.\n\nS jejich sňatkem dlouho nesouhlasil princeznin otec, král Karel XVI. Gustav. Nakonec však Viktorie jeho odpor zlomila a obdržela svolení ke svatbě jak od svého královského otce, tak od švédské vlády. Toto povolení bylo nezbytné, aby Viktorie nepřišla o svůj nárok na trůn.\n\nPřed svatbou podstoupil kvůli vrozené vadě (ne však dědičné) úspěšnou transplantaci ledviny, dárcem byl jeho otec Olle.\nSvatba se konala ve stockholmské katedrále dne 19. června 2010, v den 34. výročí svatby Viktoriiných rodičů. Stejné svatební datum jako oni si v historii švédské královské rodiny vybral např. král Oskar I. a vévodkyně Josefína z Leuchtenbergu v roce 1823, dalším párem byl pak jejich nejstarší syn Karel XV. a jeho manželka nizozemská princezna Luisa v roce 1850.\n\nAni rok svatby nebyl náhodně vybraný, rok 2010 byl totiž pro švédskou královskou dynastii Bernadotte jubilejní. Uplynulo totiž 200 let od doby, kdy byl Jean Baptiste Bernadotte zvolen švédským korunním princem.\n\nPo svatbě obdržel Daniel titul Jeho Královská Výsost Princ Daniel Švédský, vévoda västergötlandský.\nJako svatební dar obdrželi novomanželé Hagský palác, kam se také po svatbě přestěhovali.\nJeště před svatbou média diskutovala a zpochybňovala, jestli bude mladý švédský korunní pár schopen zplodit potomka a zajistit tak dalšího dědice trůnu. Důvodem toho byla Viktoriina dřívější anorexie a Danielovo onemocnění ledvin.\nVšechna tato tvrzení ale vyvrátilo oznámení švédského královského dvora, když 17. srpna 2011 dvůr oznámil, že Viktorie je těhotná a své první dítě by měla porodit v březnu 2012.\n\nDne 23. února 2012 Korunní princezna Victoria porodila první dítě – dceru, která dostala jméno Estelle, která se stala po své matce druhá v pořadí následnictví na švédský trůn. Ve středu 2. března 2016 ve 20:28 přišel na svět druhý potomek – syn Oscar Carl Olof.\n\nJakožto člen švédské královské rodiny má i on své oficiální funkce, a to jak samostatně, tak spolu s korunní princeznou Victorií.\n\n\n"}
{"id": "573648", "url": "https://cs.wikipedia.org/wiki?curid=573648", "title": "Alergie na bílkovinu kravského mléka", "text": "Alergie na bílkovinu kravského mléka\n\nAlergie na bílkovinu kravského mléka je jednou z nejčastějších alergií novorozenců, kojenců a batolat. Hlavními alergeny kravského mléka jsou syrovátkové bílkoviny a kasein. Alergické projevy se mohou objevit i při plném kojení - \"breast milk kolitida\" - kdy syrovátkové bílkoviny kravského mléka přecházejí do mléka mateřského a způsobují kojencům trávicí potíže. (poznámka - kasein, další z typů alergenů kravského mléka, přes mateřské mléko nepřechází) Ve stolici bývá obsažen hlen, který svědčí o zánětu ve střevě způsobeném alergenem. Při silné alergii bývá střevo narušováno natolik, že se objevují ve stolici nitky či kusy krve. Stolice bývá průjmovitá, častá, dítě trpí flatulismem (nadýmáním), kolikami, je uplakané, nespokojené. Potíže s trávením bývají nejvíce markantní, dále se přidružují projevy na kůži (ekzém) a trvalé zahlenění dítěte. Při plném kojení musí kojící žena dodržovat bezmléčnou dietu (potraviny bez mléka a mléčných produktů) a suplementovat vhodně vápník. (kojící matka by měla denně přijmout cca 1500 mg Ca).\n\nV průběhu držení diety se stav postupně upraví, kojenci se upraví stolice, vymizí ekzém a zahlenění. Je vhodné toto podpořit probiotiky, které jí nejenom kojenec (probiotické kapky apod.), ale i kojící matka (\"Adults dophillus\" apod.) Probiotika napomáhají ke zdravému osídlení střeva a rychleji střevo regenerují. Při nedostatečné laktaci musí být dítě dokrmováno či plně krmeno mlékem s hydrolyzovanou (štěpěnou) bílkovinou. Pokud projevy alergie nemizí a přetrvávají je potřeba krmit jiným druhem mléka (aminokyselinový, plně štěpěný preparát).\n\nPři zavádění příkrmů dítěte je potřeba postupovat velmi zvolna, dodržovat bezmléčnou dietu.\n\nKrevní testy či testy na kůži (prick testy) mají v kojeneckém věku poměrně nízkou vypovídající hodnotu o tom, zda je či není dítě alergické. Nejspolehlivější možností, jak toto ověřit, je tzv. EET, eliminačně - expoziční test - vysazení mléka ze stravy a po 2-3 týdenní pauze opětovné podání produktu obsahujícího bílkoviny kravského mléka. Expoziční fáze by, vzhledem i k možným silnějším reakcím, měla být ovšem podstoupena pod dohledem lékaře.\n\nIntolerance ke kravskému mléku může být spojena s intolerancí na hovězí maso.\n\n\n"}
{"id": "573654", "url": "https://cs.wikipedia.org/wiki?curid=573654", "title": "Dayglo Pirates", "text": "Dayglo Pirates\n\nDayglo Pirates je anglická skupina, která hraje skladby skupiny Jethro Tull. Skupina byla založena v roce 1996 a hraje na srazech svých fanoušků v Itálii, Španělsku a Německu, mnoho vystoupení má též ve Velké Británii. Zpěvák a flétnista Paul Forrest vystoupil na pódiu s opravdovými Jethro Tull 16. dubna v Pavilion Theatre Bournemouth.\n\nSvoje jméno skupina Dayglo Pirates převzala z písně \"Up To Me\" na albu \"Aqualung\":\n\nThe rainy season comes to pass,\nThe day-glo pirate sinks at last.\nAnd if I laughed a bit too fast,\nWell it was up to me.\nDayglo Pirates byli představeni v čísle 102 (leden 2007) časopisu Classic Rock.\n\nDayglo Pirates hrají písničky Jethro Tull od prvního alba \"This Was\" (1968) až do \"Stormwatch\" (1979):\n\n\n\nČleny skupiny jsou:\n\n\nVe skupině byla pouze jedna personální změna, když původní hráč na klávesy Dave Bott opustil skupinu v roce 2005 z osobních důvodů.\n\n"}
{"id": "573663", "url": "https://cs.wikipedia.org/wiki?curid=573663", "title": "Vaclovas Intas", "text": "Vaclovas Intas\n\nVaclovas Intas (14. listopadu 1925, Kivyliai, okres Skuodas, Litva – 19. listopadu 2007, Mosėdis, Litva), byl primářem nemocnice v žemaitském městečku Mosėdisu, po jejím zrušení v roce 1976 lékařem v Mosėdské poliklinice, až do roku 1980 zodpovědný za výstavbu nové Mosėdské polikliniky a také lékárny. Největší jeho význam ale tkví v založení a zkrášlování Mosėdského muzea unikátních kamenů.\n\nV roce 1936 dokončil základní školu v Aleksandriji, v roce 1946 začal studovat ve Středdní zemědělské technické škole v Klaipėdě, ale sovětští tajní mu ji dokončit nedovolili, v roce 1949, skrývaje se před Bezpečností tajně dokončil gymnázium pro dospělé (jeho rodiče a starší bratři byli odvezeni do vyhnanství), v roce 1955 absolvoval s vyznamenáním Kaunaský lékařský institut (Kauno medicinos institutas). Po ukončení studií pracoval zpočátku jako primář na interně v nemocnici ve Skuodu. Když byla v září roku 1957 otevřena v Mosėdisu oblastní nemocnice, byl do ní Vaclovas Intas přidělen jako primář. V městě byl v té době nepořádek, samé smetiště a proto začal V. Intas s kolegy okolí nemocnice a město zvelebovat. V různých sovětských republikách navštívil kolem 20 botanických zahrad a chráněných území. V Mosėdisu pracoval a žil až do své smrti, zde je také pochován.\n\nOkolí Skuodu je bohaté na zajímavé kameny a balvany. Při melioračních pracích bývalo dříve zvykem balvany svézt na skládku a tam je výbušninou rozmetat. Takto získaná drť byla používána v cestářství a podobně. Doktor V. Intas ale začal žádat pracovníky meliorací, aby unikátní kameny neničili, začal je číslovat a sbírat. Zpočátku menší kameny vozil sám na kole, potom koňským potahem a posléze zapojil do sbírkové činnosti i další obyvatele města. Každoročně začal tvořit několik alpinárií, ve kterých skloubil přirozenou krásu rostlin, kamenů a vody. Nejdříve alpinária pokryla území kolem nemocnice (1,5 ha), dále ulice Kapų (Hřbitovní) (nyní ul. Akmenų - Kamenů) a po požáru v roce 1962 i městské centrum, park při řece Bartuva (8 ha – tato plocha byla později přidělena založenému muzeu). Za počátek tvorby muzea se považuje rok 1957. V roce 1979 se V. Intas stal ředitelem muzea unikátních kamenů. V této funkci setrval až do roku 2000.\n\n"}
{"id": "573664", "url": "https://cs.wikipedia.org/wiki?curid=573664", "title": "Boba Fett", "text": "Boba Fett\n\nBoba Fett, vývojově neurychlený klon Jango Fetta, je fiktivní postava ze Star Wars. Byl naklonován na planetě Kamino, kde také prožil své útlé mládí. Jeho otec byl zabit mistrem Mace Windu. Boba Fett po otci zdědil brnění, na kterém učinil několik modifikací. Boba Fetta můžete vidět v epizodách Klony útočí, Nová naděje, Impérium vrací úder a Návrat Jediho.\n\nV druhé epizodě (Klony útočí) byl Boba Fett zhruba desetiletý klon Jango Fetta a byl svědkem smrti svého „otce“ na začátku první bitvy Klonových válek na Geonosis. Rozhodl se jít v „otcových“ šlépějích, a stal se lovcem odměn. V páté epizodě (Impérium vrací úder) pracoval pro Jabbu Hutta, jemuž dopravil v karbonitu zmraženého Hana Sola, na kterého Jabba vypsal tučnou odměnu. V poslední epizodě filmové série (Návrat Jediho) byl stále ve službách Jabby Hutta a byl přítomen u plánované popravy Luka Skywalkera, Hana Sola a Žvejkala, kteří měli být předhozeni pouštní nestvůře jménem Sarlacc. Místo nich však v žaludku této obludy skončilo několik strážných, včetně Boby Fetta.\n\nBoba Fett se však po čase dokázal ze Sarlaccových spárů, který ho měl několik staletí pomalu pozřívat, dostat a pokračoval v životě nájemného lovce odměn.\n\nVe svém brnění z beskaru měl stejně jako Jango Fett schován jetpack a plamenomet. Měl blaster pušku, kterou mu Luke přesekl svým zeleným světelným mečem. Boba Fett byl jako malé dítě nadaný pro pilotování vesmírných lodí a po Jangově smrti zdědil jeho vesmírnou loď Slave.\n"}
{"id": "573667", "url": "https://cs.wikipedia.org/wiki?curid=573667", "title": "Geografie Irska", "text": "Geografie Irska\n\nGeografie Irska popisuje ostrov v severozápadní Evropě, ležící v severní části Atlantského oceánu. Pro reliéf Irska jsou charakteristické nížinaté pláně v centrální části ostrova obklopené prstencem hor při pobřeží. Největším vrcholem Irska je Carrauntoohil (: \"Corrán Tuathail\") o nadmořské výšce 1041 metrů nad mořem. Západní pobřeží je členité s mnoha ostrovy, poloostrovy, mysy a zálivy. Ostrov protíná řeka Shannon je se svou délkou 386 kilometrů a 113 kilometrů dlouhým estuárem nejdelší řekou Irska. Pramení na severozápadě hrabství Cavan u Ulsteru a teče směrem na jih, kde se u Limericku vlévá do Atlantského oceánu. V Irsku se nachází množství velkých jezer, z nichž největší je Lough Neagh.\n\nPoliticky se ostrov skládá z Irské republiky, která má jurisdikci nad zhruba pěti šestinami ostrova, a Severním Irskem, jenž je jednou ze čtyř zemí Spojeného království, které má jurisdikci nad zbývající šestinou. Irsko se nachází západně od ostrova Velká Británie na zeměpisných souřadnicích . Rozkládá se na celkové ploše 84 421 km. Od Velké Británie je oddělen Irským mořem a od kontinentální Evropy pak Keltským mořem.\n\nIrsko se dělí do čtyř provincií: Connacht, Leinster, Munster a Ulster, a 32 hrabství. Šest z devíti ulsterských hrabství tvoří Severní Irsko a zbývajících 26 hrabství tvoří Irskou republiku.\n\n"}
{"id": "573670", "url": "https://cs.wikipedia.org/wiki?curid=573670", "title": "Německé volby do spolkového sněmu 2005", "text": "Německé volby do spolkového sněmu 2005\n\nNěmecké federální volby 2005 se uskutečnily 18. září 2005.\n"}
{"id": "573673", "url": "https://cs.wikipedia.org/wiki?curid=573673", "title": "Mír (loď, 1957)", "text": "Mír (loď, 1957)\n\nMír je jednou z tzv. „brněnek“, osobních lodí, které ve druhé polovině 50. let 20. století vyrobil Dopravní podnik města Brna (DPMB) pro jiné provozovatele lodní dopravy. \"Mír\" byl vyroben v roce 1957.\n\nLoď \"Mír\" byla objednána národním podnikem Československá plavba labsko-oderská (ČSPLO) v roce 1956 společně s druhou lodí \"Družba\". ČSPLO totiž provozovala lodní dopravu na Slapské přehradě, kde tři malé starší lodě původně provozované v Praze již nestačily. Proto podnik přistoupil k objednávce dvou velkých dvoupalubových lodí u brněnského dopravního podniku, který již měl zkušenosti se stavbou lodí pro vlastní lodní dopravu na Brněnské přehradě. \"Mír\" byl vyroben jako druhý v roce 1957 a ještě téhož roku byl přepraven na Slapy a uveden do pravidelného provozu. V průběhu let vystřídal různé majitele tak, jak se postupně měnili provozovatelé dopravy na vodní nádrži Slapy. Od 1. ledna 1961 to byl podnik Komunální služby města Sedlčan, po jejich zrušení v roce 1975 lodní dopravu převzal Okresní podnik služeb Příbram, který založil samostatnou provozovnu Osobní lodní doprava Slapská přehrada. \"Mír\", na rozdíl od svých sesterských lodí \"Družba\" a \"Svoboda\" (dodána 1958), zůstal celou svoji kariéru na Slapské nádrži. V současnosti je ve vlastnictví Vojenských lázeňských a rekreačních zařízení a kotví u Vojenské zotavovny Měřín. Zde je využíván pro příležitostné objednané okružní plavby.\n\nLoď \"Mír\" konstrukčně částečně vychází z dvoupalubových lodí, které DPMB vyrobil pro svůj vlastní provoz. Spodní paluba je zcela uzavřená, vstupy do lodi se nacházejí přibližně v polovině její délky po obou stranách. Uprostřed plavidla se nalézá centrální vstupní prostor, odkud jsou po pěti schůdcích přístupné dva níže položené salóny pro cestující – přední a zadní. Nad vstupním prostorem se nachází vyvýšená kormidelna. Na zádi plavidla, po jeho bocích, jsou umístěna dvě schodiště vedoucí na otevřenou horní, tzv. sluneční palubu, které se rozprostírá pouze v zadní polovině lodi, za kormidelnou. Pohon plavidla zajišťuje dieselový motor Škoda 6L o výkonu 99,3 kW, startování motoru je řešeno stlačeným vzduchem z tlakové lahve. Samotný vzduch v lahvi je při plavbě doplňován pomocí kompresoru.\n\n"}
{"id": "573675", "url": "https://cs.wikipedia.org/wiki?curid=573675", "title": "Pedaja", "text": "Pedaja\n\nPedaja ( פְּדָיָה, v oficiálním přepisu do angličtiny Pedaya) je vesnice typu mošav v Izraeli, v Centrálním distriktu, v Oblastní radě Gezer.\n\nLeží v nadmořské výšce 101 metrů na pomezí hustě osídlené a zemědělsky intenzivně využívané pobřežní nížiny a regionu Šefela, na jihovýchodním okraji aglomerace Tel Avivu.\n\nObec se nachází 20 kilometrů od břehu Středozemního moře, cca 26 kilometrů jihovýchodně od centra Tel Avivu a cca 34 kilometrů severozápadně od historického jádra Jeruzalému. Pedaju obývají Židé, přičemž osídlení v tomto regionu je etnicky převážně židovské.\n\nPedaja je na dopravní síť napojena pomocí místní silnice číslo 4243, jež ústí do dálnice číslo 44 probíhající podél východního okraje obce. Západně od mošavu probíhá také dálnice číslo 6 a paralelně s ní i železniční trať z Lodu do Beerševy.\n\nPedaja byla založena v roce 1951. Zakladateli mošavu byla skupina Židů z Iráku.\n\nJméno obce je odvozeno od biblické postavy zmiňované v Druhé knize královské 23,36: „\"Jójakímovi bylo dvacet pět let, když začal kralovat, a kraloval v Jeruzalémě jedenáct let. Jeho matka se jmenovala Zebúda; byla to dcera Pedajáše z Rúmy\"“\n\nPodle údajů z roku 2014 tvořili naprostou většinu obyvatel v Pedaji Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě výrazně rostoucí populací. K 31. prosinci 2014 zde žilo 792 lidí. Během roku 2014 populace stoupla o 1,3 %.\n\n\n"}
{"id": "573678", "url": "https://cs.wikipedia.org/wiki?curid=573678", "title": "Židovský hřbitov v Praze-Žižkově", "text": "Židovský hřbitov v Praze-Žižkově\n\nŽidovský hřbitov v Praze-Žižkově, zvaný též Starý židovský hřbitov na Olšanech, se nachází v Mahlerových sadech (Fibichova ulice) na Žižkově vedle Žižkovské televizní věže, kde zaujímá plochu 7515 m².\n\nOd roku 1787, kdy přestal být používán Starý židovský hřbitov v Praze-Josefově, do konce 19. století sloužil pražské židovské obci k pohřbívání zesnulých. Od roku 1964 je chráněn jako kulturní památka.\n\nHřbitov byl založen v roce 1680 jako morové pohřebiště pražské židovské obce. Během 10 měsíců trvající epidemie zde bylo pohřbeno asi 3000 mrtvých z pražského ghetta.\nDalší pohřby se zde konaly v době morové epidemie v letech , během válečných událostí v letech a při vypovězení Židů z Prahy v letech .\n\nKdyž císař Josef II. v roce 1787 zakázal „z hygienických důvodů pohřbívání na starých hřbitovech uvnitř městských center“, stalo se zdejší pohřebiště ústředním pražským židovským hřbitovem. Vzhledem k této skutečnosti bylo třeba zdejší areál rozšířit. K prvnímu rozšíření došlo již v roce 1787, k dalšímu roku 1855. Během své aktivní existence se tak hřbitov z původních 427 m rozrostl téměř na pětinásobek, čímž dvojnásobně překonal rozlohu starého josefovského hřbitova. V roce 1884, kdy zde žižkovská obec zakázala další pohřbívání, tak jeho rozloha činila něco mezi 21 601 až 28 000 m.\n\nZ technických důvodů bylo však pohřbívání na hřbitově ukončeno až koncem června 1890, kdy došlo ke zprovoznění Nového židovského hřbitova na Olšanech. Celkem zde bylo pohřbeno 37 800 osob.\n\nV roce 1960 byla zbořena velká část obvodové zdi hřbitova, náhrobky povaleny a zavezeny zeminou a asi tři čtvrtiny hřbitova přeměněny na veřejný park – Mahlerovy sady. Zachována zůstala jen nejstarší část hřbitova s nejcennějšími náhrobky. K další nenávratné decimaci pohřebiště došlo během let 1985 až 1992, kdy zde probíhala kontroverzní stavba Žižkovského vysílače. Po roce 1999 prošel zdejší areál rekonstrukcí a hřbitov byl koncem roku 2001 zpřístupněn veřejnosti.\n\nNa hřbitově, který dnes spravuje pražská židovská obec, se nachází řada nádherných náhrobních kamenů z 18. a 1. poloviny 19. století.\n\nJe zde pohřbena řada významných rabínů, učenců, a dalších osobností, především lékařů a podnikatelů:\n\n"}
{"id": "573680", "url": "https://cs.wikipedia.org/wiki?curid=573680", "title": "Petachja", "text": "Petachja\n\nPetachja ( פְּתַחְיָה, v oficiálním přepisu do angličtiny Petahya) je vesnice typu mošav v Izraeli, v Centrálním distriktu, v Oblastní radě Gezer.\n\nLeží v nadmořské výšce 102 metrů na pomezí hustě osídlené a zemědělsky intenzivně využívané pobřežní nížiny a regionu Šefela, na jihovýchodním okraji aglomerace Tel Avivu.\n\nObec se nachází 20 kilometrů od břehu Středozemního moře, cca 25 kilometrů jihovýchodně od centra Tel Avivu a cca 34 kilometrů severozápadně od historického jádra Jeruzalému. Petachji obývají Židé, přičemž osídlení v tomto regionu je etnicky převážně židovské.\n\nPetachja je na dopravní síť napojena pomocí místní silnice číslo 4243, jež ústí do dálnice číslo 44 probíhající podél východního okraje obce. Západně od mošavu probíhá také dálnice číslo 6 a paralelně s ní i železniční trať z Lodu do Beerševy.\n\nPetachja byla založena v roce 1951. Zakladateli mošavu byla skupina Židů z Tuniska, ke kterým se později připojili Židé původem z Alžírska a Indie. Na vzniku osady se podíleli členové mládežnického hnutí ha-No'ar ha-cijoni.\n\nMístní ekonomika je založena na zemědělství, převážně pěstování vinné révy. Část obyvatel za prací dojíždí mimo obec. Ve vesnici funguje společenské centrum.\n\nPodle údajů z roku 2014 tvořili naprostou většinu obyvatel v Petachji Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 866 lidí. Během roku 2014 populace stoupla o 2,9 %.\n\n\n"}
{"id": "573682", "url": "https://cs.wikipedia.org/wiki?curid=573682", "title": "Karel Pavlík (malíř)", "text": "Karel Pavlík (malíř)\n\nKarel Pavlík (30. října 1862 Golčův Jeníkov – 23. dubna 1890 Praha) byl český malíř.\n\nByl synem chudého vojenského vysloužilce. V útlém dětství se s rodiči přestěhoval do Prahy, kde se po absolvování obecné školy začal učit řemeslům – zlatnictví, strojnictví, lakýrnictví a malířství písma. V posledním z nich se u něj probudil výtvarný talent a navzdory hmotné bídě se rozhodl studovat na pražské malířské akademii. K jeho učitelům tam patřili Maxmilián Pirner a František Sequens. Studium pro něj bylo kvůli nedostatku prostředků velmi náročné, ale Pavlík projevil silnou vůli a školu úspěšně dokončil.\n\nV následujících letech se věnoval velkým obrazům pro výstavy (zpravidla jeden ročně) a ilustracím pro časopisy (např. \"Zlatá Praha\" nebo \"Světozor\"). Slibně se rozvíjející tvorbu ale brzy ukončila tuberkulóza. Pro českou výtvarnou obec znamenala jeho smrt velkou ztrátu. Pohřben byl 25. dubna 1890 na Vyšehradském hřbitově.\n\n\n"}
{"id": "573685", "url": "https://cs.wikipedia.org/wiki?curid=573685", "title": "Bejt Uzi'el", "text": "Bejt Uzi'el\n\nBejt Uzi'el ( בֵּית עוּזִיאֵל, v oficiálním přepisu do angličtiny Bet Uzzi'el, přepisováno též Beit Uzi'el) je vesnice typu mošav v Izraeli, v Centrálním distriktu, v Oblastní radě Gezer.\n\nLeží v nadmořské výšce 131 metrů na pomezí hustě osídlené a zemědělsky intenzivně využívané pobřežní nížiny a regionu Šefela, na jihovýchodním okraji aglomerace Tel Avivu.\n\nObec se nachází 22 kilometrů od břehu Středozemního moře, cca 25 kilometrů jihovýchodně od centra Tel Avivu a cca 32 kilometrů severozápadně od historického jádra Jeruzalému. Bejt Uzi'el obývají Židé, přičemž osídlení v tomto regionu je etnicky převážně židovské.\n\nBejt Uzi'el je na dopravní síť napojen pomocí dálnice číslo 44.\n\nBejt Uzi'el byl založen v roce 1956. Pojmenován je podle vrchního sefardského rabína Izraele Ben Cijona Me'ir Chaj Uzi'ela (1880–1953). Zakladateli vesnice byla skupina Židů původem z Maroka. Obyvatelstvo je v současnosti složeno ze sekulárních i nábožensky orientovaných rodin. Místní ekonomika je založena na zemědělství (zejména pěstování vinné révy, zeleniny a ovoce).\n\nPodle údajů z roku 2014 tvořili naprostou většinu obyvatel v Bejt Uzi'el Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 574 lidí. Během roku 2014 populace stoupla o 3,6 %.\n\n\n"}
{"id": "573689", "url": "https://cs.wikipedia.org/wiki?curid=573689", "title": "Přeslen (textil)", "text": "Přeslen (textil)\n\nPřeslen je součást textilního vřetene. Vřeteno spřádá výchozí vláknitý materiál na nit určenou ke zpracování na tkaniny nebo jiné textilní výrobky.\nNejstarším „technickým“ způsobem spřádaní nití z rostlinných nebo živočišných vláken je předení pomoci ručního vřetene, které se skládá z dříku a přeslenu. Správně vyvážené vřeteno se po roztočení musí točit rovně jako dětská káča.\n\nDřík je dřevěná nebo kostěná hůlka dlouhá cca 15 až 30 cm, která mívá průměr 10 až 25 mm, na dolním konci s tupým, na horním s ostrým koncem. Zhruba v jedné čtvrtině odspodu bývá mírně zesílená, na toto zesílení se navléká přeslen.\n\nPřeslen je nejdůležitější součásti vřetene, plní zde funkci rotačního setrvačníku. Mívá tvar souměrného disku, kotouče, s otvorem uprostřed. Na jeho hmotnosti a vyvážení závisí stabilita vřetene při točení. Při hmotnostní nesymetrii se roztočené vřeteno kývá do stran, případně se vyvrací. Při malé hmotností se vřeteno předčasně zastavuje, délka zakrucené nitě je malá. Přesleny byly v historii vyráběny z pálené hlíny, kamene, kostí nebo dřeva.\n\nPožadovaná doba rotace závisí na druhu spřádané nitě, při vlněné byly lepší přesleny méně hmotné, při spřádání rostlinných vláken byly vhodné přesleny hmotnější. \n\nPřeslen na vřetenu současných dopřádacích nebo skacích strojů je znázorněn v článku Vřeteno (textil).\n\nNejstarší nálezy součástí ručních vřeten pocházejí již doby neolitu. Protože dříky bývaly nejčastěji vyráběny z materiálů podléhající zkáze, dochovalo se jich z té doby minimum. Zato přeslenů, zhotovených z věkům odolných surovin, se zachovalo dostatek. Podle preciznosti výroby a zdobení se dá usuzovat, zda patřil ženě prosté nebo zámožnější. Tkaní patřilo v této době mezi ženské práce.\n\n"}
{"id": "573694", "url": "https://cs.wikipedia.org/wiki?curid=573694", "title": "A děti půjdou v čele", "text": "A děti půjdou v čele\n\n„A děti půjdou v čele“ (v originále „And the Children Shall Lead“) je pátý díl třetí řady seriálu Star Trek, později známého jako \"The Original Series\" (česky: \"původní série\"). Premiéra epizody v USA proběhla 11. října 1968, v České republice 2. května 2003.\n\nHvězdného data 5029.5 hvězdná loď USS Enterprise NCC-1701 vedená kapitánem Jamesem Kirkem zachytává nouzový signál a doráží na orbitu planety Triacus. Zde výsadek nachází mrtvé kolonisty Federace. Vše nasvědčuje tomu, že šlo o hromadnou sebevraždu. Výsadek dále objevuje také skupinku dětí, které si bezstarostně hrají, jako by úplně ignorovaly okolní skutečnost.\n\nJiž na planetě kapitán pociťuje zvláštní pocit úzkosti a trikordér pana Spocka zaznamenává neznámé údaje, ale při ohledání místa nic nenachází. Berou skupinku dětí na palubu \"Enterprise\" s cílem odvézt je na nejbližší základnu Federace. Později, když jsou děti ve svém pokoji, se jim zjevuje neznámá postava oblečena v róbě. Muž s nimi mluví o plánu získání \"Enterprise\" a o nutnosti dostat se na planetu Marcus XII, ačkoliv je Kirk bude chtít vzít právě k nejbližší základně. Dr. McCoy je přesvědčen, že děti utrpěly šok ze smrti rodičů, a proto nenesou známky žádných typických emocí. Nejstarší chlapec přichází na můstek a kapitán mu tam dovolí zůstat. Zvláštním pohybem ruky, jako by bodal pomyslným nožem, přinutí kormidelníky Sulu a Čechova k nabrání kurzu na požadovaný cíl, ale také jim vetkne představu, že na monitoru je stále planeta Triacus. Když Kirk vysílá dva muže na povrch planety, transportuje je do prázdného vesmíru. Když kapitán přiběhne na můstek, děti zrovna vyvolají postavu, která je znovu nabádá k ovládnutí lodi a dostání se na Marcus XII. Děti postupně ovládnou všechny členy posádky na můstku. Uniknout se daří jenom Kirkovi a Spockovi. Kirk je rovněž zasažen zvláštní silou, která mu vsugerovává úzkost a strach, ale dokáže je překonat. Postupně zjišťují, že všechny sekce lodi jsou ovládány dětmi a zmanipulovanými členy posádky. Kirk se posléze vrací na můstek, kde přemlouvá děti, aby znovu vyvolali Gorgana, onu světélkující postavu. Děti protestují, že jej teď nepotřebují a vyvolají ho teprve na Marcusu XII, kde chce ovládanout miliony dalších. Kirk nechá pana Spocka pustit říkanku, kterou děti vyvolávají Gorgana a ten se záhy zjeví. Oznamuje mu, že opět řídí loď a když Gorgan protestuje, prosí pana Spocka, aby pustil dětem připravené záběry. Na monitoru se nejprve objevují děti hrající si ještě se svými rodiči, ale posléze také hroby rodičů. Gorgan se opakovanými sliby a příkazy snaží děti získat zpět na svou stranu, ale nedaří se mu to a bez víry dětí se nadobro rozplývá.\n\nNa můstek přichází Dr. McCoy, který je rád, že děti konečně projevují své city pláčem. Pan Sulu hlásí, že Marcus XII je na dosah a kapitán dává rozkaz k obrácení lodi a nabrání kurzu na hvězdnou základnu IV.\n\n\n"}
{"id": "573695", "url": "https://cs.wikipedia.org/wiki?curid=573695", "title": "Forks", "text": "Forks\n\nForks je město v okrese Clallam v americkém státě Washington. V roce 2000 činil počet zdejších obyvatel 3120. Město je oblíbené zejména rybáři, kteří zde loví pstruhy a lososy. V ekonomice města má drtivý podíl dřevozpracující průmysl. Na jižním konci města je Forkské dřevařské muzeum.Hlavní silnicí je Forks Ave vedoucí přes město.\n\nVelké procento návštěvníků města jsou fanoušci ságy \"Stmívání\" spisovatelky Stephenie Meyerové, která byla situována právě do městečka Forks, přestože filmy nebyly točeny ve Forks, ale převážně v Oregonu. Od vydání první knihy z této ságy stoupla městečku Forks výrazně návštěvnost. Jsou zde nabízeny výlety po místech známých z knih jako například dům Cullenů, dům, kam se nastěhovala Bella Swanová, nebo nemocnice, kde pracoval Dr. Carlisle Cullen.\n\n"}
{"id": "573696", "url": "https://cs.wikipedia.org/wiki?curid=573696", "title": "Trofeo Pichichi", "text": "Trofeo Pichichi\n\nTrofeo Pichichi je individuální fotbalová trofej, udělovaná hráči, který dosáhne nejvyššího počtu vstřelených branek v jednom ročníku nejvyšší španělské fotbalové soutěže Primera División. Ocenění je udělováno španělským sportovním deníkem \"Marca\" a není ligovou asociací oficiálně uznaným oceněním, protože se zakládá na subjektivním rozhodování redaktorů tohoto média o tom, kdo jednotlivé branky docílil. Nebere tedy v potaz oficiální zápisy z utkání a může se proto oproti oficiálnímu verdiktu Ligové asociace lišit.\n\nOcenění se uděluje od roku 1929, kdy byla založena Primera División. Je pojmenována po Rafaelu Morenu \"Pichichim\", hráčské legendě týmu Athletic Bilbao. Podobná trofej, udělovaná brankářům, se nazývá \"Ricardo Zamora Trofeo\". LFP, španělská ligová asociace, počítá branky dle zápisů a po sezoně vydává oficiální střeleckou listinu.\n\nPosledním držitelem Trofeo Pichichi za sezonu 2012/13 je Argentinec Lionel Messi z týmu FC Barcelona.\n\n\nPrimera División je soutěž, kde nastupují hráči mnoha národností. V posledních jedenácti sezonách (2002–2013) získal \"Pichichi\" pouze jednkrát hráč španělské národnosti. I kvůli tomuto faktu existuje \"Trofeo Zarra\", kterou taktéž uděluje sportovní deník \"Marca\" a kterou obdrží, stejně jako Pichichi, nejlepší střelec Primera División, ovšem španělské národnosti. V ročníku 2012–13 získal Trofeo Zarra, pojmenovanou po Telmo Zarrovi, Álvaro Negredo, který nastřílel 25 branek. Mezi nejlepšími střelci ligy byl až na čtvrtém místě, když před ním byli Lionel Messi (Argentina – 46 branek), Cristiano Ronaldo (Portugalsko – 34) a Radamel Falcao (Kolumbie – 28).\n\n\n\n\n"}
{"id": "573697", "url": "https://cs.wikipedia.org/wiki?curid=573697", "title": "Hattem", "text": "Hattem\n\nHattem je nizozemské hanzovní město ležící jihozápadně od města Zwolle. Patří do provincie Gelderland. Po východní straně města protéká řeka IJssel a severozápadně od Hattemu se nachází křižovatka dvou dálnic, a sice A28 a A50. Centrum vlastního města se nachází při jeho východním okraji.\n\nVe městě je několik muzeí:\n\n"}
{"id": "573699", "url": "https://cs.wikipedia.org/wiki?curid=573699", "title": "Gezer (kibuc)", "text": "Gezer (kibuc)\n\nGezer ( גֶּזֶר, v oficiálním přepisu do angličtiny Gezer) je vesnice typu kibuc v Izraeli, v Centrálním distriktu, v Oblastní radě Gezer.\n\nLeží v nadmořské výšce 124 metrů na pomezí hustě osídlené a zemědělsky intenzivně využívané pobřežní nížiny a regionu Šefela, na jihovýchodním okraji aglomerace Tel Avivu.\n\nObec se nachází 22 kilometrů od břehu Středozemního moře, cca 25 kilometrů jihovýchodně od centra Tel Avivu a cca 32 kilometrů severozápadně od historického jádra Jeruzalému. Gezer obývají Židé, přičemž osídlení v tomto regionu je etnicky převážně židovské.\n\nGezer je na dopravní síť napojen pomocí lokální silnice číslo 424.\n\nGezer byl založen v roce 1945. Šlo tehdy o významný a izolovaný opěrný bod židovského osídlení na spojnici mezi Tel Avivem a Jeruzalémem. V areálu kibucu je pohřbeno 28 bojovníků (z toho 19 členů kibucu Gezer), kteří padli v roce 1948 během války za nezávislost při bitvě o tuto vesnici. Nedaleko odtud totiž ležela lokalita Latrun, která byla v průběhu války opakovaně ohniskem těžkých bojů. Během jednoho z arabských protiútoků byla dokonce osada Gezer 10. června 1948 dočasně dobyta Araby, vypálena a vyrabována. Židé ji zpětně ovládli až po několika hodinách.\n\nKoncem 40. let 20. století měl kibuc rozlohu správního území 4018 dunamů (4,018 kilometrů čtverečních).\n\nVesnice je pojmenována podle starověkého města Gezer, které se v tomto regionu rozkládalo a jehož pozůstatky se dochovaly v nedaleké lokalitě Tel Gezer.\n\nPodle údajů z roku 2014 tvořili naprostou většinu obyvatel v Gezer Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 276 lidí. Během roku 2014 populace klesla o 2,8 %.\n\n\n"}
{"id": "573701", "url": "https://cs.wikipedia.org/wiki?curid=573701", "title": "Marcel Bigeard", "text": "Marcel Bigeard\n\nMarcel \"Bruno\" Bigeard (14. února 1916, Toul – 18. června 2010, Toul) byl francouzský vojenský důstojník, který se zúčastnil druhé světové války, války v Indočíně a v Alžírsku. Byl jedním z velitelů v bitvě u Dien Bien Phu a jedním z nejvíce oceněných francouzských vojáků. Svoji vojenskou kariéru začal v roce 1936 jako prostý vojín a roce 1976 ji ukončil v hodnosti generálporučíka. Zemřel 18. června 2010, příčinou smrti bylo stáří a zánět žil.\n"}
{"id": "573702", "url": "https://cs.wikipedia.org/wiki?curid=573702", "title": "Seznam tridentských biskupů a arcibiskupů", "text": "Seznam tridentských biskupů a arcibiskupů\n\nSeznam biskupů a arcibiskupů Tridentského biskupského knížectví.\n\nAčkoli legenda říká, že biskupství bylo založeno již v prvním století n. l., prvním doloženým biskupem je Abundantius.\n\n\n\n\n"}
{"id": "573704", "url": "https://cs.wikipedia.org/wiki?curid=573704", "title": "Svoboda (loď)", "text": "Svoboda (loď)\n\nOsobní loď Svoboda byla postavena v roce 1957 v loděnici Dopravního podniku města Brna (DPMB) pro lodní dopravu na Slapské přehradě.\n\nDo dodávce a úspěšném zahájení provozu dvou velkých dvoupalubových lodí v roce 1957, \"Družbě\" a \"Míru\", objednala téhož roku Československá plavba labsko-oderská (ČSPLO) u brněnského dopravního podniku další dvě lodě stejného typu. Jednou z nich byla i \"Svoboda\" vyrobená a expedovaná ještě roku 1957. V roce 1958 byla nasazena do pravidelného provozu na vodní nádrži Slapy, kde od roku 1955 ČSPLO provozovala osobní lodní dopravu. Tři sesterské lodě zdě pluly společně pouze do roku 1960, kdy byla \"Družba\" převedena na Orlickou nádrž. Od 1. ledna 1961 převzal lodní dopravu na Slapech od ČSPLO Komunální podnik města Sedlčan, pod nimž \"Svoboda\" s \"Mírem\" sloužily společně do roku 1968. V květnu 1968 byla totiž \"Svoboda\" odprodána pražskému dopravnímu podniku, jehož závod Osobní lodní doprava od roku 1961 provozoval lodní dopravu na Vltavě v Praze. Zde se \"Svoboda\" naopak setkala s další tzv. „brněnkou“, konkrétně s lodí \"Solidarita\" z roku 1959.\n\nObě lodě se plavily po Vltavě v Praze a jejím okolí po hlavičkou Dopravního podniku do roku 1992, kdy ze závodu Osobní lodní doprava vznikla Pražská paroplavební společnost, svým názvem odkazující na stejnojmennou firmu z roku 1865. \"Svoboda\" byla na konci 90. let 20. století odstavena z provozu, později byla převezena do loděnice v Děčíně. V červnu 2010 byla ve zchátralém stavu opět v Praze, kde v Podbabě čekala na celkovou opravu. Na přelomu roku 2013 a 2014 byla \"Svoboda\" rozhodnutím Pražské paroplavební společnosti poslána do šrotu.\n\nJedná se o dvoupalubovou osobní motorovou loď. Vstupy do lodě se nacházejí přibližně v polovině její délky, centrálním vstupním prostorem je spodní uzavřená paluba rozdělena na dva salóny pro cestující. Nad vstupním prostorem se nachází vyvýšená kormidelna. Po bocích v zádi lodi se nalézají dvě jednoramenná schodiště vedoucí na otevřenou horní palubu na střeše paluby spodní. Loď pohání dieselový lodní motor Škoda 6L s výkonem 99,3 kW, jeho startování je řešeno stlačeným vzduchem z tlakové lahve. Celková konstrukce \"Svobody\" vychází z dvoupalubových lodí, které DPMB stavěl pro vlastní lodní dopravu na Brněnské přehradě. Kromě jiných rozměrů je největší změnou pohon – naftový motor oproti brněnskému pohonu elektromotorem, který je napájen z akumulátorů.\n\n"}
{"id": "573705", "url": "https://cs.wikipedia.org/wiki?curid=573705", "title": "Moulin Rouge!", "text": "Moulin Rouge!\n\nMoulin Rouge! je australsko-americký filmový muzikál z roku\n\nBásník Christian přijíždí do Paříže a s touhou poznat bohémský svět se vydává na Montmartre který pro něj představuje nekonečný zdroj inspirace pro umělce všech zaměření. Chce psát o pravdě, kráse, svobodě a o tom, v co věří nejvíc ze všeho – o lásce.\nSeznamuje s potrhlými bohémskými umělci, kteří touží napsat divadelní hru, a Christian se k nim ochotně přidá. Vymyslí tedy plán – Christian má přemluvit kurtizánu Satine, hvězdu Moulin Rouge, aby zapůsobila na majitele podniku Harolda Zidlera, tak aby ji schválil. Seznamuje se tedy se Satine, která si ho nedopatřením splete s bohatým vévodou, a zamilují se do sebe. Události naberou nečekaný rozměr tím, že se do hry zapojí samotný vévoda, který bude hru financovat pod podmínkou, že bude mít Satine, do níž se na první pohled zamiloval. Satine se ale místo do něj zamiluje do Christiana a oba budou svou lásku skrývat. Christian tedy napíše hru, která má prakticky co do činění s utajovaným vztahem, který se Satine má...\nDo děje jsou umně zakomponovány zmodernizované popové a rockové melodie, které prostupují takřka celým filmem. Muzikál způsobil obrození tehdy již málem zašlého a odepsaného muzikálového žánru.\n\nFilm byl nadšeně přijat jak kritikou, tak diváky a zařadil se jako jeden z nejúspěšnějších filmů roku 2001.\n\nZískal mnohá ocenění, z nichž lze například jmenovat Zlatý glóbus za nejlepší film (komedie/muzikál), Nicole Kidmanová jako nejlepší herečka (komedie/muzikál).\n\nV osmi kategoriích byl také nominován na Oscara: na nejlepší film, herečku HR - Nicole Kidmanová, kameru, střih, masky a zvuk, ale proměnil pouze dvě: za nejlepší kostýmy a výpravu.\n"}
{"id": "573713", "url": "https://cs.wikipedia.org/wiki?curid=573713", "title": "Rožnov (České Budějovice)", "text": "Rožnov (České Budějovice)\n\nRožnov je nejjižnější část Českých Budějovic, jižně od Papírenské ulice. První písemná zmínka pochází z roku 1259. Původní název \"Stradonice\" () byl již během 14. století vytlačen názvem Rožnov, v němčině zůstalo jméno zachováno. Poprvé je ves zmiňována jako Rožnov v roce 1343.\n\nPrvní písemná zmínka pochází z roku 1259. Již ve 13. století získala vesnice status trhové osady. Tehdy patřila Vokovi z Rožmberka, který vesnici odkázal vyšebrodskému klášteru. S ním ji vyměnil Přemysl Otakar II. a daroval roku 1273 Budějovicím. Od té doby už patřil Rožnov Budějovicím natrvalo. Osada ležela na důležité linecké silnici.\n\nOd konce 19. století přibývalo českých obyvatel, zvláště dělníků, na místě bývalých polí rostly nové domy a začátkem 20. století již v Rožnově byla většina Čechů. Ve vsi tou dobou působil Sokol, Národní jednota pošumavská, Böhmerwaldbund a hasičský sbor. Po roce 1919 se obecní správa dostala do rukou Čechů. Rožnov se stále rozrůstal, vznikl i Nový Rožnov, který byl stavebně srostlý s předměstím Budějovic.\n\nV letech 1850–1951 byl Rožnov samostatnou obcí, v letech 1850–1867 s osadou Litvínovice. Roku 1949 byla do Rožnova zavedena trolejbusová doprava a od 1. ledna 1952 byl připojen k Českým Budějovicím.\n\nDnes se jako Rožnov uvažují čtyři základní sídelní jednotky:\n\nCentrální část Rožnova je vyhlášena Vesnickou památkovou zónou. Nachází se zde lidová architektura, selské baroko, sýpky se sgrafity i klasicistní domy.\n\n"}
{"id": "573730", "url": "https://cs.wikipedia.org/wiki?curid=573730", "title": "Jeanne Kalogridis", "text": "Jeanne Kalogridis\n\nJeane Kalogridis (* 17. prosince 1954) je americká spisovatelka, která je známa pod pseudonymem J. M. Dillard jako autorka řady knih ze fiktivního světa Star Treku. V posledních letech jí pod vlastním jménem vychází i historické romány. Je vdaná a žije s rodinou v Kalifornii.\n\nSvé dětství prožila ve střední Floridě. Zde také absolvovala universitní studia na University of South Florida se zaměřením na jazyky (mj. ruštinu). Pak se několikrát kvůli dalšímu studiu a zaměstnání stěhovala, ve Washingtonu DC působila jako učitelka angličtiny pro cizince, žila i ve Vermontu, nakonec se vdala a s manželem a psy usadila v jižní Kalifornii. Věnuje se psaní knih. Je známá i zájmem o jógu, buddhismus a patchwork.\n\n\nV České republice byly vydány pod pseudonymem J.M.Dillard tyto její práce\n\n"}
{"id": "573739", "url": "https://cs.wikipedia.org/wiki?curid=573739", "title": "А", "text": "А\n\nА (minuskule а) je písmeno cyrilice. Jeho tvar se v minuskulní i majuskulní variantě shoduje s tvarem písmena A v latince. Původně se písmeno nazývalo \"az\", ze kterého, společně s názvem písmena Б (\"buky\"), je odvozen název obvyklého řazení písmen cyrilice – azbuka.\n\nAzbuky východoslovanských jazyků, bulharštiny a většina azbuk neslovanských jazyků odvozených z ruské azbuky obsahují speciální písmeno pro jotovanou hlásku zachycenou písmenem А, písmeno Я.\n\nV některých neslovanských jazycích se po zápis používají i varianty písmena A s diakritikou: Ӓ a Ӑ.\n\nV latince písmenu А odpovídá písmeno A (a), v řeckém písmu v moderní řečtině mu odpovídá písmeno Α (α), v gruzínském písmu písmeno ა a v arménském písmu písmeno Ա (ա).\n\nV hlaholici písmenu А odpovídá písmeno Ⰰ.\n"}
{"id": "573747", "url": "https://cs.wikipedia.org/wiki?curid=573747", "title": "Viking Award", "text": "Viking Award\n\nViking Award je cena udělovaná každoročně nejlepšímu švédskému hráči ledního hokeje v Severní Americe. O vítězi rozhodují samotní hráči hlasováním. Pouze Mats Sundin získal ocenění čtyřikrát. Peter Forsberg, Markus Näslund, Henrik Zetterberg, Erik Karlsson a Börje Salming je obdrželi třikrát.\n"}
{"id": "573749", "url": "https://cs.wikipedia.org/wiki?curid=573749", "title": "Seznam zápasů české fotbalové reprezentace 2005", "text": "Seznam zápasů české fotbalové reprezentace 2005\n\nV roce 2005 odehrála česká fotbalová reprezentace celkem 12 mezistátních zápasů, z toho 10 kvalifikačních o MS 2006 (8 kvalifikačních a 2 barážové) a 2 přátelské. Celková bilance byla 9 výher a 3 prohry. Hlavním trenérem byl Karel Brückner.\n"}
{"id": "573751", "url": "https://cs.wikipedia.org/wiki?curid=573751", "title": "George Patton (1923–2004)", "text": "George Patton (1923–2004)\n\nGeorge Smith Patton (24. prosince 1923, Boston, Massachusetts – 27. června 2004, South Hamilton, Massachusetts) byl generálmajor armády Spojených států amerických a syn generála z druhé světové války George Pattona.\n\nGenerál Patton byl přeřazen k VII. sboru v Německu jako zastupující velitel. Sbor byl umístěn v blízkosti Stuttgartu, jehož primátorem byl v té době Manfred Rommel, syn polního maršála Erwina Rommela. Synové otců, kteří proti sobě bojovali, se stali přáteli a jejich přátelství pokračovalo až do roku 2004, kdy Patton zemřel. Oba dva navíc sdíleli stejný den narození - 24. prosinec.\n\nOd roku 1998 byl nositelem řádu Bílého lva IV. třídy.\n"}
{"id": "573754", "url": "https://cs.wikipedia.org/wiki?curid=573754", "title": "Avenged Sevenfold", "text": "Avenged Sevenfold\n\nAvenged Sevenfold je americká metalová kapela pocházející z jižní Kalifornie. Skupina byla založena v roce 1999 ve městě Huntington Beach ležícím kousek od Los Angeles. Jejich styl bývá řazen k metalcoru, hard rocku a heavy metalu.\n\nKe konci roku 2009 byl ve svém domě nalezen mrtev bubeník James Owen Sullivan (The Rev). Po této nešťastné události byl ke spolupráci s kapelou na nové desce a turné přizván Mike Portnoy, bubeník z Dream Theater.\n\nAvenged Sevenfold hráli metalcore v jejich albu Sounding the Seventh Trumpet, ve kterém jste mohli slyšet především styl screamo. Na svém třetím albu však skupina změnila styl a hlavní štítkové vydání, album \"City of Evil\", které obsahuje více melodického zpěvu a „power ballads“. Skupina pokračovala v prozkoumávání zvuků v albu pojmenovaném po jejím názvu, vydali a těšili se velkému úspěchu, dokud nezemřel jejich bubeník James \"The Rev\" Sullivan, zemřel kvůli srdeční chorobě a kombinaci efektů několika chemikálií v těle v roce 2009. Přes jeho smrt, skupina pokračovala s pomocí bubeníka Mika Portnoye, který dříve působil ve skupině Dream Theater a nahráli své páté album v roce 2010 (Toto album ještě celé nahrál The Rev, krom písně „So Far Away“, kterou nahráli dodatečně jako věnování právě zesnulému kamarádovi a členu skupiny). Toto album se dostalo na první místo v Billboard 200, úspěch takového rozměru pro skupinu prvním. S novým bubeníkem Arinem Ilejayem nahráli na jaře roku 2011 píseň „Not Ready to Die“ jako součást soundtracku ke hře Call of Duty: Black Ops. Během roku odehráli několik desítek koncertů,zahráli i na velkých evropských festivalech jako Rock am Ring, Rock im Park a Grassspop, v listopadu a prosinci odehrají turné s Hollywood Undead a před zahájením prací na další nahrávce si dají 6-7 měsíců pauzu.\n\nDoteď Avenged Sevenfold vydalo pět alb, jedno živé album/kompilaci/DVD, a sedmnnáct singlů. Skupina byla vysoce oceněna pro jejich obrovský úspěch a byla prohlášena za jednu z hlavních a klíčových skupin v nové vlně Amerického Heavy metalu a byla uvedena na druhém místě v Ultimate Guitar's Top nejlepších 10 skupin desetiletí.\n\n\n\n\n\n\n"}
{"id": "573755", "url": "https://cs.wikipedia.org/wiki?curid=573755", "title": "Karbid wolframu", "text": "Karbid wolframu\n\nKarbid wolframu (WC) je bezkyslíkatá keramická látka, vyznačující se vysokou tvrdostí. Skládá se z uhlíku a wolframu a ve strojírenství se často nazývá prostě karbid.\n\nKarbid wolframu má velmi vysokou hustotu 15,8 g/cm³, dobrou elektrickou vodivost a teplota tání je 2 870 °C. Tvrdost je 8,5–9 Mohsovy stupnice, srovnatelná s korundem. Vzniká jako šedý prášek, který lze lisovat a slinovat, případně s podílem kobaltu a niklu. Slinutý karbid je černošedý a dá se vyleštit do vysokého lesku. Dá se však brousit a leštit jen pomocí nejtvrdších materiálů, jako je karbid křemíku nebo diamant. Vedle karbidu se užívá také semikarbid wolframu (WC).\n\nKarbid se užívá jako brusivo, ve slinuté formě na výrobu břitů a celých řezných nástrojů. Nástroje s karbidovým břitem vytvářejí lepší povrch, mohou pracovat při vyšších teplotách a dají se jimi obrábět i velmi tvrdé oceli. Větší řezné nástroje (vrtáky, soustružnické nože, frézy a podobně) se vyrábějí z oceli a karbidové destičky se na ně upevňují pájením. Nástroje a destičky ze slinutého karbidu wolframu uvedla na trh po roce 1920 německá firma Krupp pod obchodním názvem WiDia, který se u nás i dnes občas užívá („vidiák“).\n\nSlinutý karbid wolframu se dále používá na hroty protipancéřových projektilů, na výrobu kuliček do psacích per a nově i na výrobu šperků, hlavně pánských snubních prstenů.\n\n"}
{"id": "573756", "url": "https://cs.wikipedia.org/wiki?curid=573756", "title": "Koenzym A", "text": "Koenzym A\n\nKoenzym A (zkratka CoA či CoA-SH) je koenzym, který se skládá z adenosindifosfátu, kyseliny pantoové, β-alaninu a cysteaminu, přičemž tři poslední jmenované složky jsou spojeny peptidovými vazbami. Pro tvorbu CoA je nutná kyselina pantothenová, tedy vitamín B. Koenzym A je syntetizován v několika krocích, přičemž metabolická cesta začíná právě vitamínem B. Písmeno „A“ pochází ze slova „acetylace“, protože právě v souvislosti s tímto procesem byl tento koenzym popsán.\n\nTento koenzym slouží v řadě různých enzymatických reakcí, jako je přenos acylových skupin při oxidaci mastných kyselin, při oxidaci pyruvátu, syntéze mastných kyselin a v různých acetylacích.\n\nKoenzym A umožňuje přenos různých skupin, jako je např. acetyl v případě acetyl-CoA. Proto se na tyto skupiny váže a tvoří s nimi např. následující sloučeniny:\n\n"}
{"id": "573762", "url": "https://cs.wikipedia.org/wiki?curid=573762", "title": "Objektový kód", "text": "Objektový kód\n\nObjektový kód, objektový soubor ( ) je v informatice označení pro soubory, které obsahují strojový kód spolu s dalšími informacemi (tzv. metadata). Objektový soubor je rozdělen do několika sekcí. Každá sekce obsahuje data použitá v kódu a metadata, která přidávají informace o datech. Konkrétně to jsou relokační tabulky, velikost jednotlivých sekcí, jejich pozice v objektovém souboru, umístění sekce v paměti. Obsahem dat pak může být samotný kód programu, komentáře, ladící a profilovací informace, konstanty, pozice zásobníku, halda a další. \n\nObjektový soubor může být vytvořen pomocí překladače (nebo linkerem z jiných objektových souborů). Může z něho být vytvořena výsledný spustitelný soubor, knihovna nebo jiná forma spustitelného souboru.\n\nExistuje mnoho formátů objektových souborů. Zprvu byl pro každou architekturu jiný typ. v unixových systémech v současné době existují formáty COFF a ELF. Za primitivní objektový kód lze považovat i soubor s příponou .COM, který je jen pouhou posloupností bajtů strojového kódu, která je načtena na pevnou adresu v operační paměti (do jednoho segmentu). Další formáty objektového kódu jsou EXE soubory.\n\nPro prostředí GNU existuje skupina programů GNU binutils, které s objektovými soubory pracují.\n\nZdrojový soubor:\n\nZkompilován pomocí:\n\nMá následující sekce:\n\nJe zde sekce .text, tedy kód. Sekce .data, kde jsou globální proměnné a pole (zde žádné není). V sekci .bss jsou neinicializovaná data. Ostatní sekce jsou pak pomocné informace dodány kompilátorem.\n\n\n\n\n\n\n\n\n\n"}
{"id": "573768", "url": "https://cs.wikipedia.org/wiki?curid=573768", "title": "Návrat z PODZEMÍ", "text": "Návrat z PODZEMÍ\n\nNávrat z PODZEMÍ je čtvrtý díl knih s názvem PODZEMÍ. Byl napsán jako čtvrté společné dílo autorů Rodericka Gordona a Briana Williamse. Roku 2010 jej vydalo nakladatelství The Chicken House.\nKniha nám ukazuje pokračování příběhu Willa Burowse, který se nešťastnou náhodou dostal do podzemního světa. Předcházejícími díly jsou:\n\npříběh začíná vlastně tak, jak minulý skončil…\n\nElliott odpálila své nálože. Rebeccy se pod náhlým tlakem dostali až do jezírka za nimi. První Rebecce už pomalu docházel dech, ale nemohla se vynořit, jinak by ji Elliott zastřelila, musela tedy ona i její sestra předstírat smrt. Obě se propojovací rourou dostali z jezírka až do nějaké podzemní šachty. Poté znovu uviděli světlo. Dostali se až do zajímavého místa, o kterém neměli tušení, že v zahradě druhého slunce je – do Nové Germánie. Bydleli zde lidé, kteří se sem uchýlili při druhé světové válce. Byla tu i všechna munice a vojsko.\n\nMezitím: Will, Elliott, Willův otec - pan Burrows a Bartleby prozkoumávali zahradu druhého slunce a všichni krom pana Burrowse usilovali o návrat domů. Elliott našla jednou chodbu, kterou se sem dostali styxové, kteří přišli na pomoc Rebeccám získat virus DOMINIUM.\n\nMezitím: Chester se s Martou dostali až na povrch a schovali se v nedalekých chatách, o kterých jim stejně jako o cestě na povrch, vyprávěl Will. Marta se začala chovat divně a nakonec Chestera, který byl oslabený nemocí, zamknula v komůrce pod schody, když chtěl volat Drakeovi, že je na povrchu. Bohužel se mu nepodařilo nic říct. Marta mu stále dává nějaké jídlo, ale nepouští ho ven.\n\nMezitím: Drake se spojil se styxem klíšťákem, otcem Elliott. Oba se snaží zničit společenství styxů, nebo to tak Eddie, jak mu Drake říká, formuluje. Drake zaznamená telefonát od Chestera a jdou mu s Eddiem na pomoc. Osvobodí ho a Marta uteče. Zjistí se, že ho celou dobu krmila lidským masem.\n\nMezitím: Paní Burrowsová se probouzí po ozařování několika černými světly. Zjišťuje, že má jiné schopnosti než doposud, umí lépe rozpoznávat pachy i vlnění. Pozná kohokoliv i přes to, že je slepá. Díky tomu, že nezemřela při ozařování, ji zavřou do laboratoře, kde ji mají provést pitvu za živa.\n\nMezitím: Rebeccy přesvědčí vůdce vojáků Nové Germánie, aby zaútočili na Willa a jeho přátele. Díky letadlům zadrží Willa i jeho otce na velké pyramidě. Elliott stihne utéct vzít DOMINIUM a vypít protilék. Rebeccy jí nabízejí dohodu. Bohužel ale zastřelí pana Burrowse. Elliott uzavře dohodu. Vymění Willa a letadlo za DOMINUM. Rebeccy souhlasí, Elliott odletí i s Willem a Bartlebym pryč a poté odejdou do dlouhé chodby, která vede na povrch. Dostanou se s Drakeovou pomocí shora až na povrch.\n\nMezitím: Drake plánuje s Eddiem odpálení laboratoře, ve které je shodou okolností paní Burrowsová. Eddie ale zradí Drakea a ten má už jen chvíli na to, aby zachránil všechny ,předměty‘‘ ke zkoumání. Objeví paní Burrowsovou a ji i Sazinu, lovce se který se Celie (paní Burrowsová) seznámila. Drake je odvede na povrch, kde se setkají úplně všichni. Will, Elliott, Chester, Drake, Celie, Bartleby i Sazina. Bohužel s nimi už není pan Burrows. Drake je všechny odvede do domu svého otce, Parryho.\n\nMezitím: Rebeccy se dostanou do kolonie, stejnou cestou jako předtím Elliott s Willem a Bartlebym. Předají DOMINIUM hlavnímu styxovi s cílem konečně vyhladit díky DOMINIU lidstvo na povrchu a uvědomí si, že Elliott nejspíš vypila protilék. Zavřou tedy, díky svým lidem v politice, několik nemocnic, kde byl Drake s Elliott kvůli odběru protiléku z Elliottiny krve. Je vidět, že se nikdo jen tak nevzdá.\n\nČásti knihy\n\nKniha se dělí na pět částí : ODHALENÍ, STŘETNUTÍ, NÁVRAT, ÚTOK, SHLEDÁNÍ\n"}
{"id": "573771", "url": "https://cs.wikipedia.org/wiki?curid=573771", "title": "Precizní zemědělství", "text": "Precizní zemědělství\n\nPrecizní zemědělství se řídí zásadou „provést pěstební zásah v pravý čas na správném místě a se správnou intenzitou“.\n\nTento princip hospodaření je spojen s používáním nových technologii především GPS a GIS, také DPZ a senzory sledující odrazivost.\n\nPrecizní zemědělství se zabývá zkoumáním heterogenity pozemku. Klíčové je získání maximálního množství informací o pozemku (složení půdy, mocnost orniční vrstvy, zásobenost živinami a další) a dále změny jednotlivých hodnot v rámci pozemku (to je možné zajistit hustou sítí vzorkování, nebo použití nepřímých metod, které získávají data o půdní heterogenitě bezdotykově během pohybu po pozemku). Aby získané hodnoty bylo možné správně přiřadit k danému místu na pozemku, je nutné k nim přiřadit data o poloze z GPS přijímače. Po nasbírání dostatečného množství údajů je možné vytvořit ve specializovaných GIS aplikacích mapu ukazující heterogenitu pozemku. Následně se vytvářejí specializované aplikační mapy (podle zásobenosti živin se na mapě znázorní oblasti s nízkým či vysokým obsahem živin, aplikační technika pak podle těchto map dodá do půdy potřebné množství hnojiva s danými živinami). Z údajů získaných ze sklízecích mlátiček v průběhu sklizně je možné vytvořit výnosové mapy (tyto výnosové mapy ukazují, kolik zrna bylo sklizeno na konkrétním místě pozemku). Podobným způsobem se stanoví aplikační mapa pro užití prostředků na ochranu rostlin (hlavně herbicidy).\n\nPrecizní zemědělství díky znalostem rozdílností v rámci pozemku může přistupovat k danému místu individuálně. Proti jednotné dávce na celý pozemek se zde aplikuje přesné množství v místě kde je zapotřebí. Tím se může snížit množství vstupů (např. hnojiva, pesticidů) a sníží se náklady. Tento postup je také ekologicky šetrnější.\n\n\n"}
{"id": "573774", "url": "https://cs.wikipedia.org/wiki?curid=573774", "title": "Zavlažovací systémy Aflaj", "text": "Zavlažovací systémy Aflaj\n\nAflaj jsou dodnes hojně využívané zavlažovací systémy v severním Ománu, zapsané od roku 2006 na seznamu světového dědictví UNESCO. \n\nTuto kulturní památku tvoří pět závlahových systémů ležících na několika místech Ománu, které zastupují celkové množství 3 000 těchto soustav zavlažování po celé zemi. Počátky užívání Aflaj se datují do roku 500 př. n. l., nicméně archeologické průzkumy dokazují jejich užívání již kolem roku 2500 př. n. l.. \n\nSlovo Aflaj (v jednotém čísle Falaj) pochází z klasické arabštiny a znamená \"rozdělený do částí\", neboť systém rozděloval vodu mezi obyvatele. Voda proudila systémem pomocí gravitace, chránily je strážní věže.\n\n\n"}
{"id": "573775", "url": "https://cs.wikipedia.org/wiki?curid=573775", "title": "Žofie Magdalena Braniborská", "text": "Žofie Magdalena Braniborská\n\nŽofie Magdalena Braniborská (: \"Sophie Magdalene af Brandenburg-Kulmbach\", : \"Sophie Magdalene von Brandenburg-Kulmbach\") (28. listopadu 1700, Schönberg u Laufu – 27. května 1770, palác Christiansborg), byla jako manželka dánského a norského Kristiána VI. v letech 1730–1746 královna Dánska a Norska\n\nMagdalena Žofie byla devátým ze čtrnácti dětí (z nichž ovšem jen polovina se dožila dospělosti). markraběte von Brandenburk-Kulmbach-Wewerlingen Kristiána Jindřicha (1661–1708) a jeho manželky Žofie Kristiany z Wolfsteinu (1667–1737).\n\n7. srpna roku 1721 se na zámku Pretzsch v Sasku provdala za dánského korunního prince Kristiána, budoucího dánského krále Kristiána VI. (1699–1746). Mladý pár spojovaly nejen politické zájmy jejich rodičů, ale i společné náboženské cítění a názory: oba byli pod silným vlivem pietismu; manželství bylo šťastné a spokojené. Po smrti Kristiánova otce, dánského krále Frederika IV. se stali dánským a norským královským párem. Královna se však nikdy nenaučila dánsky.\n\nKrálovna v jistých směrech předběhla svou dobu: např. v roce 1750 osvobodila nevolníky na svém majetku v Hørsholmu od povinnosti obdělávat panskou půdu.\nSoučasníci ji charakterizovali jako osobu vážnou, ve věcech náboženských neústupnou, neurotickou. Kromě oddávání se pietismu a náboženství stála za nepřátelskými vztahy, jež povstaly mezi jejím manželem a dvorem, a především za tvrdým chováním svého muže k jeho maceše a bývalé královně Anně Žofii Reventlow a naléhala na něj, aby ji odsunul od dvora. Její zášť sahala tak daleko, že si dokonce na svou korunovaci v kapli na zámku Frederiksborg v roce 1731 objednala novou korunu, aby nemusela použít korunu, již nosila její předchůdkyně, nenáviděná macecha jejího manžela. Založila tak kolekci korunovačních klenotů, poskytnuvši řadu svých šperků k tomuto účelu. Královnina mimořádná záliba v přepychu vedla Kristiána VI. ke přestavbě zámků Christiansborg, Friedrichsruh, Hörningsholm a Sophienberg. Posledně uvedený zámek u Rungstedu byl pojmenován po královně.\n\nNa veřejné záležitosti měla Žofie Magdalena značný vliv, který si udržela i za vlády svého syna Frederika V. Tak např. byla za sesazením dvorního maršála Adama Gottloba von Moltke.\n\nPo smrti své dcery Luisy zprostředkovala svému zeti, který měl na ni také silný vliv, svatbu se svou neteří Kristianou Žofií Šarlotou. Měla velmi úzké vztahy se svou rodinou, později přivezla svou matku i sestru Žofii Karolinu z východního Fríska do Dánska.\nJako výraz své náklonnosti k církvi v roce 1737 založila klášter ve Vallø. Zahájila rovněž rekonstrukci paláce v Hirschholmu (Hørsholmu), z něhož se do současnosti dochoval pouze kostel; po ovdovění v roce 1746 v tomto paláci žila.\n\nZ manželství Žofie Magdaleny a Kristiána VI. vzešly tři děti:\n\nManžel Žofie Magdaleny, král Kristián VI., zemřel v Hørsholmu 6. srpna 1746. Královna vdova ho přežila o 24 let; zemřela v paláci Christiansborg 27. května 1770. Její ostatky jsou uloženy po boku jejího manžela v kapli Frederika V. v katedrále v Roskilde, místě posledního odpočinku dánských králů.\n\n\n"}
{"id": "573780", "url": "https://cs.wikipedia.org/wiki?curid=573780", "title": "Seznam zápasů české fotbalové reprezentace 2006", "text": "Seznam zápasů české fotbalové reprezentace 2006\n\nV roce 2006 odehrála česká fotbalová reprezentace celkem 13 mezistátních zápasů, z toho 3 na MS 2006, 4 kvalifikační o ME 2008 a 6 přátelských. Celková bilance byla 7 výher, 3 remízy a 3 prohry. Hlavním trenérem byl Karel Brückner.\n"}
{"id": "573784", "url": "https://cs.wikipedia.org/wiki?curid=573784", "title": "Wiltshire", "text": "Wiltshire\n\nWiltshire (zkráceně \"Wilts\") je ceremoniální hrabství v jihozápadní Anglii. Krajské město je Trowbridge. Sousední hrabství jsou Dorset, Somerset, Hampshire, Gloucestershire, Oxfordshire a Berkshire. Nachází se zde světoznámé Stonehenge. Počet obyvatel činil v roce 2001 přibližně 613 000.\n"}
{"id": "573787", "url": "https://cs.wikipedia.org/wiki?curid=573787", "title": "Kahúnské papyry", "text": "Kahúnské papyry\n\nKahúnské papyry byly vykopány v roce 1898 anglickým archeologem sirem Williamem Mathewem Flinders Petriem (1853–1942) ve špatném stavu v troskách faraonského paláce Kahúnu. Kahún byl postaven asi v roce 2200 př. n. l. a zničen o sto let později.\n\nPrvním je tzv. \"Zvěrolékařský papyrus z Kahúnu\", napsaný kolem roku 1900 př. n. l. Je to jeden z mála papyrů napsaných kurzívními hieroglyfy, ostatní papyry jsou psány hieratickým písmem. Jedná se o krátký a nesouvislý úryvek o nemocech zvířat.\n\nDruhým je tzv. \"Gynekologický papyrus z Kahúnu\", napsaný také kolem roku 1900 př. n. l. V současné době je uložen v Univerzity College v Londýně. Je 32 cm vysoký a 1 m dlouhý. Dochovány tak jsou tři strany z knihy o ženských nemocech a prognózách porodu. Šlo o lékařskou učebnici, na jejíž 1. straně bylo 17 lékařských pouček začínajících slovy: „Lék pro ženu, která trpí na…“. V Londýně Petrie zjistil, že papyrus hovoří výlučně o ženských chorobách a od té doby se tak tento papyrus nazývá Gynekologický kahúnský papyrus. Popisuje nejen poruchy močového měchýře, zápaly žil, ale vyskytly se i názory, že také rakovinu. Už tenkrát dokázali nejen popsat, ale i léčit krvácení, poruchy cyklu, opuchliny, zápaly v podbřišku, poruchy polohy dělohy, o které se hovořilo, že je ji třeba uložit na původní místo. Jde o ucelený dokument pojednávající o ženských chorobách, popisuje metody pro stanovení těhotenství a určení pohlaví plodu.\n\n"}
{"id": "573788", "url": "https://cs.wikipedia.org/wiki?curid=573788", "title": "Pán Stínů", "text": "Pán Stínů\n\nPán Stínů' je jedenáctá a předposlední kniha ze série Příběhy Darrena Shana od autora Darrena O'Shaughnesseyho. Byla vydána roku 2004 nakladatelstvím Collins v Londýně. vČeské republice vyšla kniha roku 2009 pod záštitou nakladatelství Albatros.\n\n\n"}
{"id": "573789", "url": "https://cs.wikipedia.org/wiki?curid=573789", "title": "Commandaria", "text": "Commandaria\n\nCommandaria je historicky nejstarší doložené víno s původní recepturou. Toto dezertní víno pochází ze Středomoří a je vyráběno z přezrálých bobulí starých odrůd révy vinné. Vyznačuje se plnou sladkou chutí s vyšším obsahem alkoholu.\n\nTradice výroby sahá do doby 800 let před letopočtem a pochází z ostrova Kypr. Do Evropy se dostalo ve 12. století v průběhu křížových výprav a podle legendy vyhrálo historicky první přehlídku vín pořádanou ve 13. století francouzským králem Filipem II.\n\nK výrobě se používají hrozny historických odrůd Xynistari (bílé) a Mavro (modré). Ty jsou obvykle pěstovány na vinicích s podložím obsahujícím sopečný popel, který vínu dodává specifický minerální charakter. Hrozny se nechávají přirozeně přezrát a po sklizni jsou 2 týdny dosušovány na slunci, čímž se obsah cukru téměř zdvojnásobí.\n\nPřirozenou fermentací je dosaženo minimálně 10% alkoholu (nejčastějších je ale 14-15%). Obsah alkoholu může být dále zvyšován až na 20% přídavkem vinné pálenky (fortifikace). To ale není podmínkou. Nakonec víno zraje několik let v sudech.\n\nCommandaria obvykle obsahuje kolem 15% přirozeného alkoholu, zhruba 200 gramů zbytkového cukru na litr a nižší množství kyselin (kolem 5 gramů).\n\nTypické jsou různé odstíny zlatohnědé barvy, mahagonová až jantarová (podle použitých odrůd). Chuť a vůně většinou zahrnuje sušené ovoce, koření, med, hrozinky, datle, případně kávu, čokoládu nebo lékořici.\n\nVíno je vhodné jako aperitiv, digestiv, ke sladkým dezertům, případně do míchaných nápojů.\n"}
{"id": "573792", "url": "https://cs.wikipedia.org/wiki?curid=573792", "title": "Andrea Allio starší", "text": "Andrea Allio starší\n\nAndrea Allio starší (také: Aglio, Alio, D'Allio) (* ? – † po 1652) působil v 17. století ve Vídni jako barokní stavitel. \n\nPocházel z velmi rozvětvené rodiny stavitelů a zednických mistrů, kameníků, sochařů nebo štukatérů, z prostředí Komského jezera, ze Scaria ve Val d'Intelvi. Přesné údaje o jeho životě nejsou známy. Jako ženatý muž ve dvacátých letech 17. století přišel do Vídně a tam byl v roce 1630 zaregistrován jako „cechovní zednický mistr\". V roce 1644 pracoval společně s 22 pracovníky. Poslední listinný důkaz pochází z roku 1652.\n\nDne 2. března 1643 opat (1642–1648) skotského kláštera Anton Spindler von Hoffegg oslovil Allia a jeho příbuzného Andrea Allio mladšího († 1645), vedením stavby, zahájené části novostavby 1638, na místě již chatrných a částečně zřícených staveb po zbourání gotického benediktinského klášterního kostela ve Freyungu. Vystavěli příčnou a hlavní loď do stejné výšky, takže vznikla křížová budova. S ohledem na románské zdi vytvořili valenou klenbu baziliky v italském raném baroku. Plány vypracovali architekti Antonio Carlone a Marco Spazzio. Allio přestavěl hrobku a předělal západní průčelí, kde přistavěl dvě věže. Jako dalším vídeňským stavitelem byl Silvestro Carlone (1610-1671). Veškeré kamenické práce prováděl dvorní kamenický mistr Peter Concorz (1605-1658), který kamenické výrobky zhotovil v císařském kamenolomu v Leithaberg (Litavské hory). V roce 1648 byl kostel vysvěcený. \n\n\n"}
{"id": "573795", "url": "https://cs.wikipedia.org/wiki?curid=573795", "title": "Karel Vachta", "text": "Karel Vachta\n\nKarel Vachta (* 18. prosince 1943, Český Krumlov) je český politik a učitel, bývalý senátor za obvod č. 10 – Český Krumlov, bývalý vicehejtman Budějovického kraje, v současnosti poradce hejtmana Jihočeského kraje a člen ČSSD.\n\nVystudoval učitelství Matematicko-fyzikální fakultu Univerzity Karlovy v Praze. Poté 28 let učil na gymnáziu v Českém Krumlově, kde v devadesátých letech dělal i zástupce ředitele.\n\nDo ČSSD vstoupil v roce 1990. Ve volbách 1996 se stal členem horní komory českého parlamentu, když se ziskem 51,77 % hlasů porazil kandidátku ODS Evu Dudákovou, přestože v prvním kole vyhrála s 26,72 % hlasů. V senátu se věnoval činnosti ve Výboru petičním, pro lidská práva, vědu, vzdělávání a kulturu. V roce 1997 byl nominován v anketě Ropák roku za snahu postavit lyžařský areál v I. zóně Národního parku Šumava ve Smrčině. Ve volbách 1998 svůj mandát obhajoval, avšak již v prvním kole jej jeho soupeř Martin Dvořák porazil v poměru 32,55 % ku 25,58 % hlasů. Ve druhém kole občanský demokrat získal mandát díky 52,83 % všech platných hlasů. I ve volbách 2004 kandidoval, avšak se ziskem 17,18 % se nedostal ani do druhého kola voleb.\n\nV krajských volbách 2000 byl zvolen do zastupitelstva tehdejšího Budějovického kraje a vykonával zde post vicehejtmana a náměstka pro školství. Ve volbách do kraje kandidoval i v roce 2004, avšak z 55. místa kandidátky nebyl zvolen. Od krajských voleb 2008 působí jako poradce hejtmana Jihočeského kraje pro oblast školství, výchovu a vzdělávání.\n\n"}
{"id": "573796", "url": "https://cs.wikipedia.org/wiki?curid=573796", "title": "Dálnice A2 (Polsko)", "text": "Dálnice A2 (Polsko)\n\nDálnice A2 je polská dálnice, která má po dokončení navazovat od německých hranic (A12) přes Poznaň, Lodž, Varšavu až na běloruskou dálnici M1.\nZápadní část dálnice mezi Varšavou a německými hranicemi byla dokončena v červnu 2012 (celkem byl otevřen 91kilometrový úsek Lodž–Varšava). Východní část mezi Varšavou a běloruskými hranicemi se buduje od roku 2017 a má být hotový v roce 2024.\n"}
{"id": "573797", "url": "https://cs.wikipedia.org/wiki?curid=573797", "title": "Bonet", "text": "Bonet\n\nPříjmení Bonet nosí více různých osobností:\n\n\nViz též Graham Bonnet\n"}
{"id": "573803", "url": "https://cs.wikipedia.org/wiki?curid=573803", "title": "Suhárská univerzita", "text": "Suhárská univerzita\n\nSuhárská univerzita (: ) je první soukromá ománská univerzita. Sídlí ve městě Suhár, který leží na severu země v guvernorátu Severní al-Batína. Univerzita byla založena roku 2001 vydáním královského dekretu a je přidružena Queenslandské univerzitě, která sídlí v Austrálii.\n\n\n"}
{"id": "573804", "url": "https://cs.wikipedia.org/wiki?curid=573804", "title": "Karmej Josef", "text": "Karmej Josef\n\nKarmej Josef ( כַּרְמֵי יוֹסֵף, doslova „\"Josefovy vinice\"“, v oficiálním přepisu do angličtiny Karme Yosef, přepisováno též Karmei Yosef) je obec typu společná osada (\"jišuv kehilati\") v Izraeli, v Centrálním distriktu, v Oblastní radě Gezer.\n\nLeží v nadmořské výšce 228 metrů v regionu Šefela, 23 kilometrů od břehu Středozemního moře, cca 28 kilometrů jihovýchodně od centra Tel Avivu a cca 30 kilometrů severozápadně od historického jádra Jeruzalému. Karmej Josef obývají Židé, přičemž osídlení v tomto regionu je etnicky převážně židovské.\n\nKarmej Josef je na dopravní síť napojen pomocí dálnice číslo 44.\n\nKarmej Josef byl založen v roce 1984. Je pojmenován podle izraelského politika Josefa Sapira (1902-1972). Plánování výstavby nové osady v tomto regionu začalo už počátkem roku 1974. Zhruba 1 kilometr severně od obce leží archeologická lokalita Tel Gezer. Původně se o zbudování nové židovské vesnice uvažovalo právě v okolí Tel Gezer, ale nakonec kvůli ohledu na tamní archeologické památky byla zvolena skalnatá výšina jižně odtud. V následujících letech probíhala příprava založení osady, kterou ale komplikoval fakt, že většinu těchto investic financovali sami budoucí obyvatelé. V září 1977 schválila vznik osady oficiálně vláda Státu Izrael a 28. července 1980 byl položen základní kámen a 30. března 1983 došlo k položení základního kamene k prvním veřejným stavbám v Karmej Josef. Roku 1984 se sem nastěhovalo prvních 20 rodin.\n\nSprávní území obce dosahuje 1640 dunamů (1,64 kilometrů čtverečních). V Karmej Josef funguje obchod, synagoga a knihovna. Dále tu jsou k dispozici zařízení předškolní péče.\n\nPodle údajů z roku 2014 tvořili naprostou většinu obyvatel v Karmej Josef Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 1672 lidí. Během roku 2014 populace klesla o 0,3 %.\n\n\n"}
{"id": "573808", "url": "https://cs.wikipedia.org/wiki?curid=573808", "title": "Mistrovství světa ve volejbale mužů 1956", "text": "Mistrovství světa ve volejbale mužů 1956\n\n3. mistrovství světa ve volejbale mužů proběhlo v dnech 30. srpna – 12. září v Paříži ve Francii.\n\nTurnaje se zúčastnilo 24 mužstev, rozdělených do čtyř tříčlenných a šesti dvoučlenných skupin. Družstvo na prvním místě postoupilo do finálové skupiny, týmy na druhém místě hrály o 11. - 20. místo a týmy na třetím místě hrály o 21. - 24. místo. Mistrem světa se stalo družstvo Československa.\n\n Korejská republika - Turecko 3:2 (4:15, 15:5, 12:15, 15:5, 15:10)\n\n30. srpna 1956 - Paříž\n\n31. srpna 1956 - Paříž\n\n1. září 1956 - Paříž\n\n Československo – NDR 3:0 (15:5, 15:4, 15:7)\n\n31. srpna 1956 - Paříž\n\n Bulharsko – Rakousko 3:0 (15:1, 15:3, 15:3) \n\n31. srpna 1956 - Paříž\n\n Rumunsko – Itálie 3:0 (15:10, 15:10, 15:3)\n\n31. srpna 1956 - Paříž\n\n Maďarsko – Nizozemsko 3:0 (15:8, 15:8, 15:7)\n\n31. srpna 1956 - Paříž\n\n Francie - Izrael 3:0\n\n30. srpna 1956 - Paříž\n\n31. srpna 1956 - Paříž\n\n1. září 1956 - Paříž\n\n USA – Belgie 3:0 (15:2, 15:12, 15:12)\n\n31. srpna 1956 - Paříž\n\n Brazílie - Indie 3:2 (6:15, 15:6, 15:8, 11:15, 15:4)\n\n30. srpna 1956 - Paříž\n\n31. srpna 1956 - Paříž\n\n1. září 1956 - Paříž\n\n Portugalsko - SRN 3:0 (15:2, 15:1, 15:2)\n\n30. srpna 1956 - Paříž\n\n31. srpna 1956 - Paříž\n\n1. září 1956 - Paříž\n\n Polsko – Kuba 3:0 (15:2, 15:1, 15:1)\n\n31. srpna 1956 - Paříž\n\n Polsko - Rumunsko 3:1 (13:15, 15:9, 15:11, 15:7)\n\n2. září 1956 - Paříž\n\n2. září 1956 - Paříž\n\n2. září 1956 - Paříž\n\n2. září 1956 - Paříž\n\n2. září 1956 - Paříž\n\n3. září 1956 - Paříž\n\n3. září 1956 - Paříž\n\n3. září 1956 - Paříž\n\n3. září 1956 - Paříž\n\n3. září 1956 - Paříž\n\n5. září 1956 - Paříž\n\n5. září 1956 - Paříž\n\n5. září 1956 - Paříž\n\n5. září 1956 - Paříž\n\n5. září 1956 - Paříž\n\n6. září 1956 - Paříž\n\n6. září 1956 - Paříž\n\n6. září 1956 - Paříž\n\n6. září 1956 - Paříž\n\n6. září 1956 - Paříž\n\n8. září 1956 - Paříž\n\n8. září 1956 - Paříž\n\n8. září 1956 - Paříž\n\n8. září 1956 - Paříž\n\n8. září 1956 - Paříž\n\n9. září 1956 - Paříž\n\n9. září 1956 - Paříž\n\n9. září 1956 - Paříž\n\n9. září 1956 - Paříž\n\n9. září 1956 - Paříž\n\n10. září 1956 - Paříž\n\n10. září 1956 - Paříž\n\n10. září 1956 - Paříž\n\n10. září 1956 - Paříž\n\n10. září 1956 - Paříž\n\n11. září 1956 - Paříž\n\n11. září 1956 - Paříž\n\n11. září 1956 - Paříž\n\n11. září 1956 - Paříž\n\n11. září 1956 - Paříž\n\n12. září 1956 - Paříž\n\n12. září 1956 - Paříž\n\n12. září 1956 - Paříž\n\n12. září 1956 - Paříž\n\n12. září 1956 - Paříž\n\n Itálie - Korejská republika 3:0 (15:0, 15:2, 15:8)\n\n2. září 1956 - Paříž\n\n2. září 1956 - Paříž\n\n2. září 1956 - Paříž\n\n2. září 1956 - Paříž\n\n2. září 1956 - Paříž\n\n3. září 1956 - Paříž\n\n3. září 1956 - Paříž\n\n3. září 1956 - Paříž\n\n3. září 1956 - Paříž\n\n3. září 1956 - Paříž\n\n5. září 1956 - Paříž\n\n5. září 1956 - Paříž\n\n5. září 1956 - Paříž\n\n5. září 1956 - Paříž\n\n5. září 1956 - Paříž\n\n6. září 1956 - Paříž\n\n6. září 1956 - Paříž\n\n6. září 1956 - Paříž\n\n6. září 1956 - Paříž\n\n6. září 1956 - Paříž\n\n8. září 1956 - Paříž\n\n8. září 1956 - Paříž\n\n8. září 1956 - Paříž\n\n8. září 1956 - Paříž\n\n8. září 1956 - Paříž\n\n9. září 1956 - Paříž\n\n9. září 1956 - Paříž\n\n9. září 1956 - Paříž\n\n9. září 1956 - Paříž\n\n9. září 1956 - Paříž\n\n10. září 1956 - Paříž\n\n10. září 1956 - Paříž\n\n10. září 1956 - Paříž\n\n10. září 1956 - Paříž\n\n10. září 1956 - Paříž\n\n11. září 1956 - Paříž\n\n11. září 1956 - Paříž\n\n11. září 1956 - Paříž\n\n11. září 1956 - Paříž\n\n11. září 1956 - Paříž\n\n12. září 1956 - Paříž\n\n12. září 1956 - Paříž\n\n12. září 1956 - Paříž\n\n12. září 1956 - Paříž\n\n12. září 1956 - Paříž\n\n Indie - SRN 3:0 (15:0, 15:2, 15:5)\n\n2. září 1956 - Paříž\n\n2. září 1956 - Paříž\n\n3. září 1956 - Paříž\n\n3. září 1956 - Paříž\n\n5. září 1956 - Paříž\n\n5. září 1956 - Paříž\n1. Československo\nTrenér: J. Kozák\n\n2. Rumunsko\n3. SSSR\n\n"}
{"id": "573809", "url": "https://cs.wikipedia.org/wiki?curid=573809", "title": "Ján Mucha (1982)", "text": "Ján Mucha (1982)\n\nJán Mucha (* 5. prosince 1982, Belá nad Cirochou) je slovenský fotbalový brankář a reprezentant, od července 2017 hráč polského mužstva Bruk-Bet Termalica Nieciecza. Účastník Mistrovství světa 2010 v Jihoafrické republice a EURA 2016 ve Francii. Mimo Slovensko působil na klubové úrovni v Polsku, Anglii a Rusku.\n\nSvoji fotbalovou kariéru začal v klubu TJ Slovan Belá nad Cirochou, odkud se přes tým MFK Snina dostal do Interu Bratislava, jehož je odchovanec. Před sezonou 2000/01 se propracoval do prvního mužstva, kde však neodchytal během dvou let žádný ligový zápas.\n\nV létě 2002 proto přestoupil do klubu MŠK Žilina. I když v týmu nedostával příliš prostoru, získal s ním dva mistrovské tituly (v ročnících 2002/03 a 2003/04), také s ním dvakrát vyhrál Slovenský Superpohár (v letech 2003 a 2004). Celkem za celek během tří let odehrál 32 utkání v lize.\n\nPřed sezonou 2005/06 přestoupil ze Žiliny do polského mužstva Legia Varšava.\n\nPo prvních dvou letech, kdy nechytal vůbec nebo jen sporadicky, se stal jedničkou Legie. Podle polského deníku \"Przegląd Sportowy\" měl na konci října 2008 hodnotu jeden milión eur. Po skončení ročníku 2008/09 byl jedničkou na pozici brankáře v Jedenáctce Ekstraklasy. Ta byla sestavena podle novinářů na základě známek, kterou hráči dostávali po každém zápasu a zároveň musel daný fotbalista odehrát minimálně 16 zápasů. S Legií získal postupně titul (sezona 2005/06), polský pohár (ročník 2007/08) a triumfoval i v polském Superpoháru (rok 2008). Během celého svého působení odchytal 95 ligových střetnutí.\n\nV zimě 2009/10 o něho projevilo zájem mnoho špičkových klubů. Nakonec 21. ledna 2010 podepsal tříletou smlouvu platnou od léta 2010 s anglickým celkem Everton FC z Premier League, na jaře 2010 působil ještě v Legii.\n\nPo přestupu do Evertonu příliš šancí nedostával, plnil pouze roli náhradníka amerického brankáře s neotřesitelnou pozicí v klubu Tima Howarda. Svůj debut v nejvyšší soutěži si odbyl až 2. března 2013 ve 28. ligovém kole při výhře 3:1 nad Readingem FC. První ligový start si tak připsal po více než třech letech od podpisu smlouvy. Premiéra v FA Cupu dopadla hůře, 9. 3. 2013 inkasoval Everton s Jánem Muchou v bráně ve čtvrtfinále anglického poháru proti Wiganu Athletic v rozmezí 270 sekund tři góly a ze soutěže po prohře 0:3 vypadl. Svou první nulu v Premier League vychytal během druhého zápasu hraného 16. března 2013 proti Manchesteru City a měl zásluhu na vítězství 2:0. V poslední červnový den roku 2013 mu v Evertonu skončila smlouva, tým mu prodloužení kontraktu nenabídl. Za mužstvo nastoupil ke dvěma zápasům v lize.\n\nV červenci 2013 zamířil jako volný hráč (zadarmo) do Ruska, kde se upsal na dvě sezony klubu PFK Křídla Sovětů Samara.\n\nLigový debut si odbyl v sedmém kole hraném 1. 9. 2014, kdy svým čistým kontem přispěl k bezbrankové remíze proti Kubáni Krásnodar. Svoji druhou nulu vychytal v 15. kole proti Tereku Groznyj (výhra 1:0). Následně mu nedal gól žádný z hráčů týmu FK Krasnodar, Samara zvítězila doma v poměru 1:0. Mužstvo skončilo v tabulce po konci ligy na čtrnáctém místě a o udržení prvoligové příslušnosti i na nadcházejí ročník muselo bojoval v baráži proti Torpedu Moskva. Samara s Muchou v sestavě nejprve podlehla soupeři 0:2, v odvetě hrané na domácí půdě remizovala s Torpedem 0:0 a spadla do druhé nejvyšší soutěže. Na podzim 2014 nanastoupil k žádnému utkání v lize, celkem během svého působení odchytal 12 ligových střetnutí.\n\nV lednu 2015 odešel ze Samary na hostování do tehdejšího prvoligového nováčka ruské první ligy Arsenalu Tula, kde se sešel se svým krajanem Lukášem Tesákem.\n\nPremiéru v dresu Arsenalu Tula si připsal 9. března 2015 v 18. kole proti Rubinu Kazaň (prohra 0:1). Svoji první nulu vychytal v následujím kole, kdy pomohl k výhře 1:0 nad půdě Lokomotivu Moskva. V dubnu 2015 udržel sérii 306 minut bez inkasovaného gólu. Branku nedostal ve třech celých zápasech, postupně vychytal střelce klubů FK Spartak Moskva, FK Ufa a FK Amkar Perm. Arsenal ve všech těchto zápasech zvítězil 1:0. Tým bojoval v nejvyšší lize o záchranu, která se nezdařila. Na jaře 2015 nastoupil ke dvanácti ze třinácti možných zápasů v lize.\n\nKoncem června 2015 se vrátil na Slovensko a uzavřel smlouvu do konce ročníku 2018/19 se Slovanem Bratislava, přestože měl nabídky z Belgie, Turecka, Polska i Ruska. V mužstvu doplnil brankářskou dvojici Dominik Greif - Martin Krnáč, Dušan Perniš krátce po jeho příchodu odešel a stal se posilou řeckého celku Iraklis Soluň.\n\nSe Slovanem bojoval na podzim 2015 o postup do základní skupiny Evropské ligy UEFA 2015/16. V prvních dvou předkolech proti gibraltarskému klubu Europa FC (výhry 6:0 a 3:0) a proti týmu UC Dublin z Irska (výhry 1:0 a 5:1) nechytal. Představil se až ve třetím předkole v souboji s ruským mužstvem FK Krasnodar, se kterým klub prohře 0:2 a remíze 3:3 vypadl.\n\nSvůj ligový debut v dresu týmu si odbyl v prvním kole hraném 19. 7. 2015 proti ViOnu Zlaté Moravce, kdy pomohl k výhře 2:1 na půdě tohoto soupeře. Se Slovanem na jaře 2016 došel až do finále slovenského poháru, kde mužstvo podlehlo v utkání hraném v Trnavě klubu AS Trenčín v poměru 1:3. V ročníku 2015/16 odehrál 28 ligových střetnutí a vychytal celkem čtrnáct čistých kont, z toho dvakrát nedostal branku od týmů FC ViOn Zlaté Moravce (výhra 2:0 a remíza 0:0), FC Spartak Trnava (výhra 2:0 a remíza 0:0), AS Trenčín (remíza 0:0 a výhra 2:0), FC DAC 1904 Dunajská Streda (výhry 1:0 a 2:0) a od MFK Skalica (2x výhra 2:0), v jednom případě se proti němu neprosadili střelci mužstev FO ŽP ŠPORT Podbrezová (výhra 1:0), MFK Zemplín Michalovce (výhra 1:0) a MŠK Žilina (remíza 0:0).\n\nS klubem se představil v prvním předkole Evropské ligy UEFA 2016/17 proti albánskému týmu KF Partizani. První zápas skončil bezbrankovou remízou, ale odveta v Senici se neuskutečnila. Partizani bylo přesunuto do druhého předkola Ligy mistrů UEFA 2016/17 na místo tehdejšího albánského mistra KF Skënderbeu Korçë vyloučeného kvůli podezření z ovlivňování zápasů a Slovan postoupil automaticky do dalšího předkola. Ve druhém předkole Slovan remizoval 0:0 a prohrál 0:3 s mužstvem FK Jelgava z Lotyšska a vypadl.\n\nV sezoně 2016/17 se podílel na zisku domácího poháru, přestože ve finále hraném 1. května 2017 proti tehdy druholigovému týmu MFK Skalica kvůli zranění nenastoupil. Jeho spoluhráči porazili soupeře v poměru 3:0. Kvůli zranění nehrál ani v posledních šesti utkáních v lize. Celkem v ročníku nastoupil do 23 ligových střetnutí, v nichž sedmkrát nedostal branku. 19. června 2017 ve Slovanu po vzájemné dohodě skončil.\n\nV červnu 2017 podepsal dvouletou smlouvu s polským prvoligovým klubem Bruk-Bet Termalica Nieciecza, kde působila řada jeho krajanů.\n\nAktuální k 7. červnu 2017\nV A-mužstvu slovenské reprezentace si odbyl premiéru 6. února 2008 v přátelském zápase v kyperském městě Limasol proti Maďarsku (remíza 1:1). V důležitém vítězném zápase kvalifikace na Mistrovství světa ve fotbale 2010 proti Polsku vychytal nulu a výrazně tak pomohl klubu k prvnímu místu v kvalifikační skupině. Podle čtenářů slovenského deníku SME byl zvolen nejlepším hráčem tohoto zápasu.\n\nPo remíze 1:1 s národním týmem Litvy 7. 9. 2012 se rozhodl dočasně vzdát se reprezentace. Zdůvodnil to malou herní vytížeností v Evertonu, díky čemuž nebyl schopen v reprezentaci odvádět stoprocentní výkony. V srpnu 2013 svůj postoj změnil a přijal nabídku do reprezentačního A-týmu od nového trenéra Slovenska Jána Kozáka pro přátelský zápas s Rumunskem. V tomto utkání hraném 14. srpna 2013 vychytal remízu 1:1. 6. 9. 2013 na stadionu Bilino Polje v Zenici proti domácí Bosně a Hercegovině vychytal výhru 1:0 pro slovenské mužstvo, toto vítězství také znamenalo uchování určité naděje na postup na MS 2014 v Brazílii. V odvetě 10. září 2013 v Žilině inkasoval dva góly, Slovensko podlehlo svému balkánskému soupeři 1:2 a ztratilo naději alespoň na baráž o Mistrovství světa 2014 v Brazílii. 11. 10. 2013 v kvalifikačním utkání proti domácí reprezentaci Řecka vyrobil minelu při zpětné přihrávce Martina Škrtela, míč mu prošel pod kopačkou do sítě. Řecko díky tomu zvítězilo 1:0 a živilo naději na přímý postup na MS. Velmi podobný gól dostal od vlastního obránce jen o několik dní dříve, konkrétně 2. října jeho reprezentační spoluhráč Matúš Kozáčik v Lize mistrů UEFA 2013/14 proti celku CSKA Moskva a také šlo o vítěznou branku pro soupeře.\n\nZúčastnil se Mistrovství světa 2010 v Jihoafrické republice. Odchytal všechny čtyři zápasy Slovenska na turnaji, postupně v základní skupině F 15. června s nováčkem šampionátu Novým Zélandem (remíza 1:1), 20. 6. s Paraguayí (prohra 0:2) a 24. června s Itálií (výhra 3:2) Slovensko postoupilo do osmifinále, kde se střetlo s Nizozemskem a po prohře 1:2 s favoritem Mistrovství světa bylo z turnaje vyřazeno.\n\nTrenér Ján Kozák jej vzal společně s dalšími brankáři Matúšem Kozáčikem a Jánem Novotou na EURO 2016 ve Francii, kam se Slovensko probojovalo poprvé v éře samostatnosti. Na turnaji byl náhradním brankářem a nenastoupil v žádném utkání, post jedničky vykonával Kozáčik.\n\n"}
{"id": "573813", "url": "https://cs.wikipedia.org/wiki?curid=573813", "title": "Ben Clymer", "text": "Ben Clymer\n\nBenjamin Andrew Clymer (* 11. dubna 1978 v Bloomingtonu, Minnesota, USA) je bývalý americký hokejista.\n\nByl draftován týmem Boston Bruins v roce 1997 ve druhém kole, celkově na 27 místě. První zápas v NHL hrál v sezoně 1999/2000 v týmu Tampa Bay Lightning. Během výluky NHL hrál ve švýcarském týmu EHC Biel ve druhé švýcarské lize. Po výluce se vrátil zpět do NHL a podepsal smlouvu s týmem Washington Capitals na 1 rok. Následující rok prodloužil smlouvu s Washington Capitals na 2 roky, ale kvůli nedostačujícím výsledkům strávil poslední rok své smlouvy v AHL v Hershey Bears. Po skončení smlouvy s Washington Capitals podepsal smlouvu v KHL týmem HC Dynamo Minsk. Po skončení sezony 2008/2009 přestoupil do německého týmu ERC Ingolstadt. Po sezoně 2009/2010 přestoupil do švýcarského klubu HC Lugano, kde však neodehrál žádný zápas kvůli zraněného kolene které přetrvávalo až do konce sezóny 2010/11, kdy oznámil konec kariéry.\n\n\n\n\n\n"}
{"id": "573815", "url": "https://cs.wikipedia.org/wiki?curid=573815", "title": "Dezertní víno", "text": "Dezertní víno\n\nDezertní víno je víno, které obsahuje vyšší podíl cukru či alkoholu. Cukr i alkohol může být uměle zvyšován během výroby.\n\nVýznam termínu \"dezertní víno\" se postupně mění a jeho výklad není striktně vymezen.\n\nV osmdesátých letech se sladká vína dělila do následujících čtyř skupin:\n\nSoučasný vinařský zákon hovoří o vínech likérových a aromatizovaných, ale dezertní vína nespecifikuje. Jelikož je i v zahraničí užívání tohoto pojmu jistým způsobem roztříštěno, chápe se dnes jako dezertní každé víno s vyšším obsahem cukru (i přírodního) a obvykle vyšším obsahem alkoholu (což ale není podmínkou).\n\nV Anglii se takto označují všechna sladká vína, která jsou servírovaná zároveň s pokrmem s výjimkou bílých vín fortifikovaných, která se servírují před jídlem (jako aperitiv). Ve Spojených státech jsou jako dezertní označována vína s obsahem alkoholu nad 14%, zatímco v Německu se obsah alkoholu nezohledňuje.\n\nZa dezertní vína můžeme považovat například:\n\nze zahraniční produkce jsou to například:\n\nDezertní vína bývají obvykle těžká, často sladká a používají se jako aperitivy, nebo jsou servírována ke sladkým dezertům. Využití záleží na konkrétním druhu vína; rozptyl je velmi široký, takže obecný charakter není snadné specifikovat.\n"}
{"id": "573816", "url": "https://cs.wikipedia.org/wiki?curid=573816", "title": "Jan Klas (politik)", "text": "Jan Klas (politik)\n\nJan Klas (* 3. dubna 1958) je český politik, bývalý poslanec ČNR a Parlamentu ČR za Středočeský kraj a člen ODS.\n\nVystudoval výstavbu a rozvod elektrické energie na ČVUT v Praze. Poté v letech 1983-1991 pracoval jako technik v POLDI Kladno.\n\nV letech 1990–1994 zasedal v zastupitelstvu a radě města Kladna. Mezi lety 1991-1992 působil jako oblastní manažer ODS. V roce 1992 byl členem České národní rady, poté od voleb 1992 nepřetržitě poslancem českého parlamentu, kde se věnoval problematice bezpečnosti a obrany. V letech 1996–1998 vykonával post místopředsedy Výboru pro obranu a bezpečnost. V letech 1996–2010 předsedal Podvýboru pro zpravodajské služby. Mezi lety 1998–2002 zastával funkci předsedy Stálé komisi pro kontrolu činnosti Bezpečnostní informační služby. V období 2006–2010 se stal předsedou Stálé komise pro kontrolu činnosti Národního bezpečnostního úřadu. V tomto funkčním období vešel ve známost hlavně tím, že často hlasoval proti své ODS spolu s Vlastimilem Tlustým. Ve volbách 2010 svůj mandát neobhajoval. K říjnu 2012 byl uváděn jako poradce premiéra Petra Nečase pro vnitřní bezpečnost.\n"}
{"id": "573817", "url": "https://cs.wikipedia.org/wiki?curid=573817", "title": "Mišmar David", "text": "Mišmar David\n\nMišmar David ( מִשְׁמַר דָּוִד, doslova „\"Davidova stráž\"“, v oficiálním přepisu do angličtiny Mishmar Dawid, přepisováno též Mishmar David) je vesnice typu kibuc (třebaže uváděna i jako společná osada - \"jišuv kehilati\") v Izraeli, v Centrálním distriktu, v Oblastní radě Gezer.\n\nLeží v nadmořské výšce 156 metrů na pomezí hustě osídlené a zemědělsky intenzivně využívané pobřežní nížiny a regionu Šefela.\n\nObec se nachází 22 kilometrů od břehu Středozemního moře, cca 30 kilometrů jihovýchodně od centra Tel Avivu a cca 32 kilometrů západně od historického jádra Jeruzalému. Mišmar David obývají Židé, přičemž osídlení v tomto regionu je etnicky převážně židovské.\n\nMišmar David je na dopravní síť napojen pomocí lokální silnice číslo 411. Východně od obce se kříží dálnice číslo 44 a dálnice číslo 3.\n\nMišmar David byl založen v roce 1948. První židovští osadníci se sem nastěhovali v říjnu 1948. Šlo o Židy původem z Rumunska, kteří využili vysídlenou arabskou vesnici v tomto regionu, který byl dobyt v rámci Operace Nachšon během války za nezávislost, kdy v zdejší oblasti probíhaly těžké boje o kontrolu nad koridorem spojujícím pobřeží a Jeruzalém. Mišmar David je pojmenován podle Davida „Mickeyho“ Marcuse, americkožidovského vojáka, který pomáhal Izraeli během války za nezávislost a který během ní padl.\n\nVysídlená arabská vesnice na místě nynějšího Mišmar David se jmenovala Chulda (nezaměňovat se současnou židovskou vesnicí Chulda stojící cca 2 kilometry západně odtud). Křižáci ji nazývali Huldre. Šlo o menší sídlo stojící na pahorku jen pár set metrů východně od dnešního Mišmar David. Roku 1931 měla vesnice 178 obyvatel a 29 domů. Po jejím dobytí Izraelci v rámci Operace Nachšon zde arabské osídlení skončilo a koncem dubna 1948 byla opuštěná vesnice zbořena s výjimkou dvou domů. Přímo na místě původní arabské vesnice se pak usadili noví židovští obyvatelé. Koncem 50. let 20. století potom pro ně začala západně od dosud provizorně obývané arabské vesnice vyrůstat nová zástavba.\n\nMístní ekonomika je založena na zemědělství a průmyslu. Vedení obce plánuje stavební expanzi na kapacitu 350 rodin.\n\nPodle údajů z roku 2014 tvořili naprostou většinu obyvatel v Mišmar David Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 603 lidí. Během roku 2014 populace stoupla o 18,5 %.\n\n\n"}
{"id": "573825", "url": "https://cs.wikipedia.org/wiki?curid=573825", "title": "Solothurn (kanton)", "text": "Solothurn (kanton)\n\nSolothurn (německy: \"Solothurn\"; francouzsky: \"Soleure\"; italsky: \"Soletta\"; rétorománsky: \"Soloturn\"; v místním dialektu: \"Soledurn\") je kantonem na severu Švýcarska, nazvaným podle svojí metropole města Solothurnu.\n\nKanton se rozkládá ve Švýcarské plošině a v Juře, mezi kantony Bern, Basilej-venkov, Aargau a Jurou a francouzským Alsaskem, a protékají jím řeky Aara (jež tvoří i části hranice s kantonem Bern), Emme a Birs. Kanton má celkem tři exklávy.\n\n"}
{"id": "573830", "url": "https://cs.wikipedia.org/wiki?curid=573830", "title": "Christopher Hadfield", "text": "Christopher Hadfield\n\nChristopher Austin Hadfield (* 29. srpna 1959 Sarnia, Ontario, Kanada), původně vojenský pilot, je od června 1992 jedním z kanadských astronautů. Poprvé vzlétl do vesmíru roku 1995 v raketoplánu Atlantis při letu STS-74 na ruskou vesmírnou stanici Mir, podruhé roku 2001 v raketoplánu Endeavour pri misi STS-100 na Mezinárodní vesmírnou stanici (ISS). Od začátku roku 2010 se připravoval na půlroční let na ISS v rámci Expedice 34 a 35, ke stanici odstartoval v prosinci 2012, na Zem se vrátil v květnu 2013.\n\nStřední školu Chris Hadfield ukončil roku 1977. V letech 1978–1980 studoval na \"Royal Roads Military College\" ve Victorii v Britské Kolumbii, poté na \"Royal Military College\" v Kingstonu v Ontariu, zde roku 1982 získal titul bakaláře strojírenství. Do roku 1985 procházel leteckým výcvikem na různých základnách kanadského vojenského letectva. Potom sloužil u 425. peruti (\"425 Squadron\") kanadského letectva. V letech 1988–1989 studoval ve škole zkušebních letců na Edwardsově letecké základně. Od roku 1989 byl na tři roky přidělen na leteckou základnu amerického námořnictva Patuxent River (\"Patuxent River Naval Air Station\"). Roku 1992 se stal magistrem na University of Tennessee, studoval zde letecké systémy.\n\nPřihlásil se do druhého kanadského náboru astronautů vyhlášeného Kanadskou kosmickou agenturou (CSA), prošel všemi koly výběru a 8. června 1992 se stal jedním ze čtveřice nových astronautů CSA. Ještě týž rok zahájil základní kosmonautický výcvik a získal kvalifikaci „letový specialista“ raketoplánu.\n\nByl jmenován členem posádky letu STS-74 raketoplánu Atlantis. Do kosmu odstartoval 12. listopadu 1995. Cílem letu byla doprava zásob, vybavení a především Stykového modulu na stanici Mir, šlo o druhou návštěvu Miru americkými raketoplány. Hadfield se tak stal jediným Kanaďanem, který kdy navštívil stanici Mir. Atlantis přistála 20. listopadu, v kosmu strávila 8 dní, 4 hodiny a 31 minut.\n\nSloužil v houstonském středisku řízení letů na postu hlavního operátora (\"CapCom\") pro spojení s astronauty, celkem při 25 letech raketoplánů. V letech 1996–2000 byl vedoucím oddílu astronautů CSA.\n\nV červnu 1997 byl zařazen do posádky letu STS-99, později přejmenovaného na STS-100. Podruhé vzlétl na oběžnou dráhu 19. dubna 2001 v raketoplánu Endeavour. Cílem mise byla doprava vybavení a zásob na Mezinárodní vesmírnou stanici (ISS). Let trval 11 dní, 21 hodin a 30 minut, raketoplán přistál 1. května 2001.\n\nV letech 2001–2003 zastával funkci ředitele operací NASA (\"Director of Operations for NASA\") ve Středisku přípravy kosmonautů ve Hvězdném městečku. Roku 2003 odešel z kanadské armády, po 25 letech služby.\n\nV srpnu 2007 byl Hadfield předběžně vybrán náhradníkem Roberta Thirska v Expedici 20/21 na ISS se startem v květnu 2009, v únoru 2008 jmenování oficiálně potvrdila NASA. Začátkem roku 2010 byl vybrán do záložní posádky Expedice 31/32 (startující v březnu 2012) a hlavní posádky Expedice 34/35 se startem plánovaným na listopad 2012.\n\nPotřetí do vesmíru vzlétl 19. prosince 2012 jako palubní inženýr Sojuzu TMA-07M společně s velitelem lodi Romanem Romaněnkem a Thomasem Marshburnem, o dva dny později se připojili k posádce ISS. Na stanici pracoval jako palubní inženýr třicáté čtvrté a velitel pětatřicáté expedice. Na Zem se posádka Sojuzu TMA-07M vrátila 14. května 2013.\n\nK 3. červenci 2013 odešel z Kanadské kosmické agentury.\n\nChris Hadfield je ženatý, má tři děti.\n\nAstronautův průvodce životem na Zemi – audiokniha obsahuje vyprávění zkušeného astronauta o krásách, ale i strastech života ve vesmíru. Příběh astronauta Chrise Hadfielda, který ve vesmíru strávil více než čtyři tisíce hodin. Příběhy o jeho úspěších, krizích, vesmírných procházkách a také o tom, jak mu to vše změnilo pohled na život na Zemi. Intimní vyprávění o vesmíru z pohledu astronauta vám také možná změní náhled na svět, a možná i to byl autorův důvod k celému napsání knihy.\nNačetl Ladislav Frej, vydala Audiotéka, 2017.\n\n"}
{"id": "573831", "url": "https://cs.wikipedia.org/wiki?curid=573831", "title": "Chulda (Izrael)", "text": "Chulda (Izrael)\n\nChulda ( חֻלְדָּה, v oficiálním přepisu do angličtiny Hulda) je vesnice typu kibuc v Izraeli, v Centrálním distriktu, v Oblastní radě Gezer.\n\nLeží v nadmořské výšce 120 metrů na pomezí hustě osídlené a zemědělsky intenzivně využívané pobřežní nížiny a regionu Šefela.\n\nObec se nachází 20 kilometrů od břehu Středozemního moře, cca 28 kilometrů jihovýchodně od centra Tel Avivu a cca 33 kilometrů západně od historického jádra Jeruzalému. Chuldu obývají Židé, přičemž osídlení v tomto regionu je etnicky převážně židovské.\n\nChulda je na dopravní síť napojena pomocí lokální silnice číslo 411. Západně od kibucu probíhá dálnice číslo 6.\n\nChulda byla založena v roce 1930. Jméno je inspirováno arabskou vesnicí, která stávala až do roku 1948 o něco východněji odtud (v prostoru nynějšího kibucu Mišmar David). Židovské novověké osidlování tu začalo již roku 1908, kdy zde z iniciativy Světové sionistické organizace vyrostla cvičná farma zaměřená na výchovu židovských zemědělských osadníků a zároveň tu začala výsadba lesu (první novověký plánovitě vysazovaný židovský les v Palestině - Chuldský les). Společně s cvičnými farmami Chavat Kineret (dnes Kvucat Kineret) a Ben Šemen šlo o hlavní instituce agrárního vzdělávání v Palestině.\n\nBěhem arabských nepokojů v tehdejší mandátní Palestině v roce 1929 byla farma napadena a vyrabována Araby. Při útoku byl zabit jeden Žid.\n\nPak zůstala lokalita asi jeden rok opuštěná, poté se tu usadili členové sionistické mládežnické organizace Gordonia původem z Polska a Litvy a zřídili zde kibuc. Roku 1938 se členové kibucu přestěhovali necelý kilometr západním směrem, do nynější lokality. V létě roku 1937 byla v Chuldě odhalena socha od Batji Lishanské připomínající obránce kibucu před arabským útokem z roku 1929. V říjnu 1943 provedli v kibucu britské jednotky razii, která měla odhalit zásoby zbraní Hagany.\n\nBěhem války za nezávislost v roce 1948 byla Chulda poslední židovskou osadou v pobřežní nížině, před vstupem do hornatého koridoru vedoucího k Jeruzalému. Sloužila proto jako logistické a vojenské centrum při bojích o přístupy k Jeruzalému. Už 10. ledna 1948 zde při arabském útoku byli zabiti dva Židé. V rámci Operace Nachšon byl jeruzalémský koridor ovládnut židovskými silami a arabské osídlení východně odtud zaniklo. Právě při Operaci Nachšon sloužila Chulda jako hlavní nástupní prostor židovských sil. Podobnou roli sehrávala i při opakovaných bojích o strategický Latrun.\n\nKoncem 40. let měl kibuc rozlohu katastrálního území 3 531 dunamů (3,531 kilometrů čtverečních).\n\nMístní ekonomika je založena na zemědělství (pěstování vinné révy a oliv a produkce mléka), od poloviny 70. let 20. století se zde rozvíjel i průmysl (firma na stavební prefabrikované díly, v současnosti již neexistující). Během 80. let 20. století čelil kibuc ekonomickým potížím a úbytku obyvatelstva. Počátkem 21. století vesnice prošla privatizací a zbavila se většiny prvků kolektivismu.\n\nPodle údajů z roku 2014 tvořili naprostou většinu obyvatel v Chuldě Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací, která ale po roce 2010 začala výrazně narůstat. K 31. prosinci 2014 zde žilo 859 lidí. Během roku 2014 populace stoupla o 10,7 %.\n\n\n"}
{"id": "573832", "url": "https://cs.wikipedia.org/wiki?curid=573832", "title": "Hulda", "text": "Hulda\n\nHulda je:\n\n"}
{"id": "573838", "url": "https://cs.wikipedia.org/wiki?curid=573838", "title": "Mišmar Ajalon", "text": "Mišmar Ajalon\n\nMišmar Ajalon ( מִשְׁמַר אַיָּלוֹן, doslova „\"Stráž Ajalonu\"“, v oficiálním přepisu do angličtiny Mishmar Ayyalon, přepisováno též Mishmar Ayalon) je vesnice typu mošav v Izraeli, v Centrálním distriktu, v Oblastní radě Gezer.\n\nLeží v nadmořské výšce 138 metrů na pomezí hustě osídlené a zemědělsky intenzivně využívané pobřežní nížiny a regionu Šefela. Severovýchodně od vesnice protéká Nachal Ajalon.\n\nObec se nachází 25 kilometrů od břehu Středozemního moře, cca 28 kilometrů jihovýchodně od centra Tel Avivu a cca 28 kilometrů severozápadně od historického jádra Jeruzalému. Mišmar Ajalon obývají Židé, přičemž osídlení v tomto regionu je etnicky převážně židovské.\n\nMišmar Ajalon je na dopravní síť napojen pomocí lokální silnice číslo 424. Severně od mošavu probíhá dálnice číslo 1 spojující Tel Aviv a Jeruzalém. V 1. a 2. dekádě 21. století byla podél dálnice trasována i nová vysokorychlostní železniční trať Tel Aviv – Jeruzalém, která tu ovšem nemá stanici a na místní dopravní vztahy nemá vliv.\n\nMišmar Ajalon byl založen v roce 1949. Zakladateli vesnice byla skupina Židů z Československa.\n\nV červnu 1953 byl v mošavu vyhozen do povětří jeden dům při arabském útoku, který byl součástí širší vlny zostření napětí na tehdejším izraelsko-jordánském pomezí.\nPodle údajů z roku 2014 tvořili naprostou většinu obyvatel v Mišmar Ajalon Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 499 lidí. Během roku 2014 populace stoupla o 3,7 %.\n\n\n"}
{"id": "573848", "url": "https://cs.wikipedia.org/wiki?curid=573848", "title": "Kfar Šmu'el", "text": "Kfar Šmu'el\n\nKfar Šmu'el ( כְּפַר שְׁמוּאֵל, doslova „\"Šmu'elova vesnice\"“, v oficiálním přepisu do angličtiny Kefar Shemu'el, přepisováno též Kfar Shmu'el) je vesnice typu mošav v Izraeli, v Centrálním distriktu, v Oblastní radě Gezer.\n\nLeží v nadmořské výšce 110 metrů na pomezí hustě osídlené a zemědělsky intenzivně využívané pobřežní nížiny a regionu Šefela. Severovýchodně od vesnice protéká Nachal Ajalon, do kterého tu zprava ústí vádí Nachal Anava.\n\nObec se nachází 24 kilometrů od břehu Středozemního moře, cca 27 kilometrů jihovýchodně od centra Tel Avivu a cca 29 kilometrů severozápadně od historického jádra Jeruzalému. Kfar Šmu'el obývají Židé, přičemž osídlení v tomto regionu je etnicky převážně židovské.\n\nKfar Šmu'el je na dopravní síť napojen pomocí lokální silnice číslo 424. Severně od mošavu probíhá dálnice číslo 1 spojující Tel Aviv a Jeruzalém, která se tu kříží se silnicí dálničního typu číslo 431 vedoucí do města Modi'in-Makabim-Re'ut, přičemž paralelně s ní byla v 1. a 2. dekádě 21. století trasována i nová vysokorychlostní železniční trať Tel Aviv – Jeruzalém, která tu ovšem nemá stanici a na místní dopravní vztahy nemá vliv.\n\nKfar Šmu'el byl založen v roce 1950. Zakladateli vesnice byla skupina Židů z Rumunska. Na vzniku osady se podíleli členové mládežnického hnutí ha-No'ar ha-cijoni.\n\nPojmenována je podle amerického židovského předáka Stephena Wise.\n\nPodle údajů z roku 2014 tvořili naprostou většinu obyvatel v Kfar Šmu'el Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 834 lidí. Během roku 2014 populace klesla o 0,4 %.\n\n\n"}
{"id": "573856", "url": "https://cs.wikipedia.org/wiki?curid=573856", "title": "Ša'alvim", "text": "Ša'alvim\n\nŠa'alvim ( שַׁעַלְבִים, v oficiálním přepisu do angličtiny Sha'alvim) je vesnice typu kibuc v Izraeli, v Centrálním distriktu, v Oblastní radě Gezer.\n\nLeží v nadmořské výšce 192 metrů na pomezí hustě osídlené a zemědělsky intenzivně využívané pobřežní nížiny a regionu Šefela, na dotyku mezi územím Izraele v mezinárodně uznávaných hranicích a územím nikoho, které do roku 1967 oddělovalo Izrael a Západní břeh Jordánu v prostoru Latrunu. Jižně od vesnice protéká Nachal Ajalon.\n\nObec se nachází 28 kilometrů od břehu Středozemního moře, cca 30 kilometrů jihovýchodně od centra Tel Avivu a cca 25 kilometrů severozápadně od historického jádra Jeruzalému. Ša'alvim obývají Židé, přičemž osídlení v tomto regionu je etnicky převážně židovské.\n\nŠa'alvim je na dopravní síť napojen pomocí místní komunikace, jež vede do sousední vesnice Mišmar Ajalon. Další místní komunikace napojuje obec na nedaleké město Modi'in-Makabim-Re'ut. Jižně od kibucu probíhá dálnice číslo 1 spojující Tel Aviv a Jeruzalém. V 1. a 2. dekádě 21. století byla poblíž vesnice vedena trasa nové vysokorychlostní železniční tratě Tel Aviv – Jeruzalém, s inženýrsky složitým mostem přes Ajalonské údolí, který je s délkou 1,2 km nejdelší mostní stavbou v Izraeli.\n\nŠa'alvim byl založen v roce 1951 v prostoru vysídlené arabské vesnice Salbit, jež tu stávala až do války za nezávislost roku 1948. Stávala v ní mešita a chlapecká základní škola založená roku 1947. Roku 1931 měl Salbit 406 obyvatel a 71 domů. Do místní populace byli započítáni i obyvatelé osady Bajt Šana ležící v pahorcích cca 1 kilometr severně odtud. V červnu 1948 byla tato oblast ovládnuta židovskými silami a arabské osídlení zde skončilo. Zástavba vesnice pak byla zcela zbořena.\n\nZakladateli kibucu Ša'alvim byla skupina izraelských členů náboženského hnutí Ezra a několik židovských imigrantů. Šlo zpočátku o polovojenskou osadu typu Nachal, která byla součástí pásu židovských vesnic zřizovaných v pohraničních nebo odlehlých oblastech státu. Až do roku 1967 byl kibuc vystaven opakovaným bezpečnostním hrozbám kvůli poloze přímo na hranici nárazníkového pásma oddělujícího teritorium pod kontrolou Izraele a Jordánska. V roce 1961 zde byla otevřena ješiva a od té doby se kibuc stal významným centrem židovského náboženského vzdělávání.\n\nMístní ekonomika je založena na zemědělství (polní plodiny a vinná réva, chov dobytka a drůbeže).\n\nPodle údajů z roku 2014 tvořili naprostou většinu obyvatel v Ša'alvim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1697 lidí. Během roku 2014 populace stoupla o 8,4 %.\n\n\n"}
{"id": "573857", "url": "https://cs.wikipedia.org/wiki?curid=573857", "title": "Malše (loď)", "text": "Malše (loď)\n\nMalše je osobní motorová loď postavená v roce 1959 pro Československou plavbu labsko-oderskou (ČSPLO) v loděnici Dopravního podniku města Brna pod jménem Solidarita.\n\nPoslední, čtvrtou z tzv. „brněnek“ (podle místa výroby) převzala ČSPLO v roce 1959, kdy byla loď \"Solidarita\" také vyrobena. Plavidlo se na Vltavě v Praze plavilo pod hlavičkou ČSPLO krátce, neboť k 1. lednu 1961 převzal osobní lodní dopravu v Praze samostatný závod pražského dopravního podniku s názvem Osobní lodní doprava. Loď \"Solidarita\" zde byla v květnu 1968 doplněna další „brněnkou“, konkrétně lodí \"Svoboda\" postavenou v roce 1958 a původně provozovanou na Slapské nádrži. Obě lodě zůstaly v majetku DP až do začátku 90. let 20. století, přičemž byly využívány především na lince k Zoologické zahradě. V roce 1990 byla \"Solidarita\" přejmenována na současné jméno \"Malše\".\n\nV roce 1992 se závod Osobní lodní doprava osamostatnil a vznikla dceřiná společnost Dopravního podniku hl. m. Prahy s názvem Pražská paroplavební společnost (PPS). \"Malše\" byla pod PPS v Praze v provozu do konce 90. let, od roku 2000 ji totiž měl v pronájmu Zdeněk Vitouš, který loď přesunul na Labe do Brandýsa, kde ji využíval na komerční vyhlídkové plavby. PPS ale v roce 2006 ukončila nájemní smlouvu a plavidlo prodala. Majitelem lodi se stala firma Českobritská plavební, která \"Malši\" původně používala na vodní nádrži Orlík pro objednané a okružní plavby. V srpnu 2011 byla loď po souši převezena do Hluboké nad Vltavou, kde následně byla společností Českobudějovická plavební zařazena do provozu na obnovené vodní cestě do Českých Budějovic.\n\nKonstrukčně loď \"Malše\" vychází z lodí, které Dopravní podnik města Brna (DPMB) stavěl pro vlastní lodní dopravu na Brněnské přehradě. Konstruktéry plavidel, které DPMB postavil pro jiné provozovatele (celkem pět lodí jednoho typu), byli Ing. Frank a pražský loďař Adolf Špirk. \"Malše\" je dvoupalubová osobní loď. Spodní paluba je zcela uzavřená, přibližně v polovině délky plavidla se nachází vyvýšená kormidelna a pod ní centrální prostor se vstupy na obou stranách lodi. Tento prostor dělí spodní palubu na dva oddělené salóny pro cestující, nachází se zde celkem 80 míst k sezení. Na zádi lodě se po bocích trupu nalézají dvě schodiště vedoucí na horní otevřenou, tzv. sluneční palubu s 44 místy k sezení. Loď pohání dieselový motor Škoda 6L o výkonu 99,3 kW, startování je řešeno stlačeným vzduchem v tlakové lahvi. Ten je při plavbě doplňován kompresorem.\n\n"}
{"id": "573863", "url": "https://cs.wikipedia.org/wiki?curid=573863", "title": "Virové hemoragické horečky", "text": "Virové hemoragické horečky\n\nVirové hemoragické horečky (zkráceně VHH), nebo též virové krvácivé horečky je souhrnné označení pro různorodou skupinu zvířecích a lidských onemocnění, které jsou způsobeny RNA viry ze čtyř odlišných čeledí: Arenaviridae, Filoviridae, Bunyaviridae a Flaviviridae. Všechny typy VHH jsou charakterizovány horečkou a krvácivou poruchou a všechny mohou vyústit až k velmi vysokým horečkám, šoku a v extrémních případech i ke smrti. Některé nemoci, jako například skandinávská \"nephropathia epidemica\", mají mírný průběh, zatímco jiné, jako například africká ebola, končí převažně smrtí.\n"}
{"id": "573867", "url": "https://cs.wikipedia.org/wiki?curid=573867", "title": "Volby do Národního shromáždění 1960", "text": "Volby do Národního shromáždění 1960\n\nVolby do Národního shromáždění Republiky československé se konaly v neděli 12. června 1960. Bylo v nich zvoleno 300 poslanců nejvyššího zákonodárného sboru Československa.\n\nZ celkových 300 poslanců bylo zvoleno 233 mužů a 67 žen. 3 poslanci byli mladší 25 let. Profesně bylo mezi poslanci 79 dělníků, 45 členů JZD, 59 příslušníků takzvané pracující inteligence a 117 poslanců z řad ostatních pracujících. Národnostně bylo v Národním shromáždění 205 poslanců národnosti české, 83 slovenské, 6 maďarské, 3 ukrajinské, 2 německé a 1 poslanec polské národnosti.\n\nVoleb se zúčastnilo 9 085 432 registrovaných voličů, což jest 99,68% voličů evidovaných ve voličských seznamech. Bílé lístky byly projevem nesouhlasu s politikou Národní fronty. \n\n"}
{"id": "573873", "url": "https://cs.wikipedia.org/wiki?curid=573873", "title": "Citrátsyntáza", "text": "Citrátsyntáza\n\nCitrátsyntáza (EC 2.3.3.1) je enzym ze skupiny acyltransferáz, který katalyzuje první reakci Krebsova cyklu, v níž acetylkoenzym A kondenzuje s oxalacetátem za vzniku citrátu a koenzymu A. Běžnou citrátsyntázou savců je citrát(Si)-syntáza, která přenáší acetyl na Si-stranu karbonylové skupiny oxalacetátu. V mitochondriích je podobný enzym, ale je to homodimer. U některých bakterií se však vyskytují citrátsyntázy, které přenáší acetyl na Re-stranu oxalacetátu.\n\nPři reakci katalyzované tímto enzymem vzniká vazba mezi uhlíkem methylu acetylCoA a uhlíkem karbonylové skupiny oxalacetátu. Vzniklý produkt je citryl-CoA. Následně dochází k hydrolýze thioesterové vazby v příslušném koenzymu a během exergonické reakce se uvolní citrát a CoA-SH.\n"}
{"id": "573885", "url": "https://cs.wikipedia.org/wiki?curid=573885", "title": "Ebola (řeka)", "text": "Ebola (řeka)\n\nEbola je malá říčka protékající severovýchodem Demokratické republiky Kongo. Jedná se o hlavní pramen řeky Mongala, což je jeden z přítoků řeky Kongo.\n\nPodle tohoto toku je pojmenovaný virus Ebola.\n\n"}
{"id": "573888", "url": "https://cs.wikipedia.org/wiki?curid=573888", "title": "Kostel svatého Oldřicha a Prokopa (Brno)", "text": "Kostel svatého Oldřicha a Prokopa (Brno)\n\nŘímskokatolický kostel svatého Oldřicha a Prokopa je zaniklý kostel, který se nacházel na Starém Brně na rohu ulic Václavská a Křížová.\n\nKostel je poprvé zmiňován v roce 1243, v roce 1332 byl přiřazen k nedalekému klášteru cisterciaček. V roce 1782, kdy byl cisterciácký klášter zrušen, kostel spadal pod Náboženský fond, než byl v roce 1785 zbořen.\n\n"}
{"id": "573890", "url": "https://cs.wikipedia.org/wiki?curid=573890", "title": "David Kočí", "text": "David Kočí\n\nDavid Kočí (* 12. května 1981 ve Praze, Česká republika) je bývalý český profesionální hokejista.\n\nV současnosti působí jako trenér staršího dorostu u klubu Piráti Chomutov.\n\nKočí nastupoval do roku 2000 za juniorský celek klubu HC Sparta Praha, tehdy jej draftoval tým NHL Pittsburgh Penguins v pátém kole. Sezonu 2000/01 strávil v juniorské WHL v klubu Prince George Cougars.\n\nV letech 2001–2006 se snažil dostat do sestavy Pittsburghu skrze farmářské celky Penguins − Wheeling Nailers v East Coast Hockey League a převážně v hlavním záložním mužstvu Wilkes-Barre/Scranton Penguins v American Hockey League. V úvodu sezony 2006/07 sice pro zranění kotníku úvodní část ročníku zmeškal, ale dočkal se v něm premiéry v NHL v dresu Chicago Blackhawks, kde nastoupil k devíti utkáním. V další sezoně odehrál 18 utkání. Během této sezony nastupoval i v AHL.\n\nV létě 2008 podepsal kontrakt s Tampa Bay Lightning, kde sehrál pouze jediné utkání v úvodu sezony 2008/09. Poté pokračoval v St. Louis Blues, kde odehrál čtyři utkání. Sezonu dokončil opět ve svém staronovém týmu Lightning, kde si v 32 utkáních připsal i svou první branku v NHL na ledě Montreal Canadiens (26. března). Předtím i poprvé bodoval − 22. února v domácím utkání s Boston Bruins si připsal asistenci.\n\nSezonu 2009/10 odehrál v dresu Colorado Avalanche, kde se v prvním ročníku vešel 43× do sestavy a připsal si i branku na ledě Calgary Flames. Přestože v play off se již do sestavy Avs nedostal, klub s ním podepsal kontrakt i na sezonu 2010/11. V té odehrál 34 utkání a vstřelil svou třetí branku v NHL.\n\nÚkolem tohoto hráče v NHL bylo zejména působit respekt na protivníky a \"ochraňovat\" hvězdy svého klubu.\n\nV létě 2011 se neúspěšně pokoušel prosadit do kádru Winnipeg Jets a tak se rozhodl pro návrat do Evropy. V říjnu se dohodl na kontraktu s mateřskou Spartou, v jejímž dresu si 13. října odbyl extraligovou premiéru na ledě BK Mladá Boleslav.\n\nV sezoně 2013/14 působil jako asistent trenéra u dorostu Sparty a také jako skaut, současně byl ale i nadále hráčem klubu.\n\n\nV sezoně 2000/2001 si připsal osm startů za českou reprezentaci do 20 let.\n\n"}
{"id": "573892", "url": "https://cs.wikipedia.org/wiki?curid=573892", "title": "Značení československého těžkého opevnění", "text": "Značení československého těžkého opevnění\n\nZnačení objektů těžkého opevnění budovaného v druhé polovině třicátých let dvacátého století v rámci výstavby československého opevnění se skládalo:\n\n"}
{"id": "573895", "url": "https://cs.wikipedia.org/wiki?curid=573895", "title": "Dálnice A4 (Polsko)", "text": "Dálnice A4 (Polsko)\n\nDálnice A4 je nejdelší polská dálnice, vedoucí od západu na východ přes jižní části Polska (podél Sudet a Karpat). Trasa dálnice je vedena od hraničního přechodu Ludwigsdorf / Jędrzychowice (napojení na německou dálnici A4) přes Vratislav, Katovice, Krakov a Řešov na hraniční přechod Korczowa / Krakovec, kde naváže na ukrajinskou dálnici M10.\n\nVýstavba dálnice A4 sahá až do 30. letech 20. století, kdy ji stavěli Němci. Byly postavěny úseky kolem Lehnice a Vratislavi.\n\nV 80. letech se začala stavět dálnice z Katovic do Krakova. V 90. letech byla otevřena východní část průtahu Katovicemi a v roce 2001 byl otevřen zbytek. Mezi lety 2000 - 2005 byla z části nově vybudována a z části zmodernizována dálnice od Vratislavi až do Gliwic. V letech 2004 - 2006 se zmodernizoval úsek od křižovatky Krzyzowa do Vratislavi ale bez odstavného pruhu, pouze se nouzovými zálivy. V roce 2002 byla otevřena jihozápadní část obchvatu Krakova a v roce 2003 a 2008 zbytek obchvatu. V roce 2008 byla otevřena dálniční křižovatka Gliwice Sósnica.V roce 2010 byla otevřen úsek od německých hranic po Krzyzowu. Mezi lety 2008 až 2016 se budovala dálnice A4 od Krakowa až na státní hranice s Ukrajinou.\n\nPlánuje se rozšíření obchvatu Krakova na 6 pruhů, ale zatím není jisté kdy se začne stavět a v roce 2028 také od Vratislavi po křižovatku Krzyzowa se plánuje 6 pruhů.\n\n"}
{"id": "573897", "url": "https://cs.wikipedia.org/wiki?curid=573897", "title": "Leonid Krasin", "text": "Leonid Krasin\n\nLeonid Borisovič Krasin (; , Kurgan, Ruské impérium – 24. listopadu 1926, Londýn, Spojené království) byl ruský a sovětský bolševický politik a diplomat.\n\nKrasin se připojil k Ruské sociálně demokratické dělnické straně koncem devadesátých let 19. století. V roce 1901 vystudoval na Charkovském technologickém institutu.\n\nV té době byl zatčen a poslán na Sibiř, kde pracoval jako dělník na stavbě Transsibiřské magistrály. Nakonec byl Krasin uvolněn a přesunul se do Baku, kde potkal Stalina a začal pracovat pro Leninovy noviny \"Iskra\". V roce 1903 se strana rozdělila na menševiky a bolševiky. Krasin se stal bolševikem a byl zvolen do ústředního výboru stejného roku.\n\nKrasin byl aktivní během revoluce roku 1905, kdy pod jménem Juchanson podporoval finančně revolucionáře. V roce 1908 odešel do Berlína a s bolševiky se rozešel. Stal se elektrotechnikem v Siemensově továrně.\n\nPo únorové revoluci se Krasin vrátil a znovu se spojil s bolševiky. V letech 1920 až 1924 byl Krasin lidovým komisařem zahraničního obchodu. Během tohoto mandátu podepsal roku 1921 Britsko-sovětskou obchodní smlouvu.\n\nV roce 1924 byl poslán do Londýna jako velvyslanec. Tam také roku 1926 zemřel na onemocnění krve. Pravdou bylo, že jeho přítel a lékař Alexandr Bogdanov prováděl experimenty s transfúzí krve a Krasin byl jeho „pokusným králíkem“. Sám Bogdanov zemřel roku 1928 po podobné transfúzi.\n\nKrasinovo jméno nese ledoborec Krasin (do roku 1926 ledoborec Svjatogor), který získal celosvětovou slávu v roce 1928, když zachránil výpravu Umberta Nobileho po ztroskotání vzducholodi Italia. Krasin byl pohřben v Kremelské zdi.\n"}
{"id": "573899", "url": "https://cs.wikipedia.org/wiki?curid=573899", "title": "Roztomilé malé lhářky", "text": "Roztomilé malé lhářky\n\nRoztomilé malé lhářky (originální název: Pretty Little Liars) je série románů Sary Shepardové.\n\nKnižní série sleduje život čtyř dívek – Spencer Hastings, Hanna Marin, Aria Montgomery a Emily Fields. Jejich parta se rozpadne po zmizení jejich vůdkyně Alison DiLaurentis. Později se znovu setkávají a začínají dostávat zprávy od \"A\", která vyhrožuje, že prozradí jejich největší tajemství.\n\nNovely se objevily v seznamu nejlépe prodávaných knih podle The New York Times. Stejnojmenná seriálová adaptace (s českým distribučním názvem \"Prolhané krásky\") měla premiéru na stanici ABC Family 8. června 2010.\n\nKnižní série sleduje život čtyř dívek Arii Montgomery, Hanny Marin, Emily Fields a Spencer Hastings. Jejich život se mění po zmizení vedoucí členky jejich party Alison DiLaurentis. O rok později se kamarády znovu setkávají a začínají dostávat zprávy od \"A\", která vyhrožuje, že odhalí jejich největší tajemství, o kterých si myslely, že ví pouze Alison. Krátce poté policie objevuje Alison tělo. V knize se čtyři dívky snaží zjistit identitu \"A\"\n\n\"Děj jednotlivých knih byl přeložen z anglické verze Wikipedie.\"\n"}
{"id": "573900", "url": "https://cs.wikipedia.org/wiki?curid=573900", "title": "Žilina (loď)", "text": "Žilina (loď)\n\nLoď Žilina byla vyrobena v roce 1958 v loděnici Dopravního podniku města Brna (DPMB) pro lodní dopravu na Oravské přehradě.\n\nLoď \"Žilina\" vyrobená brněnským dopravním podnikem v roce 1958 byla téhož roku dodána na Oravskou přehradu, kde ji tehdejší provozovatel lodní dopravy, Dopravný podnik mesta Žiliny, uvedl do provozu. Jednalo se tehdy o největší plavidlo na nádrži s kapacitou 250 osob, v roce 1962 dodaný maďarský hydrobus mohl uvézt pouze 150 cestujících. Ostatní lodě nacházející se v té době na jezeře byly malé o kapacitě 25 osob. Od roku 1960 převzal lodní provoz podnik ČSAD Dolný Kubín, kterému připadl i stávající lodní park. Postupem času rostl zájem návštěvníků o plavbu na přehradě, v 70. letech lodě přepravily ročně až 100 000 cestujících. Přibyly také některé další lodě. \"Žilina\" byla odstavena z provozu v roce 1989 zřejmě kvůli špatnému technickému stavu. Plavidlo bylo vytaženo na břeh v Námestově, kde chátralo. Začátkem 21. století byla loď částečně zalita do betonu a vznikla z ní restaurace.\n\nKonstrukce \"Žiliny\" byla shodná se čtyřmi loděmi, které DPMB ve druhé polovině 50. let 20. století dodal národnímu podniku Československá plavba labsko-oderská (tzv. „brněnky“). Loď, částečně odvozenou od plavidel, které si brněnský dopravní podnik vyráběl pro vlastní lodní dopravu na brněnské přehradě, konstrukčně navrhl Ing. Frank společně s pražským loďařem Adolfem Špirkem. Jedná se o dvoupalubovou osobní loď. Vstupy do plavidla se nacházejí přibližně v polovině jeho délky po obou stranách a vedou do centrálního vstupního prostoru, nad kterým se nachází vyvýšená kormidelna. Tímto prostorem je spodní, zcela uzavřená paluba rozdělena na dva salóny pro cestující. Horní, tzv. sluneční paluba, která se nachází na střeše spodní paluby za kormidelnou, je přístupná dvěma schodišti po bocích v zádi lodi. Plavidlo bylo poháněno lodním dieselovým motorem Škoda 6L o výkonu 99,3 kW, přičemž k jeho nastartování byl využíván stlačený vzduch z tlakové lahve.\n\n"}
{"id": "573905", "url": "https://cs.wikipedia.org/wiki?curid=573905", "title": "Tokajské víno", "text": "Tokajské víno\n\nTokajská vína jsou aromatická vína zlatavé barvy vyráběná v Tokajské oblasti (severovýchodní Maďarsko a jihovýchodní Slovensko) tradiční oxidativní metodou. V současné době se dostávají do módy i tokajská vína stolní a přívlastková, která se vyrábějí moderním reduktivním procesem.\n\nPěstování vinné révy v tokajské oblasti sahá do 2. století našeho letopočtu. Současnou podobu dal místnímu vinařství uherský král Béla IV ve 13. století, kdy požádal italské vinaře o obnovu vinic zničených válkou. Ti osázeli vinice novými odrůdami, které se staly základem tokajských vín. K největšímu rozmachu došlo v 17. století; vína se dostala až na stůl francouzského krále Ludvíka XIV.\n\nTokajskou oblast vymezil uherský zákon již v roce 1908 (31 obcí v okolí města Tokaj). Československu jeho vznikem v roku 1918 připadly čtyři obce (Malá Trňa, Velká Trňa, Viničky a Slovenské Nové Mesto) včetně práva pro použití názvu Tokajské. Rozpadem Československa roku 1993 získala toto právo Slovenská republika.\n\n\nTokajská vína se dělí do 4 skupin:\n\nObsah zbytkového cukru pro výběry a esence je spíše orientační, může se lišit v závislosti na ročníku a postupu výroby. Taktéž se postupem času měnily vinařské zákony a nařízení, takže starší ročníky nemusejí odpovídat aktuálním předpisům.\n\nTokajské víno se vyrábí z několika převážně tradičních odrůd:\n\nStolní a jakostní vína se vyrábějí podobně, jako vína v ostatních oblastech - reduktivní metodou fermentace vylisovaného moštu. Liší se až výroba ostatních druhů vín typických pro tuto oblast.\n\nPro tokajské oblasti je charakteristický dlouhý podzim, během kterého bobule přezrávají a za přispění botrytidy se mění v cibéby. Právě na obsahu cibéb je výroba tokajských vín postavena.\n\nTokajské samorodné je vyráběno oxidativní metodou z netříděných bobulí. Podíl cibéb je závislý na počasí konkrétního roku, takže v horších letech vzniká samorodné suché (cukernatost moštu minimálně 21°, zbytkový cukr do 10 g/l), v příznivějších letech je možné vyrobit samorodné sladké (cukernatost moštu nad 24°, zbytkový cukr minimálně 10 g/l, obvykle 30 - 60 g/l). Sudy nejsou plněny zcela, od vzduchu je víno odděleno pouze vrstvou kvasinek, což se podílí na barvě, chuti a buketu. Dříve tokajské samorodné zrálo nejméně dva roky, z toho alespoň rok v dřevěném sudu. S ročníkem 2016 se doba zrání v dřevěných sudech snížila na šest měsíců.\n\nVýběry se vyrábějí zalitím rozmělněných cibéb vinným moštem o cukernatosti >21 °NM nebo vínem vyrobeným z moštu o cukernatosti >21 °NM a následným kvašením. Použitý mošt i víno musí pocházet ze stejné vinohradnické oblasti i roku, jako cibéby.\n\nMnožství cibéb je odměřováno putnami o objemu 28 litrů (20 - 25 kg cibéb, starší literatura uvádí 15 kg) a přidáváno do göncského sudu (sud o objemu 136,6 litrů). Podle počtu puten na sud se tokajská vína dělí na 3 až 6 putnová. V archivech je možné narazit na 1 a 2 putnové výběry, jejichž výrobu ukončil vinařský zákon z roku 1997. \n\nK nejvýraznější změně ve výrobě tokajských výběrů došlo v roce 2013. Byl zrušen tradiční 3–6-putnový systém, který byl nahrazen čtyřmi kategoriemi podle obsahu zbytkového cukru 60, 90, 120 a 150 g/l, jejichž ekvivalentem jsou 3, 4, 5 a 6-putnové výběry. Všechny tokajské výběry dříve nesly automaticky název Aszú, což je dnes rezervováno pouze pro výběry začínající na minimálním obsahu zbytkového cukru 150 g/l a končící tam, kde začíná tokajská esence (450 g/l). Pouze 6-putnový tokajský výběr lze oficiálně nazývat Azsú. Stejně jako u samorodného, tak ani u výběrů nejsou sudy plněny zcela, aby k vínu mohl vzdušný kyslík, který společně s vrstvou kvasinek dotváří celkový charakter vína. Tradičně zrál tokajský výběr nejméně tři roky, z toho alespoň dva roky v dřevěných sudech. Po roce 2013 byla doba strávená v sudu zkrácena na 18 měsíců.\n\nTokajská výběrová esence (Tokaji aszú eszencia, někdy lidově označovaná jako sedmiputnové) je vyráběna fermentací cibéb zalitých moštem či tokajským vínem. Obsah cukru musí přesahovat 180 g/l a extrakt 45 g/l. Obsah alkoholu se pohybuje kolem 10-12 %. Zraje 3 roky, z čehož minimálně dva stráví v dřevěném sudu.\n\nTokajská výběrová esence se do prodeje dostává poměrně zřídka a za vysoké ceny (obvykle 3000 - 8000 Kč za litr). Někteří prodejci ji chybně klasifikují jako tokajskou esenci - nektar. Ta je ovšem natolik vzácná, že je prakticky nemožné se s ní mimo specializované obchody setkat. Počínaje sklizní 2013 se tokajská výběrová esence již nevyrábí a vínům této kvality nově odpovídá nejvyšší kategorie výběrů, tzv. Aszú.\n\nTokajská esence (Tokaji eszencia), neboli nektar, vzniká přirozeným kvašením samotoku (šťávy, kterou ze sebe vlastní vahou vylisovaly cibéby). Vyrábí se zpravidla jen v nejlepších ročnících (čtyř-hvězdičkových podle maďarského systému). Pro vznik 1 litru esence je zapotřebí 3 tun cibéb, což odpovídá sklizni z 10 hektarů. Kvašení je z důvodu vysokého obsahu cukru velmi pomalé a může trvat roky (u velmi koncentrovaného samotoku je to přibližně 1% alkoholu za rok). Esence obvykle obsahuje přes 400 g/l zbytkového cukru (uvádí se až 900 g/l pro ročník 2000), 45 - 60 g/l extraktu a 4 až 6 procent alkoholu. Zrání trvá minimálně tři roky, z toho dva v dřevěném sudu. Cenově se tato vína pohybují mezi 10 000 - 25 000 Kč za litr.\n\n\"Pan Stevenson o tokajské esenci píše: \"Byl jsem šťasten, že jsem mohl ochutnat čistou esenci ve státních sklepích v Tolcsvě. Kvasila již 13 let a dosáhla hladinu téměř 12% alkoholu, s 640 g/l zbytkového cukru tekla jako olej, měla však neuvěřitelný buket připomínající zrána se rozvíjející růže. Byla intenzivně sladká, čistá se silnou hroznovou chutí.\"\"\n\nŽivotnost esencí je prakticky neomezena, uvádějí se až stovky let při patřičném skladování.\n\n\"\"Zvláštností tokajské oblasti jsou speciální sklepy. Jsou vykopané v sopečné vyvřelině (tufu) v podobě chodeb vysokých asi dva a půl metru. V některých tokajských sklepech jsou stěny pokryty černou plísní, která reguluje vlhkost a přitom neovlivňuje nepříznivě ovzduší ve sklepě.\"\"\n\nSpletité chodby tokajských sklepů jsou vykopány hluboko pod zemí v sopečné hornině tufu a táhnou se do dálky i několika kilometrů. Většina byla vyhloubena již v 16. a 17. století. Mají stálé mikroklima, tzn. vysokou vzdušnou vlhkost a stabilní teplotu kolem 10–12 °C. Jejich stěny porůstá mikroskopická houba \"Zasmidium cellare\". Tato chladnomilná houba (lidově plíseň) reguluje vzdušnou vlhkost v podzemních prostorách. V její přítomnosti zraje tokajské víno několik let a právě tady získává finální komplexnost a zakulacenost.\n\nTokaji máslás. Vyrábí se fermentací moštu nebo vína nalitého na kvasničný kal zbylý po výrobě výběru nebo samorodného. Touto cestou víno získává výraznější charakter. Takto vyrobené víno se dnes již běžně neprodává. Jeho produkce pro vlastní konzumaci je však v řadě malých rodinných vinařství stále běžná zejména v Maďarsku.\n\nTokaji fordítás. Vzniká fermentací moštu nebo vína nalitého na matoliny (výlisky) z cibéb, které ještě dokážou víno chuťově a aromaticky obohatit. Takto vyrobené víno se dnes již běžně neprodává. Jeho produkce pro vlastní konzumaci je však v řadě malých rodinných vinařství stále běžná zejména v Maďarsku.\n\nPoužívá se klasické metody pro výrobu ledového vína v kombinaci s tokajskými odrůdami. Poprvé bylo vyrobeno roku 1999 v Chateau Pajzos (Maďarsko). Jeho produkce se v reakci na zvyšující poptávku v posledních letech výrazně zvyšuje.\n\nMetoda pro výrobu slámového vína z tokajských odrůd se tradičně používá pouze na Slovensku.\n\nVyužívá tokajských odrůd v kombinaci s klasickým systémem přívlastků (ten se ovšem liší podle konkrétní země a vinařského zákona). V Maďarsku jsou tato vína obvykle značena jako \"késöi szüretelésü\" (doslovně přeloženo znamená pozdní sběr), na Slovensku je používán podobný systém značení jako v ČR. Některé maďarské pozdní sběry se kvalitou moštu mohou vyrovnat až našim výběrům z bobulí a výběrům z cibéb.\n\nTaké známo jako \"Stanza Eszencia\". Maďarská specialita, neprokvašená sladká esence s několika sty gramy \"zbytkového\" cukru. Do poloviny 20. století se bezalkoholová esence z cibéb prodávala pouze v lékárnách jako vinný produkt prospěšný zdraví. V současnosti je většina produkce importována Japonskem, kde je distribuována jako přírodní doplněk stravy pro prevenci před civilizačními chorobami. Produkt se vyznačuje olejovitou konzistencí a výraznou chutí cibéb.\n\nTokajská vína jsou známa vysokým archivačním potenciálem. Ten se týká především výběrů a esencí. Stolní vína jsou určena k okamžité spotřebě. Potenciál kvalitních jakostních vín a pozdních sběrů vyráběných moderní reduktivní metodou dosahuje zhruba pěti let. U výběrů a esencí vyráběných tradiční oxidativní metodou může být životnost prakticky neomezena. Jsou známa vína, která byla ve výtečné kondici po otevření i téměř tři sta let po sklizni.\n\nArchivační potenciál závisí na ročníku, správném skladování a samotné výrobě.\n\nDetaily výrobního postupu si tokajští vinaři chrání, ale u současných vín lze pozorovat dva zásadní trendy. První je klasická metoda, kdy se víno lahvuje co možná nejvíce zoxidované. Tato vína jsou obvykle výrazně tmavá, zlatavá až zlatavo-hnědá a mají velmi dobrý archivační potenciál. Druhá metoda je relativně nová a zakládá na lahvování minimálně zoxidovaného vína. Odlišný výrobní postup umožňuje víno chuťově a aromaticky odlišit. Není ale prokazatelné, zda bude mít tento postup vliv na dlouhodobě archivovaná vína. Několik příkladů známějších výrobců:\n\nklasická metoda\n\nmoderní metoda\n\nTokajské víno se tradičně skladovalo ve skleněných lahvích uzavřených korkem v tufových sklepích. Lahve byly skladovány ve svislé poloze, což vyžadovalo občasné překorkování (zhruba po sedmi letech), neboť korek časem vysychal a degradoval. V současnosti již překorkování nepatří k běžným postupům a lahve se uchovávají nakloněné, aby byla zátka zalita vínem a nevysychala.\n\nPro archivaci a dlouhodobé skladování se doporučuje stabilní teplota kolem 12 °C, přičemž je preferována raději teplota mírně vyšší, než teplota kolísavá.\n\nKvalita vína a skladovací potenciál mohou být velmi závislé na počasí během vegetačního období. Podle něj se jednotlivé ročníky kvalitativně liší. Existuje několik systémů hodnocení kvality ročníku, vyjadřují se počtem hvězdiček (více = lépe). Maďarský systém jako maximum používá čtyř hvězdiček. Naproti tomu mezinárodní značení rozlišuje hvězdiček pět.\n\nRočníky tokajských pozdních sběrů\nRočníky výběrových vín a esencí\nČtyřhvězdičkové (nejlepší) ročníky podle maďarského systému:\nNázory na některé ročníky (např. 2000 nebo 2005) a jejich hodnocení se někdy do určité míry liší. O vyjádření jsem požádal odbornici na tokajské víno Dr. Danu Chvátalovou, která přímo pro tento článek wikipedie poskytla následující informace:\n\n\"\"Existuje řada knih o tokajských vínech. Naštěstí je jich hodně v angličtině či němčině. Přeložila jsem jich hezkou řádku, ale přesto Vám nemohu zcela jednoznačně odpovědět. Jsou ročníky tradičních tokajských ASZÚ, jenž jsou tradovány všemi jako nejlepší tj. mají 4 hvězdičky (1972, 1975, 1983, 1988, 1993, 1999, 2003, 2005) ovšem záleží hodně na vinařství i poloze určité vinice. I ve špatných ročnících mají někteří vinaři excelentní putňová vína vyznamenaná mezinárodně. Muzeální víno všeobecně v Maďarsku znamená nejvyšší kvalitu vína. Podmínky pro klasifikaci vína jako muzeální jsou dosti nejasné. Každý vinař má svá muzeální vína, ať jsou to tokajská nebo ne. Archivace kvalitních putňových tokajských nemá hranice. Důležité je správné uložení. A čím starší, tím lepší a samozřejmě dražší a to mnohonásobně.\"\"\n\nZa archivní tokajská vína jsou považována ta, u kterých uběhlo více než 10 let od sklizně. Po 10 letech může cena lahve vzrůst na dvojnásobek hodnoty mladšího vína.\n\nTokajské výběry a esence jsou charakteristické žlutou, medovou, jantarovou až zlatohnědou barvou a sladkou plnou chutí s oxidativním charakterem. Ve vůni i chuti se může objevovat med, hrozinky, chlebovinka, buket cibéb, tóny vanilky, ořechů, tabáku, sušené ovoce, datle, fíky, meruňky, u vyšších výběrů až karamelové, kávové nebo čokoládové tóny, či griliáš.\n\nSladká tokajská vína vyráběná oxidativní metodou se hodí k většině sladkých dezertů, zákusků a pečivu. Tradiční kombinací pro přírodně sladká tokajská vína jsou také husí či kachní játra (foie gras/de canard). Vzhledem k vyššímu obsahu cukru se nedoporučují k běžnému pití. Esence a vyšší výběry se také používají jako doplněk stravy.\n\nPro běžnou konzumací tokajských vín se lépe hodí buďto samorodné (maď. szamorodni), které má obvykle zbytkového cukru méně, nebo ho neobsahuje vůbec, případně přívlastková či stolní tokajská vína, která jsou vyráběna reduktivní cestou.\n\n\n"}
{"id": "573906", "url": "https://cs.wikipedia.org/wiki?curid=573906", "title": "Všeobecné volby v Belgii 1949", "text": "Všeobecné volby v Belgii 1949\n\nBelgické všeobecné volby z roku 1949 se konaly 26. června 1949. Vládu poté vytvořil Gaston Eyskens.\n\n"}
{"id": "573910", "url": "https://cs.wikipedia.org/wiki?curid=573910", "title": "Love Me (píseň, Lena Meyer-Landrut)", "text": "Love Me (píseň, Lena Meyer-Landrut)\n\nLove Me je popová píseň od Německé zpěvačky Lena Meyer-Landrut. Napsal ji společně s Stefanem Raabem . Pochází z jejího debutového alba My Cassette Player.\n"}
{"id": "573913", "url": "https://cs.wikipedia.org/wiki?curid=573913", "title": "T-St-S 76a", "text": "T-St-S 76a\n\nSrub T-St-S 76a byl projektován jako izolovaná dělostřelecká pozorovatelna tvrze Stachelberg pro řízení palby tvrze. Objekt byl plánován z důvodu, že pozorovací zvony v jednotlivých srubech tvrze Stachelberg neposkytovaly dostatečný přehled o situaci a vedení palby.\n\nPro pozorování situace měl být srub vybaven dvěma pozorovacími zvony a periskopickým dalekohledem vz. 38. Situace měla být velení tvrze předávána telefonem.\n\nPlánovaná poloha umístění srubu pozorovatelny byla na vrcholu Baba, 673 m n. m. pro lepší možnost pozorování terénu a pohybu nepřítele. Srub byl plánován jižně, přibližně 800 m. od ostatních srubů tvrze Stachelberg a nebylo plánováno propojení s podzemím tvrze, což by přineslo zvýšení stavebních nákladů.\n\nVzhledem k umístění srubu až za obrannou linií byl tento vybaven pouze lehkými kulomety k palebnému krytí prostoru okolí a před vchodem. Vstupní prostor vchodu měl být navíc kryt palbou z ruční zbraně v chodbě za prostorem SAS (na obrázku není značeno). Další obrana byla zajišťována izolovaným pěchotním srubem T-S 70 v předpolí směrem k linii tvrze a lehkým opevněním. Tento srub, jako jeden z mála, nebyl projektován s diamantovým příkopem před dolní střílnou.\n\nStavební práce nebyly zahájeny.\n\n\n"}
{"id": "573920", "url": "https://cs.wikipedia.org/wiki?curid=573920", "title": "Alternativní hlasování", "text": "Alternativní hlasování\n\nAlternativní hlasování (též systém okamžitého rozhodujícího utkání či preferenční hlasování) je volební systém umožňující mnohonásobnou volbu jedním hlasem. Používá se v Austrálii, je také znám jako australský systém, dále se používá v Nauru a při volbě prezidenta Irska. Alternativní hlasování minimalizuje počet ztracených hlasů. \n\nKaždý volič může podle svých preferencí očíslovat jakéhokoli kandidáta. V prvním sčítání se zjišťuje, zda některý z kandidátů obdržel nad 50 % prvních hlasů.\n\n\nTento volební systém vede k bipolaritě, alternace stran u moci a potlačování antisystémových stran .\n\n"}
{"id": "573923", "url": "https://cs.wikipedia.org/wiki?curid=573923", "title": "Nothin' on You", "text": "Nothin' on You\n\n„Nothin' on You“ je píseň amerického hip-hopového zpěváka B.o.B. Píseň pochází z jeho debutového studiového alba \"\". Produkce se ujal producent The Smeezingtons. S touto písní mu vypomohl americký popový zpěvák Bruno Mars.\n"}
{"id": "573925", "url": "https://cs.wikipedia.org/wiki?curid=573925", "title": "Peking Chung-teng", "text": "Peking Chung-teng\n\nPeking Chung-teng () byl čínský profesionální fotbalový klub, který sídlil v Pekingu. Založen byl v roce 1997 pod názvem Peking Lung-li. Zanikl v roce 2010 po fúzi s Pekingem Pa-si. Klubové barvy byly červená a bílá. V čínské druhé nejvyšší fotbalové soutěži klub působil celkem čtyři ročníky (sezóny 2006–2009).\n\nSvé domácí zápasy odehrával na stadionu Š'-ťing-šan s kapacitou 20 000 diváků.\n\nPlný název klubu byl Fotbalový klub Peking Chung-teng ()\n\n\n\nZdroj:\n\n\n\nZdroj:\n"}
{"id": "573927", "url": "https://cs.wikipedia.org/wiki?curid=573927", "title": "Port Angeles", "text": "Port Angeles\n\nPort Angeles je město v Clallam County na západě amerického státu Washington. Je sídlem správy okresu Clallam County a jeho nejlidnatějším městem. Port Angeles leží na pobřeží Úžiny Juana de Fucy, která spojuje Tichý oceán se zálivy Puget Sound a Georgia. Zároveň také leží na Olympijském poloostrově, respektive na úpatí severního svahu Olympijského pohoří. V roce 2010 žilo ve městě 19 038 obyvatel.\n\nPort Angeles je hraniční přechod do Kanady. Každý den jezdí trajekty přes Úžinu Juane de Fucy do kanadského města Victorie na ostrově Vancouver (vzdálenost 40 km, doba cesty 1h 30min.).\n\nJižně od města, v oblasti Olympijského pohoří, se nachází Olympijský národní park (rozloha 3 733 km²). V Port Angeles je návštěvnické centrum parku.\n\nMěsto bylo založeno roku 1791, španělským mořeplavcem Franciscem de Elizou. Původní název města byl \"Puerto de Nuestra Seńora de Los Angeles\", ten byl v polovině 19. století zkrácen a poangličtěn do dnešní podoby.\n\nCentrum města leží v přístavu. Tvoří ho dvě hlavní ulice 1st St. a Front St. Zde najdeme většinu obchodů, restaurací, několik barů a menší autobusové nádraží.\n\n\nNa tomto území byl natočena i sága Stmívání od Stephenie Meyerové.\n\n"}
{"id": "573930", "url": "https://cs.wikipedia.org/wiki?curid=573930", "title": "Václav Jindřich Veit", "text": "Václav Jindřich Veit\n\nVáclav Jindřich Veit (19. ledna 1806, Řepnice – 17. února 1864 Litoměřice), v německých zdrojích Wenzel Heinrich Veit byl německy mluvící český hudební skladatel.\n\nJeho rodiče byli nájemci panského dvora v Řepnicích u Litoměřic. Otec hrál na housle a hudební vlohy rozvíjel i u svého syna. Václav Jindřich nejprve chodil na hodiny hudby k místnímu učiteli a pak postoupil na gymnázium v Litoměřicích, kde se ve volném čase věnoval hře na varhany. V patnácti letech odešel na studia do Prahy. Zde ho zastihla tragédie – roku 1823 mu krátce po sobě zemřeli oba rodiče. Ztratil tak podporu z domova; od té doby byl odkázán na pomoc od příbuzných a příjmy z opisování not a soukromého vyučování. Jeho zájem o hudbu tím ale nepřestal. Samostatně se cvičil ve hře na různé nástroje (housle, flétnu, violoncello, klavír) a studoval v univerzitní knihovně, například teoretické práce Johanna Philippa Kirnbergera a Bedřicha Diviše Webera. Chtěl se stát žákem Václava Jana Tomáška, který byl tehdy považován za nejlepšího učitele skladby a klavíru v Praze. Nebyl ale schopen zaplatit požadovaný honorář, z něhož tento pedagog odmítl slevit.\n\nV Praze absolvoval práva a roku 1831 nastoupil do zaměstnání jako úředník pražského magistrátu. Kvůli nízkému platu mu byla hudba vítaným vedlejším zdrojem příjmu. Brzy se stal vyhledávaným učitelem hry na klavír v bohatých rodinách. Byl známý jako velmi pečlivý a přísný, protože jeho vytříbenému hudebnímu sluchu neunikla ani ta nejmenší chyba. Také hrál v kvartetech a komponoval první skladby. Oblíbil si především Spohra a Onslowa; studoval i Beethovena a tehdy méně známého Schuberta. Už jeho první práce, jako např. \"Kvinteto op. 1\" a \"2\", \"Kvarteto D-moll op. 3\", \"Kvinteto op. 4\", byly pokládány za mistrovská díla. Po několika letech se mu dostalo i nečekaného zadostiučinění – na jednom soukromém koncertu, jehož se jako host účastnil i Václav Jan Křtitel Tomášek, zahráli Veitovo kvarteto jako „dílo neznámého autora“. Tomáškovi se zalíbilo a chtěl vědět, kdo je skladatelem. K velkému překvapení mu sdělili, že pochází od chudého studenta, kterého kdysi odmítl vyučovat. Tomášek neskrýval svůj obdiv a jeho názor přispěl k Veitově rostoucí popularitě.\n\nRoku 1841 dostal nabídku, stát se ředitelem městské kapely v Cáchách. Po dlouhém váhání ji přijal, ale jen na 3 měsíce. Poprvé tam vystoupil 19. června 1841 jako dirigent tělesa se 60 instrumentalisty a 180 pěvci, které zahrálo Mendelssohnovo oratorium \"Paulus\". Zaznamenal velký úspěch, po kterém mu nabídli stálé angažmá. Veit si ale kladl náročné podmínky – trval na tom, aby se hudební soubor rozšířil a jeho nejdůležitější členové získali trvalé zaměstnání. To ale bylo mimo finanční možnosti města, a tak Veit po skončení smlouvy odešel.\n\nOd září 1841 byl zpátky v Praze jako úředník a skladatel. Roku 1844 se oženil s Julií Witkovou, studentkou klavírní hry, se kterou se seznámil jako učitel hudby u hraběte Lobkowicze.\n\nV březnu 1848 ho zastihla revoluce. Rozvášněný dav vtrhl na Staroměstskou radnici a Veit, který tam pracoval, před ním na poslední chvíli musel utéci na Malostranské náměstí. Přitom se nachladil a vážně onemocněl; od té doby začaly jeho dlouhotrvající zdravotní problémy.\n\nRoku 1850 byl jmenován radou c. k. vrchního zemského soudu a o čtyři roky později prezidentem c. k. krajského soudu v Chebu. Tam napsal svá nejlepší díla – chrámové skladby \"Ad te Domine\" (op. 41), \"Offertoria\" (op. 42), \"Graduale\" (op. 43) a slavnostní mši (op. 44). Tamější podnebí ale nepříznivě ovlivňovalo jeho zdravotní stav; kolem roku 1857 dostal chrlení krve. Žádal o přeložení do rodných Litoměřic, které pokládal za zdravější, ale nevyhověli mu kvůli nízkému věku v porovnání s dalšími kandidáty. Dočkal se až v roce 1862, ale plicní nemoc do té doby postoupila. Postihly ho také rodinné tragédie – z deseti dětí mu zemřel syn a tři dcery, z toho poslední tragicky při pádu z vozu u Soběchleb. Veit za necelý rok poté podlehl své nemoci ve věku 58 let.\n\nVeit patřil ve své době k nejpopulárnějším skladatelům. Snažil se tvořit díla, která by byla dokonalá obsahem i formou. Víc než novátorství a originalitu cenil lahodnost. Tvořil pro zábavu svou i svého okolí; chtěl, aby jeho hudba připravila co nejvíc příjemných chvil hráčům i posluchačům. Starým formám dával nový půvab, aniž by tím dráždil konzervativní obecenstvo, čímž nenásilně zmodernizoval českou hudbu. Jeho kult měl ale i kritiky (například Robert Schumann ho s mírnou jízlivostí uvedl jako příklad pravidla, že v Praze jsou místní umělci nekriticky chváleni – i když předtím jeho výkon sám ocenil) a koncem 19. století prakticky upadl do zapomenutí. Vliv na to měla i jeho národnost a povolání – Veit se vždy považoval za Němce a jeho činnost úředníka ve službách neoblíbeného rakouského státního aparátu řadu Čechů z další generace odpuzovala. Česky se začal učit až po roce 1850. Je ale nutné uvést, že v době, kdy žil, nebyly národnostní spory tak vyhraněné a jeho hudbu měli rádi Češi i Němci. V některých skladbách se nechal inspirovat českými lidovými písněmi, část ve své době zlidověla (např. \"Quodlibet na české národní písně\", \"Na Prahu\", \"Pozdravení pěvcovo\") a zpívala se ve vlasteneckých kruzích. Nedělal to ale z patriotismu – jen proto, že češtinu považoval za melodickou. V osobním životě byl známý jako velmi svědomitý a pečlivý, ať už jako úředník či umělec. Vždy vystupoval solidně a uhlazeně, a navzdory osobním tragédiím mel šťastné manželství. V Litoměřicích mu byl roku 1904 odhalen pomník, z něhož do dnešních dnů zbyla busta v místním muzeu.\n\nJeho syn \"August Emanuel Veit\" (1856–1931) se stal rovněž hudebníkem. V letech 1899–1922 byl dirigentem německého divadla v Brně.\n\nKe známějším pracím patří např.:\n\n1. Před odjezdem do Cách\n\n2. Po roce 1841\n\n3. V Chebu a Litoměřicích\n\nVelká část prací vyšla tiskem u Hofmeistra v Lipsku.\n\n\n"}
{"id": "573931", "url": "https://cs.wikipedia.org/wiki?curid=573931", "title": "Novinářská křepelka", "text": "Novinářská křepelka\n\nNovinářská křepelka je ocenění udělované Českým literárním fondem mladým a perspektivním novinářům do 33 let věku za jejich významný žurnalistický počin. Udělována je v Havlíčkově Brodě spolu s cenou Karla Havlíčka Borovského. Ocenění jsou vždy předávána zpětně za předchozí rok.\n\nSpolu s oceněním dekorovaní přebírali do ocenění udělovaného za rok 2007 též finanční obnos ve výši 3300 Kč., od roku následujícího již částku ve výši 3333 Kč\n\nOcenění se v letech 2002 až 2004 předávala během Podzimního knižního trhu Markéty Hejkalové. Od roku 2005 jsou předávány v rámci samostatného programu v měsíci květnu.\n\n\nCena byla předána v roce 1993.\n\nCena byla předána v roce 1995.\n\nCena byla předána v roce 1997.\n\nCena byla předána v roce 1998.\n\nCena byla předána v roce 1999.\n\nCena byla předána v roce 2001.\n\nCena byla předána v roce 2002.\n\nCena byla předána 24. října 2003.\n\nNavíc byla udělena dvě mimořádná ocenění:\n\nCena byla předána v roce 2004.\n\nCena byla předána v roce 2005.\n\nCena byla předána 25. května 2006 v sále Staré radnice v Havlíčkově Brodě.\n\nOcenění byla předána 24. května 2007.\n\nOcenění byla předána 22. května 2008.\n\nOcenění byla předávána 19. května 2009.\n\nNovinářské křepelky byly předány 10. června 2010.\n\nNovinářské křepelky byly předány 26. května 2011.\n\n\n\n\nNovinářské křepelky byly předány 4. června 2015.\n\nOcenění za rok 2015 byly předány 26. května 2016 v Havlíčkově Brodě.\n\nOcenění za rok 2016 byla předána 17. května 2017 v Havlíčkově Brodě.\n\nOcenění za rok 2017 byla předána 24. května 2018 v Havlíčkově Brodě.\n\nOcenění za rok 2018 byla předána 24. května 2019 v Havlíčkově Brodě.\n"}
{"id": "573935", "url": "https://cs.wikipedia.org/wiki?curid=573935", "title": "Všeobecné volby v Belgii 1987", "text": "Všeobecné volby v Belgii 1987\n\nBelgické všeobecné volby z roku 1987 se konaly 24. listopadu 1987.\n\n"}
{"id": "573941", "url": "https://cs.wikipedia.org/wiki?curid=573941", "title": "Nadějné vyhlídky", "text": "Nadějné vyhlídky\n\nNadějné vyhlídky (: Great Expectations) je román s kriminální zápletkou, jeden z nejvýznamnějších románů anglického spisovatele Charlese Dickense, který vyšel roku 1861 v Londýně.\n\nPrvní překlad vznikl již koncem 19. století. Stejně jako následující nesl titul \"Nadějné vyhlídky\". Překlad z 50.let 20. století provedla Jana Tetourová, zatím poslední Emanuela a Emanuel Tilschovi. Jiný překlad titulu z roku 1972 zní \"Skvělé vyhlídky\" a pořídil jej Jaroslav Tafel pro rozhlasovou dramatizaci s Karlem Högrem v hlavní roli.\n\nPříběh se odehrává převážně v anglickém Kentu a v Londýně.\n\nHlavním hrdinou je Pip (celým jménem Filip Pirrip), sirotek, o kterého se po smrti rodičů stará jeho přísná starší sestra se svým manželem, Joem Gargerym, kterého má Pip obzvláště rád.\n\nKdyž jde Pip na Štědrý večer za rodiči na hřbitov, setká se tam s uprchlým trestancem Magwitchem, který ho vyděsí tak, že pro něj Pip ukradne pilník a trochu jídla. Pip celou událost tají. Když pak Magwitche chytne policie, Magwitch Pipa neprozradí a tvrdí, že si pilník i jídlo ukradl sám.\n\nPozději se Pip dostane do domu slečny Havishamové, podivínské staré panny, která nosí zažloutlé svatební šaty a chce, aby ji Pip rozveselil a hrál si se stejně starou adoptovanou dívkou jménem Estella. Pip se do Estelly zamiluje, ta jím však pro jeho původ pohrdá. Tak se zrodí Pipův sen stát se bohatým gentlemanem. Při dalších návštěvách se o slečně Havishamové dovídá, že ji v den svatby opustil snoubenec, a proto žije odloučená od okolního světa, jen s Estellou, na kterou přenáší svou nenávist k mužům.\n\nPoté, co jej slečna Havishamová propustí ze služby, učí se Pip u strýce Joea kovářem. Setkává se také s Biddy, starší dívkou, která se jej snaží vzdělávat a která pomáhá v domácnosti poté, co je Pipova sestra vážně zraněna. Jednoho dne Pipa navštíví pan Jaggers, který mu oznamuje, že mu neznámý dobrodinec odkázal velké množství peněz a že musí okamžitě odjet do Londýna. Pip věří, že peníze získal zásluhou slečny Havishamové, a tak ji často navštěvuje. Mezitím se usadí v Londýně a spřátelí se s mladým Herbertem Pocketem. Život ve velkém městě Pipa poměrně rychle změní v povýšeného snoba, který se při návštěvě svého strýce Joea stydí za svůj nuzný původ. Navíc si Pip i přes získaný majetek nadělal dluhy.\n\nDěj se prudce zvrátí, když Pip zjistí, že peníze dostal od Abela Magwitche, uprchlého vězně, kterému jako dítě pomohl. Magwitch vydělal peníze v Austrálii, aby se Pipovi odvděčil za pomoc. Pipa toto zjištění nejdříve znechutí, pak ale svému zachránci pomůže a pod falešným jménem Provis jej ukrývá. Se svými přáteli pak zosnují plán, jak Magwitche vyvézt z Anglie, kde má Magwitch zakázáný pobyt. Plán je však prozrazen a Magwitch je odsouzen k smrti. Poslední dny tráví s Pipem a umírá s vědomím, že jeho peníze splnily svůj účel. Po jeho smrti nicméně jeho majetek propadne britské koruně a Pip je opět chudý.\n\nDalší epizodou je poslední návštěva Pipa u slečny Havishamové. Stará žena chce Pipa poprosit o odpuštění své a Estelliny krutosti. Dojde však k požáru, na jehož následky slečna Havishamová umírá. Estella se mezitím vdala za Pipova soka a její manželství se ukazuje jako nešťastné.\n\nNa závěr se Pip vrací zpět do kovárny, poté co strávil několik let prací v Káhiře s Herbertem. Joe se oženil s Biddy, Estellin manžel zemřel a oba hlavní hrdinové se v závěru knihy setkávají u trosek domu slečny Havishamové.\n\nKompletní e-book Nadějné vyhlídky\n"}
{"id": "573942", "url": "https://cs.wikipedia.org/wiki?curid=573942", "title": "Jan Bor", "text": "Jan Bor\n\nJan Bor, \"vlastním jménem\" Jan Jaroslav Strejček (16. února 1886, Praha – 25. března 1943, Zámostí u Hluboké nad Vltavou), byl český divadelní režisér.\n\nOd roku 1904 studoval slavistiku, srovnávací dějiny a filologii na Karlově univerzitě v Praze, následně v letech 1905 – 1907 na univerzitách v Lipsku a ve Vídni. V roce 1926 získal doktorát filosofie na UK v Praze.\n\nBěhem svých pobytů v Německu v letech 1912–1914 poznal tvorbu Maxe Reinhardta.\nStal se žákem F. Zavřela, zabýval se psaním divadelních referátů, odborných článků o divadle, byl autorem monografie o Eduardu Vojanovi (1907) a Marii Laudové (1913).\n\nPublikoval v časopisech \"Den\", \"Lumír\", byl redaktorem časopisu \"Scéna\" (1913–1914). V roce 1914 se stal režisérem Intimního divadla a zde setrval pět let .\n\nPo první světové válce se začal věnovat režii, nejdříve ve Švandově divadle (1919–1924), následně v Divadle na Vinohradech (1924–1939). Zde se stal po odchodu Jaroslava Kvapila vrchním režisérem a v roce 1930 uměleckým šéfem. Později se funkce vzdal a v letech 1936 až 1938 působil jen jako režisér.\n\nV lednu 1939 byl jmenován šéfem činohry Národního divadla. V této funkci působil formálně až do své smrti, ve skutečnosti jen do začátku roku 1942, kdy se uchýlil do ústraní. \n\nJeho první manželkou byla zpěvačka Národního divadla Olga Valoušková, druhou manželkou herečka Ema Hrubá. Jeho syny jsou režisér Jan Strejček a filmový a hudební kritik Vladimír Bor.\n\n\n\n\n\n"}
{"id": "573943", "url": "https://cs.wikipedia.org/wiki?curid=573943", "title": "Representational State Transfer", "text": "Representational State Transfer\n\nRepresentational state transfer (REST) je cesta jak jednoduše vytvořit, číst, editovat nebo smazat informace ze serveru pomocí jednoduchých HTTP volání.\n\nREST (Representational State Transfer) – je architektura rozhraní, navržená pro distribuované prostředí. REST navrhl a popsal v roce 2000 Roy Fielding (jeden ze spoluautorů protokolu http) v rámci disertační práce Architectural Styles and the Design of Network-based Software Architectures. V kontextu práce je nejzajímavější kapitola 5, ve které Fielding odvozuje principy RESTu na základě známých přístupů k architektuře.\nRozhraní REST je použitelné pro jednotný a snadný přístup ke zdrojům (resources). Zdrojem mohou být data, stejně jako stavy aplikace (pokud je lze popsat konkrétními daty). REST je tedy na rozdíl od známějších XML-RPC či SOAP, orientován datově, nikoli procedurálně. Všechny zdroje mají vlastní identifikátor URI a REST definuje čtyři základní metody pro přístup k nim.\n\nArchitektonický styl REST byl vyvinut souběžně s protokolem HTTP/1.1, na základě stávajícího návrhu HTTP/1.0. REST je druhem softwarové architektury navržený pro „hypermediové“ systémy jako je např. WWW (world wide web). Jako takový není stavěn jen pro webové služby. REST v nejdůslednějším slova smyslu definuje sbírku principů síťové architektury, která popisuje, jak jsou zdroje definovány a adresovány. Ve volnějším slova smyslu je popisován jednoduchým rozhraním, které přenáší doménově specifikovaná data pomocí HTTP protokolu bez přidané zprávové vrstvy jakou je např. SOAP či HTTP cookies. Tyto dva významy mohou být v rozporu a stejně tak se mohou ve svém významu překrývat. Je možné navrhnout síť s REST architekturou bez použití HTTP a bez interakce s WWW, ale také je možné navrhnout jednoduché XML a HTTP rozhraní, které se plně neřídí REST principy, na místo toho sleduje model RPC. Tyto diference mezi použitím termínu REST způsobuje jistý zmatek v technických dokumentacích, proto systémy, které používají principy Fieldingova REST, se označují jako RESTful.\n\nRepresentational State Transfer (REST) je koncept pro design distribuované architektury. Distribuovaná architektura v tomto smyslu znamená, že části programu běží na různých strojích a pro svoji komunikaci využívají síť. Pod programem si můžete představit například webovou aplikaci, kde internetový prohlížeč komunikuje s webovým serverem, aplikaci pro výměnu dat mezi finančními institucemi, kde dochází k vzájemnému volání mezi servery.\n\n\n\nExistují samozřejmě i další přístupy k řešení distribuované architektury jako Remote Procedure Call (RPC). Obecně můžeme říci, že rozdíl mezi RESTem a RPC je ve dvou rovinách, sémantice operací a tím co se distribuuje. Sémantika operací v RESTu je konečná a tvoří ji pouze CRUD (create, read, update, delete) na daném resourcu. Oproti tomu v RPC sémantika odpovídá metodám, které jsou volány. V RESTU se distribuuje stav (data představovaná resourcem), oproti chování, které se distribuuje v RPC.\n\nNásledující tabulka ukazuje, jak jsou typicky vlastnosti HTTP implementovány v podobě webové služby:\n\nREST používá pro svou datovou výměnu několik jednoduchých standardizovaných formátů:\n\n\nChybějící podpora na úrovní middleware je asi největším problémem, protože vede k velkému nepohodlí při práci s RESTem. Samozřejmě existují výjimky jako Google a jeho GData , pomocí kterých je využívání Google služeb přes REST pohodlné. GData mají klientské knihovny pro Java, JavaScript, .NET, PHP, C++ a Python. (3)\n\n\nV tomto článku byl použit text z článku A REST na blogu dagblog.cz, který je dostupný pod licencí CC-BY 4.0 International\n"}
{"id": "573945", "url": "https://cs.wikipedia.org/wiki?curid=573945", "title": "Vesnice Sparks", "text": "Vesnice Sparks\n\nVesnice Sparks je postapokalyptická novela od Jeanne DuPrau, která byla vydána v roce 2004. \"Vesnice Sparks\" je druhá kniha z edice Knihy Emberu. Edice obsahuje také knihy \"Město Ember\", \"Věštkyně z Yonwoodu\" a \"Poklad v temnotách\".\n\nČtyři sta přeživších se po staletích vrátila z podzemního města Ember zpátky na zemský povrch. Nemohli zpátky a nevěděli jak se o sebe na povrchu postarat. Putovali několik dní, byli vyčerpáni žízní, až nakonec přišli do vesnice Sparks. Obyvatelé vesnice neochotně souhlasili, že se budou o uprchlíky po šest měsíců starat. Je to dost dlouho na to, aby se Embeřané dokázali postarat sami o sebe, až odejdou.\n\nAle jídla byl nedostatek, hladovějící Embeřané se nic moc nenaučili a obyvatelům Sparks brzy začalo starání se o nešikovné Embeřany vadit. Lině, Poppy a paní Murdové bylo řečeno, že budou žít v domě místní doktorky, kde také bydlel ukňouraný kluk jménem Torren. Napětí se stupňovalo a začaly se objevovat záhadné série vandalských útoků proti lidem z Emberu. Napětí vyvrcholilo až do situace, kdy se konflikt zdál být nevyhnutelný.\n\nLidé z Emberu začali být neklidní a lidé ze Sparksu se chtěli přistěhovalců zbavit a začali se k nim chovat neohleduplně. Příděly, které dostávali Embeřané, byly čím dál tím horší. Embeřané nebyli vítáni a byli si toho vědomi. Byli nahnáni do Hotelu Maják, který byl sice kdysi velkolepý, ale dnes byl starý a zchátralý. A bylo jim řečeno, že se do konce měsíce musí vystěhovat a založit si vlastní vesnici. Mezitím, Lina odjela s partou tuláků, kteří jezdili po starých městech a hledali poklady. Lina doufala, že cestou najde město, třpytivé a vysoké, zkrátka takové, o kterém snila a které často kreslila. Ale zjistila, že město je zničená a rozpadající se ruina a tak se vrátila do Sparksu zklamaná.\n\nVrchol nastal, když začala hořet radnice. Embeřané jen přihlíželi lidem ze Sparksu, jak se snaží zachránit hořící budovu. Někteří přistěhovalci dokonce křičeli: „Ať to shoří.“ Ale Lina se rozhodla lidem ze Sparksu pomoct. Když lidé viděli Linu jak pomáhá hasit, přidali se také. Zatímco ostatní hasili, Doon uviděl malého chlapce, který uvázl v hořícím stromě a zachránil ho před uhořením. Tento čin změnil mínění obyvatelů společně se zjištěním, že útoky proti Embeřanům naplánoval jeden z přistěhovalců, Tick. Obě skupiny obyvatel se nakonec smířili a Tick z vesnice odjel do světa.\n\nNaději na lepší budoucnost symbolizuje Doonovo znovuobjevení elektrického proudu. Doon četl knihu „Vědecké pokusy“, ve které se dočetl o magnetech, cívkách a žárovkách. Potřebné předměty pro pokus mu ale dodala až Lina a Caspar (Torrenův bratr), kteří je našli při tuláckých výpravách.\n"}
{"id": "573946", "url": "https://cs.wikipedia.org/wiki?curid=573946", "title": "Úplatek", "text": "Úplatek\n\nÚplatek je podle trestního zákoníku „neoprávněná výhoda spočívající v přímém majetkovém obohacení nebo jiném zvýhodnění, které se dostává nebo má dostat uplácené osobě nebo s jejím souhlasem jiné osobě, a na kterou není nárok.“\n\nTrestní zákoník, Trestné činy proti pořádku ve věcech veřejných, díl 3., \"Úplatkářství\", uvádí v souvislosti s úplatkem tyto trestné činy:\n\nTrestní sazba se u přijetí úplatku zvyšuje, pokud si pachatel chtěl získat velký prospěch nebo pokud to byla úřední osoba. Také trest za úplatkářství může být vyšší, pokud měl přinést velký prospěch, způsobit značnou škodu nebo pokud čin spáchal vůči úřední osobě. „Obstaráváním věcí obecného zájmu“ se pak rozumí nejen činnost orgánů veřejné moci, ale i jiná činnost, pokud jsou jí uspokojovány sociální, kulturní, materiální a jiné potřeby občanů. Na řádném a nestranném plnění takové činnosti musí mít zájem celá společnost, proto jí je i např. zpracování soudního znaleckého posudku nebo dokonce výkon funkce rozhodčího sportovního utkání.\n\nÚplatky patří mezi nejčastější formy korupce, protože oběma stranám může přinést značný, i když neoprávněný prospěch. Uplácející osoba dosáhne svého snáze nebo rychleji, kdežto uplácená osoba získá úplatek. Tento prospěch je ale obvykle na škodu státu nebo veřejné instituci – například pokud policista za úplatek neuloží pokutu. Pokud je cílem úplatku dosáhnout neoprávněného zvýhodnění vůči jiným osobám, jako například úplatek za urychlení úředního výkonu, poškozuje takové jednání druhé uchazeče. K uplácení dochází zvláště často tam, kde je o nějakou věc nebo službu nouze, pokud je úřední jednání zvlášť složité, nákladné nebo zdlouhavé a podobně.\n\n\n\n"}
{"id": "573947", "url": "https://cs.wikipedia.org/wiki?curid=573947", "title": "Podplácení", "text": "Podplácení\n\nPodplácení je nekalosoutěžní jednání, jehož účelem je získání přednosti nebo jiné neoprávněné výhody v hospodářské soutěži na úkor jiných účastníků této soutěže. Upraveno je v § 2983 občanského zákoníku.\n\nPodplácení může být jak \"aktivní\", kdy některý ze soutěžitelů nabídne, slíbí nebo poskytne jakýkoli prospěch členovi statutárního nebo jiného orgánu jiného soutěžitele, případně osobě, která je k němu v pracovním poměru, tak \"pasivní\", kdy tento člen či jiná osoba si takový prospěch žádá, dá slíbit nebo rovnou přijme. Není jím však nabízení nebo přijímání zcela obvyklých pozorností, např. reklamních předmětů.\n"}
{"id": "573955", "url": "https://cs.wikipedia.org/wiki?curid=573955", "title": "Mistrovství světa ve volejbale mužů 1960", "text": "Mistrovství světa ve volejbale mužů 1960\n\n4. mistrovství světa ve volejbale mužů proběhlo v dnech 28. října – 11. listopadu v Rio de Janeiru v Brazílii.\n\nTurnaje se zúčastnilo 14 mužstev, rozdělených do čtyř tříčlenných a jedné dvoučlenné skupiny. Družstva na prvním a druhém místě postoupily do finálové skupiny, týmy na třetím místě hrály o 11. - 14. místo. Ze skupiny \"E\" postoupil do finále oba účastníci. Mistrem světa se stal Sovětský svaz.\n\n\n USA – Francie 3:2\n\n\n\n1. SSSR\n2. Československo\nTrenér: J. Kozák\n\n3. Rumunsko\n"}
{"id": "573966", "url": "https://cs.wikipedia.org/wiki?curid=573966", "title": "Airplanes", "text": "Airplanes\n\n„Airplanes“ je píseň amerického hip-hopového zpěváka B.o.B. Píseň pochází z jeho debutového studiového alba \"\". Produkce se ujal producent Alex da Kid a DJ Frank E. S touto písní mu vypomohla americká pop-rocková zpěvačka Hayley Williams.\n\nVideo režíroval Hiro Murai. Mělo premiéru na iTunes v úterý 15. června 2010.\n"}
{"id": "573969", "url": "https://cs.wikipedia.org/wiki?curid=573969", "title": "Akonitáza", "text": "Akonitáza\n\nAkonitáza (též akonitát hydratáza) je enzym, který reverzibilně mění citrát na cis-akonitát a ten na isocitrát. Je to druhý krok Krebsova cyklu. Nejprve se díky tomuto enzymu dehydratuje citrát za vzniku násobné vazby v molekule cis-akonitátu, načež se opětovnou adicí vody vytvoří isocitrát (izomer citrátu). Tento enzym má [FeS] jádro, řadí se tedy mezi FeS proteiny. \n\nMá navíc důležitou roli v regulaci transportu železa po těle. Je totiž schopna vázat se na mRNA pro ferritin a transferinový receptor. Pokud je železa v buňce nedostatek, tato vazba akonitázy na obě mRNA stimuluje translaci transferinového receptoru a naopak inhibuje syntézu ferritinu. Když je železa dostatek, akonitáza ho váže a změní svou konformaci, což má na produkci ferritinu a transferinového receptoru opačný efekt.\n"}
{"id": "573971", "url": "https://cs.wikipedia.org/wiki?curid=573971", "title": "Mykola Azarov", "text": "Mykola Azarov\n\nMykola Janovyč Azarov (ukrajinsky \"Микола Янович Азаров\", rodným jménem rusky \"Nikolaj Janovič Pachlo\" – \"Николай Янович Пахло\") (17. prosince 1947 Kaluga, SSSR) je ukrajinský politik. V letech 2010 až 2014 působil jako předseda vlády Ukrajiny, v letech 2004 a 2005 v této funkci působil jako zastupující předseda. Po vítězství Viktora Janukovyče v prezidentských volbách ho v březnu 2010 nahradil ve funkci předsedy Strany regionů.\n\nAzarov se narodil Kaluze v tehdejší RSFSR v SSSR (dnešní Rusko). Jeho otec byl Jan Robertovič Pachlo, matka Jekatěrina Azarovová, rozená Kvasnikovová. Vystudoval Moskevskou státní univerzitu, kde získal doktorát v geologii a mineralogii. V roce 1984 se přestěhoval do Doněcku.\n\nAzarov působil v letech 1995–1997 jako předseda rozpočtové komise ukrajinského parlamentu (\"Verchovna Rada\"). Byl dlouhodobým předsedou státní daňové administrativy (1996–2002). Společně se zesnulým ministrem Georgijem Kiprou udržoval Azarov velmi blízké styky s tehdejším prezidentem Leonidem Kučmou.\n\nJeho způsoby vedení úřadu byly přirovnávány spíše k technokratickým, než k politickým. V listopadu 2002 byl jmenován 1. místopředsedou vlády a ministrem financí, v době, kdy se vlády ujal kabinet Viktora Janukovyče. Během jeho působení došlo k realizaci ekonomických reforem ve sféře fiskální, daňové, důchodové a regulační. Meziroční růst HDP dosáhl pod jeho vedením v roce 2003 9,6 %, v roce 2004 12,1 % a 2,7% v roce 2005. Současně s tím rostly i kapitálové investice (31,3 % v roce 2003, 28,0 % v roce 2004 a 1,9 % v roce 2005).\n\nAzarov působil dvakrát ve funkci úřadujícího (zastupujícího) předsedy vlády, poprvé v období 7. až 28. prosince 2004. Funkce se ujal poté, co byl tehdejší předseda vlády Janukovyč dočasně postaven mimo úřad prezidentem Kučmou v období tzv. Oranžové revoluce, tehdejší politické krize, která následovala prezidentské volby. Janukovyč se ve volbách ucházel o prezidentské křeslo, zvolen do funkce však po konečných výsledcích nebyl.\n\nJanukovyč se pokoušel navrátit zpět do své bývalé funkce předsedy vlády, nebyl však schopen v úřadu pokračovat a 31. prosince 2004 podal demisi. Vláda byla rozpuštěna 5. ledna 2005 a Azarov byl opět jmenován úřadujícím předsedou vlády. Krátce po inauguraci nového prezidenta Viktora Juščenka 23. ledna 2005 byl Azarov z této pozice 25. ledna odvolán a ve funkci nahrazen Julijí Tymošenkovou.\n\nAzarov zůstal silným spojencem Janukovyče a působil nadále jako poslanec za jeho Stranu regionů. Poté, co se 4. srpna 2006 stal Janukovyč opět předsedou vlády, byl Azarov opět nominován do funkce 1. místopředsedy a ministra financí. Po odstoupení Janukovyče z funkce předsedy vlády 18. prosince 2007 přestal i Azarov v těchto funkcích působit.\n\nPo prezidentských volbách v roce 2010 navrhl Janukovyč již jako prezident země tři možné kandidáty na post předsedy vlády: Serhije Tihipka, Arsenije Jaceňuka (za stranu Naše Ukrajina) a Mykolu Azarova. Parlament jmenoval Azarova předsedou vlády 11. března 2010.\n\nAzarov vykonává funkci předsedy vlády od 11. března 2010. Krátce po svém nástupu byl ve své funkci požehnán knězem z Kyjevskopečerské lávry. V jeho vládě jsou zastoupeni převážně členové Strany regionů, dále zástupci Lytvynova bloku a strany Trudova Ukrajina.\n\nAzarov neovládá plynně ukrajinštinu, nicméně své voliče v březnu 2010 ujistil, že jeho vláda ukrajinsky hovořit bude. 11. března ho britský deník The Guardian označil za nejvíce rusofilního politika současné ukrajinské vlády. Ve stejném článku zároveň nejmenovaný ukrajinský činitel poznamenává, že „je extrémně nudný a antipopulistický“.\n\nV březnu 2010 oznámil, že v jeho kabinetu není jediná žena, jelikož „reformy nespadají do ženské kompetence“, zároveň však zmínil, že ženy vysoce respektuje. Po kritice od domácích i zahraničních političek své tvrzení obhajoval tím, že by žádné ženě, obzvláště pokud má děti, nepřál pracovat více než 15 hodin denně, což je pracovní doba ukrajinských ministrů. Ukrajinská hnutí za ženská práva požadují soudní proces.\n\nPodle Azarova jedním z největších problémů současné Ukrajiny je korupce. „Musíme bojovat nejen s jednotlivými případy korupce, ale celkově s celým systémem.“\n\nKvůli protestujícím na tzv. Euromajdanu nabídl dne 28. ledna 2014 prezidentu Janukovyčovi demisi a ten ji přijal. Splnil tak jeden z klíčových požadavků demonstrantů. V čele vlády jej dočasně nahradil dosavadní vicepremiér Serhij Arbuzov. Azarov zastával vůči demonstrantům rázný postoj, označil je za teroristy a obvinil je z pokusu o státní převrat.\n"}
{"id": "573973", "url": "https://cs.wikipedia.org/wiki?curid=573973", "title": "Zánět středního ucha", "text": "Zánět středního ucha\n\nZánět středního ucha (Otitis media), občas také zánět středouší, je časté, bolestivé onemocnění projevující se převážně u dětí. Rozlišujeme zánět akutní, trvající max. jen několik dní, a zánět chronický, který může trvat i podstatně déle.\n\nV první době bývá toto onemocnění způsobeno virovou infekcí, ve druhé pak bakteriemi (konkrétně druhy \"Streptococcus pneumoniae\", \"Haemophilus influenzae\" a \"Moraxella catarrhalis\"), které se do středního ucha dostávají z nosu a nosohltanu Eustachovou trubicí. Ta důsledkem toho natéká a vzniklá zánětlivá tekutina tudy tedy nemůže z prostoru středního ucha odtékat a tak se zde hromadí a tlačí na bubínek, což způsobuje silnou bodavou bolest. Onemocnění často doprovází také pocit tlaku v nemocném uchu, průjem, zvracení, zhoršená slyšitelnost, zvýšená teplota a pocit schvácenosti.\n\nMezi účinnou prevenci patří řádně smrkat a udržovat tak nos průchodný. V případě, že nás zánět středního ucha již zastihne, je vhodné vzít si léky proti bolesti a na bolavé místo přiložit studený obklad. V případě, že se objevuje i horečka, si vezměte léky na její ztlumení. Pokud však tyto metody nezabírají, navštivte ušního lékaře. Ten pak v počátečním stádiu onemocnění může doporučit antibiotikum, v opačném případě se provádí paracentéza, jejíž podstatou je protnutí bubínku a odsátí zánětlivé tekutiny. Jedná se o zákrok, po němž obvykle nastává výrazná úleva.\n\n"}
{"id": "573978", "url": "https://cs.wikipedia.org/wiki?curid=573978", "title": "Francisco Alvarez", "text": "Francisco Alvarez\n\nFrancisco Alvarez (1465 Coimbra, Portugalsko - 1541 Řím, Itálie) byl portugalský kněz a cestovatel v Etiopii. V roce 1520 byl členem poselstva k etiopskému císaři, vedeného Rodriguem da Limou.\n\nPoselstvo se vydalo z Arkika u Rudého moře, kam doplulo z Indie, šlo starou obchodní cestou až k jižní části země, kde sídlil negus (severně od dnešní Addis Abeby). Alvares zůstal v Etiopii až do roku 1526, kdy se vrátil do Portugalska. Setkal se tam Pedrem da Covilhou, jehož příhody zapsal. Po návratu publikoval knihu, jež obsahuje první popis Etiopie, sestavený očitým svědkem a založený jak na vlastních pozorováních, tak i na zprávách jiných. Podal přehledný obraz zeměpisu Etiopie, zvláště její centrální části.\n\n\n\n"}
{"id": "573980", "url": "https://cs.wikipedia.org/wiki?curid=573980", "title": "Hvězdárna Boleslava Tecla při DDM Moravská Třebová", "text": "Hvězdárna Boleslava Tecla při DDM Moravská Třebová\n\nHvězdárna Boleslava Tecla při DDM Moravská Třebová je lidová hvězdárna, stojící na kopci zvaném Hammerák v oblasti jihovýchodního okraje města Moravská Třebová. Nachází se v nadmořské výšce 412 m n. m.\n\nO vybudování hvězdárny se zasloužil především pan učitel Boleslav Tecl (31.12.1928-19.2.1981), vedoucí astronomického kroužku pro děti a mládež. Jeho úsilí, zajistit důstojné sídlo pro vzdělávání dětí a popularizaci astronomie obecně, bylo odměněno v roce 1971, kdy byla stavba hvězdárny pro potřeby Domu pionýrů a mládeže v Moravské Třebové (tehdejší ředitel pan Eduard Trtílek), konečně započata.\n\nStavební práce probíhaly v rámci akce Z, stolářské práce prováděl pan Rudolf Zukal. Pan učitel Tecl a členové jeho astronomických kroužků šli příkladem ostatním dobrovolníkům.\nV roce 1976 byla hvězdárna konečně slavnostně otevřena a zpřístupněna i široké veřejnosti.\n\nPo roce 89 sloužila také jako zkušebna pro začínající rockovou kapelu, v té době byla budova zcela mimo provoz, nebyla tu ani elektřina- mladí rockeři to vyřešili posvém- vykopali výkop a položili kabel, který byl napojen do jedné z garáží pod skálou. Tato zkušebna byla dvakrát vykradena příznivci hnutí skinheads z blízkého VGJŽ- zdroj: tehdejší člen této kapely\n\nPůvodní vybavení.\n\nPozorovatelna byla vybavena dalekohledem typu cassegrain, průměr primárního zrcadla 300 mm, ohnisková vzdálenost Fp = 1500 mm, Fs = 4500 mm.\n\nV roce 2010 byla hvězdárna ve zdevastovaném stavu. Vandalové, zloději a čas zanechali jizvy jak na budově, tak na jejím zařízení a vybavení.\n\nSkupina dobrovolníků – amatérských astronomů pomáhá správci i zřizovateli budovy s prací na rekonstrukci a provozu už několik let a již nyní slouží hvězdárna opět svému původnímu účelu, což je zejména astronomické pozorování, vzdělávání dětí v oboru astronomie a souvisejících vědních oborech (obnovení činnosti astronomického kroužku při DDM) a v neposlední řadě i k popularizaci astronomie.\n\n"}
{"id": "573981", "url": "https://cs.wikipedia.org/wiki?curid=573981", "title": "Emily Blunt", "text": "Emily Blunt\n\nEmily Olivia Leah Blunt (* 23. února 1983 Londýn, Spojené království) je britská herečka. Nejvíce se proslavila rolemi ve filmech \"Ďábel nosí Pradu\" (2006), \"Královna Viktorie\" (2009), \"Správci osudu\" (2011), \"Looper\" (2012), \"Na hraně zítřka\" (2014) a \"Čarovný les\" (2014). Získala pět nominací na Zlatý glóbus, čtyři na Critics' Choice Award, dvě London Film Critics' Circle Awards a jednu nominaci na cenu BAFTA. Zlatý Glóbus získala za práci televizním dramatu \"Gideon's Daughter\" v roce 2007. V roce 2009 získala BAFTA Britannia Award za Britského umělce roku.\n\nEmily Blunt se narodila v Londýně jako druhá dcera Janice (Dixon), učitelky a bývalé herečky a Olivera Simona Petera Blunta, právníka. Má tři sourozence: Felicity, Sebastiana a Suzanne. Herectví vystudovala na Londýnské univerzitě.\n\nNa divadelních prknech hraje od roku 2001, zde v roce 2002 ztvárnila, mimo jiné, Julii ve známém Shakespearově dramatu \"Romeo a Julie\".\n\nU filmu debutovala v roce 2002 v britském televizním seriálu \"Foylova válka a\" následnou rolí královské dcery Isoldy v dramatu Královna bojovnice (2003). V roce 2004 si zahrála lesbickou roli ve snímku \"Moje léto lásky. \"V roce 2005 se objevila po boku Billyho Nigha a Mirandy Richardson v britském televizním dramatu \"Gideon's Daughter\". Za roli vyhrála Zlatý glóbus.\n\nV roce 2006 si zahrála sekretářku Meryl Streepové společně s Anne Hathawayovou ve filmu \"Ďábel nosí Pradu\", v témže roce vystupovala ve snímku \"Neodolatelný\". V roce 2007 účinkovala v hororu \"Závan smrti\", v témže roce si zahrála s Tomem Hanksem a Julií Robertsovou ve snímku \"Soukromá válka pana Wilsona\".\n\nBritskou královnu Viktorii ztvárnila v americko-britském historickém dramatickém filmu \"Královna Viktorie\" z roku 2009, za tuto hlavní roli byla nominována na Zlatý glóbus. V roce 2011 získala hlavní roli po boku Matta Damona ve filmu \"Správci osudu. \"Byla ji nabídnuta role ve filmu \"\", ale roli odmítla.\n\nV roce 2012 si zahrála s Jasonem Segelem v komediálním filmu \"Zásnuby na dobu neurčitou. \"Natočila sci-fi film \"Looper\", po boku s Brucem Willisem a Josephem Gordon-Levittem.\n\nV roce 2014 se objevila v hlavní roli po boku Toma Cruise ve filmu \"Na hraně zítřka\". Ten samý rok získala roli pekařovy ženy v muzikálovém filmu \"Čarovný les.\" V roce 2015 si zahrála hlavní roli v kriminálním dramatu \"\", který režíroval Denis Villeneuve. V roce 2016 si zahrála s Chrisem Hemsworthem a Jessicou Chastain ve filmu \"\" a ve filmu inspirovaném stejnojmennou knihou \"Dívka ve vlaku\". Již podepsala smlouvu, že si v roce 2018 zahraje hlavní roli ve filmu \"Mary Poppins Returns\", který bude sloužit jako sequel filmu \"Marry Poppins\" z roku 1964.\n\nV roce 2005 se seznámila s kanadským zpěvákem Michaelem Bublé. Seznámili se v Melbourne v zákulisí při příležitosti udělování televizních cen Logie Awards a později žili společně ve Vancouveru. Rozešli se v roce 2008.\n\nV listopadu 2008 se seznámila s americkým hercem Johnem Krasinskim. Vzali se 10. července 2010 ve městě Como v Itálii.\n\nJejí sestra Felicity, která pracuje jako literární agentka, se v roce 2011 zasnoubila s hercem Stanleyem Tuccim poté, co je Emily seznámila. Její bratr Sebastian je také herec.\n\nEmily porodila 16. února 2014 dceru Hazel a v červnu 2016 se jí narodila druhá dcera Violet.\n\n"}
{"id": "573983", "url": "https://cs.wikipedia.org/wiki?curid=573983", "title": "Matylda z Boulogne", "text": "Matylda z Boulogne\n\nMatylda z Boulogne (1105 – 3. května 1152, hrad Hedingham) byla hraběnka z Boulogne a anglická královna.\n\nMatylda se narodila jako dcera hraběte Eustacha z Boulogne, účastníka první kruciáty, a Marie, dcery skotského krále Malcolma III. Roku 1125 se provdala za Štěpána, hraběte z Mortain, vnuka Viléma Dobyvatele. Porodila mu pět dětí.\n\nŠtěpán strávil mládí na anglickém dvoře svého strýce Jindřicha I. a po jeho smrti roku 1135 popřel nárok své sestřenice Matyldy a nechal se za podpory části anglické šlechty korunovat králem. 22. března 1136 byla i Matylda ve Westminsterském opatství korunována královnou. V boji s Matyldou svého muže podporovala a vedla dokonce vojsko v době jeho uvěznění.\n\nZemřela po nemoci roku 1152 na hradě Hedingham a byla pohřbena v kentském klášteře Faversham, který společně s manželem založila. O tři roky později byl po jejím boku pohřben i Štěpán a poté i syn Eustach.\n\n"}
{"id": "573990", "url": "https://cs.wikipedia.org/wiki?curid=573990", "title": "Kostel svatého Víta (Trstěnice)", "text": "Kostel svatého Víta (Trstěnice)\n\nŘímskokatolický kostel svatého Víta je nejstarší dochovanou památkou v Trstěnicích pocházející pravděpodobně z období kolem roku 1200. První písemná zmínka je z roku 1367. V roce 1384 je kostel uváděn již jako farní kostel. Od roku 1963 je chráněn jako kulturní památka.\n\nKostel byl založen roku 1200, jako velká kaple spadající pod klášter premonstrátů v Teplé, podle listin nalezených při rekonstrukci kostelní věže v roce 1778. Později se dočkala kaple rozšíření v řádný kostel. První písemná zmínka o kostelu se nalézá v papežských registrech z roku 1384.\n\nV roce 1660, po třicetileté válce, byl kostel rozšířen a roku 1677 byl zvýšen. Mezi lety 1774-1778 prošel kostel barokní přestavbou, která byla provedena hrabětem Zikmundem z Haimhausenu.\n\nDo současné doby se zachovalo románské jádro s gotickými prvky, které tvoří sakristii kostela. Samotný kostel má podobu pozdního baroka. Interiér je zařízen rokokově\n\nOd revoluce v roce 1989 byl kostel několikrát vykraden. Poslední krádež byla provedena v noci z 26. na 27. srpna 2010. Rozsah a výše škod všech krádeží je značný vzhledem k historické hodnotě kulturní památky.\n\n"}
{"id": "573992", "url": "https://cs.wikipedia.org/wiki?curid=573992", "title": "Sépiová kost", "text": "Sépiová kost\n\nSépiová kost je redukovaná původní schránka dvoužábrých hlavonožců, které zařazujeme do kmene měkkýšů. U řádu sépie se dlouhým vývojem pozměnila svůj význam a stala se vnitřním orgánem.\n\nHlavonožci jsou nejvýše organizovanou skupinou měkkýšů. Jejich schránky jsou přímé nebo spirální. Schránka je, zjednodušeně řečeno, rozdělena na obytnou komůrku (u ústí schránky) a oblast s plynovými komůrkami (v hloubí schránky), tzv. fragmokon. Hlavonožec je se schránkou spojen tkáňovým (sifonální) provazcem, který prostupuje jednotlivé plynové komůrky. Umožňuje tak živočichu regulovat tlak plynu ve schránce a tím vyrovnávat hydrostatický vztlak, umožňuje mu volně se vznášet v různých hloubkách. Obdobnou funkci má plynový měchýř u kostnatých ryb.\n\nU řádu sépie je obytná komůrka schránky redukována na drobný trnovitý výběžek, schránka přestala plnit úlohu úkrytu a stala se vnitřní oporou těla. Zůstala pouze oblast s komůrkami, která se přemístila dorzálně do těla pod kůži ve formě sépiové kosti (sepionu). Je z modifikací uhličitanu vápenatého, převážně aragonitu, a plní původní funkci fragmokonu. Tvořena je pevným kalcitem na spodní straně, ke kterému přiléhá porézní, křehká vrstva s mnoha mikroskopickými plynovými komůrkami uspořádanými do lamel.\n\nPodle druhu sépie bývá její tvar oválný, kopinatý nebo kosodélnikovitý, bývá přibližně stejně dlouhá jako plášť. S růstem sépie přirůstají jednotlivé lamely sépiové kosti, u tropických druhů jedna denně, u chladnomilnějších cca jedna za dva až tři dny.\n\nSépiové kosti se získávají z usmrcených sépií lovených pro své chutné maso nebo se v malé míře nacházejí vyvrhnuté na pobřeží po sépiích zahynulých přirozenou smrtí.\n\nSépiová kost se tradičně používá jako zdroj snadno přijímatelného organického vápníku pro domácí chovy mnoha druhů zvířat, obzvláště pro želvy, ještěry, ptáky, hlemýždě atd. Obsahuje min. 30 % využitelného vápníku a 0,03 % fosforu. Doporučuje se také v kombinacemi s jinými látkami jako vhodný doplněk vápníku pro lidský organismus.\n\nSépiové kosti jsou tradičně používány klenotníky pro výrobu forem pro odlévání drobných předmětů z drahých kovů.\n"}
{"id": "573999", "url": "https://cs.wikipedia.org/wiki?curid=573999", "title": "Rak pruhovaný", "text": "Rak pruhovaný\n\nRak pruhovaný nebo též rak americký (\"Faxonius limosus\", \"Orconectes limosus\" či \"Cambarus affinis\") je druh raka z čeledi Cambaridae. Jedná se o původně severoamerický druh žijící na východním pobřeží od státu Maine až po stát Virginie. Byl však uměle vysazen i v Evropě.\n\nZbarvení těla raka pruhovaného může přecházet od tmavě hnědé po olivově zelenou, s výraznými hnědočervenými příčnými pruhy na článcích abdomenu. Spodní část těla je zbarvena světle žlutě. Hlavohruď je poměrně hladká, ale s nápadnými ostrými trny na bocích hlavového štítu. Na hlavohrudi u báze čelního hrotu neboli rypce či rostra a posteriorně za okem se nachází jeden pár dlouhých postorbitálních lišt. Rostrum je poměrně dlouhé, ostré a na bázi jeho zúžení se nachází dva ostré trny. Klepeta jsou v porovnání s ostatními druhy vyskytujícími se na území ČR výrazně menší, na svrchní straně pokrytá malými jamkami, na dotek hladká a lehce obrvená. Klepeta jsou zbarvena shora obvykle stejně jako tělo a zespoda světle žlutě. Hroty klepet jsou zbarveny oranžově a jsou ohraničeny tmavým proužkem. Samci mají gonopody a u báze třetího páru kráčivých končetin (pereiopody) se nacházejí žluté až oranžové tupé háčky, kterými si samec v reprodukce schopné formě přidržuje samici při páření. Rak pruhovaný dorůstá maximálně 10 – 12 cm, ale obvyklá velikost dospělců je kolem 5 – 6 cm. Je to krátkověký druh, dožívající se v průměru 2 – 3 let a maximálně 5 let.\n\nJeho domovinou je východní pobřeží USA. Do Evropy byl introdukován koncem 19. století a v současnosti se vyskytuje nejméně ve 20 evropských státech. Do České republiky se dostal pravděpodobně přirozenou migrací proti proudu Labe. Ve vodách dnešní ČR byl poprvé formálně doložen až v roce 1988 v Labi u Ústí nad Labem, ale zřejmě se vyskytoval už v 60. letech 20. století. Jeho výskyt je především vázán na řeky Labe a Vltavu a jejich přítoky (např. Ohři, Jizeru, Cidlinu, Metuji, Otavu, Berounku, Lužnici, Sázavu). V tekoucích vodách byly zjištěny i izolované populace raka pruhovaného od řek Labe a Vltavy a izolované populace ve stojatých vodách (především zatopené lomy a pískovny, údolní nádrže). Ty jsou výsledkem neuváženého lidského rozšiřování tohoto druhu raka na nové lokality. Mimo povodí Labe je dnes rak pruhovaný hlášen v ČR ještě na Osoblažsku v povodí Odry. Raci pruhovaní byli nalezeni také v mnoha menších tocích, obvykle však pouze v blízkosti ústí do některé z výše uvedených větších řek.\n\nRak pruhovaný je dobře přizpůsobený životu v tekoucích i stojatých vodách. Dává přednost spíše měkkým dnům s vrstvou sedimentu, do kterého se dokáže zahrabávat. Obývá ale i menší říčky a potoky s tvrdším dnem. Snáší i silné znečištění vody a není náročný na její kvalitu. Všeobecně se jedná o vysoce odolný druh. V porovnání s našimi původními druhy raků vykazuje vyšší toleranci ke snížené koncentraci kyslíku ve vodě a k eutrofním a znečištěným vodám. Lépe se vyrovnává s výraznými změnami prostředí. Teplotní tolerance raka pruhovaného se uvádí vyšší než u raka říčního a raka kamenáče.\n\nRak pruhovaný je nebezpečný nepůvodní druh raka. Může mít značný vliv na ostatní vodní organismy a habitat. Je vysoce nebezpečný pro původní druhy raků. Je odolný vůči račímu moru a je schopný jej přenášet.\n\nRak pruhovaný má vysokou schopnost kolonizovat nové lokality a velmi rychle se dál šířit. Vysokým rizikem je rovněž šíření tohoto druhu neinformovanou veřejností na nové lokality. Rak pruhovaný má vysokou plodnost, malou vnitrodruhovou agresivitu a velmi rychlý životní cyklus. To ho zvýhodňuje při jeho invazním šíření. Je nutné neustále sledovat jeho výskyt a snažit se zabezpečit omezení jeho dalšího rozšiřování. Většina populací raka pruhovaného v ČR je totiž infikována patogenem račího moru. I neinfikovaní raci pruhovaní ale mohou značně konkurovat původním druhům, protože se jejich mláďata líhnou dříve a je schopný tvořit velice husté populace. Manipulace s rakem pruhovaným nebo jeho případné rozšiřování je v rozporu se zákony č. 114/92 Sb., o ochraně přírody a krajiny a s vodním zákonem, a jako takové může být pokutováno.\n\n"}
{"id": "574008", "url": "https://cs.wikipedia.org/wiki?curid=574008", "title": "Královský palác v Madridu", "text": "Královský palác v Madridu\n\nKrálovský palác v Madridu ( ) je oficiálním sídlem španělského krále. Je považován za nejrozlehlejší v západní Evropě , neboť zaujímá plochu 135 000 m² a má více než 3418 místností. Palác ve svých zdech uchovává cenné historicko-umělecké sbírky, mezi nimiž vyniká například kolekce hudebních nástrojů vyrobených Antoniem Stradivariem.\n\nStavba paláce začala roku 1738 podle plánu architekta Filippa Juvary, které byly ovšem do značné míry pozměněny jeho žákem Juanem Bautistou Sachettim. Dokončení, rozšíření a výzdoby stavby se ujal Francesco Sabatini. Prvním monarchou, který se v paláci natrvalo usídlil, byl Karel III. Španělský.\n\nPalác byl sídlem španělských králů do roku 1931. Nadále se v něm konají důležitá setkání, oficiální státní akty a ceremonie, zatímco soukromou rezidencí královské rodiny je palác Zarzuela, kde se královský pár ubytoval roku 1962, když Juan Carlos odmítl obývat Královský palác.\n\nPosledním králem, který zde trvale bydlel, byl Alfons XIII. Španělský. Poté v paláci sídlil ještě Manuel Azaña, prezident Druhé španělské republiky, a byl tak poslední hlavou státu, která zde žila. V té době byla rezidence nazývána \"Palacio Nacional\", „národní palác“. Dodnes se vedle královské kaple zachovala místnost známá jako \"Azañova kancelář\". Další používané označení je \"Palacio de Oriente\", podle náměstí Plaza de Oriente při východní fasádě paláce (nachází se na západě historického jádra města).\n\nInteriér paláce vyniká uměleckým bohatstvím, ať už se jedná o vybrané materiály použité při stavbě či o výzdobu jeho pokojů všemi druhy umění, mezi nimiž najdeme obrazy Caravaggiovy, Velázquezovy, Goyovy, fresky od Corrada Giaquinta, Tiepola či Mengse. Mezi další cenné předměty patří exponáty královské zbrojnice, sbírky tapiserií, porcelánu, hodin a mobiliáře.\n\n"}
{"id": "574019", "url": "https://cs.wikipedia.org/wiki?curid=574019", "title": "Fasádismus", "text": "Fasádismus\n\nFasádismus je používání postupu rekonstrukce, kdy je historická budova z podstatné části zbořena a je z ní ponechána pouze fasáda, za niž je vestavěna novostavba. Fasádismus je metoda investorů, jak zachovat původní vzhled ulice a částečně vyhovět požadavkům památkové péče a přitom se jí nenechat příliš omezovat. Některá města a obecní a městské orgány fasádismus podporují jako formu revitalizace městských center s využitím peněz soukromých investorů, když na prostou konzervační rekonstrukci a údržbu by se jich nedostávalo. Zastánci původní podoby památek a konzervačního přístupu k památkové péči však protestují proti nevratnému ničení hodnoty staveb a označují fasádismus za projev pokryteckého a nekulturního přístupu k odkazu a dílu předešlých generací a za nepochopení podstaty památkové péče, v níž nejde jen o zachování kulisy průčelí.\n\nFasádismus se začal objevovat v 70. letech 20. století v západní Evropě poté, co se zvedla vlna občanského odporu proti úplným demolicím ( , renovace buldozerem, , druhé zničení – poukaz na to, že plánovanými demolicemi bylo zničeno více památek než za druhé světové války).\n\nMezinárodní rada pro památky a sídla (ICOMOS) v lednu 1999 v Paříži uspořádala konferenci, jejímž cílem bylo analyzovat fenomén fasádismu, hledat kritéria a navrhnout opatření pro přístup k památkám a dohled nad fasádismem.\n\nTrvá však i ekonomický tlak na úplné demolice, jichž se někteří investoři snaží dosáhnout získáním posudku o stavební poruše nebo havarijním stavu, kterému může dopomoci i předchozí záměrné zanedbání nebo i aktivní podpora chátrání budovy, popřípadě získání neobjektivního posudku. Jinou metodou je, že investor při rekonstrukci nerespektuje stanoviska památkářů a spoléhá na to, že buď se investorovi vyplatí zaplatit pokutu anebo se podaří vyváznout bez postihu.\n\nV Praze bylo od počátku 90. let tímto způsobem rekonstruováno již mnoho budov, například Ringhoferova továrna (Centrum Nový Smíchov), novobarokní hotel Kriváň na náměstí I. P. Pavlova, novobarokní dům, dnes palác Darex na Václavském náměstí (1995), kasárna na náměstí Republiky (Palladium) a mnohé další. Prvními případy v Praze bylo v roce 1990 několik přízemních domků na Novém Světě na Hradčanech, kromě Pražské památkové rezervace však fasádistický přístup postihl i rekonstrukce mnoha domů převážně z 19. století v zástavbě Karlína, Libně, Smíchova, Vinohrad a Žižkova.\n\nPředsedkyně klubu Za starou Prahu Kateřina Bečková se domnívá, že v Praze nejsou vztahy investorů a magistrátu úplně standardní: „Ten, kdo dostal pokutu, nejspíš nezaplatil úplatek, nebo na magistrátu nemá kamarády.“ Mnohdy stanovisko památkářů nerespektuje ani příslušný stavební úřad a povolí rekonstrukci i přes nesouhlas památkářů, jako se stalo v případě pražských obchodních center Nový Smíchov a Palladium. Památky mnohdy utrpí na autenticitě a historické hodnotě i adaptacemi pro nový účel.\n\n\n"}
{"id": "574020", "url": "https://cs.wikipedia.org/wiki?curid=574020", "title": "Rekonstrukce", "text": "Rekonstrukce\n\nRekonstrukce může označovat:\n\n"}
{"id": "574021", "url": "https://cs.wikipedia.org/wiki?curid=574021", "title": "GNU/Linux kontroverze", "text": "GNU/Linux kontroverze\n\nGNU/Linux je kontroverzní označení pro Linux a linuxové distribuce, které v některých případech prosadil Richard Stallman a jím založená Free Software Foundation (FSF). Tím vzniklo mnoho svárů, kde na jedné straně stojí zastánci FSF (považující GNU za důležitější projekt) a na druhé zastánci Linuxu jako takového.\n\nOznačení GNU/Linux prosazuje Free Software Foundation (FSF), její zakladatel Richard Stallman a jejich příznivci pro systémy, které obsahují GNU software a jádro Linuxu. Argumentem FSF pro název GNU/Linux je fakt, že GNU již dlouho usiluje o vytvoření svobodného unixového systému a hotové jádro je poslední chybějící část. Zastánci prostého označení \"Linux\" argumentují různými způsoby, například tím, že krátké označení je běžně používáno v hovorové řeči, tisku a dalších médiích.\n\nSložené jméno se poprvé objevilo v roce 1992 v distribuci Yggdrasil Linux v podobě \"Linux/GNU/X\". V diskuzních skupinách Usenet se objevilo označení \"GNU/Linux\" v roce 1992. Označení \"GNU+Linux\" pak v roce 1993. Distribuce Debian změnila své jméno na \"GNU/Linux\" v roce 1994. Zakladatel Debianu, Ian Murdock, později poznamenal, že změnu provedl na výzvu Richarda Stallmana, který původně prosazoval název \"Lignux\", ale po protestech o neobratnosti termínu doporučil \"GNU/Linux\". Věstník GNU z června 1994 představuje Linux jako \"free Unix system for 386 machines\" (with „many of the utilities and libraries“ from GNU)\", tzn. „volně šiřitelný Unixový systém pro počítače 386 (s mnoha utilitami a knihovnami od GNU)“.\n\nAvšak v lednu 1995 Věstník GNU již používal označení \"GNU/Linux\". Snaha Richarda Stallmana a FSF o prosazení označení \"GNU\" ve jménu Linuxu započala kolem roku 1994, ale zůstávala skryta v privátní komunikaci (jako výše zmíněný požadavek pro Debian) až do roku 1996. V květnu 1996 vydal Richard Stallman novou verzi 19.31 editoru Emacs, kde byl cíl volby Autoconfu změněn z \"linux\" na \"lignux\" (záhy ve verzi 19.32 změněn na \"linux-gnu\") spolu s esejí „Linux and the GNU system“, kde doporučuje, aby lidé používali označení „Linuxový GNU systém“ ( ) nebo \"GNU/Linux system\" nebo krátce \"Lignux\". Později začal Stallman výhradně používat označení \"GNU/Linux\" a esej v roce 1997 nahradil novější s názvem „Linux and the GNU project“.\n\nSám Linus Torvalds ve filmu Revolution OS na otázku o označení \"GNU/Linux\" prohlásil, že různá složená označení považuje za správná (Red Hat Linux, SuSE Linux nebo Debian Linux), avšak označení \"GNU/Linux\" považuje za směšné. Později pak napsal, že je jedno, jak se bude systém označovat, dokud budou zásluhy označeny jak se patří na obou stranách a že sám bude dále používat krátké označení \"Linux\".\n\n"}
{"id": "574033", "url": "https://cs.wikipedia.org/wiki?curid=574033", "title": "Nosofobie", "text": "Nosofobie\n\nNosofobie (též nozofobie) je nesmyslný, neopodstatněný strach z nemocí, z nakažení, ze špíny. Nejčastější je strach z tuberkulózy plic, pohlavních chorob, rakoviny a srdečních chorob.\n\nPrvní část názvu, „noso-“, pochází z řeckého výrazu „nosos“, který znamená nemoc.\n\n"}
{"id": "574044", "url": "https://cs.wikipedia.org/wiki?curid=574044", "title": "Pavel Blažek (politik)", "text": "Pavel Blažek (politik)\n\nPavel Blažek (* 8. dubna 1969 Brno) je český právník, v letech 2010 až 2014 místopředseda ODS, od července 2012 do července 2013 ministr spravedlnosti Nečasovy vlády, od října 2013 poslanec Poslanecké sněmovny PČR, v letech 2002 až 2014 zastupitel města Brna.\n\nNarodil se v Brně, kde v letech 1987 – 1992 studoval Právnickou fakultu Masarykovy univerzity. V roce 1992 absolvoval šestitýdenní stáž na nizozemské univerzitě v Utrechtu zaměřené na evropskou kulturu, politiku a právo. V letech 1992 – 2002 působil jako interní učitel na Právnické fakultě MU v Brně. Od roku 1996 vykonával advokátní praxi. Do ODS vstoupil v roce 1998 a v témže roce se stal zastupitelem městské části Brno – střed. V roce 2010 byl na čtyři roky zvolen místopředsedou ODS, v roce 2012 se stal ministrem spravedlnosti. Ve volbách v roce 2013 byl zvolen poslancem Parlamentu České republiky. Je ženatý, má dvě děti. Jeho manželkou je brněnská exekutorka Alena Blažková. Baví ho četba a pasivně i aktivně hudba. \n\nVystudoval Právnickou fakultu Masarykovy univerzity v Brně roku 1992 (Mgr.) a v roce 1996 zde dokončil doktorské studium správního a pozemkového práva. Byl zde i odborným asistentem na Katedře správního práva. Působí jako advokát v advokátní kanceláři Kyjovský, Blažek a kolegové v Brně.\n\nV roce 1998 byl zvolen do zastupitelstva městské části Brno-střed, kde se po čtyřech letech stal i radním. V letech 2002 až 2014 byl brněnským zastupitelem, byl předsedou brněnského oblastního sdružení ODS a 20. června 2010 též místopředsedou ODS.\n\nKrátce před 20. kongresem ODS, konaným 21.–22. listopadu 2009, se jeho jméno objevilo na novináři sestaveném seznamu krajských kmotrů – mocných zákulisních hráčů, s nimiž se rozhodl bojovat tehdejší stranický předseda Mirek Topolánek. Blažek své zařazení na tento seznam označil za nesmysl.\n\nNěkolik týdnů po zvolení místopředsedou ODS vyšlo najevo, že manželka Pavla Blažka dostávala od roku 2002, kdy začal Blažek působit jako radní Městské části Brno-střed, od úřadu této městské části zakázky na exekuce. Během let 2002–2009 získala přibližně 90 % zakázek v oblasti exekucí, za které inkasovala 1,9 milionu korun. Pavel Blažek konflikt zájmů na dotaz HN vyloučil a řekl, že ani mravně nešlo o konflikt zájmů.\n\nPo komunálních volbách 2010 přistoupila v listopadu brněnská ODS na návrh ČSSD o vytvoření velké koalice. Přestože ODS získala ve volbách jen 22 % hlasů, oproti 30,4 % hlasů pro ČSSD, získala většinu v Radě města Brna, sociálním demokratům připadl post primátora. Tahounem podpory velké koalice uvnitř ODS byl právě její brněnský předseda Pavel Blažek. Přitom občanská demokracie mohla jít do koalice s TOP 09 a KDU-ČSL a obsadit v Brně post primátora, místo toho se i na nátlak Blažka rozhodla spojením se socialisty nechat v čele Brna pokračovat Romana Onderku z ČSSD.\n\nV listopadu 2010 Petr Nečas odvolal Blažka z dozorčí rady Lesů ČR s tím, že \"„v dozorčí radě tak zásadního podniku, jako jsou Lesy ČR, musí být člověk, který má důvěru premiéra.“\" Blažek zprávu o svém odvolání odmítnul a tvrdil, že sám rezignoval. O tom, že mu premiér nedůvěřuje, se dozvěděl z médií a tuto skutečnost označil za příznačnou pro kvalitu Nečasovy komunikace s členy ODS. Média spekulovala, že za odvoláním stojí Nečasův odpor k velké koalici v Brně.\n\nS ohledem na svoje kontroverzní působení si v Brně vysloužil přezdívku „don Pablo“, kterou začala používat i média.\n\nPo kritizovaném nezvykle rychlém odvolání ministra Pospíšila, které bylo zdůvodněno „manažerským pochybením“, byl jako jeho nástupce premiérem Nečasem vybrán právě Pavel Blažek. Prezident republiky jej jmenoval 3. července 2012 v 10 hodin.\n\n31. července 2012 publicista Jan Urban a obecně prospěšná organizace Kverulant.org zveřejnili prohlášení, ve kterém:\n\nV dubnu 2013 podepsal vydání Alexeje Torubarova do Ruska, přestože nebylo dosud rozhodnuto o jeho žádosti o azyl. Z tohoto důvodu podal Stanislav Torubarov, syn vydaného, na Pavla Blažka trestní oznámení.\n\nVe volbách do Poslanecké sněmovny PČR v roce 2017 obhájil svůj poslanecký mandát za ODS v Jihomoravském kraji. Získal 3 702 preferenčních hlasů.\n\n"}
{"id": "574051", "url": "https://cs.wikipedia.org/wiki?curid=574051", "title": "Karel III. Španělský", "text": "Karel III. Španělský\n\nKarel III. Španělský ( , 20. ledna 1716 v Madridu – 14. prosince 1788 tamtéž), zvaný \"El Político\", byl v letech 1731–1735 vévoda z Parmy jako Karel I., v letech 1734–1759 král sicilský jako Karel VI. a král neapolský jako Karel VII. a konečně král španělský v letech 1759–1788. Pocházel ze španělské větve panovnické dynastie Bourbonů (Bourbon-Anjou).\n\nByl třetím mužským potomkem Filipa V. a první syn s jeho druhou chotí, Alžbětou Farnese (dědička Parmy), tím pádem nevlastním bratrem Ferdinanda VI., jenž nastoupil na trůn po svém otci na španělský trůn.\n\nJelikož měl Karlův otec syny z prvního manželství, nebylo pro něho zprvu naděje na trůn nikterak velké. To se ale postupně změnilo. Jako prvorozený syn své matky byl uznán dědicem Parmy po vymřelé dynastii Farnese (vévodství parmské a piacenzské (1731) a také se stal uznaným dědicem Toskánska po vymřelé Medicejské dynastii. Karel se tak uplatnil v rodinné politice v boji o znovuzískání španělského vlivu v Itálii.\n\nPoté, co zdědil Parmu a Piacenzu, se stal vévodou jako Karel I. Parmu ale ztratil v roce 1735 vídeňským mírem ve prospěch Habsburské monarchie, zato byl ale uznán jako právoplatný král sicilský a neapolský. Spolu s tím se také vzdal toskánského dědictví, které získal František I. Štěpán Lotrinský (a Toskánsko se tak stalo sekundogeniturou Habsburků).\n\nPoté, co jeho bratr Filip Parmský získal v roce 1748 od Marie Terezie zpět Parmské vévodství, vzdal se Karel svého nároku v bratrův prospěch. Ten poté založil parmskou linii rodu známou jako dynastie Bourbon-Parma.\n\nBěhem války o polské následnictví (1733–1735) se Karlovi podařilo s pomocí otce španělského krále Filipa V. dobýt Sicilské a Neapolské království a stal se jejich legitimním králem. Po skončení války o polské následnictví se sice musel vzdát Parmy, ale byl uznán za krále obou těchto království. Vládl jako král sicilský Karel VI. a král neapolský jako Karel VII.\n\nBěhem vlády se Karel opíral se hlavně o ministra Tanucciho, vzdělaného a pokrokového státníka, podporoval průmysl, obchod a zavedl mnohé úpravy ve státního zřízení. Válek o dědictví rakouské se účastnil zprvu na straně Španělska, ale v roce 1742 ho donutilo anglické loďstvo k neutralitě.\n\nKdyž se v roce 1759 stal namísto svého bratra králem španělským, zřekl se království Neapolského a Sicilského ve prospěch svého třetího syna Ferdinanda (první syn Filip byl nemocný a druhý Karel byl následníkem Španělska). Ten poté založil novou linii rodu, a to Bourbonsko-neapolsko-sicilskou.\n\nRoku 1759 se stal jako Karel III. po smrti svého bratra Ferdinanda VI. španělským králem. Vládl v duchu osvícenského absolutismu. Za jeho vlády se povznesl blahobyt země, zejména podporováním obchodu, zakládáním továren, silnic, průplavů, mostů, zúrodňováním půdy. Také omezil inkvizici a 1. dubna 1767 vypověděl ze země jezuity. Roku 1771 založil řád Karla III.\n\nV zahraniční politice se mu dařilo o poznání méně. Podle bourbonské rodinné smlouvy se účastnil neúspěšné války s Francií a Portugalskem, v níž Španělsko utrpělo veliké ztráty a ztratilo v roce 1763 Floridu. Karlovi se také nepodařilo získat zpět Gibraltar.\n\nPo jeho smrti v roce 1788 nastoupil na trůn jeho nejstarší syn Karel IV.\n\nV roce 1737 uzavřel sňatek s Marií Amálií Saskou, dcerou Fridricha Augusta II., kurfiřta saského a krále polského a litevského velkovévody. Navzdory tomu, že manželství bylo dohodnuto, manželé si rozuměli. Narodilo se jim celkem 13 dětí:\n\n\n"}
{"id": "574056", "url": "https://cs.wikipedia.org/wiki?curid=574056", "title": "Ultra-Trail du Mont-Blanc", "text": "Ultra-Trail du Mont-Blanc\n\nUltra-Trail du Mont-Blanc (též UTMB) je horský ultramaraton. Koná se jednou za rok v Alpách. Jeho trasa vede přes Francii, Itálii a Švýcarsko. Je dlouhý přibližně 166 km s celkovým převýšením kolem 9 400 m. Závod se běží bez přerušení. Někteří lidé se domnívají, že je nejtěžším ultramaratonem v Evropě. Zatímco nejlepší běžci zdolají závod za 20 hodin, většině běžců trvá dosažení cíle 30 až 45 hodin, přičemž velkou část závodu absolvují chůzí.\n\nOd roku 2006 se v okolí pohoří Mont Blanc běží také závod Courmayeur–Champex–Chamonix a od roku 2009 i závod „Sur les Traces des Ducs de Savoie“.\n\nZávody mají tyto charakteristiky:\n\nZávod je organizován sdružením s názvem Les trailers du Mont-Blanc. V roce 2005 bylo do akce zapojeno 600 dobrovolníků.\n\nBěžci si s sebou nesou vybavení, minimálně je požadována nepromokavá bunda, teplé oblečení, jídlo a voda, píšťalka, aluminiová přikrývka pro přežití a baterka.\n\nObčerstvovací stanice jsou rozmístěny v intervalu 10 až 15 km. Čtyřmi hlavními základnami, kde běžci dostanou teplé jídlo a mohou využít lůžek a masáží, jsou Chamonix (Francie), Les Chapieux (Francie), Courmayeur (Itálie) a Champex (Švýcarsko). V Courmayeur a Champex si mohou běžci vyzvednout zásoby, které si sami připravili v Chamonix.\n\nBěžci mají číslo obsahující magnetický odznak, který je načten na každém kontrolním stanovišti. Tato stanoviště jsou rozmístěna zhruba každých 15 kilometrů. Časy a žebříčky jsou k dispozici online a pomocí krátkých textových zpráv v reálném čase. Nad celou akcí bdí místní organizátoři, kteří také podporují solidaritu mezi běžci a chrání přírodu Alp.\n\nTrasa v podstatě kopíruje tradiční pochod okolo masivu Mont Blanc, který obvykle trvá 7 až 9 dnů. Jedná se o smyčku kolem pohoří Mont Blanc. Vychází z Chamonix (1035 m) a pokračuje až do Col de Voza (1653 m) přes Les Contamines (1150 m). Poté vystoupí na Croix du Bonhomme (2479 m) před sestupem do Les Chapieux (1549 m), kde je první základna. Cesta pak vede až do Col de la Seigne (2516 m), kde překročí italskou hranici, následuje hřeben Mont-Favre (2435 m) a před sestupem do Courmayeur (1190 m) druhá základna. Následuje stoupání do útočiště Bertone (1989 m) a Arnuva (1769 m) před dosažením nejvyššího bodu, Grand Col Ferret (2537 m), který také označuje hranici se Švýcarskem. Cesta jde do Praz de Fort (1151 m) přes La Fouly (1593 m) před dosažením třetí základny, Champex d'en Bas (1391 m). Poslední část obsahuje dvě poměrně nízké hřebeny Bovine (1987 m) a Les Tseppes (1932 m) a Trient (1300 m). Na sestupu do Vallorcine (1260 m) cesta vstoupí zpátky do Francie, kříží Argentière (1260 m) a vrací se do Chamonix.\n\nTrasa se někdy z bezpečnostních důvodů mění. V roce 2007 byla trasa dlouhá 163 km a celkové převýšení činilo 8900 m.\n\nPro účast v závodě je nutné se kvalifikovat. V České republice to je nebo v minulosti bylo možné např. na těchto akcích: Krakonošova stovka, Týnišťské šlápoty, Pražská stovka, Hostýnská osma a Beskydská sedmička.\n\n"}
{"id": "574062", "url": "https://cs.wikipedia.org/wiki?curid=574062", "title": "Poyntingův vektor", "text": "Poyntingův vektor\n\nPoyntingův vektor je vektorový součin intenzit elektrického a magnetického pole. Zpravidla jej zapisujeme pomocí písmene formula_1\n\nformula_2\n\nvakuum: formula_3\n\nTento vektor popisuje transport energie prostřednictvím elektromagnetického pole. Jeho velikost udává plošnou hustotu toku výkonu, směr a orientace se shodují se směrem a orientací toku výkonu.\n\nTo platí, pokud pro určení hodnoty Poyntingova vektoru použijeme intenzity elektrického a magnetického pole, které přísluší jedné elektromagnetické vlně (mají stejnou příčinu, např. stejný zdroj napětí v elektrickém obvodu).\n\nWatt na metr čtvereční\n\nformula_4\n\nPoyntingův vektor ukazuje, že (na rozdíl od obecného přesvědčení) se energie nepřenáší vodiči, ale prostorem kolem nich. Ve vodiči je totiž nulová intenzita elektrického pole, a tedy i Poyntingův vektor.\nPřenos energie (výkonu) dvoudrátovým přímým vedením od zdroje ke spotřebiči znázorňuje obrázek (tmavé tečky značí průřez vodičů, tmavší barva vyšší plošnou hustotu přenášeného výkonu)\n\nPro přenos energie ve vakuu platí:\n\nformula_5\n\nV případě harmonické elektromagnetické vlny šířící se ve vakuu platí pro okamžitou velikost Poyntingova vektoru výraz:\n\nformula_6\n"}
{"id": "574071", "url": "https://cs.wikipedia.org/wiki?curid=574071", "title": "Lékařská fakulta Univerzity Palackého", "text": "Lékařská fakulta Univerzity Palackého\n\nLékařská fakulta (LF) Univerzity Palackého v Olomouci (UP) byla obnovena jako součást této univerzity v roce 1946, svou činnost zahájila v roce 1947. Roku 2008 se z ní vyčlenila nová Fakulta zdravotnických věd UP.\n\nVyučování lékařství bylo zahájeno na filosofické fakultě v roce 1753. Spolu s přestěhováním univerzity do Brna v roce 1778 byla zřízena katedra ranhojičství a babictví. Když se univerzita vrátila v roce 1782 zpátky do Olomouce, tak došlo k úplné separaci této katedry od mateřské filosofické fakulty a vzniku Direktoria pro ranhojičství a babictví. Dvouletý kurz vyučovali dva lektoři. První za plat 600 zlatých vyučoval základy botaniky, chemie, klinické kolegium a praktické znalosti vnitřních nemocí. Druhý, s platem 500 zlatých, vyučoval všeobecné ranhojičství a babictví (jezuité, kteří toto vyučovali dříve, dostávali 300 respektive 200 zlatých; pro srovnání: profesor práva Josef Vratislav Monse dostával 900 zlatých).\n\nPrvními vyučujícím samostatných lékařských studií Olomouckého lycea (škola přišla v letech 1782–1827 o univerzitní status) byli Dr. Anton Sebald a Dr. Gottlieb Amadeus Feichter. V roce 1783 bylo rozhodnuto o rozšíření výuky na civilní a polní ranhojičství, přičemž byl přijat třetí vyučující, chirurg Friedrich Gottfried Wetzel, který se stal profesorem anatomie s platem 400 zlatých. Proměnila se i výuka: v prvním roce se vyučovalo všeobecné a zvláštní ranhojičství, v druhém chirurgické operace, bandážování a porodnictví, přičemž po dobu celého roku probíhala praktická výuka v nemocnici Svatého Joba a Lazara (nedaleko dnešní vily Primavesi). Výuka probíhala v němčině. Pětiměsíční praktický kurz babictví se vyučoval jak německy, tak i částečně česky (velká část studentek německy neuměla).\n\nPředpokladem pro lékařské studium bylo absolvování jednoletého kurzu gramatiky či tří let obecného vyučování a tří let učňovství u praktikujícího lékaře, což se dokazovalo doporučujícím dopisem. Absolventi olomouckých lékařských studií nezískali doktorský titul.\n\nV roce 1809 byla ustavena katedra léčiv (\"Arzneikunde\") a o rok později katedra anatomie. V Olomouci vyučovali čtyři profesoři: profesor teoretické, praktické a klinické chirurgie; profesor porodnictví; profesor veterinářství a profesor teoretické medicíny. Počet studentů se postupně navyšoval z průměrně 40 ročně v letech 1787–1812 na 100 ročně v letech 1825–1834 (nepočítaje studentky porodnictví). V této době v Olomouci studoval medicínu druhý nejvyšší počet studentů v rakouských zemích (po univerzitě ve Štýrském Hradci).\n\nPo navrácení univerzitních privilegií v roce 1827 došlo k prodloužení lékařského studia na tři roky. Současně byla také ustavena katedra farmaceutických přírodních dějin a chemie. Lékařské studium bylo součástí univerzity, netvořilo však samostatnou fakultu a jeho absolventi nebyli promováni k univerzitním gradům.\n\nLékařské studium bylo v roce 1849 vyděleno ze svazku univerzity, přečkalo tak i dekret o zrušení univerzity z roku 1860 a bylo uzavřeno až v roce 1873, přičemž poslední rigorózní zkoušky se konaly v školním roce 1874/75. Za dobu samostatného působení studium absolvovalo 679 lékařů a 2463 porodních báb.\n\nStudium medicíny bylo obnoveno v roce 1946.\n\n\n\n\n\n\n"}
{"id": "574081", "url": "https://cs.wikipedia.org/wiki?curid=574081", "title": "Přírodovědecká fakulta Univerzity Palackého", "text": "Přírodovědecká fakulta Univerzity Palackého\n\nPřírodovědecká fakulta Univerzity Palackého v Olomouci je výzkumně zaměřená fakulta, která poskytuje bakalářské, navazující magisterské i doktorské vzdělání v různých odvětvích matematiky a informatiky, fyziky, chemie, biologie, ekologie a věd o Zemi. \n\nNa fakultě studuje zhruba 4000 studentů. Většina fakultních pracovišť sídlí v moderní budově na třídě 17. listopadu či v přilehlých objektech, nedaleko centra města a v sousedství vysokoškolských kolejí a menzy. Biologické obory a vědecká centra – Centrum regionu Haná pro biotechnologický a zemědělský výzkum a Regionální centrum pokročilých technologií a materiálů se nacházejí v místní části Holice. V roce 2015 fakulta otevřela interaktivní muzeum vědy Pevnost poznání a součástí fakulty je i Botanická zahrada.\n\n\n\n\n\n\n\nZahrnuti jsou i děkani přírodovědné větve pedagogické fakulty (1946–1953), přírodovědného biennia na filozofické fakultě a děkani fakulty společenských věd Vysoké školy pedagogické v Olomouci (1953–1957)\n\n"}
{"id": "574082", "url": "https://cs.wikipedia.org/wiki?curid=574082", "title": "Všeobecné volby v Belgii 1950", "text": "Všeobecné volby v Belgii 1950\n\nBelgické všeobecné volby z roku 1950 se konaly 4. června 1950. Křesťanskosociální strana získala absolutní většinu a vládu sestavili Joseph Pholien (do roku 1952) a Jean Van Houtte.\n\n"}
{"id": "574087", "url": "https://cs.wikipedia.org/wiki?curid=574087", "title": "Fakulta zdravotnických věd Univerzity Palackého", "text": "Fakulta zdravotnických věd Univerzity Palackého\n\nFakulta zdravotnických věd (FZV) Univerzity Palackého v Olomouci byla založena jako osmá fakulta univerzity na základě rozhodnutí Akademického senátu UP 27. února 2008 osamostatněním zdravotnických nelékařských oborů od Lékařské fakulty UP.\n\n\n"}
{"id": "574098", "url": "https://cs.wikipedia.org/wiki?curid=574098", "title": "Isocitrátdehydrogenáza", "text": "Isocitrátdehydrogenáza\n\nIsocitrátdehydrogenáza (IDH nebo ICD) je enzym ze skupiny oxidoreduktáz, který katalyzuje jeden krok Krebsova cyklu, a to oxidaci isocitrátu na 2-oxoglutarát. Pro správný průběh jsou zásadní ionty hořčíku nebo manganu.\n\nReakce probíhá ve dvou krocích. Nejprve se isocitrát oxiduje na oxalsukcinát, přičemž se NAD+ redukuje na NADH. Oxalsukcinát je velmi nestabilní, protože na jednom uhlíku (na tzv. beta-uhlíku) obsahuje karboxylovou i karbonylovou skupinu. Proto se oxalsukcinát v druhém kroku mění exergonicky na 2-oxoglutarát, dochází tedy k dekarboxylaci (uvolnění CO).\n\nTato reakce je zásadní pro běh celého citrátového cyklu. Je to hlavní limitující činitel celého sledu reakcí. Isocitrátdehydrogenáza je totiž aktivována ADP, citrátem a vápenatými ionty, zatímco NADH, NADPH a ATP (vesměs „produkty“ celého citrátového cyklu) ho inhibují.\n\nJsou známy tři izoenzymy (varianty) tohoto enzymu. První se nachází pouze v mitochondriích a využívá NAD+. Další dvě se nachází také v cytosolu a využívají NADP+. Velká většina isocitrátu se však oxiduje téměř bezvýhradně tím NAD+-dependentním.\n"}
{"id": "574101", "url": "https://cs.wikipedia.org/wiki?curid=574101", "title": "USS Franklin (CV-13)", "text": "USS Franklin (CV-13)\n\nUSS \"Franklin\" (CV-13) byla letadlová loď Námořnictva Spojených států, která působila ve službě v letech 1944–1947. Jednalo se o pátou jednotku třídy \"Essex\" (verze s krátkým trupem). Byla pátou válečnou lodí nesoucí jméno amerického státníka Benjamina Franklina. V řadách amerického námořnictva se zúčastnila druhé světové války, ve které byla v boji tak těžce poškozena, že se již nevrátila do aktivní služby. \n\nUSS \"Franklin\" postavila loděnice Newport News Shipbuilding v Newport News ve Virginii. Kýl lodi byl založen 7. prosince 1942, v den prvního výročí útoku na Pearl Harbor. Na vodu byla spuštěna 14. října 1943 a konečně 31. ledna 1944 byla, jako v pořadí osmé plavidlo třídy \"Essex\", dokončena a zařazena do služby. \n\nPoté se \"Franklin\" zapojil do bojů v Pacifiku, nejprve do závěrečné fáze obsazování souostroví Mariany. Mezi červnem a zářím 1944 jeho letouny napadaly nepřátelské cíle na Boninských ostrovech, Marianách, Palau a Karolínách. Následně \"Franklin\" podporoval invazi na Peleliu a poté se zapojil do invaze na Filipíny. Dne 15. října ho přitom lehce poškodil zásah pumou a 30. října 1944 byl zasažen útokem kamikaze, při kterém zahynulo 56 mužů a poškození lodi bylo natolik vážné, že odplula do USA k opravám.\n\nZ oprav se \"Franklin\" vrátil v polovině března 1945 a zapojil se do náletů na japonské ostrovy. V té době utrpěl nejtěžší poškození ze všech lodí své třídy. Stalo se tak 19. března 1945 u ostrova Kjúšú, kde ho zasáhly dvě japonské pumy. Ty pronikly skrze hangárovou palubu, na které byla řada natankovaných a vyzbrojených letounů, a vyvolaly zde silný požár. Ten se podařilo lokalizovat jen s velkým vypětím. Útok způsobil smrt 724 osob a zranění dalších 256. S hašením a evakuací posádky \"Franklinu\" pomáhal lehký křižník USS \"Santa Fe\". Loď se podařilo zachránit, musela se ale vrátit do USA k opravám. \n\n\"Franklin\" byl opraven nedlouho po skončení války, ale do aktivní služby se již nikdy nevrátil (jednalo se o jednu ze dvou lodí třídy \"Essex\" s tímto osudem, tou druhou byla USS \"Bunker Hill\"). Ze služby byl oficiálně vyřazen 17. února 1947, kdy byl převeden do rezervy a zůstal odstaven. Jeho označení bylo v roce 1952 nejprve změněno na útočnou letadlovou loď (CVA-13), následně v roce 1953 na protiponorkovou letadlovou loď (CVS-13) a nakonec v roce 1959 na nosič letadel (AVT-8). Roku 1964 byl \"Franklin\" vyškrtnut z námořního registru a v roce 1966 byl sešrotován.\n\n\n"}
{"id": "574112", "url": "https://cs.wikipedia.org/wiki?curid=574112", "title": "Philotheus Boehner", "text": "Philotheus Boehner\n\nPhilotheus Boehner, vlastním jménem Heinrich Boehner (1901 – 1955) byl historik středověké filosofie a člen františkánského řádu. Jako jeden z prvních badatelů 20. století zkoumal středověkou logiku. Započal práce na edici spisů Viléma Ockhama.\n\nNarodil se v Lichtenau (ve Vestfálsku) v r. 1901. Westphalia. Do františkánského řádu vstoupil v r. 1920 (bylo mu změněno jméno na \"Philotheus\"). Následně vystudoval filosofii a získal doktorát z botaniky - jeho disertace měla název \"Über die thermonastischen Blutbewegegungen bei der Tulpe\" a pojednávala tedy o vlivu teploty na kvetení tulipánů. V r. 1927 byl jmenován knězem, ačkoliv trpěl tuberkulózou do té míry, že se zdálo, že brzy umře. Během odpočinku kvůli své nemoci začal překládat do němčiny monografii francouzského medievalisty Étienna Gilsona o sv. Bonaventurovi. Dále přeložil knihy téhož badatele o Augustinovi a Bernardovi z Clairvaux.\nVe 30. letech se stal Gilsonovým blízkým přítelem.\nBěhem 2. světové války emigroval do Ameriky, kde na Saint Bonaventure College (dnes St. Bonaventure University) v New Yorku přednášel o františkánské filosofii. Zde se také podílel na založení Franciscan Institute (byl jeho prvním ředitelem), což je pracoviště pro výzkum dějin, spirituality a intelektuálního života františkánského hnutí. Vydává časopis \"Franciscan Studies\", což je periodikum, ve kterém mj. vycházejí studie předních badatelů o středověké filosofii a logice pěstovaných mezi středověkými františkánskými intelektuály.\nPhilotheus Boehner zemřel r. 1955 na koronární trombózu.\n\nJe významný především jako tvůrce latinských edic středověkých spisů, jako překladatel a jako badatel na poli středověké filosofie a logiky.\nDal impulsy k vytvoření moderní edice filosofických a theologických děl Viléma Ockhama (ta vycházela po jednotlivých svazcích mezi lety 1967 a 1988), sám editoval první dva díly Ockhamova spisu \"Summa logicae\". Dále vytvořil edici \"De puritate artis logicae\" (delší verze, tzv. \"Tractatus longior\"), logického textu Ockhamova souputníka Waltera Burleyho.\nZ Ockhamova díla dále vytvořil a přeložil reprezentativní výbor - ten vyšel po jeho smrti v r. 1955 péčí Raymonda Klibanského jako \"Philosophical Writings\".\nZasloužil se o reinterpretaci Ockhamova odkazu v dějinách filosofie - dokázal, že do té doby rozšířená představa, že Ockham reprezentuje úpadek středověké filosofie, je jednoduše špatná a zastaralá. Také ukazuje, že vžité označení Ockhama jako nominalisty je zkreslující - Ockham vznáší tezi, že v extramentálním světě existují pouze jednotliviny, nicméně povahu universálií mají pojmy mající bytí v lidské mysli, přičemž vztah mezi věcí a pojmem je přirozený a není tedy dán konvencí. Proto je vhodnější označovat Ockhama za zastánce konceptualismu.\nPublikoval také mnoho studií o středověké logice 14. století a přidružených tématech. Vrcholem této jeho činnosti je pak monografie o středověké logice \"Medieval Logic. An Outline of its Development from 1250 to c. 1400\". Z dnešního pohledu je tato monografie sice již spíše překonaná (především se zakládá se relativně úzké pramenné základně, což ovšem pouze odráží situaci vydávání středověkých logických spisů v 50. letech), nicméně Boehner svým dílem byl jedním z iniciátorů širokého výzkumu středověké logiky, který v anglosaských zemích především u analyticky orientovaných historiků filosofie začíná v 60. letech.\n\n\n\n\n"}
{"id": "574119", "url": "https://cs.wikipedia.org/wiki?curid=574119", "title": "Suzuki DR 800 Big", "text": "Suzuki DR 800 Big\n\nSuzuki DR 800 Big je jednoválcový enduro motocykl.\n\nVznikl v roce 1990 zvětšením objemu své starší \"sestry\" Suzuki DR 750 Big na 779 cm³. V roce 1991 dostal (k nechuti zarytých off roadářů) nový kabát. Přibylo plastů, snížila se výška sedla, zvětšil se průměr kotouče přední brzdy, jeden výfuk nahradila dvojice. To vše bylo uděláno se záměrem k dosažení zvýšení pohodlí motocestovatelů. Naštěstí mu zůstal pro něho charakteristický \"kachní zobák\", který později převzali na své motocykly i designéři jiných značek. Do dnešních dnů se jedná o největší jednoválcový sériově vyráběný motocykl na světě. Výroba tohoto typu skončila v roce 1999.\n\nBig se účastnil i několika dálkových pouštních rallye, ať už v rukách amatérů tak i profesionálních jezdců. Nejvíce ho proslavil belgický jezdec Gaston Rahier, který se s Bigem účastnil Rally Paris Dakar v letech 1988-1991. Dodnes je vyhledáván mnohými nadšenci, kteří u něho oceňují robustní konstrukci, dobré terénní vlastnosti i výbornou spolehlivost, kterou v provozu prokázal.\n\n\n"}
{"id": "574121", "url": "https://cs.wikipedia.org/wiki?curid=574121", "title": "Pedagogická fakulta Univerzity Palackého", "text": "Pedagogická fakulta Univerzity Palackého\n\nPedagogická fakulta (PdF) Univerzity Palackého v Olomouci vznikla krátce po založení univerzity, na základě zákona Prozatímního národního shromáždění č. 100/1946 Sb. z 9. dubna 1946. Po reformě učitelského studia roku 1953 byla přeměněna na Vysokou školu pedagogickou, přeměněné roku 1959 na pedagogický institut. Ten byl v letech 1963–1964 včleněn zpět do Univerzity Palackého a vznikla tak opět Pedagogická fakulta.\n\n\n\n"}
{"id": "574130", "url": "https://cs.wikipedia.org/wiki?curid=574130", "title": "Volby v Belgii", "text": "Volby v Belgii\n\nVolby v Belgii poskytuje informace o volbách a výsledcích voleb v Belgii.\n\nHlasování v Belgii je povinné a podílí se na něm více než 90 % populace. Belgičtí voliči mohou:\n\nV Belgii se hlasuje téměř výhradně elektronicky na počítači. Několik týdnů před volbami obdrží každý Belgičan starší 18 let hlasovací kartu s údaji o tom, kde má hlasovat. Hlasuje ve školách.\n\nDne 13. června 2010 se konaly volby do Sněmovny reprezentantů.\n\nDne 13. června 2010 se konaly volby do belgického senátu.\n"}
{"id": "574140", "url": "https://cs.wikipedia.org/wiki?curid=574140", "title": "Nezperce", "text": "Nezperce\n\nNezperze je město v Lewiském okresu ve státě Idaho. Podle sčítání lidu v roce 2000 zde žilo 523 obyvatel.\n\nNázev města je odvozen od pojmenování místního kmene domorodých amerických indiánů \"Nez perce\". Toto jméno pochází z francouzského \"nez percé\" (v překladu „propíchnutý nos“).\n\nNezperce je součástí národní historické cesty, která vede z Wallona Lake, Oregon do Bear Paw Battlefield blízko Chinook, Montana. Tato cesta byla přidána do systému kongresu v roce 1986.\n\nPodle sčítání lidu v roce 2000 zde bylo 523 lidí, 197 domácností, 150 rodin bydlících v tomto městě.\nHustota obyvatelstva byla 1283,7 lidí na čtvereční míli (492,5/km).\n\nRasové složení populace:\n\n"}
{"id": "574141", "url": "https://cs.wikipedia.org/wiki?curid=574141", "title": "Město Ember", "text": "Město Ember\n\nMěsto Ember (anglicky \"The City of Ember\") je postapokalyptická novela od Jeanne DuPrau, která vyšla v roce 2003. Příběh je o městě Ember, podzemním městu, které se pomalu rozpadá, dochází v něm zásoby jídla a ztroskotá v něm celkový systém. Mladí hrdinové, Lina Mayfleet a její kamarád Doon Harrow zvládnou rozluštit starou zprávu a následují příkazy k opuštění města, které tam zanechali Stavitelé Emberu. Embeřané vyrůstali naprosto nedotčeni vnějším světem.\n\nMěsto Ember je první kniha z edice Knihy Emberu. Edice obsahuje také knihy \"Vesnice Sparks\", \"Věštkyně z Yonwoodu\" a \"Poklad v temnotách\".\n\nV roce 2008 byl děj knihy zfilmován.\n\nNejlepší světoví architekti a stavební inženýři, označování jako „Stavitelé“, navrhli naprosto soběstačné město – Ember. Město bylo vybaveno zásobami tak, aby obyvatelé přežili nejméně 200 let. Po vybudování Emberu dali Stavitelé prvnímu Starostovi města zamknutou schránku, která se měla dědit ze Starosty na Starostu, dokud se sama neotevřela. Starostové nevěděli, že schránka je nastavená tak, aby se otevřela po 200 letech a nevěděli, že se ve schránce nachází pokyny o tom, jak opustit město.\n\nPo několik generací se schránka předávala od jednoho Starosty druhému až do sedmého starosty. Ten věřil, že schránka skrývá nějaký lék proti kašlové nemoci, která ohrožovala všechny obyvatele města. Vzal si ji domů a zkusil rozbít kladivem. Nepovedlo se mu to a než stačil schránku vrátit zpátky nebo o ní někomu říct, zemřel.\n\nPříběh se přesouvá až do roku 241. Je zřejmé, že se město rozpadá. Jeho infrastruktura selhává a ohromný generátor, který zajišťuje světlo a energii pro město, čerpá z posledních sil. Kromě toho rychle docházejí zásoby potravin.\n\nNa absolvenčním obřadu, kde si mladí lidé vybírají práce, si Lina Mayfleetová a Doon Harrow vytáhnou z vaku kousek papírku. Na Linině papírku je napsáno „Dělník v Potrubí“, zatímco na Doonově stojí „Posel“. Protože byli oba z volby nešťastní, papírky si vyměnili.\n\nDoon doufá, že při jeho práci v Potrubí, zjistí jak zachránit Ember. Rychle ovšem přijde na to, že neví nic o Generátoru, natož o tom, jak pracuje. Lina je naopak ve své práci šťastná. Stanou se přáteli. Lina běhá po městě a v jeho okolí a doručuje zprávy. \n\nDoma se Lina starala o svojí starou babičku a o maličkou sestru, Poppy. Jednoho dne si Lina všimla, jak její sestra okousává a trhá starý kus papíru, který našla ve staré schránce. Tato schránka ležela někde v rozbordeleném bytě. Lina papír Poppy sebrala a snažila se zjistit, co na něm bylo původně napsáno. Neúplný text se jí zdál velmi důležitý, proto se začala ptát lidí v okolí, jestli by jí nemohli pomoci s rozluštěním textu. Všichni ji ale neochotně odbyli, až na Doona, který jí pomohl text rozluštit. Jsou to instrukce, jak opustit rozpadající se město Ember.\n\nLina a Doon prozkoumávají tunely v Potrubí a snaží se najít východ. Potkají tam Loopera a vypátrají, že on a Starosta tam mají schované zásoby. Když zkusí na krádež někoho upozornit, Starosta přikáže, aby je zatkli. Lina vezme svojí sestřičku a společně s ní a Doonem se snaží utéct po podzemní řece, u které objeví lodě.\n\nKdyž se loďka zastaví, trojice uvidí opravdový svět. Na konci cesty našli starý deník, který vysvětloval historii Emberu. Stavitelé se rozhodli ochránit 100 dospělých a 100 dětí, aby zajistili, že lidská rasa nevymře. Na povrchu objevili propast, ve které uviděli chvějící se světla města, odkud všichni tři pocházeli. Nikdy si neuvědomili, že by mohli žít pod zemí.\n\nDoon a Lina vědí, že už se nemohou vrátit zpátky, ale chtějí, aby i ostatní Embeřané mohli na svobodu. Napíšou dopis, ve kterém vysvětlují, jak se dostat na povrch pomocí podzemní řeky. Hodí dopis dolů do propasti do Emberu, kde ho našla paní Murdová, sousedka Liny a její babičky.\n\n"}
{"id": "574143", "url": "https://cs.wikipedia.org/wiki?curid=574143", "title": "Brimsdown Rovers FC", "text": "Brimsdown Rovers FC\n\nBrimsdown Rovers FC (celým názvem: Brimsdown Rovers Football Club) byl anglický fotbalový klub, který sídlil v severovýchodním Londýně. Založen byl v roce 1947, zanikl v roce 2010 po fúzi s Enfield 1893 FC. V mládežnické sekci za klub hrávali např.: David Beckham, Micah Hyde, Jason Brissett nebo Ryan Kirby. Klubové barvy byly černá a bílá.\n\nSvé domácí zápasy odehrával na stadionu Goldsdown Road s kapacitou 3 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "574146", "url": "https://cs.wikipedia.org/wiki?curid=574146", "title": "Seznam států podle počtu uživatelů internetu", "text": "Seznam států podle počtu uživatelů internetu\n\nSeznam států světa podle počtu uživatelů internetu v roce 2011 (převážně) sestavený podle odhadu Mezinárodní telekomunikační unie.\n\nJako uživatelé internetu se počítají všichni, kteří během posledních dvanácti měsíců použili internet z jakéhokoli zařízení (včetně mobilních telefonů).\n\n<nowiki>*</nowiki>odhad\n"}
{"id": "574156", "url": "https://cs.wikipedia.org/wiki?curid=574156", "title": "Sam Whittingham", "text": "Sam Whittingham\n\nSam Whittingham je kanadský cyklista, držitel několika světových rekordů na lehokolech.\n\n\nJe vnukem scenáristy Jacka Whittinghama.\n\n"}
{"id": "574162", "url": "https://cs.wikipedia.org/wiki?curid=574162", "title": "Chester City FC", "text": "Chester City FC\n\nChester City FC (celým názvem: Chester City Football Club) byl anglický fotbalový klub, který sídlil ve městě Chester v nemetropolitním hrabství Cheshire. Založen byl v roce 1885 pod názvem Chester FC. V roce 2010 byl kvůli dluhům ve výši 26 125 liber poslán londýnským Vrchním soudem do likvidace. Po jeho zániku byl ve městě založen klub Chester FC. Klubové barvy byly modrá a bílá.\n\nSvé domácí zápasy odehrával na Deva Stadium s kapacitou 5 328 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "574163", "url": "https://cs.wikipedia.org/wiki?curid=574163", "title": "Andrej Jepišin", "text": "Andrej Jepišin\n\nAndrej Sergejevič Jepišin ( , * 10. června 1981, Žukovskij, Moskevská oblast, Sovětský svaz) je ruský atlet, sprinter.\n\nV roce 2005 skončil čtvrtý na halovém ME v Madridu v běhu na 60 metrů. Na světové letní univerziádě v tureckém İzmiru 2005 získal stříbrnou medaili na stometrové trati. O rok později získal stříbro na halovém MS v Moskvě a na mistrovství Evropy v Göteborgu.\n\nReprezentoval na letních olympijských hrách v Athénách 2004 a v Pekingu 2008.\n\n"}
{"id": "574167", "url": "https://cs.wikipedia.org/wiki?curid=574167", "title": "Oxoglutarátdehydrogenáza", "text": "Oxoglutarátdehydrogenáza\n\nOxoglutarátdehydrogenáza je enzymatický komplex, která katalyzuje jeden krok Krebsova cyklu. V důsledku jeho činnosti se oxoglutarát (α-ketoglutarát) mění na sukcinyl-CoA a oxid uhličitý.\n\nCelý komplex má několik částí a jeho práce se dá připodobnit komplexu pyruvátdehydrogenázy. Navíc vyžaduje stejné kofaktory: thiamindifosfát, lipoát, NAD+ a FAD. Sumární reakce, při níž se mimo dekarboxylaci organické látky odehrává ještě redukce NAD+ na NADH+H, se dá rozdělit na tři kroky, jimiž reakce probíhá:\n\nRovnováha reakce je posunuta silně ve prospěch produktu (sukcinyl-CoA). Enzym však je inhibován arsenitanem, který tak způsobuje hromadění α-ketoglutarátu v těle.\n"}
{"id": "574170", "url": "https://cs.wikipedia.org/wiki?curid=574170", "title": "Válka o polské následnictví", "text": "Válka o polské následnictví\n\nVálka o polské následnictví ( \"Wojna o sukcesję polską\") byla válka, která se odehrála v Evropě v letech 1733–1735 mezi koalicemi Francie, Španělska, Sardinie-Savojska a Parmy na jedné, a Habsburské monarchie, Ruska, Pruska a Saska na druhé straně.\n\nDůvodem války bylo soupeření o polskou korunu Stanislava Leszczyńského s Augustem III. Saským a také snahy Francie o získání nových území na úkor Říše (Lotrinsko) a území v Itálii.\n\nPo smrti Augusta II. Silného byl Stanisław Leszczyński zvolen 12. září 1733 králem polským z rozhodnutí většiny szlachty. Rusko a Habsburská monarchie se rozhodly násilím do čela Rzeczypospolite dosadit svého kandidáta v osobě kurfiřta saského Bedřicha Augusta III. Ozbrojená sasko-ruská intervence a budoucí ve světle práva nelegální volba nástupnice Augusta III. 5. října 1733, byly pro Francii důvodem k vyhlášení války. 10. října 1733 Ludvík XV. vyhlásil válku Rakousku.\n"}
{"id": "574175", "url": "https://cs.wikipedia.org/wiki?curid=574175", "title": "Cork City FC", "text": "Cork City FC\n\nCork City Football Club je irský fotbalový klub z města Cork, který v současnosti hraje 1. irskou fotbalovou ligu. Klub byl založen roku 1984. Domácím stadionem je Turners Cross s kapacitou 7364. Dne 23. února 2010 klub díky finanční krizi a dluhům zkrachoval. Hned po zkrachování původního klubu založili fanoušci \"Cork City FORAS Co-op\", který byl poté přijat do irské ligy.\n\n\n"}
{"id": "574182", "url": "https://cs.wikipedia.org/wiki?curid=574182", "title": "FC Drobeta-Turnu Severin", "text": "FC Drobeta-Turnu Severin\n\nFC Drobeta-Turnu Severin byl rumunský fotbalový klub z Drobeta-Turnu Severin. Založen byl roku 1958. Zanikl roku 2010.\n\n\n"}
{"id": "574183", "url": "https://cs.wikipedia.org/wiki?curid=574183", "title": "Radim Kučera", "text": "Radim Kučera\n\nRadim Kučera (* 1. března 1974, Vigantice) je bývalý český fotbalový obránce a v současné době fotbalový trenér.\n\nVe své hráčské kariéře prošel angažmá v České republice (resp. Československu) a v Německu.\n\nSvoji prvoligovou kariéru zahájil Opavě. Po třech letech v dresu Kaučuku přestoupil do Sigmy Olomouc, kde se postupně vypracoval mezi opory mužstva a stal se kapitánem.\n\nV srpnu 2005 přestoupil do německého týmu Arminia Bielefeld, kde mu další čeští hráči Petr Gabriel a David Kobylík pomohli s adaptací na Bundesligu. První čtyři roky odehrál za Arminii v Bundeslize 102 zápasů, v nichž vstřelil 7 gólů, další sezónu klub sestoupil do druhé Bundesligy, přičemž Kučera hrál v 18 zápasech a dal 1 gól. Celkem má tedy bilanci ze svého jediného zahraničního angažmá 120 zápasů a 8 gólů.\n\nPo pěti letech strávených v Německu se v roce 2010 vrátil do Olomouce. V létě 2012 po zisku Českého poháru s Olomoucí (respektive po skončení ligové sezóny, v níž se Olomouc zachránila v lize, skončila jedenáctá) ukončil ve věku 38 let vrcholovou hráčskou kariéru. Ve fotbalovém prostředí se hodlá nadále pohybovat. Měl nabídku od trenéra Zdeňka Psotky, aby mu šel dělat asistenta do slovenského klubu FK Senica, ale Kučera upřednostnil přání rodiny setrvat na Moravě. Prohlásil, že zůstává u týmu Sigmy Olomouc jako vedoucí mužstva a bude také hrávat rekreačně fotbal za rodné Vigantice.\n\nPřesto, že Kučera patřil mezi nejlepší české obránce, nikdy nehrál za národní tým.\n\nPo konci hráčské kariéry přesedlal na trenérskou pozici. Stal se koučem rezervního týmu SK Sigma Olomouc, hrajícího Moravskoslezskou fotbalovou ligu. V červnu 2014 odešel do druholigového SFC Opava, kde zastával post asistenta trenéra Jana Baránka. Po konci sezóny 2014/15 měl dle médií přijmout nabídku taktéž druholigového MFK Frýdek-Místek na pozici hlavního trenéra, ale nakonec se upsal na stejnou pozici 1. SC Znojmo FK. Dne 12.6.2017 byl představen jako hlavní trenér v klubu FC Baník Ostrava.\n\n"}
{"id": "574184", "url": "https://cs.wikipedia.org/wiki?curid=574184", "title": "Rudolf Schündler", "text": "Rudolf Schündler\n\nRudolf Ernst Paul Schündler (17. dubna 1906 Lipsko — 12. prosince 1988 Mnichov) byl německý herec a režisér.\n\n\n\n"}
{"id": "574187", "url": "https://cs.wikipedia.org/wiki?curid=574187", "title": "Ivo Rubík", "text": "Ivo Rubík\n\nIvo Rubík (15. dubna 1959 Praha – 25. listopadu 2013) byl český politik a v letech 1998–2013 starosta Slaného. Od roku 2004 byl také krajským zastupitelem Středočeského kraje.\n\nVystudoval ZDŠ v Praze 6, tamní gymnázium a následně Přírodovědeckou fakultu Univerzity Karlovy. Od roku 1991 byl členem Občanské demokratické strany.\n\nVe svém městě se zasadil o řadu změn. Pro mnoho Slaňáků zůstane v myslích nezapomenutelnou osobností, která vykonala pro město řadu významných počinů. Podporoval bohatý kulturní, společenský i sportovní život města.\n\nZemřel po dlouhém boji se zákeřnou rakovinou. Byl ženatý, s manželkou Miroslavou měl syna Pavla a dceru Elišku.\n\n"}
{"id": "574190", "url": "https://cs.wikipedia.org/wiki?curid=574190", "title": "Dratev", "text": "Dratev\n\nDratev je druh nitě, využívaný zejména v obuvnictví. Vyrábí se splétáním několika vláken, nejčastěji konopných nebo lněných, které se zkroutí a promazají ševcovskou smolou. Výsledný výrobek je velmi pevný, moderní dratve se testují i na 150 kg.\n"}
{"id": "574192", "url": "https://cs.wikipedia.org/wiki?curid=574192", "title": "Seznam zápasů české fotbalové reprezentace 2001", "text": "Seznam zápasů české fotbalové reprezentace 2001\n\nV roce 2001 odehrála česká fotbalová reprezentace celkem 12 mezistátních zápasů, z toho 7 kvalifikačních o MS 2002, 2 barážové o tentýž šampionát a 3 přátelské. Celková bilance byla 5 výher, 3 remízy a 4 prohra. Hlavním trenérem byl Jozef Chovanec.\n"}
{"id": "574196", "url": "https://cs.wikipedia.org/wiki?curid=574196", "title": "UD Ibiza-Eivissa", "text": "UD Ibiza-Eivissa\n\nUnión Deportiva Ibiza-Eivissa byl španělský fotbalový klub sídlící ve městě Ibiza na Baleárských ostrovech. Klub byl založen v roce 1995 po zániku tradičního městského klubu SD Ibiza. Klub zanikl v polovině května roku 2010, kvůli dluhům ve výši 1 000 000 eur, které klub následně poslaly do likvidace.\n\nNázev klubu byl složen ze španělského a katalánského názvu města - Ibiza (španělský název) a Eivissa (katalánský název). Své domácí zápasy hrál klub na stadionu Estadi Can Misses s kapacitou 10 000 diváků.\n\n\nPoznámky:\n\n"}
{"id": "574197", "url": "https://cs.wikipedia.org/wiki?curid=574197", "title": "Francisco Vásquez de Coronado", "text": "Francisco Vásquez de Coronado\n\nFrancisco Vásquez de Coronado (1510 Salamanca – 22. září 1554 Ciudad de México) byl španělský conquistador. V letech 1540—1542 pronikla jeho výprava hluboko do nitra Severní Ameriky a zjistila, že rozloha tohoto světadílu je mnohem větší než se předpokládalo.\n\nOd roku 1538 byl Coronado guvernérem provincie \"Nueva Galicia\" (severozápadní Mexiko). Na základě přehnaných zpráv o bohatství \"\"Sedmi měst\"\" na území dnešní Arizony, které přinesli Cabeza de Vaca a mnich Marcos de Niza, dostal Coronado od mexického místokrále příkaz k dobyvatelské výpravě do těchto končin. Expedice vyšla roku 1540 z \"Culiacánu\" a dosáhla stejnou cestou jako Marcos de Niza \"Sedmi měst\", mezi nimi i \"Cíboly\", avšak ukázalo se, že jsou to jen malá tržiště v pueblech kmene Zuniů, a nikterak neoplývají zlatem a bohatstvím. Poté zkoumal území indiánů \"Pueblo\" a vyslal na různé strany menší oddíly, mezi nimiž jeden oddíl vedl García López de Cárdenas. Po dvaceti dnech oddíl García Lópeze de Cárdenase objevil Grand Canyon, ostatní oddíly nedosáhly významných objevů. V naději, že dále na severovýchodě a východě nalezne bohaté země, pronikl Coronado jako první z Evropanů do prérijní oblasti, dosáhl území \"Quivira\", tedy oblast indiánského kmene Vičitů v dnešním Kansasu a dospěl asi k 40° severní šířky. Dotkl se tak oblasti, do níž se dostal Hernando de Soto, který v téže době postupoval od východu. V \"Quiviře\" byl donucen vyčerpaným mužstvem a také zraněním k návratu. Po jednom z nejdelších pochodů v dějinách španělského dobývání Ameriky se vrátila výprava roku 1542 zpět do Mexika.\nProtože Coronado nenalezl očekávaná bohatství, upadl v nemilost a zemřel v zapomnění. Jeho výprava měla objevitelský význam, neboť pronikla hluboko do nitra severoamerického kontinentu. Touto výpravou však také skončily velké španělské pokusy o postup do vnitrozemí Severní Ameriky. Jeho dopisy byly uveřejněny u Ramusia \"Viaggi…\" sv.2., Venezia 1556.\n\n\n"}
{"id": "574205", "url": "https://cs.wikipedia.org/wiki?curid=574205", "title": "Pouliční umění", "text": "Pouliční umění\n\nPouliční umění ( ; jednotlivý umělec je \"busker\") je označení pro jakékoli umělecké vystupování – ať už hudební, divadelní či třeba artistické – na veřejných prostranstvích spojené s odměnou od veřejnosti. Kolemjdoucí většinou hází drobné mince do přistaveného klobouku, krabičky či pouzdra od hudebního nástroje.\n\nNejčastěji se lze setkat s hudební produkcí (většinou akustickou), ale dělat se dá prakticky cokoli zajímavého či zábavného, co lidé rádi ocení: akrobacie, tanec, polykání ohně či mečů, žonglování, kouzelnictví, loutkoherectví, pantomima, recitace. V mnoha zemích není pouliční umění úřady regulováno vůbec, či jenom částečně, v některých zemích či městech je naopak potřeba získat speciální povolení, jinak hrozí vystupujícím pokuty.\n\n"}
{"id": "574206", "url": "https://cs.wikipedia.org/wiki?curid=574206", "title": "Politické strany v Estonsku", "text": "Politické strany v Estonsku\n\nV Estonsku existuje vícestranický systém v němž není obvyklé, aby jedna politická strana sestavila vládu a proto musí obvykle více stran spolupracovat na sestavení koaliční vlády. \n\nSoučasný počet stran zastoupených v estonském parlamentu (Riigikogu) je šest. Třetí a čtvrtý sloupec tabulky ukazuje počet mandátů v Riigikogu a v Evropské parlamentu. \n"}
{"id": "574212", "url": "https://cs.wikipedia.org/wiki?curid=574212", "title": "Cormega", "text": "Cormega\n\nCory McKay (* 1969, Queens, New York) spíše známý jako Cormega je americký rapper, který se proslavil svými alby z přelomu tisíciletí a členstvím ve skupině \"The Firm\", kterou založil rapper Nas. Také je zakladatelem labelu \"Legal Hustle Records\".\n\nVyrůstal v domovních projektech \"Queensbridge\", kde se spřátelil s budoucími slavnými rappery jako jsou Nas, Mobb Deep, Capone-N-Noreaga a Nature na přelomu 80. a 90. let 20. století měl příležitost hostovat na albech rapperů \"Hot Day\" a \"Blaq Poet\". V roce 1991 byl odsouzen na pět let do vězení za ozbrojenou loupež, po čtyřech letech byl však propuštěn.\n\nRoku 1995, po návratu z vězení, se naplno začal věnovat rapu. Hostoval na albu Nase \"It Was Written\". Při nahrávání písně se setkal s rapperem AZ a rapperkou Foxy Brown. Právě toto setkání vedlo k pozdějšímu vytvoření skupiny \"The Firm\". Navíc tato spolupráce vedla k jeho upsání pod label Def Jam Recordings. Nahrávací společnosti \"Stoute\", která vlastnila smlouvu se skupinou \"The Firm\", však nepřišel jako vhodný adept pro skupinu a tak ho nahradili rapperem Nature. To ovšem rozbilo i jeho vztahy s Nasem a Def Jam odložil nahrání jeho alba na neurčito.\n\nV roce 2000 mu vypršela smlouva u Def Jamu a tak začal svou vlastní kariéru na svém labelu \"Legal Hustle Records\". Zde také začal vydávat mixtapy, které obsahovaly dissy na Nature a Nase O rok později vydal své debutové album \"The Realess\", které sklidilo úspěch především u kritiků. Texty se zaměřovaly na problémy v černošských ghettech. Následujícího roku vydal další album nazvané \"The True Meaning\", které časopis \"The Source\" označilo za \"Undergroundové album roku\". Roku 2004 vydal kompilaci \"Legal Hustle\", na které představil i ostatní členy svého labelu. O rok později mu bylo umožněno vydat písně, které nahrál u Def Jamu na svém labelu, tak vzniklo album \"The Testament\".\n\nRoku 2005 ukončil svůj spor s Nasem. Následujícího roku, na důkaz přátelství, vystoupil na Nasově koncertu. Ve stejném roce vydal i DVD nazvané \"Who Am I?\", které obsahuje čtyři roky natáčení z jeho života, DVD bylo znovuvydáno v roce 2007 i se stejnojmenným soundtrackem. V roce 2009 vydal zatím své poslední album \"Born and Raised\".\n"}
{"id": "574215", "url": "https://cs.wikipedia.org/wiki?curid=574215", "title": "Všeobecné volby v Belgii 1954", "text": "Všeobecné volby v Belgii 1954\n\nBelgické všeobecné volby z roku 1954 se konaly 11. dubna 1954.\n\n"}
{"id": "574224", "url": "https://cs.wikipedia.org/wiki?curid=574224", "title": "Furmint", "text": "Furmint\n\nRéva vinná (\"Vitis vinifera\") odrůda \"Furmint\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou krátké, umožňují této rostlině pnout se po pevných předmětech. Robustní odrůda středně bujného až bujného růstu má vzpřímené až polovzpřímené letorosty. Vrcholky letorostů a první dva apikální mladé lístky jsou silně bíle vlnatě ochmýřené, další, bazální lístky jsou jakoby „plisované“, světle zelené, na okrajích, tedy na zoubkování temně růžově zabarvené, na líci pavučinovitě ochmýřené, na rubu silně bíle vlnatě plstnaté. Internodia a nodia jsou zelená, bez pigmentace a bez ochmýření, stejně jako pupeny. Réví dobře vyzrává, jednoleté réví je poměrně tenké, eliptického průřezu, temně žlutohnědé až tmavohnědé, rýhované, s velkými očky.\n\nList je středně velký až velký, často širší než delší, pentagonální až okrouhlý, mělce až středně hluboce třílaločnatý, zřídka pětilaločnatý, horní výkroje jsou otevřené, lyrovité. Čepel listu je světle zelená, mírně zvlněná a slabě puchýřnatá, poměrně silná, rub je silně plstnatý, žilnatina na rubu silně obrvená, zoubkování na okraji listu je výrazné, ostré. Řapíkový výkroj je většinou široce otevřený až otevřený, klínovitý až lyrovitý, méně často uzavřený s průsvitem. Řapík listu je krátký až velmi krátký, kratší než medián listu či stejně dlouhý, vínově červený, žilnatina v oblasti napojení řapíku je pouze slabě pigmentovaná antokyaniny. Podzimní barva listů je žlutá.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou středně velké (12-16 x 10-14 mm, 1,8-2,5 g), okrouhlé až krátce eliptické bobule nestejné velikosti, se středně silnou, průměrně ojíněnou slupkou, zelenožluté až sytě žluté barvy, v plné zralosti narezavělé či na osluněné straně s hnědými skvrnkami, s rozplývavou, šťavnatou, nezbarvenou dužinou sladké, příjemné, neutrální hroznové chuti s 2-4 semeny. Stopečky bobulí jsou střednně dlouhé a štíhlé, u bobule jsou zduřelé, lehce oddělitelné. Hrozen je středně velký (10-16 x 7-10 cm, 100-135 g), válcovitý, zřídka s malým raménkem (křidélkem), volnější až středně kompaktní, stopky jsou krátké, do 4 cm, středně silné, dlouho zelené, v době sklizně středně lignifikované.\n\n\"Furmint\" je starobylá, pozdní moštová odrůda vinné révy (\"Vitis vinifera\"), podle posledních genetických výzkumů spontánní kříženec odrůdy \"Gouais Blanc\" \"(Heunisch)\" s doposud nezjištěnou odrůdou. Skutečné místo původu odrůdy se patrně už nepodaří vypátrat, existuje několik hypotéz, dle první se z původního místa výskytu, z oblasti Tokaj-Hegyalja v Maďarsku, rozšířila do ostatních oblastí Maďarska (Somló, Bükkalja) a odtud dále do světa, poprvé je ostatně písemně zmíněna právě v Maďarsku, již roku 1623. Dle jiného zdroje se ale do Maďarska měla dostat kolem r. 1250, za vlády krále Bély IV, který chtěl obnovit vinice po mongolském vpádu, z Itálie, z oblasti Piemontu (někdy se mluví o italsko-rakouském či rakousko-maďarském pomezí) a dle dalšího zdroje pochází z jihovýchodní Evropy, z Balkánu, z oblasti na Rumunsko-Moldavském pomezí, kde se též dodnes pěstuje.\n\nNejvětší plochy vinic této odrůdy dnes najdeme v Maďarsku, v oblasti Tokaj-Hegyalja, kde tvoří základ (60-70%) pro výrobu tokajských vín, ale i v oblasti Somló, roku 1998 byl Furmint vysazen celosvětově na ploše cca 2.000 hektarů, z toho 1.600 hektarů bylo právě v Maďarsku. Dále se odrůda pěstuje také v rumunské Transylvánii, v oblasti Tirnava, na Ukrajině, zejména na Krymském poloostrově, v Moldavsku a Zakarpatsku, v rakouském Burgenlandu, v Chorvatsku, ve Slovinsku (pod názvem \"Šipon\" obzvláště v regionu Ljutomer) a ve Francii (dép. Gard, Hérault, Aude, tvoří zde součást cuvée vín AOC Palette), ale na malých plochách ji najdeme též například v Jihoafrické republice a v Alžírsku.\n\nOdrůda není zapsána do Státní odrůdové knihy České republiky a není ani odrůdou, povolenou k výrobě zemských vín. Ojediněle ji najdeme ve společných výsadbách, často pod některým ze synonymních názvů, takže ani sám vinař neví, že pěstuje právě odrůdu \"Furmint\". Na Slovensku, kde je registrovanou odrůdou, je pěstována výlučně na východě, v tokajské oblasti, kde společně s odrůdou \"Hárslevelü\" \"(Lipovina\") tvoří základ tokajského sortimentu.\n\nNázev odrůdy má být odvozen z francouzského výrazu \"froment“, v překladu „pšenice“, údajně pro zlatožlutou barvu vína (snad jako pole zralého obilí ?). Existuje ale také poněkud nepravděpodobná legenda, podle které měla odrůdu do Uher přivézt v 17. století benátská princezna Aurora Formentini jako svatební dar svému budoucímu choti, kterým byl maďarský magnát Ádám Batthyány.\n\nDalší, lokálně používaná synonyma odrůdy jsou : \"Фурминт, Токайский, Граса де Кртнар, Токай крупный, Пома грасса, Фурминт золотой, Сипон, Мослер\" (vše Rusko), \"Algemainer, Arany Furmint, Beregi Furmint, Bieli Moslavac, Bihari Boros, Budai Gohér, Cimigera, Csapfner, Csillagviragú Furmint, Damzemy, Demjén\" (Maďarsko), \"Edelweisser Tokayer, Edler Weisser Tokayer, Fehér Furmint, Formint, Formont, Fourminte, Furmint Bianco, F. de Minis, F. Feigher, F. Fehér, F. Szagos, F. Valtozó, Galbena, Gelber Furmint, Gelber Mosler, Gemeiner, Görgény, Görin, Gohér Fehér, Gorin, Grasa, Grasa de Cotnari\" (Rumunsko, identicita odrůd zatím nepotvrzena, pouze možná), \"Görgeny, Görin, Hólyagos Furmint, Jardanszki Furmint, Kéknyelü, Keresztesevelu Furmint, Király Furmint, Krhkopetec, Ligetes Furmint, Luttenberger, Madarkas Furmint, Mainak, Maljak, Malmsey\" (Rakousko), \"Malnik\" (Sýrie), \"Malvasia Verde, Malvoise Verte, Malzak, Mehlweiss, Moscavac Bijeli, Moslavac\" (Chorvatsko), \"Moslavina, Mosler\" (Rakousko-Štýrsko), \"M. Gelb, Moslertraube, Moslovac, Moslovez, Mehlweiß, Poam Grasa, Poma Grasa, Posip Bijeli\" (mylně), \"Poshipon, Posipon, Pospisel, Pošip\" (Chorvatsko, pozor, není totožná s odr. Posip Bjeli), \"Pošip Vrgonski, Rongyos Furmint, Salver, Sari Furmint, Sauvignon Vert\" (subvarieta Furmintu), \"Schimiger\" (Rumunsko), \"Schmiger, Seestock, Seeweinbeere, Shipo, Shipon, Shiponski, Sipelj, Sipo, Sipon, Siponski\" (Německo), \"Slovenie, Som, Som Shipo, Somszölö, Szala, Szalai, Szalai Janos, Szalay Göreny, Szegzoeloe, Szegszölö, Sziget, Szigethy Szöllö, Szigetitoca, Šipon\" (Slovinsko, bývalá Jugoslávie), \"Toca, Toca Tokai, Tokaiskii, Tokaisky\" (Rusko), \"Tokaijer, Tokaj Krupnyj, Tokay\" (Hérault, Francie), \"Tokayer, Ungarische, Vartozo Furmint\" (Bulharsko), \"Vigalyos Furmint, Weisser Landstock, W. Mosler, Weisslabler, Weisslauber, Zapfete, Zapfner\" (Rakousko-Burgenland, Maďarsko), \"Žilavka\".\nMutací odrůdy \"Furmint\" je odrůda s růžovými hrozny s názvem \"Furmint Piros\", nepříliš hojně pěstovaná v Maďarsku, v oblasti Tokaj-Hegyalja. Přechodným typem mezi touto odrůdou a odrůdou \"Furmint\" je velmi vzácně se vyskytující odrůda \"Furmint Változó\", v překladu z maďarštiny „měnlivý“ či „variabilní“ Furmint, která vykazuje znaky chiméry.\n\nDříve se v ampelografické literatuře uvádělo, že je \"Furmint\" v některých oblastech Slovinska, Chorvatska, Rumunska či Moldavska často pěstován ve smíšené výsadbě s odrůdami \"Pošip\", \"Grasa (de Cotnari)\" nebo \"Šipon\", což způsobilo, že mají velmi podobnou synonymiku a jsou vzájemně zaměňovány. Odrůdy \"Pošip\" a \"Grasa\" dnes většina ampelografů uvádí jako samostatné a svébytné odrůdy. V katalogu odrůd VIVC je odrůda \"Pošip Bjeli\" zmíněna jako kříženec odrůd \"Zlatarica Blatska bijela\" x \"Bratkovina Bijela\". Odrůda \"Šipon\" je naproti tomu považována za identickou s odrůdou \"Furmint\" a je uváděna v její synonymice, synonymem odrůdy \"Šipon\" a tím i \"Furmint\" je patrně i název odrůdy \"Osipka\" (\"Sipa\"), uvedené na soupisu slovinských registrovaných odrůd.\n\nFrancouzský ampelograf Pierre Galet považuje odrůdu Furmint za identickou se savojskou odrůdou \"Altesse\". Dle analýzy DNA je Furmint identický s chorvatskou odrůdou \"Moslavac\". Italská odrůda \"Friulano\" (\"Tocai Friulano\") nemá s maďarským tokajským ani s odrůdou Furmint nic společného. Za alsaským vínem názvu \"Tokay\" se skrývá odrůda \"Rulandské šedé\".\n\nOdrůda špatně odolává mrazu (pouze do -15 °C), v letech s nepříznivým počasím v době květu trpí též sprcháváním květenství. Výnosy dává středně vysoké, ale značně nepravidelné. Preferuje dlouhý řez na 7-8 oček při zatížení 30-35 oček na keř. Za účelem zvýšení výnosů a snížení hráškovatění bobulí je účelné pěstovat révu ve smíšené výsadbě, kde Furmint tvoří 30% a Harslevelü 70%. Mošt má živou aciditou, vysoký potenciální obsah alkoholu a výrazné aroma, je tou nejdůležitější surovinou pro výrobu tokajského vína v Maďarsku, kde při pozdní sklizni dosahuje cukernatosti až 27-33 %. Typickou vlastností je vysoká mineralita moštu, podpořená sopečným podložím tokajské oblasti.\n\nRaší středně pozdně, týden po Chasselas, je tedy málo ohrožována pozdními jarními mrazy, zaměkat začíná koncem srpna, dozrává pozdně, v první až druhé dekádě října, ale v suchých letech se hrozny ještě ponechávají na keřích, aby se vytvořily cibéby. Vegetační cyklus trvá 165 dní při sumě aktivních teplot (SAT) 2960 °C.\n\nOdrůda je velmi náchylná k plísni šedé (\"Botrytis cinerea\") a padlí révovému (\"Uncinula necator\"), náchylná k plísni révové (\"Plasmopara viticola\"), citlivá vůči obalečům, za deštivého počasí trpí hnilobou hroznů.\n\n\"Furmint\" má vysoké nároky na polohu, preferuje dobře exponované jižní a jihozápadní svahy. Má poměrně nízké nároky na půdy, nejlépe prospívá v úrodnějších jílovito-hlinitých a hlinito-břidličnatých půdách, ale dobře snáší i lehké písčité a kamenité půdy.\n\nCharakter výsledného vína je velmi závislý na tom, zda je víno vyrobeno reduktivní technologií nebo oxidativní metodou. Tokajská vína jsou vyráběna oxidativní metodou a převážně nejsou vyráběna jako odrůdová, jsou to cuvée povolených tokajských odrůd. Vyrábějí se jako Tokajské stolní (11% obj. alkoholu), Tokajské samorodné suché (13% obj. alkoholu), Tokajské samorodné sladké (14% obj. alkoholu, vyšší zbytkový cukr) a Tokajský výběr (aszu) dvojputňový až šestiputňový (podle počtu puten cibéb, přidaných do 135 l tokajského vína). Velmi vzácně se vyrábí i nejdražší, osmiputňový výběr, Eszencia. Vína se od sebe odlišují nejen rozdílným obsahem alkoholu a zbytkového cukru, ale i intenzitou zvláštního, specifického aroma (tzv. chlebovina).\n\nMimo tokajskou oblast lze při zvláštní péči a přízni počasí vyrobit odrůdová, zlatožlutá až slámově žlutá, suchá a řízná, extraktivní, parfémovaná vína vyšší acidity s obsahem alkoholu často přesahujícím 13 %, v mládí s buketem přezrálých jablek, později heřmánku a medu, někdy i s kovovými tóny, s aroma hrušek, při plném vyzrání i skořice, čokolády, koření, kouře, tabáku, čaje. Pro sladká vína jsou typické meruňky, marcipán, červený pomeranč, cukroví. V případě reduktivního kvašení se mohou ve vůni objevovat tóny jablek, hrušek, limetky, grapefruitu, ananasu či letních květin, v chuti pak med a kořenitost. V poslední době jsou s úspěchem připravována i bariková odrůdová vína. V Rakousku je z hroznů odrůdy \"Furmint\" vyráběno sladké dezertní víno přívlastku \"Ausbruch\".\n\n\n\n\n"}
{"id": "574229", "url": "https://cs.wikipedia.org/wiki?curid=574229", "title": "Jean-Charles Alphand", "text": "Jean-Charles Alphand\n\nJean-Charles Alphand (26. října 1817 Grenoble – 6. prosince 1891 Paříž) byl architekt, který se podílel na přestavbě Paříže ve 2. polovině 19. století.\n\nStudia začal v Grenoblu, ale později se přestěhoval do Paříže, kde pokračoval na lyceu Charlemagne. Následovala studia na École Polytechnique a poté na École des ponts et chaussées. Za vlády Napoleona III. se podílel na rozsáhlé urbanistické přestavbě Paříže, kterou byl pověřen prefekt Haussmann mezi lety 1852-1870. Jean-Charles Alphand byl architektem těchto veřejných prostorů:\n\nPo odvolání Haussmanna z funkce, jeho nástupce Léon Say pověřil Alphanda vedením prací, takže pokračoval v projektech, jako bylo např. opevnění Paříže, Jardins du Trocadéro pro světovou výstavu 1878 nebo příprava světové výstavy 1889. Je rovněž jedním z autorů územních předpisů pro Paříž z roku 1884.\nJean-Charles Alphand je pohřben na hřbitově Père Lachaise v Paříži. Sochař Aimé-Jules Dalou a architekt Jean-Camille Formigé vytvořili v roce 1899 na \"Avenue Foch\" v 16. obvodu Alphandovi pomník. V Grenoblu a Paříži jsou něm pojmenovány ulice.\n\n\n"}
{"id": "574231", "url": "https://cs.wikipedia.org/wiki?curid=574231", "title": "Český Superpohár", "text": "Český Superpohár\n\nČeský Superpohár byla česká fotbalová soutěž, která zahrnovala pouze jediné utkání ročně, hrané ještě před začátkem nové sezony české nejvyšší ligy. Po ročníku 2015 Fotbalová asociace České republiky Superpohár zrušila.\n\nPrávo na účast v ní si vybojovali vítězové české ligy a národního poháru z předešlého ročníku těchto soutěží (příklad: Superpoháru 2010 se účastnil mistr Gambrinus ligy 2009/10 a vítěz Ondrášovka Cupu 2009/10). Soutěž má klasickou typologii Superpoháru, podobně jako Supercopa de España nebo anglický Community Shield, které jsou ve fotbalově vyspělých zemích velkou tradicí.\n\nDuel se hrál na půdě vítěze české ligy a jeho vítěz získal nejen hodnotnou putovní trofej, ale i prémii od sponzora, která v roce 2012 činila jeden milion korun. Poražený získal částku poloviční..\n\nJejím pořadatelem byla Fotbalová asociace České republiky, která pod vedením tehdejšího předsedy Ivana Haška v roce 2010 iniciovala i její vznik jako třetí soutěže \"nejvyšší třídy\" v České republice. Na rozdíl od nejvyšší ligy a Poháru FAČR, které jsou těmi ostatními, se však ze Superpoháru nedalo kvalifikovat do evropských pohárů.\n\nOd roku 2017 se hraje Česko-slovenský Superpohár.\n\nNa podzim 2009 se v rámci shromáždění zástupců ligových klubů odsouhlasilo založení soutěže, dnes známé jako Český Superpohár. Hlavním sponzorem se měla stát sázková kancelář Tipsport, ale po následných sporech z jeho angažování sešlo.. Sponzorství prvního ročníku se nakonec ujala jiná sázková společnost – Sazka. Její dceřiná společnost Sazka Tip pak dala nové soutěži název – Sazka Tip Superpohár 2010.\n\nPrvní ročník soutěže se odehrál 8. července 2010 mezi mistrem Gambrinus ligy 2009/10 – AC Spartou Praha a vítězem Ondrášovka Cupu 2009/10 – FC Viktorií Plzeň. Duel se v soulady s pravidly odehrál v Generali Areně, která je domovským stánkem tehdejšího mistra, AC Sparty Praha. Zápas skončil, po brance Libora Sionka, hubeným vítězstvím 1–0 a historicky prvním držitelem Českého Superpoháru se stal tým AC Sparta Praha.\n\nPrvní ročník měl dvě poměrně velké \"bolesti\". První byla nižší divácká účast (3 401) než je průměr na Gambrinus ligu, což rozladilo sponzora, který soutěž posléze opustil. Druhou byly stížnosti Sparty, jež vlivem vyloučení kapitána Tomáše Řepky přišla o tohoto hráče pro první kolo Gambrinus ligy 2010/11.\n\nPro druhý ročník se povedlo svazovým představitelům přivést k soutěži silného sponzora, další sázkovou společnost Synot Tip, která již sponzorovala například českou fotbalovou reprezentaci nebo Slavii Praha. Podle nového sponzora tedy dostala soutěž i nové jméno – Synot Tip Superpohár.\n\nDo druhého ročníku se opět kvalifikovala FC Viktoria Plzeň, tentokrát jako mistr Gambrinus ligy 2010/11 a superpohárový duel se tak 22. července 2011 odehrál na jejím hřišti, které v té době procházelo rozsáhlou rekonstrukcí. Soupeřem jí byl vítěz Ondrášovka Cupu 2010/11 – FK Mladá Boleslav. Zápas seldovala ještě nižší návštěva než v prvním ročníku, ale oba týmy nabídly lepší fotbalovou podívanou. Po nerozhodném výsledku 1–1 dospělo utkání do penaltového rozstřelu bez předchozího prodloužení. V něm byla lepší FC Viktoria Plzeň a po předchozím nezdaru se stala druhým držitelem Českého Superpoháru za rok 2011.\n\nVe třetím ročníku hostil mistr Gambrinus ligy 2011/12 FC Slovan Liberec, na svém domácím Stadionu u Nisy, vítěze Poháru České pošty 2011/12, kterým byla SK Sigma Olomouc. Ta se, po dvou brankách v prvním poločase, stala prvním týmem v historii, který dokázal z pozice vítěze domácího poháru porazit na jeho stadioně mistra Gambrinus ligy a v soutěži zvítězit. SK Sigma Olomouc tedy triumfovala v Českém Superpoháru 2012 a po vítězství v Poháru České pošty 2011/12 získala v krátké době svou historicky druhou významnou trofej.\n\nVe čtvrtém ročníku, který již nenesl název Synot Tip, podlehl ligový šampion FC Viktoria Plzeň vítězi poháru Jablonci 2:3.\n\nV pátém ročníku se utkal vítěz ligy a poháru AC Sparta Praha proti poraženému finalistovi poháru a druhému týmu z ligy Viktorii Plzeň. Poté, co Plzeň neproměnila nařízený pokutový kop, Sparta zvítězila jednoznačně 3:0. Góly vstřelili David Lafata, Ladislav Krejčí a střídající Slovák Michal Breznaník.\n\nLegenda:\n"}
{"id": "574232", "url": "https://cs.wikipedia.org/wiki?curid=574232", "title": "Firefly", "text": "Firefly\n\nFirefly může být:\n\n"}
{"id": "574238", "url": "https://cs.wikipedia.org/wiki?curid=574238", "title": "Valentin Kochan z Prachové", "text": "Valentin Kochan z Prachové\n\nValentin Kochan z Prachové (1561, Strakonice – 21. června 1621, Praha) byl měšťan, člen direktoria českých stavů v době stavovského povstání (1618–1620). \n\nByl mistrem svobodných umění. Již v roce 1609 zastával funkci direktora a později se stal defenzorem. Za vlády zimního krále Fridricha Falckého působil jako písař a purkmistr Nového Města pražského. Jako direktor vystupoval i během povstání, avšak nedostavil se na květnový sjezd 1618, přišel až se za jeho bezpečnost zaručily stavy.\n\nV 20. února 1621 jej dle císařského listu zatkli a uvěznili v novoměstské vězení. Mimořádný tribunál jej odsoudil k popravě na Staroměstském náměstí spolu s dalšími „českými pány“. Na popraviště vešel jako první z měšťanského stavu a jako jedenáctý v celkovém pořadí. Chtěl na popraviště vzít svého malého synka, aby si pamatoval otcovu smrt, avšak kněz mu v tom zabránil. Kat jeho hlavu pověsil na Staroměstské mostecké věži.\n\nVlastnil Sweerts-Sporckův palác a manželka Kateřina Kochanová, nyní vdova, odešla ze země, pravděpodobně i se všemi 7 dětmi. Vdova se s pěti dětmi usadila v saské Pirně, kam za ní dorazil příbuzný, také původem ze Strakonic, Jan Kochan (Cochanius, Kochanius) z Prachové, bakalář a humanistický básník. Dorazil se ženou, čtyřmi dětmi a matkou. Jan zemřel 1674 v saském příhraničním městě Bad Schandau.\n\n"}
{"id": "574245", "url": "https://cs.wikipedia.org/wiki?curid=574245", "title": "Gambrinus liga 2010/11", "text": "Gambrinus liga 2010/11\n\nSezóna 2010/11 byla 18. ročníkem nejvyšší fotbalové soutěže samostatné České republiky – Gambrinus ligy. Tato sezóna začala 17. července 2010. Hrálo se systémem každý s každým, a to jeden zápas doma a druhý na hřišti soupeře. Utkání se hrály vždy jednou týdně s výjimkou zimní přestávky, kdy se nehrálo vůbec a výjimkou byla též reprezentační přestávka. Mistrovský titul ze sezóny 2009/10 obhajovala AC Sparta Praha, mistrem se stala FC Viktoria Plzeň. 1. utkání sehrály týmy Bohemians Praha 1905 a SK Slavia Praha (zápas skončil nerozhodně 1:1).\n\n\nPoznámky:\n\nPráva na vysílání 1. Gambrinus ligy zůstala v držení České televize, která bude vysílat 2 utkání z každého kola a bude mít právo přednostního výběru. Přenosy budou v sobotu v 18:15 na ČT4 Sport a v pondělí v 18:00 na ČT2. Práva také zakoupila TV Nova, která bude vysílat přenosy v červenci a srpnu v pátek od 17:30 na stanici Nova a od září na stanici Nova Sport od 20:00. Práva zakoupila rovněž společnost Chello Central Europe, která provozuje sportovní kanály Sport 1 a Sport 2. V neděli bude utkání Gambrinus ligy vysílat Sport 2 od 17:00. Pokračuje také projekt internetového vysílání z minulé sezóny a všechny zápasy tak budou vysílány na stránkách fotbalživě.cz, možnost internetového vysílání mají také všechny společnosti vlastnící práva. Přenosy na internetu bude nově nabízet i server tipovani.cz.\n\n\nLukáš Krbeček (7/0/2),\nRoman Pavlík (22/0/8),\nMartin Ticháček (2/0/2) –\nMarek Bakoš (25/9),\nMiloš Brezinský (15/0),\nDavid Bystroň (27/2),\nVladimír Darida (1/0),\nMichal Ďuriš (23/3),\nMartin Fillo (10/0),\nTomáš Hájovský (2/0),\nPavel Horváth (26/8),\nMartin Hruška (3/0),\nPetr Jiráček (29/5),\nDaniel Kolář (29/13),\nDavid Limberský (29/2),\nMichael Krmenčík (2/0),\nJakub Navrátil (16/1),\nAleš Neuwirth (6/0),\nMilan Petržela (26/7),\nBogdan Milić (1/0),\nTomáš Rada (17/2),\nFrantišek Rajtoral (27/3),\nJan Rezek (30/11),\nFilip Rýdel (1/0),\nMartin Sladký (2/0),\nDavid Střihavka (11/1),\nFrantišek Ševinský (14/1),\nPetr Trapp (11/0),\nDavid Vaněček (2/0),\nLibor Žůrek (1/0) –\ntrenér Pavel Vrba, asistent Karel Krejčí\n\nJaromír Blažek (27/0/14),\nDaniel Zítka (4/0/1) –\nMartin Abena (6/0),\nBondoa Adiaba (8/0),\nWilfried Bony (14/10),\nErich Brabec (30/0),\nLukáš Hejda (8/0),\nNiklas Hoheneder (10/0),\nLuboš Hušek (1/0),\nJiří Jeslínek (4/0),\nVáclav Kadlec (25/4),\nAndrej Kerić (13/2),\nJiří Kladrubský (23/1),\nLadislav Krejčí (2/0),\nJan Krob (2/0),\nJuraj Kucka (13/3),\nOndřej Kušnír (14/0),\nLéonard Kweuke (27/14),\nMiloš Lačný (5/0),\nMarek Matějovský (25/0),\nManuel Pamić (27/3),\nDavid Pavelka (3/0),\nTomáš Pekhart (9/7),\nJakub Podaný (19/1),\nTomáš Řepka (22/0),\nLibor Sionko (26/3),\nLukáš Třešňák (2/1),\nKamil Vacek (24/2),\nŠtěpán Vachoušek (4/0),\nTomáš Zápotočný (7/1),\nMartin Zeman (9/1),\nIgor Žofčák (5/0) –\n\nMichal Špit (22/0/7),\nRoman Valeš (10/0/1) –\nVít Beneš (16/0),\nPavel Drsek (19/0),\nPavel Eliáš (25/2),\nAnes Haurdić (17/2),\nLukáš Hejda (6/0),\nMarek Hovorka (1/0),\nTomáš Huber (7/0),\nTomáš Jablonský (29/0),\nMarek Jarolím (26/4),\nDaniel Kocourek (2/1),\nJan Kovařík (29/3),\nMatej Krajčík (10/0),\nDavid Lafata (29/19),\nLuboš Loučka (30/2),\nTomáš Michálek (4/0),\nPetr Pavlík (29/0),\nTomáš Pekhart (15/11),\nKarel Piták (27/9),\nMartin Uvíra (1/0),\nOndřej Vaněk (8/2),\nJan Vošahlík (28/4),\nMilan Vuković (2/0),\nPetr Zábojník (14/1) –\ntrenér František Komňacký\n\nMartin Blaha (5/0/2),\nPetr Drobisz (25/0/9) –\nLukáš Bajer (29/0),\nMartin Doležal (10/2)\nPavel Dreksa (10/0),\nTomáš Hořava (28/2),\nMichal Hubník (17/12),\nTomáš Janotka (29/4),\nTomáš Kalas (4/0),\nMarek Kaščák (4/0),\nVáclav Koutný (7/0),\nRadim Kučera (17/0),\nMilan Machalický (5/0),\nMelinho (5/1),\nOndřej Murin (3/1),\nJan Navrátil (29/3),\nMichal Ordoš (20/2),\nJakub Petr (26/7),\nMartin Pospíšil (2/0),\nTomáš Přikryl (17/3),\nDaniel Silva Rossi (25/1),\nJan Schulmeister (5/0),\nAleš Škerle (27/0),\nPavel Šultes (30/7),\nVáclav Tomeček (6/0),\nVáclav Vašíček (8/1),\nMichal Vepřek (27/0) –\ntrenér Zdeněk Psotka\n\nMiroslav Miller (25/0/9),\nJan Šeda (5/0/0) –\nDavid Brunclík (4/0),\nKerem Bulut (8/1),\nVladimir Dimitrovski (19/1),\nElini Dimoutsos (12/0),\nDaniel Dudka (4/0),\nTomáš Fabián (20/2),\nJan Chramosta (25/7),\nTomáš Janíček (3/0),\nPetr Johana (15/1),\nVáclav Kalina (20/0),\nLiridon Krasniqi (1/0),\nOndřej Kúdela (15/0),\nMarek Kulič (28/8),\nJan Kysela (14/1),\nPetr Mach (3/0),\nAlexandre Mendy (30/6),\nLukáš Opiela (25/2),\nVáclav Procházka (21/3),\nAdrian Rolko (28/3),\nJakub Řezníček (23/7),\nJiří Schubert (1/0),\nMichal Sedláček (13/0),\nLudovic Sylvestre (4/1),\nJasmin Šćuk (3/0),\nRadek Šírl (14/0),\nIvo Táborský (28/3),\nGoce Toleski (6/1),\nMarek Volf (2/0) -\ntrenér Ladislav Minář\n\nVáclav Marek (2/0/0),\nRadek Sňozík (28/0/8) –\nBenoit Barros (1/0),\nDavid Bartek (20/2),\nVladimír Bálek (6/1),\nLukáš Budínský (1/0),\nAmadou Cissé (8/0),\nMartin Cseh (18/0),\nIgor Držík (25/1),\nLukáš Hartig (22/3),\nJan Hauer (1/0),\nAziz Ibragimov (15/1),\nJosef Jindřišek (30/0),\nJiří Kaufman (14/3),\nMartin Kraus (11/0),\nPavel Lukáš (25/0),\nJosef Marek (3/0),\nJan Moravec (29/1),\nDaniel Nešpor (11/0),\nMartin Nešpor (24/4),\nMarek Nikl (26/1),\nRoman Potočný (2/0),\nJiří Rychlík (10/0),\nMichal Sedláček (12/1),\nMilan Škoda (28/8),\nJan Štohanzl (12/1),\nVitali Trubila (16/1) -\ntrenér Pavel Hoftych\n\nDavid Bičík (30/0/12) –\nMiloš Bosančić (15/3),\nMichal Breznaník (21/4),\nRadek Dejmek (24/2),\nBořek Dočkal (13/2),\nJiří Fleišman (27/1),\nTheodor Gebre Selassie (29/0),\nMarcel Gecov (25/1),\nVojtěch Hadaščok (12/1),\nMiroslav Holeňák (22/0),\nTomáš Janů (3/0),\nRenato Kelić (21/2),\nAndrej Kerić (17/6),\nJiří Krystan (2/0)\nJiří Liška (6/0),\nLadislav Martan (8/0),\nJan Nezmar (23/10),\nPetr Papoušek (25/2),\nMatej Sivrić (7/1),\nJiří Štajner (29/9),\nLukáš Vácha (27/1),\nJán Vlasko (6/0),\nJakub Vojta (8/0),\nLovre Vulin (10/0),\nMichal Zeman (2/0),\nPetr Zieris (3/0) -\ntrenér Josef Petřík (do listopadu) a Petr Rada (od listopadu)\n\nJan Hanuš (5/0/2),\nTomáš Koubek (2/0/0),\nJiří Lindr (20/0/9),\nLukáš Zich (3/0/1) -\nPavel Černý (28/2),\nPavel Dvořák (28/5),\nRoman Fischer (30/4),\nTomáš Hájovský (10/0),\nRadek Hochmeister (23/1),\nJan Hodas (1/0),\nJakub Chleboun (25/1),\nMarek Jandík (6/2),\nJiří Janoušek (17/0),\nVlastimil Karal (10/0),\nMartin Kasálek (20/1),\nFilip Klapka (12/2),\nDaniel Kocourek (15/0),\nVladimír Mišinský (8/0),\nPavel Němeček (2/0),\nMichal Pávek (18/0),\nVáclav Pilař (28/3),\nJiří Poděbradský (26/1),\nVladimír Pokorný (11/1),\nTomáš Rezek (26/1),\nVojtěch Štěpán (11/0),\nPetr Tomašák (5/0),\nRadim Wozniak (20/0),\nJaroslav Zelený (6/1) -\ntrenér Václav Kotal\n\nAnssi Jaakkola (2/0/0),\nMartin Vaniak (19/0/8),\nZdeněk Zlámal (9/0/1) –\nTijani Belaid (11/0),\nOndřej Čelůstka (28/2),\nJaroslav Černý (13/2),\nMilan Černý (28/2),\nBassirou Dembélé (7/0),\nMartin Dostál (6/0),\nPeter Grajciar (2/0),\nAdam Hloušek (4/0),\nJakub Hora (28/2),\nDavid Hubáček (29/0),\nPetr Janda (28/0),\nJosef Kaufman (12/2),\nKarol Kisel (27/7),\nJiří Koubský (12/2),\nŠtěpán Koreš (20/4),\nZoran Milutinović (12/1),\nJan Pázler (1/0),\nOndřej Petrák (1/0),\nZbyněk Pospěch (12/7),\nVáclav Prošek (1/0),\nHocine Ragued (12/0),\nPetr Trapp (11/1),\nVitali Trubila (2/1),\nBenjamin Vomáčka (8/0),\nStanislav Vlček (17/3),\nPetr Vyhnal (8/0),\nJan Zákostelský (5/0) –\ntrenér Michal Petrouš\n\nTomáš Grigar (22/0/6),\nMartin Slavík (8/0/2) –\nAldin Čajić (20/1),\nTomáš Česlák (1/0),\nLibor Došek (19/2),\nJan Hošek (20/0),\nMarek Jungr (9/0),\nDavid Kalivoda (19/3),\nMartin Klein (2/0),\nMarek Krátký (1/0),\nPatrik Lácha (9/0),\nAdmir Ljevaković (25/0),\nPetr Lukáš (3/0),\nAidin Mahmutović (29/10),\nJakub Mareš (28/7),\nMilan Matula (26/2),\nAlen Melunović (6/0),\nAntonín Rosa (29/2),\nMatej Siva (13/0),\nMichal Smejkal (22/0),\nVlastimil Stožický (9/0),\nŠtěpán Vachoušek (14/2),\nPavel Verbíř (21/2),\nPavel Verbíř ml. (1/0),\nVlastimil Vidlička (20/1),\nTomáš Vondrášek (27/5),\nLukáš Zoubele (14/1) –\ntrenér Jiří Plíšek\n\nZdeněk Křížek (2/0/1)\nPavel Kučera (28/0/7) –\nRastislav Bakala (3/0),\nPetr Benát (8/1),\nPeter Černák (23/1),\nGrigorij Čirkin (11/3),\nAleš Dvořák (1/0),\nDavid Horejš (21/1),\nFernando Tobias de Carvalho Hudson (27/1),\nMarián Jarabica (3/1),\nMartin Jasanský (1/0),\nJindřich Kadula (1/0),\nMichal Kaňák (2/0),\nRadim Koutný (2/0),\nJosef Laštovka (26/0),\nDmitrij Lencevič (9/0),\nRoman Lengyel (22/0),\nMartin Leština (1/0),\nPavel Mezlík (26/2),\nFrantišek Němec (1/0),\nMilan Nitrianský (13/2),\nZdeněk Ondrášek (29/10),\nRudolf Otepka (29/4),\nLuboš Pecka (26/0),\nMichal Petráň (2/0),\nMichal Rakovan (8/0),\nJan Riegel (10/0),\nTomáš Sedláček (8/0),\nBronislav Simić (5/0),\nTomáš Stráský (21/3),\nPetr Šíma (11/0),\nMarián Timm (2/0),\nLovre Vulin (12/1),\nMichael Žižka (22/0) –\ntrenér Jaroslav Šilhavý\n\nMiroslav Filipko (26/0/7),\nTomáš Fryšták (1/0/0),\nMilan Heča (3/0/1),\nIlja Matalyha (2/0/2) -\nAmadou Cissé (1/0),\nVlastimil Daníček (3/0),\nLukáš Fujerik (27/1),\nFilip Hlúpik (16/0),\nTomáš Jeleček (1/0),\nMichal Kordula (25/1),\nTomáš Košút (23/2),\nLukáš Kubáň (25/0),\nMartin Kuncl (25/1),\nRadek Mezlík (29/1),\nIlja Nestorovski (17/1),\nDaniel Nešpor (3/0),\nVáclav Ondřejka (25/3),\nJiří Perůtka (25/0),\nPetr Reinberk (17/1),\nJaroslav Starý (3/0),\nJakub Svízela (1/0),\nRadek Szmek (22/2),\nPetr Švancara (24/7),\nAleš Urbánek (12/0),\nJiří Valenta (23/3),\nVít Valenta (21/0),\nLadislav Volešák (28/2) –\n\nAleš Hruška (28/0/11),\nJakub Rondzik (3/0/1) -\nTomáš Borek (13/0),\nJosef Divíšek (17/0),\nDaniel Huňa (27/2),\nStanley Ibe (4/0),\nMilan Jurdík (15/1),\nMichal Klesa (26/3),\nZdeněk Koukal (13/5),\nMichal Macek (8/0),\nDominik Mašek (1/0),\nJan Mojdl (1/0),\nStaníslav Nohýnek (28/0),\nMarius Papšys (7/1),\nPavel Pilík (13/0),\nTomáš Pilík (10/0),\nMarek Plašil (29/0),\nLukáš Pleško (27/1),\nPavel Ricka (21/0),\nMartin Šlapák (5/1),\nJakub Štochl (28/0),\nMatěj Štochl (20/1),\nDaniel Tarczal (29/0),\nClaude Roland Videgla (18/1),\nTomáš Wágner (23/4) –\ntrenér Roman Nádvorník\n\nVít Baránek (8/0/1),\nAntonín Buček (2/0/0)\nMichal Daněk (18/0/8),\nDawid Pietrzkiewicz (3/0/0) -\nRené Bolf (24/2),\nMichal Frydrych (10/0),\nAntonín Fantiš (18/1),\nMilan Ferenčík (4/1),\nTomáš Frejlach (24/4),\nJán Greguš (21/0),\nPatrik Boháč (1/0),\nGligor Gligorov (2/0),\nJosef Hušbauer (24/2),\nDennis Christu (2/0),\nZdeněk Koukal (9/2),\nDominik Kraut (10/1),\nMartin Lukeš (23/1),\nTomáš Marek (25/0),\nAleš Neuwirth (16/0),\nFernando Neves (28/4),\nTomáš Pilík (13/0),\nRadim Řezník (21/1),\nZdeněk Šenkeřík (24/4),\nZdeněk Šmejkal (18/2),\nAdam Varadi (25/4),\nDalibor Vašenda (1/0),\nTomáš Vrťo (4/0),\nRóbert Zeher (23/1),\nLukáš Zejdler (7/0) -\ntrenér Verner Lička (do listopadu) a Karol Marko (od listopadu)\n\nTomáš Bureš (13/0/1),\nLukáš Krbeček (6/0/1),\nMartin Lejsal (11/0/2) –\nTomáš Borek (11/0),\nVladica Brdarovski (3/0),\nRadek Buchta (1/0),\nJakub Červinek (3/0),\nPetr Čoupek (3/0),\nRichard Dostálek (26/5),\nTomáš Došek (20/5),\nFrantišek Dřížďal (8/0),\nJosef Dvorník (2/0),\nZdeněk Folprecht (6/0),\nJosef Hamouz (17/0),\nAndrej Hodek (15/1),\nMartin Hudec (9/0),\nMartin Husár (26/0),\nFilip Chlup (4/0),\nMartin Jílek (5/0),\nJan Kalabiška (28/3),\nLuboš Košulič (1/0),\nZdravko Kovačević (1/0),\nLukáš Křeček (5/0),\nLukáš Matyska (4/0),\nMarco Migliorini (5/0),\nTomáš Michálek (13/4),\nLukáš Michna (2/0),\nStefan Mitrović (8/0),\nTomáš Okleštěk (5/0),\nDavid Pašek (6/0),\nMatijas Pejić (4/0),\nLuděk Pernica (8/1),\nTomáš Polách (15/2),\nDaniel Přerovský (8/0),\nMichael Rabušic (23/1),\nFilip Rýdel (21/3),\nDominik Simerský (18/1),\nMarek Střeštík (21/3),\nRostislav Šamánek (9/1),\nJan Trousil (16/0),\nRóbert Valenta (8/2) –\ntrenér Karel Večeřa (1.–23. kolo), René Wagner (24.–30. kolo)\n\nAntonín Buček (5/0/1),\nPřemysl Kovář (3/0/0),\nRadim Novák (13/0/2),\nMichal Vorel (9/0/1) –\nLadislav Benčík (10/0),\nMichal Doležal (27/2),\nPavel Dreksa (9/0),\nLukáš Dvořák (13/1),\nPavel Džuban (20/0),\nJan Franc (7/0),\nMiloš Gibala (5/0),\nMartin Holek (5/0),\nAlois Hyčka (16/0),\nTomáš Janů (9/0),\nMartin Jindráček (29/3),\nDominik Kraut (15/3),\nTomáš Krbeček (26/3),\nMario Lamešić (9/0)\nJan Martykán (27/1),\nJan Polák (26/0),\nVlastimil Stožický (11/0),\nMichal Valenta (29/2),\nRichard Veverka (20/3),\nZdeněk Volek (27/3),\nVít Vrtělka (23/1),\nMilan Zachariáš (20/0) -\ntrenér Svatopluk Habanec\n\n"}
{"id": "574249", "url": "https://cs.wikipedia.org/wiki?curid=574249", "title": "Simeon Sušický ze Sonnenštejna", "text": "Simeon Sušický ze Sonnenštejna\n\nSimeon Sušický z Sonnenštejna (též Šimon Sušický ze Sonenštejna) (1579 – 21. června 1621, Praha) byl pražský měšťan, staroměstský radní. Jeden ze 27 českých pánů, kteří byli 21. června 1621 popraveni na Staroměstském náměstí za účast na stavovském povstání, během kterého sloužil jako koncipista české komory.\n\n20. února 1621 byl uvězněn ve staroměstské „špince“. Důvodem jeho trestu se stalo, že jako správce jezuitům zabavené klementinské koleje nezabránil žoldnéřům v drancování. Kat jej oběsil na břevnu vystrčeném z okna radnice, což byla ta největší potupa pro českobratrské věřící. V této církvi zastával post prokurátora. Jeho nevlastní syn, Jan Kutnauer ze Sonnenštejna, přišel na řadu při popravě ještě před ním.\n"}
{"id": "574255", "url": "https://cs.wikipedia.org/wiki?curid=574255", "title": "Václav Maštěrovský z Jizbice", "text": "Václav Maštěrovský z Jizbice\n\nVáclav Maštěrovský z Jizbice (též Václav Maštěřovský z Jizbice) (* ? – 21. června 1621, Praha) byl pražský měšťan, staroměstský radní. Jeden ze 27 českých pánů, kteří byli 21. června 1621 popraveni na Staroměstském náměstí za účast na stavovském povstání.\n\nDůvodem jeho trestu se stalo, že jako správce jezuitům zabavené klementinské koleje nezabránil žoldnéřům v drancování. Poté, co viděl omilostnění svého strýce Jana Theodora Sixta z Ottersdorfu, doufal v něco podobného. Nahrávalo tomu i přátelství s Janem Arnoštem Platejsem z Platenštejna, který se přimlouval za Sixta. Ovšem marně. Byl popraven jako celkově sedmnáctý a desátý za městský stav.\n"}
{"id": "574258", "url": "https://cs.wikipedia.org/wiki?curid=574258", "title": "Jindřich Kozel z Peclinovce", "text": "Jindřich Kozel z Peclinovce\n\nJindřich Kozel z Peclinovce (* – 21. června 1621, Praha) byl pražský měšťan, novoměstský radní a válečný komisař. Jeden ze 27 českých pánů, kteří byli 21. června 1621 popraveni na Staroměstském náměstí za účast na stavovském povstání.\n\n"}
{"id": "574259", "url": "https://cs.wikipedia.org/wiki?curid=574259", "title": "Synagoga Chasseloup-Laubat", "text": "Synagoga Chasseloup-Laubat\n\nSynagoga Chasseloup-Laubat je synagoga v 15. obvodu v Paříži v ulici \"Rue Chasseloup-Laubat\" č. 14, po které nese své jméno. Byla vysvěcena v roce 1913.\n\nOd poloviny 19. století v 15. obvodu existovala židovská obec, která měla na \"Avenue de la Motte-Piquet\" malou modlitebnu. Přestože se počet členů zvyšoval, především imigrací židů z východní Evropy, obci se nedařilo sehnat prostředky na vybudování vlastní synagogy. Proto se Židovská obec v Paříži (Association cultuelle israélite de Paris) rozhodla vybudovat pro zdejší společenství synagogu. Obec koupila v roce 1910 pro tento účel pozemek o rozloze 754 m za 130.000 franků a její předseda Edmond James de Rothschild převzal, tak jako v případě synagogy na Montmartru a synagogy v Boulogne-Billancourt náklady na její výstavbu, které činily 340.000 franků. Stavební povolení bylo vydáno v září 1912 a do roka již byla synagoga postavená. 29. září 1913 u příležitosti svátku židovského nového roku Roš ha-šana byla vysvěcena.\n\nDne 4. května 2009 byla synagoga za přítomnosti hlavního rabína Francie a hlavního židovského vojenského kaplana francouzské armády vysvěcena jako vojenská synagoga.\nArchitektem byl jmenován Lucien Bechmann (1880-1968). Synagoga je postavena v byzantském stylu. Oblouky arkád a oken, hlavice sloupů i krakorce mají tvary charakteristické pro románskou architekturu. Pozemek se stavbou odděluje od ulice mříž. Za ní je dvůr, odkud se vchází do synagogy a do sousedního domu rabína. Obě stavby jsou z přírodního kamene a cihel.\n\nPřed samotnou synagogou je postavena chrámová předsíň nesená trojitými arkádami. Centrální portál je ozdoben dvěma černými mramorovými sloupy a na jeho štítu jsou desky s desaterem.\n\nHlavice sloupů jsou zdobené listy a Davidovou hvězdou. Z této vstupní haly vedou schody na galerii pro ženy, vchod do hlavní lodě a do knihovny a zasedací místnosti. Na tympanonu nad vchodem do interiéru je Davidova hvězda a datum vysvěcení podle židovského kalendáře: \"Elul 5673\".\n\nSynagoga má čtvercový půdorys. Zdi jsou na třech stranách opatřené rozetami s vitrážemi s geometrickými motivy a Davidovou hvězdou. Po třech stranách je vybudovaná dřevěná empora podpíraná masivními dřevěnými trámy. Výška prostoru činí 15 metrů a jeho délka je 13 metrů. Na velkém oblouku nad aron ha-kodeš (schránou na Tóru) je biblický nápis \"Tu l'Eternel ton Dieu aimeras de tout ton Coeur\" (Miluj Hospodina, Boha svého, celým svým srdcem, . Schrána je ze dřeva, stejně jako desky s desaterem a Davidova hvězda. Před ní se nachází bima.\n\n"}
{"id": "574260", "url": "https://cs.wikipedia.org/wiki?curid=574260", "title": "Ondřej Kocour z Votína", "text": "Ondřej Kocour z Votína\n\nOndřej Kocour z Votína (* ? – 21. června 1621, Praha) byl pražský měšťan, novoměstský radní. Jeden ze 27 českých pánů, kteří byli 21. června 1621 popraveni na Staroměstském náměstí za účast na stavovském povstání.\n\n"}
{"id": "574261", "url": "https://cs.wikipedia.org/wiki?curid=574261", "title": "Český Superpohár 2010", "text": "Český Superpohár 2010\n\nČeský Superpohár 2010 bylo historicky první utkání každoročně pořádané soutěže zvané Český Superpohár. Účastníci soutěže jsou dva. Jsou to vítězové dvou hlavních soutěží pořádaných Českomoravským fotbalovým svazem. Vítězem 1. české fotbalové ligy za sezonu 2009/10 se stal tým AC Sparta Praha. Vítězem Ondrášovka Cupu ve stejné sezoně FC Viktoria Plzeň.\nTato soutěž se odehrává pouze v jednom zápase.\n\nTyto dva kluby se tedy střetly 8. července v Generali Aréně. Vítěz duelu AC Sparta Praha získal nově vyrobenou trofej a prémii 1 milion korun českých.\n\nNa utkání se sešla nepříliš početná návštěva 3 401 diváků, kteří viděli ve 29. minutě vyloučení domácího kapitána Tomáše Řepky za faul před pokutovým územím. I v oslabení však dokázali domácí skórovat jako jediní. V 78. minutě se po výkopu gólmana Jaromíra Blažka lobem prosadil útočník letenských Libor Sionko. Na vítězství Sparty nezměnilo nic ani vyloučení hostujícího Rajtorala v závěru utkání.\n\nLetenští si pro Superpohár došli v oslabení: Sparta - Plzeň 1:0, Mladá fronta Dnes\n"}
{"id": "574263", "url": "https://cs.wikipedia.org/wiki?curid=574263", "title": "Jiří Řečický", "text": "Jiří Řečický\n\nJiří Řečický (* ? – 21. června 1621, Praha) byl pražský měšťan, novoměstský radní. Jeden ze 27 českých pánů, kteří byli 21. června 1621 popraveni na Staroměstském náměstí za účast na stavovském povstání.\n"}
{"id": "574264", "url": "https://cs.wikipedia.org/wiki?curid=574264", "title": "Michal Witmann", "text": "Michal Witmann\n\nMichal Witmann (Michal Wittmann) (* ? – 21. června 1621, Praha) byl pražský měšťan, novoměstský radní. Jeden ze 27 českých pánů, kteří byli 21. června 1621 popraveni na Staroměstském náměstí za účast na stavovském povstání.\n"}
{"id": "574265", "url": "https://cs.wikipedia.org/wiki?curid=574265", "title": "Michal Wittmann", "text": "Michal Wittmann\n\nMichal Wittmann (*1950 Sokolov) je bývalý předseda Asociace česko-slovensko-lucemburského přátelství, krajanského sdružení Čechů a Slováků žijících v Lucemburském velkovévodství.\n\nWittmann působil od roku 1999 do roku 2006 jako honorární konzul České republiky v Lucembursku. V současné době je ředitelem společnosti LGT Trust.\n\nMichal Wittmann se narodil roku 1950 v Sokolově. Roku 1968 maturoval na místním gymnáziu a nastoupil na Právnickou fakultu Univerzity Karlovy v Praze. Pro nesouhlas s invazí vojsk Varšavské smlouvy se rozhodl z Československa odejít. Učinil tak prostřednictvím žádosti o výjezdní doložku na krátký turistický pobyt ve Francii v prosinci roku 1968. Ve Francii již zůstal, později získal stipendium ke studiu na Bruselské a Lovaňské univerzitě.\n\nMichal Wittmann je ženatý s akademickou malířkou Ivou Mrázkovou, současnou honorární konzulkou České republiky v Lucembursku, s níž má dva dospělé syny.\n\nV roce 2015 získal ocenění Gratias Agit, kterou uděluje ministr zahraničních věcí České republiky.\n\n"}
{"id": "574266", "url": "https://cs.wikipedia.org/wiki?curid=574266", "title": "Simeon Vokáč z Chýš", "text": "Simeon Vokáč z Chýš\n\nSimeon Vokáč z Chýš (Šimon Vokáč z Chýš a Spitzberku/a) (* ?, Chyše – 21. června 1621, Praha) byl pražský měšťan, novoměstský radní. Jeden ze 27 českých pánů, kteří byli 21. června 1621 popraveni na Staroměstském náměstí za účast na stavovském povstání. Na novoměstskou radnici a poté k smrti ho doprovázel kněz pod obojí Adam Klemens, správce u sv. Václava.\n"}
{"id": "574269", "url": "https://cs.wikipedia.org/wiki?curid=574269", "title": "Leander Rüppel z Ruppachu", "text": "Leander Rüppel z Ruppachu\n\nLeander Rüppel z Ruppachu (další pravopisné varianty Leonard Rypl či Ryppl; † 21. června 1621, Praha) byl Sas, pražský měšťan ze Starého Města pražského a doktor práv. Jeden ze 27 českých pánů, kteří byli 21. června 1621 popraveni na Staroměstském náměstí za účast na stavovském povstání.\n\nPřed stavovským povstáním zastával funkci tajného rady falckého, saského kurfiřta a agenta několika dalších říšských knížat.\n\nZa panování zimního krále Fridricha Falckého působil jako poradce direktoria českých stavů.\n\n1. prosince 1620 jej dal Karel I. z Lichtenštejna na příkaz císaře uvěznit. Nejprve mu kat uťal pravici, jíž přísahal v úřadě věrnost císaři, poté jej sťal. Ruka byla na pranýř Staroměstského náměstí pověšena ještě před jeho smrtí, po níž k ní přibyla i jeho hlava. \n"}
{"id": "574271", "url": "https://cs.wikipedia.org/wiki?curid=574271", "title": "Jiří Hauenšild z Fürstenfeldu", "text": "Jiří Hauenšild z Fürstenfeldu\n\nJiří Hauenšild z Fürstenfeldu (též Jiří Hauenschild z Fürstenfeldu) (* ? – 21. června 1621, Praha) byl doktor práv a jeden ze 27 českých pánů, kteří byli 21. června 1621 popraveni na Staroměstském náměstí za účast na stavovském povstání.\n\nPřed povstáním vykonával funkci advokáta při císařském dvoře. Za panování zimního krále Fridricha Falckého působil jako královský rada nad apelacemi. Jménem direktoria českých stavů vyjednával v roce 1620 o podpoře se saským kurfiřtem.\n\nDne 1. prosince 1620 jej dal Karel I. z Lichtenštejna na příkaz císaře uvěznit. Nejprve mu kat uťal pravici, jíž přísahal v úřadě věrnost císaři, poté jej sťal. Hlava s rukou byla pověšena na Staroměstské mostecké věži. \n"}
{"id": "574273", "url": "https://cs.wikipedia.org/wiki?curid=574273", "title": "Jan Theodor Sixt z Ottersdorfu", "text": "Jan Theodor Sixt z Ottersdorfu\n\nJan Theodor Sixt z Ottersdorfu (†1653) byl vzdělaný staroměstský měšťan, člen direktoria českých stavů v době stavovského povstání (1618–1620). \n\nZa vlády zimního krále Fridricha Falckého působil jako defensor a direktor, během stavovského povstání těžce onemocněl a nemohl se účastnit jednání vzbouřenců, což se poté u soudu bralo jako polehčující okolnost.\n\n20. února 1621 byl uvězněn ve staroměstské „špince“. Na popraviště na Staroměstském náměstí vešel jako první za městský stav. Poté ovšem přišli jeho synovci, bratři Platejsové, se zprávou, že předseda mimořádného tribunálu Karel I. z Lichtenštejna exekuci jejich strýce pozastavil a nařídil jej odvést zpět do vězení. Obzvláště starší z obou synovců, Jan Arnošt Platejs z Platenštejna, se za Sixta přimlouval. Jan Arnošt byl synem Jana Platejse z Platenštejna a jeho ženy, která byla ovdovělou dcerou pána z Ottersdorfu), Jan kvůli kariéře přestoupil z protestantské na katolickou víru a syny dal vychovat jezuitům.\n\nJan Theodor Sixt z Ottersdorfu odešel do exilu; zemřel v Drážďanech.\n\n"}
{"id": "574275", "url": "https://cs.wikipedia.org/wiki?curid=574275", "title": "République solidaire", "text": "République solidaire\n\nRépublique solidaire (RS) je politické hnutí, které založil bývalý francouzský premiér Dominique de Villepin 19. června 2010 jako platformu pro svou kandidaturu v prezidentských volbách 2012. Ideologicky se opírá o gaullismus a tzv. villepinismus, tj. vymezení se proti politice současného prezidenta Nicolase Sarkozyho a Svazu pro lidové hnutí ze středopravicových pozic.\n\nČleny hnutí se stalo několik významných osobností, včetně několika poslanců, senátorů, starostů a bývalých ministrů (Brigitte Girardin).\n\n\n"}
{"id": "574281", "url": "https://cs.wikipedia.org/wiki?curid=574281", "title": "Rampušák", "text": "Rampušák\n\nRampušák je horský duch, vládce a ochránce Orlických hor, obdoba Krakonoše v Krkonoších. Rampušák je odpovědný za počasí, je patronem sportovců a Horské služby a vládne nad horami v zimě, zatímco v létě přebírá vládu princezna Kačenka, která chrání přírodu a má blíže k dětem, k nimž promlouvá hlavně v pohádkách. \n\nPostava Rampušáka byla vymyšlena Jiřím Dvořákem, redaktorem Československého rozhlasu a časopisu \"Turista\", v roce 1962 pro rozhlasový pořad o Orlických horách v cyklu \"Kam na dovolenou\" (Rampušáka tehdy namluvil herec Josef Beyvl). Pro pojmenování vládce Orlických hor použil Dvořák jméno vísky Rampuše, horské vsi známé z románu rychnovského rodáka Karla Poláčka \"Bylo nás pět\". Postava Rampušáka však nezapadla a v roce 1965 byla použita při ukončení zimní sezóny v Deštném v Orlických horách – od té doby Rampušák pravidelně při deštenských zimních slavnostech v polovině března předává vládu nad horami Kačence. Restaurace v Orlických horách začaly vařit různá „rampušácká“ jídla, případně nápoje. Pivovar Dobruška vaří od roku 1969 pivo Rampušák. Rampušákovo jméno bylo rovněž dáno reliéfnímu portrétu lesního muže (umístěnému v jídelně Masarykovy chaty na Šerlichu), který je od roku 1970 na oblastním turistickém odznaku. Do roku 2017 byl pořádán cyklistický maraton Rampušák ve Štítech u Šumperka, jednalo se o závody s více jak 20letou tradicí. Po Rampušákovi byly pojmenovány i některé hospody a penziony (např. v Olešnici v Orlických horách, Orlickém Záhoří a v Rokytnici v Orlických horách).\n"}
{"id": "574283", "url": "https://cs.wikipedia.org/wiki?curid=574283", "title": "Display Data Channel", "text": "Display Data Channel\n\nDisplay Data Channel (DDC) jsou v informatice komunikační protokoly mezi monitorem a grafickou kartou počítače, pomocí kterých může monitor sdělit počítači, jaké podporuje režimy zobrazení a další parametry (například jas a kontrast). Díky tomu nemusí uživatel počítače ručně nastavovat zejména rozlišení monitoru, protože si ho ovladač grafické karty sám pomocí DDC zjistí. DDC je součástí VESA standardu.\n\nCílem DDC Suite standardů je zajistit bezobslužné připojování (tzv. plug-and-play) pro počítačové monitory. DDC1 a DDC2B/Ab/B+/Bi definují fyzické spojení mezi monitorem a grafickou kartou, které bylo původně přenášeno po dvou nebo třech vodičích 15pinového analogového VGA konektoru. EDID (Extended display identification data), které je součástí DDC, definuje kompaktní binární formát s popisem schopnostmi monitoru a podporovaných grafických režimů, které výrobce uložil do EEPROM paměti monitoru. Formát používá k popisu blok obsahující 128 bajtová data k možností prodloužení bloků, které slouží k poskytnutí doplňujících informací.\n\nAktuální je rozšířená verze EDID (Enhanced EDID Release A, v2.0). První verze standardu DDC byla přijata v srpnu 1994. Zahrnovala formát EDID 1.0 a specifikovala fyzické linky DDC1, DDC2B a DDC2Ab. DDC verze 2, která byla vydána v dubnu 1996, vyčleňuje EDID do samostatného standardu a uvádí DDC2B+ protokol. DDC verze 3 zavedla v prosinci 1997 protokol DDC2Bi a podporu pro VESA Plug and Display a Flat Panel Display Interface, které jsou dostupné na samostatných I/O adresách a které jsou vyžadovány pro EDID 2.0. Standard E-DDC nahradil standard DDC v roce 1999.\n\nJeště před zavedením DDC vyhradil VGA standard čtyři piny (ID0, ID1, ID2 a ID3, tj. piny 11, 12, 4 a 15) pro identifikaci typu monitoru. První tři piny jsou připojené k rezistorům nebo k zemi (GND), což umožňuje definovat až sedm typů monitorů (nejsou-li zapojeny, je oznamován NC, „no connection“, „no monitor“). Definovány byly však pouze tři druhy monitorů: černobílý s rozlišením menším než 1024×768 (NC, NC, GND), barevný s rozlišením menším než 1024×768 (NC, GND, NC) a barevný s rozlišením 1024×768 (GND, GND, NC). Pin ID3 nebyl využit. Standard DDC předefinoval účel těchto pinů na implementaci sériové linky.\n\nProtokol DDC1 definuje jednoduchou, nízkorychlostní a jednosměrnou sériovou linku. Piny 12 (tj. ID1) slouží jako datová linka, která nepřetržitě vysílá 128bajtový EDID blok, který je synchronizován se signálem vertikální synchronizace obrazu (typicky 60 až 100 Hz). Protokol DDC1 používá jen velmi málo zařízení.\n\nNejběžnější verzí protokolu je \"DDC2B\", který je založen na sériové sběrnici I²C. Pin 12 (tj. ID1) VGA konektoru se nyní používá jako datový pin pro sběrnici I²C a dříve nepoužívaný pin 15 přenáší hodinový signál I²C. Pin 9, dříve používaný jako mechanický klíč, dodává napájení +5 V DC (až 50 mA) pro EEPROM, což umožňuje počítači číst EDID, i když je monitor vypnut. I když je I²C plně obousměrný a podporuje více bus-masterů, je DDC2B pouze jednosměrný a umožňuje řídit provoz pouze grafické kartě. Monitor operuje na I²C sběrnici jako slave zařízení na 7bitové adrese 50h, kde poskytuje 128 až 256 bajtů EDID informace (protože operace je vždy pouze čtení, první I²C oktet bude vždy A1h).\n\nImplementace \"DDC2Ab\" je založena na 100 kbit/s rozhraní ACCESS.bus, které výrobcům monitorů umožňuje poskytovat podporu pro externí ACCESS.bus periferie jako je myš nebo klávesnice bez dodatečných nákladů. Taková zařízení a monitory byly krátce k dispozici v polovině 90. let 20. století, ale vymizela s příchodem USB.\n\nProtokoly \"DDC2B+\" a \"DDC2Bi\" jsou okleštěnými verzemi protokolu DDC2Ab, které podporují pouze obousměrnou komunikaci mezi monitorem a grafickou kartu.\n\nStandard DDC2 není omezen jen na VGA konektor. Konektory DVI a HDMI též obsahují vodič vyhrazený pro DDC2B.\n\nStandard \"DDC/CI\" (Command Interface) byl zaveden v srpnu roku 1998. Tento standard popisuje způsoby jak má počítač posílat příkazy do monitoru i jak má přijímat senzorická data z monitoru přes obousměrné spojení. Specifické příkazy pro ovládání monitorů jsou definovány v samostatném standardu Monitor Control Command Set (MCCS) verze 1.0, který byl uvolněn v září roku 1998.\n\nDDC/CI monitory jsou někdy dodávány s externím barevným senzorem, který umožňuje vyvážení barev s pomocí automatické kalibrace. Některé otočné DDC/CI monitory podporují funkci „auto-pivot“, kde rotující senzor v monitoru umožňuje operačnímu systému zobrazovat správně obraz i při přetočení monitoru (na výšku, na šířku).\n\nStandard DDC/CI popsal celou sadu obousměrných ovládacích protokolů – DDC2Ab, DDC2Bi a DDC2B+ pro balení příkazů Monitor Control Command Set. DDC/CI verze 1.1 byla přijata v říjnu 2004.\n\nMonitor Control Command Set Standard v2.0 byl přijat v říjnu 2003. Nový standard Monitor Control Command Set Standard verze 3.0 byl zaveden v červenci 2006, ale tato verze si nezískala již dostatečnou pozornost průmyslu. Nejnovější verze V2 standard je verze 2.2, která byla přijata února 2009.\n\n\"Enhanced Display Data Channel\" (E-DDC) je nejnovější revize standardu DDC. Verze 1.0 byla představena v září 1999 a představovala přidání segmentu ukazatele, který umožňoval zobrazit až 32 kB uložených informací pro použití v rozšířeném standardu EDID (E-EDID). Dřívější DDC implementace používala jednoduchá 8bitová data offset při komunikaci s EDID pamětí v monitoru, která měla omezenou velikost 2 bajtů = 256 bajtů, což umožňovalo možnost použití levných 2-Kbitových EEPROM.\n\nV E-DDC, byl zaveden speciální I²C adresovací režim, ve kterém mohlo být vybráno více 256 bajtových segmentů. Dělá to jeden 8bitový segmentový index, který přešel na displej pomocí adresy 30h přes I²C (protože tento přístup je vždy čtení, první I²C oktet bude vždy 60h). Data z vybraného segmentu se pak okamžitě dají přečíst prostřednictvím pravidelných DDC2 adres, s pomocí opakovaného signálu I²C 'START'. Nicméně, VESA specifikace definuje u segmentu indexu hodnotu rozsahu od 00h do 7Fh, což umožňuje adresování jenom 128 segmentů * 256 bajtů čili 32 KiB. Index segmentu registru je volatilní, jako výchozí nastavený na nulu a automaticky resetován na nulu po každém NACK nebo STOP. Mechanismus „Auto-reset“ poskytuje zpětnou kompatibilitu.\n\n\"E-DDC verze 1.1\", která byla schválena v březnu 2004, je vybavena podporou HDMI a spotřební elektronikou.\n\"E-DDC verze 1.2\", která byla schválena v prosinci 2007, byla zavedena podpora pro DisplayPort (která nemá žádné DDC2B linky a využívá jeho obousměrného pomocného kanálu pro EDID a MCCS komunikaci) a DisplayID standardy.\n\nNěkteré KVM switche (jedna klávesnice-monitor-myš k více počítačům) a video nástavce ovládají provoz na DDC špatně, takže je nezbytně nutné vypnout funkce monitoru „plug and play“ v operačním systému (popřípadě i fyzicky odstranit 12 pin z analogových VGA kabelů). Ovladač standardu \"Plug and Play Monitor\" používá informace displeje EDID k vytvoření seznamu podporovaných režimů monitoru. Rozlišení displeje na ovládacím panelu applet umožňuje uživateli vypnout ovladač „Plug and Play“ a ručně vybrat jakékoliv rozlišení nebo obnovovací frekvenci podporované grafické karty. Mnoho výrobců grafických karet poskytuje kontrolu aplikací, které umožňují uživateli vybrat vlastní režim zobrazení, který není v souladu s informacemi EDID.\n\n\n"}
{"id": "574284", "url": "https://cs.wikipedia.org/wiki?curid=574284", "title": "Mistrovství světa ve volejbale žen 1960", "text": "Mistrovství světa ve volejbale žen 1960\n\n3. mistrovství světa ve volejbale žen proběhlo v dnech 29. října – 14. listopadu v Rio de Janeiru v Brazílii.\n\nTurnaje se zúčastnilo 10 družstev, rozdělených do jedné čtyřčlenné a dvou tříčlenných skupin. První dva celky postoupily do finálové skupiny, týmy na třetím a čtvrtém místě hrály o 7. - 10. místo. Mistrem světa se stalo družstvo Sovětského svazu.\n\n1. SSSR\n\n2. Japonsko\n\n3. Československo\n\n"}
{"id": "574289", "url": "https://cs.wikipedia.org/wiki?curid=574289", "title": "Alžběta Parmská", "text": "Alžběta Parmská\n\nAlžběta Parmská nebo Alžběta Farnese (25. říjen 1692 Parma – 11. červenec 1766 Aranjuez, Španělsko) byla jako manželka Filipa V. španělskou královnou v letech 1714–1724 a poté 1724–1746. Patřila k parmské dynastii Farnese, jejíž dědičkou také byla a předala svým synům nárok na parmské vévodství.\n\nAlžběta se narodila 22. října 1692 v Palazzo della Pilotta jako dcera parmského vévody Eduarda II. a jeho ženy Dorotey Žofie Falcko-Neuburské.\n\nPo smrti jejího otce (1693), který byl následníkem parmského trůnu, se jen o rok později stal vévodou její strýc František Parmský a další Alžbětin strýc Antonín se stal jeho dědicem. Když roku 1727 zemřel strýc František a Antotnín se stal vévodou, stala se z Alžběty dědička Parmy a Piacenzy.\n\nKdyž i Antonín zemřel (1731), zdědil Parmu a Piacenzu Alžbětin prvorozený syn Karel. Když se Karel stal sicilským a neapolským králem, přenechal parmské dědictví svému mladšímu bratrovi Filipovi, který byl druhorozeným synem Alžběty.\n\nDne 24. prosince 1714 uzavřela sňatek se španělským králem Filipem V., z tohoto manželství se narodilo 7 dětí:\n\n\nAlžběta měla na Filipa rozhodující vliv a přežila ho o dvacet let. Snažila se prosadit své syny v Itálii a této satisfakce se jí dostalo – Karel se stal sicilských a neapolským králem a Filip parmským vévodou.\n\n"}
{"id": "574292", "url": "https://cs.wikipedia.org/wiki?curid=574292", "title": "Barbara Brezigar", "text": "Barbara Brezigar\n\nBarbara Brezigar (rozená Gregorin; * 1. prosince 1953, Lublaň) je slovinská právnička a politička. V letech 2005 až 2011 zastávala funkci generální prokurátorky Republiky Slovinsko.\n\nNarodila se v Lublani. Její strýc z matčiny strany byl známý slovinský literární kritik, esejista a divadelní režisér Bojan Štih. Po ukončení gymnázia nastoupila na Právnickou fakultu Univerzity v Lublani. Promovala v roce 1977, jelikož nebylo místo na soudu, začala působit u prokuratury. V roce 1993 se stala vedoucí skupiny prokurátorů pro řešení případů hospodářské trestné činnosti a organizovaného zločinu. O rok později se stala náměstkyní lublaňského krajského prokurátora. Na konci roku 1995 se neúspěšně ucházela o post generální prokurátorky. V roce 1996 ji generální prokurátor Anton Drobnič jmenoval do funkce vedoucí zvláštní skupiny prokurátorů. V roce 1997 se stala členkou Výboru expertů Rady Evropy pro oblast praní špinavých peněz. Ve stejném roce odstoupila z funkce vedoucí zvláštní skupiny na výraz nesouhlasu se jmenováním nového generálního prokurátora. Od června do listopadu 2000 zastávala funkci ministryně spravedlnosti v Bajukově vládě. Ve stejném roce neúspěšně kandidovala za Slovinskou demokratickou stranu (SDS) do Státního shromáždění. V prezidentských volbách v roce 2002, v jejichž druhém kole ji porazil Janez Drnovšek, byla kandidátkou SDS a Nového Slovinska. V roce 2005 ji Státní shromáždění na návrh vlády Janeze Janši jmenovalo generální prokurátorkou. O rok dříve se stala spoluzakladatelkou liberálně-konzervativní občanské platformy \"\". V roce 2011 ji ve funkci generální prokurátorky vystřídal prof. Zvonko Fišer.\n\n"}
{"id": "574296", "url": "https://cs.wikipedia.org/wiki?curid=574296", "title": "Claudia Octavia", "text": "Claudia Octavia\n\nClaudia Octavia (39/40 Řím – 8. června 62 Ventotene) byla římská císařovna, první manželka římského císaře Nerona, dcera císaře Claudia a Valerie Messaliny.\n\nNarodila se v Římě. Jako mladou dívku ji otec zasnoubil s praetorem Luciem Juniem Silanem Torquatem, jenž byl také Augustovým potomkem. Byla jediná dcera císaře Claudia a jeho manželky Messaliny. Pojmenována byla po své prababičce Octavii, sestře prvního císaře Augusta. Jejím bratrem byl Britannicus. Z Claudiova druhého manželství měla také nevlastní sestru Claudiu Antonii.\n\nOctaviina matka Messalina byla v roce 48 popravena kvůli spiknutí s cílem zavraždit svého muže Claudia. Po popravě Messaliny se Claudius znovu oženil se svou neteří Agrippinou mladší. Agrippina měla z prvního manželství syna Nerona (rodné jméno Lucius Domitius Ahenobarbus) a pomocí svých manipulací a intrik zničila vztah mezi Claudií Octavií a Luciem Silanem. Přesvědčila císaře, aby Nerona adoptoval (jako \"Nerona Claudia Caesara Augusta Germanika\") a učinil ho svým nástupcem na úkor svého prvorozeného syna Britannika. Nero si poté 9. června 53 vzal Claudii Octavii za ženu.\n\nCísař Claudius zemřel 13. října 54 a jeho následníkem se stal Nero, který nastoupil na trůn. Na počátku roku 55 dal zavraždit nevlastního bratra Britannica. Cornelius Tacitus uvádí, že Claudia Octavia byla od té doby velice nešťastná, ale naučila se své city ke svému manželu a nevlastnímu bratru skrývat. Jako císařovna byla oblíbená, ale manželství nebylo šťastné. Octavia byla ctnostná manželka, zatímco Nero ji nenáviděl, byl jí znuděný a několikrát se ji snažil uškrtit. Měl vztah s Claudii Acte a Poppaeou Sabinou. Když Poppaea Sabina otěhotněla, prohlásil Octavii za neplodnou a rozvedl se. Dvanáct dní po rozvodu se oženil s Poppaeou Sabinou. Poté Claudií Octavií vyhnali na ostrov Pandataria pod falešným obviněním z cizoložství. Její vyhnanství se Římanům natolik nelíbilo, že demonstrovali v ulicích s jejími sochami ozdobenými květinami a požadovali její návrat. Nero, údajně na naléhání Poppaey, vydal rozkaz, aby Octavia byla usmrcena. O pár dní později ji Neronovi lidé donutili k sebevraždě podřezáním žil na zápěstích, krev však nechtěla téci a Octavia byla popravčími udušena horkou párou v přetopené lázni. Poté jí byla uťata hlava, kterou si vyžádala Poppaea jako důkaz o smrti své předchůdkyně. Podle Suetonia měl Nero několik dalších let noční můry o Octavii a své matce.\n"}
{"id": "574298", "url": "https://cs.wikipedia.org/wiki?curid=574298", "title": "Jesús España", "text": "Jesús España\n\nJesús España Cobo (* 21. srpna 1978, Valdemoro, Madrid) je španělský atlet, běžec, který se věnuje středním tratím.\n\nPrvní výrazný úspěch zaznamenal v roce 2002 na halovém ME ve Vídni, kde získal bronzovou medaili v běhu na 3000 metrů. O rok později doběhl na halovém MS v Birminghamu na čtvrtém místě. V roce 2006 se stal v Göteborgu mistrem Evropy v běhu na 5000 metrů. Trať zaběhl v čase 13:44,70. Druhý Mohammed Farah z Velké Británie byl o devět setin pomalejší.\n\nNa halovém ME 2007 v Birminghamu vybojoval bronzovou medaili (3000 m). Na druhého Francouze Bouabdellaha Tahriho ztratil šest setin. Na MS v atletice 2007 v Ósace doběhl sedmý.\n\nV roce 2008 reprezentoval na letních olympijských hrách v Pekingu, kde ve finále běhu na 5000 metrů skončil na posledním, 14. místě. Na olympijského vítěze, Etiopana Bekeleho ztratil v cíli téměř minutu. O rok později získal třetí bronzovou medaili na halovém ME v italském Turíně. Na Mistrovství světa v atletice 2009 v Berlíně skončil desátý. V roce 2010 vybojoval stříbro na evropském šampionátu v Barceloně, když v cíli nestačil jen na Brita Mo Faraha.\n\n"}
{"id": "574301", "url": "https://cs.wikipedia.org/wiki?curid=574301", "title": "Boyd Gordon", "text": "Boyd Gordon\n\nBoyd Gordon (* 19. října 1983 v Unity, Saskatchewan) je bývalý kanadský hokejový útočník.\n\nV roce 2002 byl draftován týmem Washington Capitals v prvním kole jako 17. v pořadí.\nPřed draftem hrával v týmu Red Deer Rebels WHL a následně k tomu vyhrál tým Memorial Cup (sezona 2000/2001). První sezonu v NHL a v AHL začínal ve (2003/04) v klubech Washington Capitals a Portland Pirates.Při výluce NHL hrával v týmu Portland Pirates. Při další sezoně NHL zase hrál ve Washington Capitals a přestoupil na farmu Washingtonu Capitals Hershey Bears. V sezoně (2005/2006) vyhrál tým Hershey Bears Calder Cup. Ve Washingtonu Capitals hraje do dnes. V sezoně 2009/2010 si poranil záda a musel vynechat spoustu zápasů. 7. července 2010 prodloužil smlouvu s týmem Washington Capitals na 1 rok a vydělá si 800 000 dolarů, smlouvu podepisoval jako volný hráč. Po vypršení smlouvy mu klub Capitals nenabídl smlouvu a 1. července 2011 se stal volným hráčem. Hned poté podepsal smlouvu na dva roky s týmem Phoenix Coyotes, ve kterých si vydělá 1 300 000 dolarů.\n\n\n\n"}
{"id": "574304", "url": "https://cs.wikipedia.org/wiki?curid=574304", "title": "Ománská fotbalová reprezentace", "text": "Ománská fotbalová reprezentace\n\nOmánská fotbalová reprezentace (: ) reprezentuje stát Omán na mezinárodních fotbalových turnajích jako jsou mistrovství světa a Mistrovství Asie ve fotbale. Reprezentace spadá pod správu Ománského fotbalového svazu. Jistou dobu ji trénoval bývalý český fotbalista a nynější trenér Milan Máčala. Ke dni 26. května 2010 ji v žebříčku FIFA náležela 91. pozice. Nejlepšího umístění v témže žebříčku dosáhla reprezentace v srpnu 2004 (50. místo), nejnižšího umístění pak v červenci 2003 (117. místo). Ománská reprezentace se dosud neúčastnila žádného mistrovství světa. Zpočátku, po skončení Dafárského povstání, se Omán neúčastnil ani kvalifikace. Do kvalifikačních bojů na mistrovství světa 1986 v Mexiku se sice přihlásil, nicméně později odstoupil. Následující roky až do současnosti do kvalifikačních bojů zasahuje, ale zatím bezúspěšně.\n\n\n"}
{"id": "574305", "url": "https://cs.wikipedia.org/wiki?curid=574305", "title": "Jaroslav Matějka", "text": "Jaroslav Matějka\n\nJaroslav Matějka (9. září 1927, Ivančice – 17. dubna 2010, Praha) byl český spisovatel, scenárista, publicista, filmař, historik a pracovník Ústavu marxismu-leninismu ÚV KSČ.\nVystudoval vyšší lesnickou školu v Hranicích (1949) a Vysoká škola ekonomická v Praze v Praze (1953).\n\n\n\n"}
{"id": "574308", "url": "https://cs.wikipedia.org/wiki?curid=574308", "title": "Politické strany v Rumunsku", "text": "Politické strany v Rumunsku\n\nV Rumunsku existuje vícestranický systém v němž není obvyklé, aby jedna politická strana sestavila vládu a proto musí obvykle více stran spolupracovat na sestavení koaliční vlády. \n\n"}
{"id": "574310", "url": "https://cs.wikipedia.org/wiki?curid=574310", "title": "Moulin Rouge (rozcestník)", "text": "Moulin Rouge (rozcestník)\n\nMoulin Rouge může být:\n\n\n"}
{"id": "574313", "url": "https://cs.wikipedia.org/wiki?curid=574313", "title": "Lužánky (rozcestník)", "text": "Lužánky (rozcestník)\n\nJméno Lužánky nese více místopisných subjektů:\n\n"}
{"id": "574314", "url": "https://cs.wikipedia.org/wiki?curid=574314", "title": "Fakulta tělesné kultury Univerzity Palackého", "text": "Fakulta tělesné kultury Univerzity Palackého\n\nFakulta tělesné kultury (FTK) Univerzity Palackého v Olomouci byla založena rozhodnutím Akademického senátu UP 27. srpna 1990. Vznikla na základě iniciativy pracovníků Katedry tělesné výchovy Pedagogické fakulty UP.\n\n\n\n"}
{"id": "574316", "url": "https://cs.wikipedia.org/wiki?curid=574316", "title": "Poustevníkův zvonek", "text": "Poustevníkův zvonek\n\nPoustevníkův zvonek (ve francouzském originále Les Dragons de Villars) je opéra comique ve třech dějstvích od Louise-Aimé Maillarta na libreto Eugèna Cormona (vlastním jménem Pierre-Etienne Piestre) a Josepha-Philippa Lockroye (vlastním jménem Joseph-Philippe Simon).\n\nMaillart partituru nejprve nabídnul řediteli Opéry-Comique Émile Perrinovi, kterému se však příběh zdál pro jeho divadlo příliš pochmurný, a přestože mu skladatel předehrál několik úryvků, odmítl jej nakonec uvést. Maillart jej poté nabídl Edmondu Sevestovi, který byl v té době ředitelem Théâtre-Lyrique, ale ten dílo také odmítl. Až o několik let později je autor nabídl Léonu Carvalhovi, který právě převzal vedení Théâtre-Lyrique a který hotové dílo přijal bez toho, aby se vůbec seznámil s libretem či hudbou.\n\n\"Poustevníkův zvonek\" měl tedy premiéru v Paříži v Théâtre-Lyrique dne 19. září 1856 a do roku 1863 tam byl dáván více než 150krát. Stal se populárním po celé Evropě a byl dáván i v New Orleans (1859), New Yorku (1868) a na Mauriciu (1872). V samotné Paříži se stal od roku 1868 součástí repertoáru Opéra-Comique a dosáhl tam do roku 1950 377 představení. Po začátku 20. století opustil hlavní operní scény a přežíval v lidovějších divadlech, nyní je dáván spíše ojediněle. Z poválečných nastudování lze zmínit inscenaci z roku 1986 ve skladatelově rodném Montpellieru.\n\nV Praze byl \"Poustevníkův zvonek\" uveden nejprve ve Stavovském divadle 31. října 1866. V češtině byl inscenován poprvé v Prozatímním divadle roku 1878 (premiéra 23. září) v překladu Josefa Jiřího Stankovského. Hrálo jej pak i Národní divadlo (do roku 1923), byl však uváděn spíše menšími a amatérskými divadly. Populárními čísly byly zejména vojenské a pijácké popěvky.\n\nInspirace pro postavu hlavní hrdinky bývá hledána v románu \"La Petite Fadette\" George Sandové. Příběh se odehrává ve francouzské vesnici na hranicích se Savojskem v roce 1704, v době, kdy vojsko potíralo tajné hugenoty zvané \"Camisards\" v pohoří Cévennes. Velitelem vojska byl tehdy maršál Claude Louis Hector (od 1705 vévoda) de Villars: odtud \"Villarsovi dragouni\" z původního francouzského názvu.\n\n(Dvůr statku pod savojskými Alpami) Venkovanky ve službě u bohatého farmáře Thibauta přinášejí sklizené ovoce (sbor \"Heureux enfants de la Provence\"). Na práci dohlíží Thibautova žena Georgette, která jim zpívá provensálskou píseň \"Blaise qui partait\", ve které mladá dívka zapomene na svůj slib mladému vojákovi a provdá se za jiného nápadníka. Píseň je přerušena zvukem trub. Přispěchá Thibaut a vysvětluje ženám, že do vesnice pochodují vojáci krále Ludvíka XIV., kteří pronásledují skupinu uprchlých protestantských povstalců, tzv. \"camisardů\". Před obávanými \"Villarsovy dragouny\" nejsou v bezpečí ani ženy, ani zásoby vína. Proto Thibaut poručí ženám ukrýt se v kostele a vlastní ženu zamkne do holubníku (árie \"Ne vous montrez pas!\"). Přichází oddíl dragounů s velitelem kaprálem Belamym (sbor \"Arrêtons-nous dans ce village\" a Belamyho píseň \"Quand le dragon a bien trotté\"), který žádá jídlo, pití, ubytování - a posluhu paní domu a dalších žen. Thibaut mu ale vysvětluje, že žádné víno není k dispozici a všechny ženy pomřely nebo uprchly.\n\nRozladěný Belamy se spokojí s Thibautovou večeří a rozhodně se - po krátkém zdřímnutí ve statkářově posteli - pokračovat v pochodu. Thibaut je rád, že se má vojáků zbavit, a je ochoten je odvést k jeskyni svatého Graciána poblíž staré poustevny, kde mají vojáci rozkaz hledat uprchlé hugenoty. Zatímco Belamy spí, Thibaut vyvolává svého služebníka Silvaina a vytýká mu, že se opozdil a že se vůbec v poslední době stále někde toulá. Nakonec jej vyzve, aby osedlal muly, aby mohl vojáky odvést pryč.\n\nSilvain vykoktá, že se mu muly ztratily v horách, ale jistě se najdou. Zatímco Thibaut se obává, že je ukradli hledaní uprchlíci, přivádí obě zvířata Rose Friquetová, vesnický sirotek (Rosina píseň \"Maîitre Thibaut, vos mules sont charmantes... Hup! hup! mule chérie\"). Thibaut jí spílá, ale Silvain jí vřele děkuje, a ačkoli dívka žertem odmítá jeho díky, mladík zjistí, že odvedla muly proto, aby odvrátila pozornost od místa, kam Sylvain denně chodí donášet jídlo hugenotským uprchlíkům. Rose Friquetová, chudá a neupravená pasačka koz, je většinou vesničanů vysmívána a nenáviděna pro svou paličatost a nezdvořilost, ale Sylvain k ní cítí náklonnost a ani ona mu nezapomněla, že ji vlastním tělem zachránil, když po ní mládež házela kamení. Proto na Sylvainovy prosby (romance \"Ne parle pas, Rose, je t'en supplie\") slibuje tajemství zachovat.\n\nVojáci jedí Thibautovy zásoby a Belamy najde Georgettin čepec. Je mu tedy jasné: ženy nejsou daleko. Thibaut se z otázky vyvleče. Zato Rose ví, že je třeba zdržet vojáky na Thibautově statku, aby Silvain stihl varovat uprchlíky. V komickém duetu (\"Allons, ma chère... Voyez le vieux malin\") Belamymu prozradí vchod k zásobám vína i do holubníku, kde se skrývá Georgetta. Georgettě nejsou důvěrnosti, kterými ji Belamy ihned zahrnuje, tolik nepříjemné, ale má obavy: všechny ženy ve vsi sleduje již dvě stě let mrtvý poustevník od svatého Graciána, a kdykoli se některá chystá být svému muži nevěrná, ozve se po celém okolí hlas poustevníkova zvonku (to vysvětluje v kupletech \"Grâce a cet ermite\"). Belamy se domluví s Georgettou, že mu později večer poustevnu ukáže, aby zjistili, zda pověst nelže... Mezitím Georgette prozradí úkryt ostatních žen a vojáci již nehodlají Thibautův statek jen tak rychle opustit. Začíná pravé bakchanále; Sylvain má mezitím čas varovat své chráněnce (finále \"Le boute-selle nous appelle\", ansámbl \"Le plaisir ici les enchaîne\" a vojenské rondo \"Pour charmer une fillette\").\n\n(Nehostinné místo kolem poustevny svatého Graciána) Sylvain si zpívá vilanellu \"Ah! qu'il est donc beau\", přičemž potká Rose. Rose mu vysvětlí, že všechny stezky jsou hlídány vojáky, ale že může odvést uprchlíky za hranice po stezce, kterou zná jen ona sama a její kozy. Sylvain jí děkuje a snaží se ji přesvědčit, aby více dbala o svůj zevnějšek. Rose je překvapena, že ji Silvain shledává pohlednou (milostný duet \"Moi! Jolie!... Ah! pour moi, bonheur extrême\"). Silvain odchází za camisardy.\n\nPřichází Thibaut hledaje svou ženu, kterou viděl odcházet s Belamym. Nachází však jen Rose - že by se spletl a dotyčná žena byla ona? Rose to ale se smíchem popírá a Thibaut pokračuje v pátrání. Zatím Belamy a Georgette skutečně přicházejí prozkoumat záležitost zvonku. Rose se ukryje. Potřebuje oba příchozí vystrnadit, aby tudy mohla odvést uprchlíky - a proto v okamžiku, kdy se chystají líbat, zatahá za zvonek (celá scéna v triu \"C'est là voilà... Ah! quel tapage!\"). Georgette prchá, naopak zvuk zvonku přivolá Thibauta. Důstojník jej ale uchlácholí a odvádí zpět do vesnice.\n\nBelamy se ale ve skrytu vrátí na místo, aby záhadě poustevníkova zvonku přišel na kloub, a zastihne Rose se Sylvainem, jak odvádějí uprchlíky do bezpečí. Zachránění oběma děkují a Rose a Silvain se domlouvají na sňatku hned zítřejšího rána (sbor a finále \"Partons, partons sans bruit... Dieu fort, Dieu tout-puissant\"). Kaprál Belamy se raduje ze svého nečekaného objevu.\n\n(Vesnická náves u Thibautova domu) Následujícího rána se ve vsi nemluví o ničem jiném než o sňatku Rose a Silvaina (sbor a ansámbl \"Vous avez la nouvelle?\"), přičemž v posměvačných narážkách vyniká zejména Thibaut, a také o zvonění poustevníkova zvonku. Thibaut se dozvěděl, že vojáci v noci náhle vyrazili do hor a že se Belamy spokojen vrátil. Rozšíří tedy zprávu, že camisardi byli pochytání a že je zradila Rose, aby získala vypsanou odměnu. Sylvain nechce věřit, Thibaut tedy vytáhne ze sklípku podnapilého Belamyho. Ten nejdříve zapěje pijáckou píseň \"Le sage, qui s'éveille\". Thibaut jej vyslýchá a Belamy, aby zatajil svou a Georgettinu přítomnost u poustevny, potvrdí Thibautovu verzi o prozrazení uprchlíků.\n\nZanechávaje Thibauta jeho škodolibosti a Sylvaina jeho zoufalství, vlichotí se Belamy opět Georgettě - a vida, tentokrát poustevník nezazvoní...\n\nRose přichází vystrojena na svou svatbu s árií \"Il m'aime! espoir charmant, douce parole!\" Georgette jí bez ohledu na Thibautovy námitky nasadí svatební vínek. Celá ves se sešla ke svatebnímu obřadu, ale objeví se Sylvain, a když jej Rose radostně vítá, odmítá ji a vyčítá jí zradu ve smyslu Thibautovy zvěsti (celá scéna a ansámbl \"Allons, la belle fiancée... Quand un malheur frappe vos champs\"). Rose je příliš hrdá na to, aby se bránila, ale nechává Georgettě list, ze kterého vyplývá, že uprchlíci ve skutečnosti v bezpečí překročili savojské hranice; Silvain je zahanben.\n\nNáhle vchází rozzuřený Belamy, neboť jeho kořist uprchla a on nejen přišel o odměnu, ale hrozí mu i blamáž a ztráta hodnosti u jeho velitele, kterého dal v noci v předčasné vítězoslávě povolat do vesnice. Nařídí, aby byl Silvain ihned pro zradu popraven, ale Rose svého milého odvážně brání: sama hodlá povědět Belamyho velitelům, že camisardi uprchli jen proto, že kaprál i se svými vojáky zanedbali své povinnosti a rozkazy, a poprava bude čekat i na něho. Když pak musí Belamy velitel podat hlášení, nakonec je schopen jen vykoktat, že se nic zvláštního nestalo. Tím jsou všichni zachráněni (Sylvain před popravou, Georgette před odhalením...) a svatební obřad může konečně pokračovat. Závěrečný sbor opakuje motiv vojenského ronda (\"Sonne, sonne toujours, trompette coquette\").\n\n\n\nVícekrát byla nahrána samotná předehra (např. Eugène Ysaÿe či Yan Pascal Tortellier) a též Sylvainova árie z I. dějství \"Ne parle pas, Rose, je t'en supplie\" (např. Herbert Ernst Groh, Fritz Wunderlich, Miguel Villabella, Piotr Beczala) nebo árie Rose ze III. dějství \"Il m'aime, il m'aime, espoir charmant\" (např. Huguette Tourangeau).\n\n\n"}
{"id": "574319", "url": "https://cs.wikipedia.org/wiki?curid=574319", "title": "Tomáš Janotka", "text": "Tomáš Janotka\n\nTomáš Janotka (* 4. března 1982 v Brně) je český fotbalový obránce či záložník, od roku 2005 působící v SK Sigma Olomouc.\n\nSvoji fotbalovou kariéru začal v Zetoru Brno. Následně působil v průběhu mládeže v Bučovicích a Drnovicích. V roce 1999 se vrátil do ČAFC Židenice. O 3 roky později přestoupil do Kyjova, kde již nastupoval pouze za první mužstvo. Po roční angažmá v Poštorné, se na půl roku vrátil potřetí do klubu, kde s kariérou začínal. V roce 2005 zamířil do SK Sigma Olomouc, kde prožil zatím svoji nejpovedenější část kariéry. V ročníku 2011-12 vyhrál s týmem Pohár České pošty a v roce 2012 Superpohár. V sezoně 2012-13 odehrál za Sigmu 14 zápasů a v létě 2013 odešel na jednoroční hostování s opcí do Brna. V létě 2014 se vrátil do Sigmy, odkud po půl roce odešel hostovat do Českých Budějovic. Po skončení sezony 2014/15 mužstvo sestoupilo do 2. ligy a hráč se vrátil zpátky do Olomouce.\n\n"}
{"id": "574321", "url": "https://cs.wikipedia.org/wiki?curid=574321", "title": "Breve", "text": "Breve\n\nBreve (z lat. \"breve\", krátký) označuje krátkou písemnost vydávanou především papežskou kanceláří, v císařské kanceláři se nejvíce k breve blíží reskript. Objevuje se v pozdním středověku (doložena na konci 14. století za Bonifáce IX., pravidelně za Martina V.) a v papežské kanceláři vytlačila bulu, naopak při dalším zintenzivnění kancelářské produkce byla nahrazena motu propriem. Breve se vyznačuje zjednodušeným formulářem a od 15. století je uzavíráno rybářským prstenem. Jazyk použitý pro breve je obvykle latina, písmo je již od počátku humanistické.\n"}
{"id": "574326", "url": "https://cs.wikipedia.org/wiki?curid=574326", "title": "Aleš Škerle", "text": "Aleš Škerle\n\nAleš Škerle (* 14. června 1982 v Třebíči) je český fotbalový obránce, hráč klubu SK Sigma Olomouc.\n\nSvoji fotbalovou kariéru začal v SK Sigma Olomouc, kde prošel všemi mládežnickými kategoriemi. V roce 2004 se propracoval do prvního týmu. Sezónu 2005/06 strávil na hostování v FK SIAD Most. Posléze se stal oporou týmu. V prosinci 2012 podepsal s Olomoucí novou smlouvu do konce roku 2016. V klubu nosí kapitánskou pásku. V ročníku 2011/12 získal s týmem Pohár České pošty. V roce 2012 vyhrál s klubem Český Superpohár.\n\n16. dubna 2013 jedním gólem mírnil konečnou porážku 2:4 se Spartou Praha v odvetném zápase čtvrtfinále českého poháru 2012/13. Pražský klub po dvou shodných výsledcích 4:2 postoupil do semifinále na úkor Olomouce. Sezona 2013/14 dopadla neslavně, se Sigmou zažil sestup do druhé české ligy.\n\nNa začátku druholigové sezóny 2014/15 hrával, ale po sérii proher byl posazen na lavici náhradníků. V zimní pauze se dohodlo jeho půlroční hostování s opcí v prvoligových Bohemians Praha 1905. Nakonec zůstal na hostování v Bohemians i v sezóně 2015/16, celkem odehrál 26 ligových zápasů a vstřelil jednu branku.\n\n"}
{"id": "574328", "url": "https://cs.wikipedia.org/wiki?curid=574328", "title": "Morfie Arménská", "text": "Morfie Arménská\n\nMorfie Arménská († 1. října 1126/1127) byla hraběnkou z Edessy a jeruzalémskou královnou.\n\nNarodila se jako dcera Gabriela, vládce arménského města Meliteny, který byl ortodoxního vyznání. Roku 1100 se křižák Balduin Le Bourg stal hrabětem z Edessy a zřejmě o rok později se oženil s Morfií, dcerou svého prvního vazala. Důvodem sňatku křižáka s Arménkou byla snaha se z nedostatku franckých bojovníků smísit s místními obyvateli a také značně vysoké věno 50 tisíc byzantiů. Manželství bylo údajně vzorné, velmi zbožný a pohledný Balduin byl své ženě hluboce oddán. Arménští kronikáři Balduina poctili vcelku kladným hodnocením, však vyčítali mu touhu po penězích, která plynula z neutěšené finanční situace na počátku jeho vlády.\n\nBalduin byl po smrti Balduina I., svého bratrance, nejvážnějším kandidátem na jeruzalémský trůn a rozhodnutí královské rady urychlil svým dle kronikářů náhlým a nečekaným příjezdem krátce po bratrancově skonu. Korunovace proběhla po vítězství nad Aleppem na Vánoce roku 1119. Když byl roku 1123 Balduin zajat a uvězněn Turky v pevnosti Kharpur, dostalo se mu pokusu pomoci právě od Arménů, kteří v převlečení za kočovné obchodníky vnikli do hradu a dočasně se zmocnili pevnosti. Tato statečnost jim nakonec vynesla smrt a Balduin putoval do vězení na hradě Harran a poté na Šajzar. Morfie svého muže posléze ze zajetí vykoupila a nejmladší čtyřletá dcera Judita se stala jednou z rukojmích. Pro údajné poškození pověsti životem mezi nevěřícím byla nucena pro nedostatek nápadníků strávit svůj život v klášteře.\n\nMorfie zemřela dle žaltáře své dcery Melisendy 1. října, ale rok je zastřen tajemstvím. Balduin svou ženu přežil a zemřel roku 1131. Královnou Jeruzaléma se stala nejstarší dcera Melisenda.\n"}
{"id": "574331", "url": "https://cs.wikipedia.org/wiki?curid=574331", "title": "Loretta Lynn", "text": "Loretta Lynn\n\nLoretta Lynn, rodným jménem Loretta Webb, (* 14. dubna 1932, Butcher Hollow, Kentucky, USA) je americká herečka, skladatelka a zpěvačka, která působí zejména v oblasti americké country music, držitelka ceny Grammy a členka Grand Ole Opry.\n\nV 60. a 70. letech 20. století sama nebo v duetu nazpívala zhruba 70 hitů. Napsala přibližně 160 písniček a nahrála celkem 70 alb.\n\n\n"}
{"id": "574336", "url": "https://cs.wikipedia.org/wiki?curid=574336", "title": "Expendables: Postradatelní", "text": "Expendables: Postradatelní\n\nExpendables: Postradatelní (anglicky \"The Expendables\") je americký akční film. Byl natáčen v Riu de Janeiro, New Orleans a v Los Angeles od 28. března do 1. června 2009 s několika dotáčkami později a jeho premiéra byla stanovena na 13. srpna 2010 ve Spojených státech a 19. srpna 2010 v Česku. Scenáristé jsou Dave Callaham a Sylvester Stallone, který film i zrežíroval.\n\nSnímek vzdává hold akčním filmům 80. let a počátku 90. let. Hraje v něm celá řada akčních veteránů těchto desetiletí (Sylvester Stallone, Arnold Schwarzenegger, Bruce Willis, Dolph Lundgren, Mickey Rourke, Jet Li) i akční hvězdy současnosti jako je Jason Statham, Terry Crews, Randy Couture a „Stone Cold“ Steve Austin.\n\nPříběh začíná ve chvíli, kdy skupina ostrých hochů dorazí do místa určení – na ostrov Vilena a postupně zjišťuje, že mise, jejímž cílem je zlikvidovat nebezpečného diktátora, rozhodně nebude tak jednoduchá, jak se zprvu zdálo. Kolem nich se stahuje nebezpečná síť zákeřných lstí a úskoků, někdo velmi usilovně maří všechny jejich plány. Není tu totiž jen přímý protivník, ale i tajemný vnitřní nepřítel, který se pokouší rozložit chlapskou soudržnost jejich týmu. Když je okolnosti přimějí obětovat zdejší spojku, bojovnici za svobodu Sandru (rebelující dceru Garzy), Barney se rozhodne manipulaci vzdorovat. Společně se svými muži se vrátí do Vileny, nejen aby zachránili rukojmí a dokončili práci, ale možná také proto, aby zachránili své duše.\n\nMuži generála Garzy:\n\nV tomto filmu se poprvé v jedné scéně setkali Sylvester Stallone, Arnold Schwarzenegger a Bruce Willis.\n\n"}
{"id": "574340", "url": "https://cs.wikipedia.org/wiki?curid=574340", "title": "Žofie Frederika Meklenbursko-Zvěřínská", "text": "Žofie Frederika Meklenbursko-Zvěřínská\n\nŽofie Frederika Meklenbursko-Zvěřínská ( \"Sophie Friederike von Mecklenburg-Schwerin\") (24. srpna 1758, Schwerin – 29. listopadu 1794, palác Sorgenfri, Kodaň), rozená princezna a vévodkyně meklenbursko-zvěřínská, byla jako manželka dánského prince Frederika Dánského dánská princezna.\n\nŽofie Frederika byla dcerou prince Ludvíka Meklenbursko-Schwerinského (1725–1778), druhého syna vévody Kristiána Ludvíka II. a jeho manželky Šarloty Žofie Sasko-Kobursko-Saalfeldské.\n\n21. října 1774 se provdala za dědičného prince Frederika Dánského (1753–1805), syna dánského krále Frederika V. a jeho druhé manželky Juliany Marie Brunšvické. Princ byl regentem krále v letech 1772–1784, v době, kdy jeho nevlastní starší bratr Kristián VII. pro svou duševní nemoc nebyl schopen vládnout.\n\nŽofie Frederika byla popisována jako veselá, půvabná a inteligentní, a třebaže měla potíže adaptovat se na nové prostředí královského dvora, velmi rigidního a upjatého, stala se velmi populární osobností. Byla údajně velmi zklamaná, když se setkala poprvé se svým manželem, ale časem k sobě získali velmi blízké dobré pouto a porozumění, třebaže oba měli jiné milostné vztahy.\n\nJejí manžel měl milenku jménem \"Caja Hviid\", zatímco se proslýchalo, že otcem Žofiiných dětí byl \"Frederik von Blücher\", pobočník jejího manžela; přes tyto epizody bylo jejich manželství označováno za šťastné, což vyvolávalo obavy z vlivu, který by mohla Žofie mít na svého manžela a potažmo na politiku země.\nZa prvních deset let manželství a Frederika Dánského porodila Žofie Frederika Meklenbursko-Zvěřínská pouze tři dcery, z nichž první dvě se narodily mrtvé a třetí žila pouze několik měsíců. Teprve roku 1786 se narodilo první dítě, které přežilo nejen úskalí kojeneckého věku, ale dožilo se i dospělosti – budoucí dánský král Kristián VIII. Poté následovaly dvě dcery a nejmladší syn:\n\n"}
{"id": "574342", "url": "https://cs.wikipedia.org/wiki?curid=574342", "title": "Noppawan Lertcheewakarnová", "text": "Noppawan Lertcheewakarnová\n\nNoppawan Lertcheewakarnová (* 18. listopadu 1991 Chiang Mai) je současná thajská profesionální tenistka. Ve své dosavadní kariéře nevyhrála žádný turnaj WTA, získala 2 tituly ve dvouhře a 3 ve čtyřhře v rámci ITF.\n\nV roce 2009 se stala vítězkou juniorky ve Wimbledonu, a stala se prvním Asiatem, který vyhrál dvouhru juniorky grandslamu od Šachar Peerové, která trumfovala na Australian Open roku 2004. V roce 2008 byla vyhlášena juniorskou mistryní světa.\n\n"}
{"id": "574348", "url": "https://cs.wikipedia.org/wiki?curid=574348", "title": "Hymna San Marina", "text": "Hymna San Marina\n\nInno Nazionale ( ) je sanmarinská hymna, jejímž autorem je italský houslista a hudební skladatel Federico Consolo. Hymna byla přijata v&nbdp;roce 1894 a nemá oficiální text. Neoficiální text vytvořil básník a nositel Nobelovy ceny Giosuè Carducci, vláda San Marina jej však nepřijala. Hymna se hraje především u příležitosti sanmarinských svátků a oficiálních ceremoniálů.\n\n\n"}
{"id": "574351", "url": "https://cs.wikipedia.org/wiki?curid=574351", "title": "Umaglesi Liga", "text": "Umaglesi Liga\n\nUmaglesi Liga je nejvyšší fotbalová soutěž v Gruzii. Byla založena po osamostatnění Gruzie v roce 1990, do té doby byla od roku 1927 regionální soutěží v Sovětském svazu.\n\nV současné době se soutěže účastní 12 klubů. V ligové sezóně se spolu utkají každý s každým doma a venku, poté se soutěž rozdělí na dvě skupiny - na ty co budou bojovat o titul (prvních osm) a ty co se spojí s první čtyřmi celky z druhé ligy a budou bojovat o udržení. Ve skupině o titul se dále započítávají pouze výsledky v rámci skupiny a nikoliv výsledky s devátým až dvanáctým mužstvem. Následně v této skupině ještě nastoupí každé mužstvo s každým v zápasech doma a venku. Na konci ročníku mají tedy tyto mužstva v tabulce započítaných 28 zápasů, i když celkem odehrají utkání 36.\n\nMistr soutěže se kvalifikuje do 2. předkola Ligy mistrů a týmy z 2. a 3. místa se kvalifikují do 2. předkola respektive 1. předkola Evropské ligy.\n\nPozn.: FC Dinamo Tbilisi v minulosti pod názvem FC Iberia Tbilisi\n\n"}
{"id": "574364", "url": "https://cs.wikipedia.org/wiki?curid=574364", "title": "Aleš Zbořil", "text": "Aleš Zbořil\n\nMgr. Aleš Zbořil (*  Brno) je český herec a moderátor.\n\nPo maturitě na brněnském Gymnáziu Slovanské náměstí rok dělal kulisáka v Městském divadle Brno, poté absolvoval herectví na JAMU (1987–1991). Po půlroční stáži na francouzské Ecole Florent působil jako rozhlasový moderátor (Rádio Brno, později rádio Krokodýl).\n\nV současnosti je nejvíce známý jako moderátor televizních soutěží. V anketě TýTý 2004 byl nominovaný na cenu v kategorii moderátor zábavných pořadů. Předtím se již umísťoval na předních místech v kategorii moderátor soutěžních pořadů (6. místo v ročníku 2001, 5. místo v ročnících 2002 a 2003).\n\nKromě několika „štěků“ v televizních seriálech (hrál sám sebe v seriálu \"Detektiv Martin Tomsa\" a vesničana v \"Četnických humoreskách\") se také věnuje dabingovému herectví (mluví např. Sashu Mitchella v seriálu \"Dallas\") a režii, namlouvá televizní a rozhlasové komentáře, je lektorem seminářů komunikace, rétoriky a prezentačních dovedností.\n\nOd roku 1994 je ženatý, má dceru a syna.\n\n\n"}
{"id": "574365", "url": "https://cs.wikipedia.org/wiki?curid=574365", "title": "Pinkas", "text": "Pinkas\n\nPinkas je příjmení následujících osob:\n\n\nDalší významy\n"}
{"id": "574366", "url": "https://cs.wikipedia.org/wiki?curid=574366", "title": "Řivnáč", "text": "Řivnáč\n\nŘivnáč může být:\n\n"}
{"id": "574370", "url": "https://cs.wikipedia.org/wiki?curid=574370", "title": "Pepiniér", "text": "Pepiniér\n\nPepiniér je vybraný kmenový plemenný hřebec vysoké plemenné hodnoty, používaný k plemenitbě v hřebčínech a v hřebčincích. V někdejších státních hřebčínech šlo o hlavního plemeníka hřebčína, v zemském chovu působil pod číslem plemeníka pro zemský chov. \n\n"}
{"id": "574372", "url": "https://cs.wikipedia.org/wiki?curid=574372", "title": "Erich Auerbach", "text": "Erich Auerbach\n\nErich Auerbach (12. prosince 1911, Sokolov – 11. srpna 1977, Londýn, Velká Británie) byl přední český novinářský fotograf druhé světové války a oficiální fotograf exilové vlády ČSR v Londýně. Vedle fotografa pilotů Ladislava Sitenského patří k nejslavnějším českým fotografům válečného období.\n\nNarodil se v Sokolově (před válkou Falknov nad Ohří, Falkenau) do rodiny židovského lékaře a milovníka hudby, který svého syna podporoval při studiu hry na piáno a housle. Po studiích v Karlových varech hudbu nakonec studoval ve 30. letech v Praze, nicméně studia nedokončil. Fotografii, která ho po většinu života živila, se naučil jako amatér.\n\nAuerbach do zaměstnání vstoupil jako hudební kritik a fotoreportér. Zaměřoval se na společnost Československa, Itálie, Rakouska, Jugoslávie, Německa, Francie a Švýcarska. V Čechách pracoval pro pražské sociálně-demokratické noviny Prager Tagblatt. Z protektorátu byl nucen emigrovat v létě 1939 pěšky přes Polsko, přičemž před odjezdem údajně zničil většinu svého předválečného fotoarchivu včetně fotografií hudebníků a skladatelů Václava Talicha, Maurice Ravela a Pablo Casalse.\n\nPo roce 1939 pracoval jako fotograf na volné noze pro noviny a časopisy. V Londýně byl od dubna 1941 do července 1945 zaměstnán v oddělení fotografie na odboru informací exilového Ministerstva zahraničních věcí jako hlavní fotograf československé vlády. Jeho posláním „bylo fotografovat prezidenta, činnost vlády a válečné dění.“ Auerbach z několika málo fotografií vybudoval fotografický archiv čítající 300 souborů fotografií a tisícovky negativů. Během války přispíval do vládního časopisu \"Čechoslovák\", jeho fotografie jsou k nalezení i v magazínu \"Československá žena\" pod zkratkou Eric. Od roku 1944 pracoval po tři roky pro časopis \"Illustrated\" (pravděpodobně se jedná o The Illustrated London News) a také po válce již zůstal v Londýně.\n\nDo ČSR se nakrátko vrátil v roce 1947. Během této návštěvy byl dle sdělení jeho dcery zatčen pro špionáž, přičemž mu byl zabaven i fotografický materiál.\n\nV Londýně pracoval po válce na volné noze pro \"Sunday Times\", \"Daily Herald\", ILN (The Illustrated London News), \"The Observer\" či společnost EMI Records. Stal se žádaným fotografem vážné hudby, tance a umění. Mezi jeho slavné snímky patří fotografie takových osobností jako Leonard Bernstein, Henry Wood, Pablo Casals, Igor Stravinskij či Jacqueline du Pre. Sbírku těchto fotografií v současnosti vlastní Hulton Archives firmy Getty Images.\n\nErich Auerbach se do vlasti nakrátko vrátil až po dlouhých 20 letech v druhé polovině šedesátých let, narušených sovětskou invazí. Zemřel ve Velké Británii v roce 1977.\n\nJeho první kniha fotografií tak mohla vyjít až po změnách doma, kde mu v roce 2000 pod názvem „Volá Londýn“. Jeho první výstavu v Praze uvedla jeho dcera Monica Beaumont v Praze v roce 2005. Putovní výstavu „Britský exil – Volá Londýn“ ze snímků ve vlastních sbírkách připravilo v roce 2005 i Ministerstvo zahraničních věcí ČR.\n\n\n\n\n"}
{"id": "574379", "url": "https://cs.wikipedia.org/wiki?curid=574379", "title": "Tendaguria", "text": "Tendaguria\n\nTendaguria („(pocházející z) Tendaguru“) byl rod poměrně velkého sauropodního dinosaura, vzdáleně příbuzného známějším rodům \"Camarasaurus\" nebo \"Apatosaurus\". Žil rovněž v období pozdní jury před asi 150 miliony let. Jeho fosilie byly objeveny ve východoafrické Tanzanii (15 km od slavného vrchu Tendaguru, proslulého německými paleontologickými expedicemi v letech 1909-1913). Může se fakticky jednat o stejný rod, jako \"Janenschia\".\n\nOd ostatních sauropodů se \"Tendaguria\" liší zejména tvarem svých obratlů. Šlo o vývojově poměrně odvozeného sauropoda, možná příbuzného severoamerickému kamarasaurovi. Dosahoval délky kolem 20 metrů, šlo tedy o masivního sauropoda s hmotností až kolem desítky tun. Typový a dosud jediný známý druh \"T. tanzaniensis\" byl popsán v roce 2000 (holotyp: MB.R.2092.1 (NB4) a MB.R.2092.2 (NB5) (\"Museum für Naturkunde\", Berlín)). Druhové jméno odkazuje na zemi původu fosilních pozůstatků.\n\n\n"}
{"id": "574385", "url": "https://cs.wikipedia.org/wiki?curid=574385", "title": "Čeněk Hausmann", "text": "Čeněk Hausmann\n\nČeněk Hausmann, uváděn též jako Vincenc Hausmann (3. únor 1826 Vrbno u Mělníka – 13. listopad 1896 Praha), byl český matematik, profesor mechaniky a nauky o strojích, ve dvou funkčních obdobích rektor pražské polytechniky. Působil i jako politik, zasedal v Českém zemském sněmu a Říšské radě.\n\nStudoval piaristickou kolej a stavovské gymnázium. Pražskou polytechniku vystudoval v roce 1845. V letech 1847–1852 zde přednášel deskriptivní geometrii ve funkci adjunkta mechaniky. V roce 1852 byl povolán do Lvova (Lembergu), kde přednášel mechaniku, stavbu strojů a deskriptivní geometrii. Následujícího roku byl jmenován profesorem. V této funkci později působil v Budapešti (1857–1863); po zavedení maďarštiny jako vyučovacího jazyka v roce 1860 obdržel jako jediný výjimku k přednášení v němčině. Krátce působil ve Štýrském Hradci (1863–1864) a od roku 1864 v Praze. Po rozdělení pražské techniky na dvě části v roce 1879 zůstal na české části („Císařská a královská česká vysoká škola technická v Praze“). Ve dvou funkčních obdobích 1869–1870 a 1880–1881 byl zvolen rektorem pražské techniky.\n\nByl i politicky aktivní. V zemských volbách v lednu 1867 byl zvolen na Český zemský sněm za městskou kurii (obvod Rychnov, Žamberk, Kostelec n. Orlicí, Dobruška). Mandát obhájil v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. V rámci začínající politiky české pasivní rezistence ale činnost poslance přestal vykonávat a byl pro absenci v září 1868 zbaven mandátu. Demonstrativně byl zvolen v doplňovacích volbách v září 1869. Ve svém obvodu uspěl i v zemských volbách v roce 1870 i v zemských volbách v roce 1872. Kvůli obnovené politice pasivní rezistence ale křeslo nepřevzal, byl pro absenci zbaven mandátu a následně opět zvolen v doplňovacích volbách roku 1873. Opět bojkotoval sněm a přišel o mandát a byl zase zvolen v doplňovacích volbách roku 1874, roku 1875. a roku 1876. 29. března 1876 sám definitivně na zemský mandát rezignoval. Zastupoval Národní stranu (staročechy).\n\nZasedal také v Říšské radě (celostátní zákonodárný sbor), kam byl zvolen v prvních přímých volbách roku 1873, kurie venkovských obcí, obvod Německý Brod, Polná, Ledeč atd. Z politických důvodů (i na Říšské radě Češi praktikovali tehdy pasivní rezistenci) se ovšem nedostavil do sněmovny. Již v prosinci 1873 byl proto pro neomluvenou absenci zbaven mandátu spolu s mnoha dalšími českými poslanci. Následně byl demonstrativně zvolen do Říšské rady v doplňovacích volbách, které se konaly v listopadu 1874 v městské kurii, obvod Tábor, Pacov, Humpolec atd. Znovu nepřevzal mandát a byl ho zbaven v lednu 1875. V říjnu 1875 byl do Říšské rady zvolen opětovně, ve svém předchozím obvodu Tábor, Pacov, Humpolec atd. v městské kurii. Tentokrát sám rezignoval v říjnu 1876.\n\nV letech 1872–1876 byl rovněž členem zastupitelstva Prahy. V roce 1884 odešel na odpočinek.\n\n\n"}
{"id": "574386", "url": "https://cs.wikipedia.org/wiki?curid=574386", "title": "Pavel Hapal", "text": "Pavel Hapal\n\nPavel Hapal (* 27. července 1969 v Kroměříži) je bývalý český fotbalový záložník a reprezentant Československa a později samostatné České republiky.\n\nV současnosti trenér slovenské reprezentace. Jako hráč působil mimo Česko (resp. Československa) v Německu a Španělsku. Jako kouč trénoval mimo Česko na Slovensku a v Polsku.\n\nPavel Hapal patřil k velkým talentům českého fotbalu. Byl prototypem rychlého a agresivního záložníka podporujícího útok převážně z levé strany (předchůdce Pavla Nedvěda v reprezentaci). Ovšem jeho slibně rozvíjející se kariéru v reprezentaci i na klubové úrovni zastavilo zranění nohy, jehož následky si nesl až do konce své kariéry.\n\nSK Sigma Olomouc měla v sezóně 1991/92 velmi silný tým, který držel krok s oběma pražskými „S“ (Sparta, Slavia) i se slovenským klubem Slovanem Bratislava. Měla v kádru dva vynikající mladé hráče Pavla Hapala a Radoslava Látala.\nOba mladíci na sebe upozornili nejen v lize, ale i v Poháru UEFA, který SK Sigma Olomouc ten rok hrála velmi dobře. Spanilou jízdu pohárem nakonec zakončila ve čtvrtfinále s Realem Madrid, se kterým prohrála minimálním rozdílem.\n\n1. kolo\nBangor F.C. – SK Sigma Olomouc – 0:3\nSK Sigma Olomouc – Bangor F.C. – 3:0\n\n2. kolo\nSK Sigma Olomouc – FK Torpedo Moskva – 2:0 \"(Šindelář 60', Maroši 90')\"\nFK Torpedo Moskva – SK Sigma Olomouc – 0:0\n\n3. kolo\nHamburger SV – SK Sigma Olomouc – 1:2 \"(Furtok 22'; Hapal 11' a 45')\"\nSK Sigma Olomouc – Hamburger SV – 4:1 \"(Kerbr 13', Hapal 65', Látal 70', Hanus 76'; Spörl 60’)\"\n\nčtvrtfinále\nSK Sigma Olomouc – Real Madrid – 1:1 \"(Hapal 26'; Hierro 45')\"\nReal Madrid – SK Sigma Olomouc – 1:0 \"(H. Sánchez 13')\"\n\nUž během roku dostával Hapal nabídky ze zahraničí. Nakonec se rozhodl pro klub Bayer 04 Leverkusen.\n\nBayer ten rok nehrál žádnou evropskou soutěž. Hapal od začátku dostával příležitost hrát v základní sestavě a stal se oporou týmu. Na konci sezóny 1992/93 s klubem vyhrál německý pohár.\nV lize patřil Bayer ke klubům bojujícím o 2-5. příčku zajišťující pohár UEFA. V sezóně 1993/94 klub hrál Pohár vítězů pohárů a dostal se až do čtvrtfinále kde v divokém skóre vypadl s Benficou Lisabon 5:5 na branky na hřišti soupeře.\nVe své poslední sezóně za Bayer si opět zahrál pohár UEFA. S týmem se dostal až do semifinále kde vypadl s Parma FC. Během sezóny dostával různé nabídky z jiných klubů. Nakonec neodolal nabídce od CD Tenerife kam si ho vyžádal trenér Jupp Heynckes jako posilu útoku.\n\nV reprezentaci patřil Hapal v pilířům záložní řady Československého resp Českého týmu. Byl jedním ze strůjců úspěchu Česka v kvalifikaci na EURO 96.\n\nCD Tenerife skočilo v minulé sezóně na 15. místě, pár příček od sestupu. Na sezónu 1995/96 angažovalo zkušeného německého trenéra Juppa Heynckese, který se snažil do týmu přivést nové tváře převážně ty, které dobře znal. Hapal byl jeden z nich. Do Španělska šel již jako zkušený hráč, který měl v základní sestavě místo prakticky jisté.\nKlub hrál ten rok výborně a vybojoval 5. místo, které zajišťovala místo v pohár UEFA.\n\nPro Hapala měl konec sezóny smutnou dohru. Měsíc před startem na EURO 96. 5. 5. 1996 v ligovém zápasu CD Tenerife s Real Sociedad si zlomil levou nohu při srážce s vlastním brankářem. To, že si soutěžní zápas zahraje skoro až za tři roky tušil málokdo. Samotné zranění (fraktura holenní kosti) bylo komplikované, ale ve fotbale ne tak výjimečné. Během roku musel třikrát na operaci a když už noha po roce správně srostla, přišla další rána v podobě zranění šlach opět v levé noze. Aby toho nebylo málo, v posledním přípravném zápase před španělskou ligou sezóny 1998/99 si natrhl sval. Se Sigmou se připravoval během zimní přestávky a s radostí přivítal když mu Tenerife umožnilo hostovat za olomoucký klub v jarní části první ligy.\n\nOd svého zranění si za reprezentaci už nezahrál. Na EURO 96 sice odcestoval, ale pouze jako člen výpravy. Svoji statistiku zakončil na 31 startech, ve kterých vstřelil jednu branku.\n\nV jarní části Gambrinus ligy roku 1999 hostoval ve svém mateřském klubu SK Sigma Olomouc, za který odehrál 12 zápasů, ve kterých se blýskl 8 góly. Vypadalo to, že všechny zdravotní problémy pominuly a Hapal se pomalu dostával do své reprezentační formy. V létě se dokonce dostal do širší nominace české reprezentace tehdy vedené Jozefem Chovancem.\nV létě mu rovněž skončilo hostování a byť měl několik nabídek z Německa (Norimberk, Freiburg), Česka (Sparta, Olomouc), tak rozhodl se vrátit zpátky do Španělska a pomoct sestupujícímu CD Tenerife dostat se zpět do La Ligy. Bral to jako revanš klubu za to, že ho neopustil při jeho dlouhodobém zranění.\n\nFaktem ovšem bylo, že si za španělský klub nezahrál. Celý podzim 1999 proseděl na tribuně, protože ho klub nezapsal na soupisku. Když se mu v lednu 2000 ozvala Sparta Praha, že by ho byla ochotna za 8,5 milionu korun koupit, tak s díky nabídku přijal. Za tento krok ho spousta fanoušků Sigmy odsuzovala (do konce smlouvy v Tenerife mu zbývalo půl roku), ale on se hájil steskem po rodině a hlavně po sedmiletému synu Lukášovi, který žil se svojí matkou v Olomouci. Smlouvu podepsal do konce sezóny 2001/02.\nDo Sparty přišel jako zkušený hráč a od začátku nastupoval na levém kraji zálohy. Ke konci února se mu ozvaly poprvé třísla a vynechal několik týdnů. Do nemilosti fanoušků Sparty upadl 21. 3. 2000 po zápase Ligy mistrů s FC Barcelonou, kdy v závěru zápasu (88. minuta) jako střídající hráč za stavu 1:1 neproměnil penaltu. Vzápětí z protiútoku Sparta inkasovala gól a prohrála 1:2. V zápase šlo o postup ze skupiny do vyřazovacích bojů. Nedařilo se mu ani dál. Od té doby většinou vysedával na lavičce. V lepším případě střídal.\n\nPo sezóně ho Sparta pustila do Sigmy Olomouc, kde podepsal tříletou smlouvu. Stal se nejdražší posilou v tehdejší historii klubu (8 mil. Kč). Hned v prvním přípravném zápase se trefil do sítě. V sezóně 2000/01 se stal oporou a hlavně střelcem týmu (místo zálohy hrával v útoku). Několikrát se dostal i do ligové sestavy kola. Po půl roce se mu ovšem začala vracet různá zranění (natažený sval apod.). Prakticky neprodělal zimní přípravu a na jaře to bylo v jeho výkonech znát. Sigma ten rok, ale hrála výborně. Dlouho bojovala se Slavií Praha a Spartou Praha o Ligu mistrů. Ovšem v závěru sezóny mužstvu celkově došly síly a bylo z toho konečné třetí místo. Hapal nakonec prohrál i těsný boj o korunu ligových střelců s drnovickým Vítězslavem Tůmou.\n\nDo sezóny 2001/02 šel Hapal s elánem, ale mužstvu se celkově úvod sezóny nevydařil. Nemastné neslané výsledky v lize vyústily debaklem v Poháru UEFA s Celtou Vigo 4:0. A doplatil na to i samotný Hapal, který v zápase zahodil dvě tutovky (v jedné netrefil ze tří metrů prázdnou bránu). V dalším zápase proti Opavě se neobjevil ani na lavičce. Oficiálně z důvodu toho, aby se dal kondičně dopořádku do odvety proti Vigu. V zákulisí se ale mluvilo o sporech Hapala s trenérem Leošem Kalvodou. V odvetě, kterou Olomouc proti Vigu vyhrála 4:3 se Hapal ve 32. minutě zranil (nespecifikováno). Do konce sezóny podzimní části se již v dresu Sigmy neobjevil. V zimě o něj projevili zájem Drnovice, ale k přestupu nakonec sešlo kvůli nevyrovnaným dluhům Drnovic.\n\n9. 1. 2002 se v novinách objevila zpráva, že byl Pavel Hapal společně se svým spoluhráčem Radkem Látalem vyhozeni z klubu SK Sigma Olomouc. Tato zpráva vyvolala velký poprask na fotbalové scéně. Odborníci se shodovali nad tím, že oba borci sice byli úplně z formy, ale takové nedůstojné jednání si nezasloužili.\nLátalovi se ještě podařilo najít tým v první lize, za který hrál (FC Baník Ostrava), ale Hapal skončil v druholigovém týmu HFK Olomouc, se kterým trénoval. Na začátku února 2002 ho kontaktovaly druholigové České Budějovice, které trénoval Milan Bokša. Tedy trenér, pod kterým hostoval v Sigmě ještě jako hráč Tenerife na jaře 1999. Jarní část druhé ligy hrál v základní sestavě, ale po odchodu Bokši z týmu ke konci března pomalu přestával pod staronovým trenérem Tobiášem hrávat. Navíc ke konci sezóny se i zranil. Začátkem června 2002 se rozhodl ukončit hráčskou kariéru.\n\nPo ukončení hráčské kariéry začal trénovat, vedl několik českých a slovenských mužstev, krátce působil jako asistent reprezentace ČR a jako trenér získal titul mistra slovenské ligy 2009/10 s MŠK Žilina. Žilinu dovedl do hlavní fáze Ligy mistrů UEFA, tam však v konkurenci týmů Chelsea FC, Olympique Marseille a FK Spartak Moskva nezískala ani bod.\n\nOd 30. října 2011 byl trenérem polského fotbalového týmu KGHM Zagłębie Lubin. V sezóně 2012/13 skončil s týmem se 40 body na 7. místě, v posledním kole Zagłębie porazil Wisłu Kraków 1:0. Klubu byly nicméně odpočítány 3 body za korupci v sezóně 2005/06 a v konečné tabulce obsadil 9. místo. 30. července 2013 byl po dvou ligových porážkách s Gliwicemi a Pogońem Szczecin z trenérské funkce odvolán.\n\n12. března 2014 se stal hlavním trenérem slovenského mužstva FK Senica, kde podepsal smlouvu na rok a půl s následnou roční opcí. V prvním zápase na lavičce Senice 15. 3. 2014 proti FC Nitra si připsal úspěšnou premiéru, jeho mužstvo vyhrálo 2:1. V utkání 24. kola 31. 3. 2014 proti ŠK Slovan Bratislava (prohra Senice 0:2) odtrénoval jubilejní stý zápas ve slovenské nejvyšší soutěži. V ročníku 2013/14 skončila Senica na 6. místě. 9. 11. 2014 v 17. kole nejvyšší soutěže porazilo trenérovo mužstvo po více než čtyřech letech v lize Slovan Bratislava.\n\nV prosinci 2014 Slovenský fotbalový svaz (SFZ) oznámil, že se Pavel Hapal stane od ledna 2015 hlavním trenérem slovenské fotbalové reprezentace do 21 let. Slovenskou jedenadvacítku dokázal dovést na Mistrovství Evropy 2017 v Polsku.\n\n6. března 2018 převzal tým AC Sparta Praha po odvolaném italském trenérovi Andrea Stramaccionim. Trenér Hapal byl nečekaně odvolán 27. července 2018 po pohárovém neúspěchu v Srbsku, kde Sparta nastoupila proti Spartaku Subotica. Jednalo se úvodní utkání druhého předkola Evropské ligy, Sparta podlehla 0:2.\n\n22. října 2018 nastoupil jako hlavní trenér Slovenské fotbalové reprezentace.\n\n\n\n\n"}
{"id": "574391", "url": "https://cs.wikipedia.org/wiki?curid=574391", "title": "Rolls-Royce Conway", "text": "Rolls-Royce Conway\n\nRolls-Royce RB.80 Conway byl první sériově vyráběný dvouproudový motor. Vývoj začal ve firmě Rolls-Royce během 40. let, ale motor byl do letounů montován pouze krátce na přelomu 50. a 60. let předtím, než ho nahradily motory novějsích konstrukcí. Conway poháněl např. letouny Handley Page Victor, Vickers VC10, Boeing 707-420 a Douglas DC-8-40.\n\nNázvem „Conway“ se řadí mezi turbíny nazvané po řekách, jde o staroanglický název pro řeku Conwy ve Walesu.\n\n\n\n\n"}
{"id": "574394", "url": "https://cs.wikipedia.org/wiki?curid=574394", "title": "Orjol (kosmická loď)", "text": "Orjol (kosmická loď)\n\nOrjol (, ), v letech 2016–2019 nazývaná Federacija (), předtím označovaná jako PPTS (Perspektivní pilotovaný dopravní systém, ) je ruská pilotovaná kosmická loď vyvíjená pro Roskosmos společností RKK Energija. Do začátku roku 2016 bylo jeho oficiálním názvem PTK NP (Pilotovaná dopravní loď nové generace, ). \n\nNová loď má nahradit stárnoucí lodě Sojuz vyvinuté bývalým Sovětským svazem za účelem dopravy kosmonautů na orbitální stanice. Loď pojme posádku čtyř lidí na oběžnou dráhu Země a dále až na 30 dnů. Pokud bude ukotvena s kosmickou stanicí, mohla by zůstat ve vesmíru až jeden rok, což je dvojnásobek kosmické lodi Sojuz. Kosmická loď má být schopna samostatného několikatýdenního letu na oběžné dráze Měsíce.\n\nNejprve se ESA dotazovala, zda může být součástí programu NASA kosmické lodi Orion, ale dostala negativní odpověď. Následně se ESA rozhodla připojit k Rusku, aby společně vytvořili novou generaci vesmírných lodí s posádkou. Roku 2005 Roskosmos opakovaně obdržel návrhy od moskevského podniku GKNPC Chruničeva na vývoj nové vesmírné lodi vycházející z lodi TKS, která by byla vypouštěna raketou Angara. Dalším konkurentem byl projekt Kliper od společnosti RKK Eněrgija z Koroljova. ESA však trvala na společném návrhu.\n\nV červenci 2006 přijala ruská vláda koncepci rozvoje ruské kosmonautiky do roku 2030, která v části věnované dopravním systémům předpokládala nejdříve modernizaci Sojuzu a zkonstruování orbitálního tahače Parom. Poté – po roce 2015 – měla nastoupit nová kosmická loď, univerzálnější než Kliper, schopná jak dopravy na oběžnou dráhu Země, tak letů na Měsíc. \n\nFáze studie společného projektu ESA a Roskosmos vývoje nové pilotované kosmické lodi označované jako CSTS/ACTS započal v září 2006. Projekt byl ovšem ukončen na konferenci členských států ESA v listopadu 2008 a ESA se rozhodla využít některé technologie na projektu ATV.\n\nRoskosmos vyhlásil nový konkurs na „perspektivní pilotovaný dopravní systém“ (PPTS), zúčastnily se ho GKNPC Chruničeva a RKK Eněrgija. V dubnu 2009 Roskosmos vybral projekt Eněrgiji, s tím, že nosnou raketu (nazvanou Rus-M) pro novou loď vyvine a bude vyrábět CSKB-Progress. \n\nPerspektivní pilotovaný dopravní systém podle požadavků konkurzu zahrnoval „pilotovanou dopravní loď nové generace“ ve třech modifikacích určených pro \n\nPřistávací modul měl být opakovaně (desetkrát) použitelný. Loď měla být dále použitelná pro lety kosmických turistů a pro obsluhu automatických platforem a stanic na oběžné dráze Země. V bezpilotní variantě měla sloužit jako zásobovací loď a dopravit 2000 kg nákladu na orbitální stanici a 500 kg nákladu na Zem.\n\nV srpnu 2011 Eněrgija představila maketu lodi. První bezpilotní start byl plánován z kosmodromu Vostočnyj roku 2015 a pilotovaný let plánován na rok 2018. V roce 2015 kvůli škrtům v rozpočtu z předešlého roku došlo k dalšímu posunu prvního plánovaného bezpilotního letu na 2021 a prvního pilotovaného letu k ISS na 2024. Na podzim 2019 se počítalo s prvním bezpilotním letem – na Angaře A5 – roku 2023, bezpilotním letem k ISS roku 2024 a prvním pilotovaným letem k ISS následující rok (2025).\n\n\n\n\n\n\nAgentura Roskosmos dala fanouškům kosmonautiky možnost zvolit jméno nové ruské kosmické lodi. Z více než 5 000 návrhů byly vybrány „Федерация (což znamená federace)“, „Гагарин (Gagarin)“, „Родина (Vlast)“, „Звезда (Hvězda)“, „Лидер (Lídr nebo Vůdce)“, „Галактика (Galaktika)“, „Мир (Mír, také možno přeložit jako Svět)“, „Зодиак (Zodiak, tedy Zvířetník)“, „Астра (Astra)“ a „Вектор (Vektor)“. Hlasovat bylo možné do 23. prosince 2015. Ze tří vítězných návrhů (Gagarin, Vektor a Federacija) porota nakonec vybrala jméno Federacija.\n\nV září roku 2019 se Roskosmos rozhodl přejmenovat vyvíjenou loď na jméno Orjol.,\n\nNová loď Orjol má shodné úkoly jako současně vyvíjený americký Orion a také podobný vzhled. Návratová kapsle () useknutého kónického tvaru je naspodu doplněná válcovým motorovým úsekem (), s dvěma solárními panely. \nHmotnost lodi bez paliva by při startech na nízkou oběžnou dráhu země měla činit 14 000 kg (9500 kg návratový modul a 4500 kg servisní modul lodi), s palivem poté 17 000 kg. Při letech k měsíci by měla dosahovat až 21 367 kg.\n\nNávrat lodě do zemské atmosféry bude probíhat balistickým řízeným letem, podobně jako u lodí Orion. Přistávací modul přistane pomocí tří padáků, které jsou schopné nést až 9 tun a také pomocí brzdících raketových motorů, které umožní upřesnit místo přistání. Padáky se rozloží ve výšce 1 km a motory zbrzdí rychlost klesání ve výšce 50 m. Nakonec loď dosedne na podpěrách absorbující nárazy, které také zabrání převrácení modulu na bok, jako se to stávalo u Sojuzu. \nPro přistání bylo vybráno několik oblastí v jižní části Ruska, přistávací plocha poblíž města Engels v Saratovské oblasti, kde přistál také Jurij Gagarin, dále pak plochy při městech Orsk, Orenburg a Rubcovsk. \n\nJako hlavní nosič pro novou kosmickou loď byla původně plánována nosná raketa Rus-M, ale v roce 2011 byl program pro vývoj nové rakety ukončen.\nV červenci 2012 Roskosmos oznámil, že nová loď Federacija bude využívat nosič Angara A5. V roce 2017 se však ruští inženýři rozhodli preferovat nový chystaný nosič Irtyš (také zvaný Sojuz 5), který povstal v rámci projektů Fenix / Sunkar. Vybrání rakety Irtyš pro loď Federacija se ale týká pouze misí, kdy bude tato loď mířit na nízkou oběžnou dráhu a na ISS. Podle plánu měl Irtyš v roce 2022 zahájit letové testy a nejprve vynášet nepilotované zkušební lodě Federacija. Nová raketa měla projít certifikačním procesem pro pilotované lety. V září roku 2019 Roskosmos znovu změnil plány a vrátil se s lodí, nově pojmenovanou Orjol, zpět k nosiči Angara A5. Šéf Roskosmosu Dmitrij Rogozin oznámil, že první letová zkouška kosmické lodi bez posádky proběhne v roce 2023 z nového komplexu na kosmodromu Vostočnyj. Následovat by měl jeden bezpilotní let k ISS a poté první let s posádkou. Na vynášení lodi k lunárním misím se počítá buďto s Angarou A5V, nebo se supertěžkým nosičem Jenisej.\n\nLodě Sojuz se začaly vyvíjet v roce 1962 v RKK Eněrgija pod vedením S. P. Koroljova jako nových typ slibných lodí, které nahradí lodě Vostok. Ty poté přežily nejen americké lodě Apollo a raketoplány, ale ukázaly se jako velmi spolehlivé systémy. Projekty společnosti RKK Eněrgija Zarja (1985) a Kliper (2005), které měly nahradit lodě Sojuz a dosáhnout Měsíce i s posádkou, nedosáhly plné implementace. Ovšem zkušenosti získané prostřednictvím těchto projektů jsou využívány v nových generacích Sojuzu a Federacija.\n\nSojuz pojme pouze 3 členy posádky ve 2,5 m³ obytného prostoru, nejdelší dobu pobytu 17,8 dnů na oběžné dráze dosáhl Sojuz-9 v roce 1970, čas strávený na stanici může dosáhnout až 200 dní. Orjol by měl pojmout až 4 osoby v 9 m³ obytného prostoru, autonomní doba letu na oběžné dráze se zvýší až na 30 dní a na stanici na 1 rok. Dokovací systém Kurs-L převezme Federacija od lodí Sojuz. Stejně tak bude mít i smíšený přistávací systém; padáky a brzdové motory, které jí umožní přistát v okruhu 5 km. Jeho tvar je blíže ke zkrácenému kuželu, což znamená, že bude schopen lépe plánovat a přistát s menší odchylkou. Díky novým kompozitním materiálům a hliníkové slitině 1570С bude loď lehčí a trvanlivější, než kdyby byla vyrobena ze stejných materiálů jako Sojuz.\n\n"}
{"id": "574402", "url": "https://cs.wikipedia.org/wiki?curid=574402", "title": "Cherubínská píseň", "text": "Cherubínská píseň\n\nCherubikon čili Cherubínská píseň (rusky Херуви́мская песнь, řecky Χερουβικός Ὕμνος, nebo podle prvního verše také — \"Иже херувимы\") — modlitba zpívaná při pravoslavné liturgii a slouží jako příprava věřících k Velkému vstupu, jenž tuto modlitbu rozděluje na dvě části.\n\n\"Иже Херувимы тайно образующе и Животворящей Троице Трисвятую песнь припевающе, всякое ныне житейское отложим попечение\"\n\n\"Яко да Царя всех подымем, ангельскими невидимо дориносима чинми. Аллилуиа, аллилуиа, аллилуиа\".\n\n\"Cherubikon\" se zpívá při liturgii Jana Zlatoústého a Vasilije Velikého (s výjimkou dnů Velkého čtvrtku a Velké soboty). Na Velký čtvrtek a Velkou sobotu, а taktéž při Liturgii předem posvěcených darů existuje totožná funkce, pouze s jinými nápěvy.\n\n\n"}
{"id": "574410", "url": "https://cs.wikipedia.org/wiki?curid=574410", "title": "OAS", "text": "OAS\n\nZkratka OAS může znamenat:\n\n"}
{"id": "574412", "url": "https://cs.wikipedia.org/wiki?curid=574412", "title": "Sukcinyl-CoA-syntetáza", "text": "Sukcinyl-CoA-syntetáza\n\nSukcinyl-CoA-syntetáza (sukcinyl-CoA-ligáza, sukcinátthiokináza) je enzym citrátového cyklu, který katalyzuje rozklad energeticky bohatého sukcinylkoenzymu A na sukcinát a koenzym A. Zároveň s touto reakcí dochází k substrátové fosforylaci, při níž vznikají makroergické nukleotidy GTP (či ATP) z GDP (či ADP) a anorganického fosfátu. Ve tkáních, kde probíhá glukoneogeneze (ledviny, játra), vzniká GTP, které má využití právě v anabolismu cukrů. V ostatních tkáních pracuje zpravidla jiný izoenzym, který vytváří ATP. Tato enzymatická reakce může probíhat oběma směry.\n\nEnzym sukcinyl-CoA-syntetáza pracuje ve třech krocích:\n"}
{"id": "574429", "url": "https://cs.wikipedia.org/wiki?curid=574429", "title": "Bolívarovský svaz pro lid naší Ameriky", "text": "Bolívarovský svaz pro lid naší Ameriky\n\nBolívarovský svaz pro lid naší Ameriky ( , ALBA) je mezinárodní organizace v Latinské Americe založená Venezuelou a Kubou. Smyslem spolupráce mezi zeměmi ALBA je sociální, ekonomická a politická integrace Latinské Ameriky a Karibiku. Cílem ALBA je mj. zavedení nové měny SUCRE. Až do roku 2009 bylo ve španělském názvu slovo namísto dnešního .\n\nALBA vznikla roku 2004 s dohodou Venezuely a Kuby o dodávkách venezuelské ropy na Kubu výměnou za vyslání 20 tisíc kubánských lékařů a tisíců učitelů do venkovských oblastí Venezuely. Postupně se k dohodě přidala řada států Latinské Ameriky a Karibiku:\n\nPostupem času z ALBY některé státy vystoupily:\n\nNěkolik dalších zemí má status pozorovatele. Koncem roku 2010 to byly Írán, Sýrie a Haiti.\n\nStáty sdružené do tohoto svazu se dají považovat ze socialistické a samotný název odkazuje na silnou roli Bolívarovské republiky Venezuely, která se od převzetí moci prezidentem Chávezem snaží vytvořit silnou Latinskoamerickou levicovou alianci. Někteří pravicoví odpůrci označují státy sdružené do této aliance za diktátorské, ovšem jejich státním zřízením je, až na Kubu, zpravidla ne zcela funkční demokracie, která se však nepříliš odlišuje od demokracií vedených pravicovými stranami v oblasti Jižní a Střední Ameriky.\n\n"}
{"id": "574432", "url": "https://cs.wikipedia.org/wiki?curid=574432", "title": "Synagoga Montmartre", "text": "Synagoga Montmartre\n\nSynagoga Montmartre je synagoga v 18. obvodu v pařížské čtvrti Montmartre v ulici \"Rue Sainte-Isaure\" č. 13 a 15. Byla postavena v letech 1939-1940 a již následujícího roku těžce poškozena bombou. Synagoga je zasvěcena sefardskému ritu.\n\nV 80. letech 19. století se na Montmartru usídlilo mnoho židovských imigrantů. V roce 1907 koupila Pařížská židovská obec (Association cultuelle israélite de Paris) bývalé divadlo, které architekt Lucien Hesse přestavěl na synagogu. Koupě budovy umožnil dar od manželky Edmonda de Rothschilda. 27. června 1907 byla synagoga vysvěcena. Ovšem už brzy se budova ukázala jako příliš malá a zastaralá. V roce 1936 architekt Germain Debré navrhl plány na novou synagogu. 9. července 1939, přesně osm měsíců po křišťálové noci v Německu, byl položen základní kámen nové synagogy. Stavba byla dokončena v roce 1940. Také tato synagoga se stala obětí bombového útoku 3. října 1941.\n\nAutorem stavby je architekt Germain Debré (1890-1948). Synagoga má betonovou konstrukci a její půdorys je téměř čtvercový. Na rozdíl od předchozí budovy má průčelí synagogy monumentální charakter. Vyvýšenou střední část doplňují z obou stran dvě prohnutá boční křídla opatřená velkými okny. Dva sloupy v narážce na sloupy Šalamounova chrámu nesou překlad portálu. Ve středu průčelí je velká rozeta, jejíž paprsky vytvářejí Davidovu hvězdu. Pod rozetou jsou dvě kamenné desky s desaterem zapsaným v hebrejštině. Nad vchodem je nápis ve francouzštině \"Miluj bližního svého, jako sebe samého\".\n\nNa třech stranách lodi je galerie pro ženy. Bima stojí před aron ha-kodeš (schránou na Tóru), která je obklopena mramorovým rámem. V jejím středu je Davidova hvězda s deskami s desaterem. Nad bimou, která je obklopena osmiramennými svícny, je malá kopule ze skleněných cihel. Stěny jsou pokryty hebrejskými nápisy. Balustráda empory nese jména patriarchů, biblických králů, proroků a (což nebývá obvyklé) také jména slavných žen z Bible. Dlaždice na podlaze předsíně nesou rovněž Davidovu hvězdu.\n"}
{"id": "574439", "url": "https://cs.wikipedia.org/wiki?curid=574439", "title": "ELinOS", "text": "ELinOS\n\nELinOS je komerční vývojové prostředí pro Embedded Linux.\n\nELinOS je tvořen linuxovou distribucí pro embedded systémy a vývojovými nástroji.\n"}
{"id": "574452", "url": "https://cs.wikipedia.org/wiki?curid=574452", "title": "Michal Hubník", "text": "Michal Hubník\n\nMichal Hubník (* 1. června 1983 Halenkov) je bývalý český fotbalový útočník a reprezentant České republiky. Jeho bratr Roman Hubník je také fotbalista.\n\nDo A týmu Sigmy Olomouc byl Hubník zařazen v roce 2003. Zde hrál až do konce roku 2010, s krátkou přestávkou na podzim 2004, kdy hostoval v Opavě.\n\n25. července 2010 dal v ligovém zápase proti FK Baumit Jablonec hattrick, jako první hráč v ročníku 2010/2011, Sigma vyhrála vysoko 4:1.\n18. února 2011 odešel z Olomouce na půlroční hostování s možností opce do polského klubu Legia Varšava, kde vyhrál dvakrát polský fotbalový pohár. Pro sezonu 2012/13 hrál již v Olomouci. Se Sigmou vyhrál český Superpohár 2012.\n\nNa začátku roku 2013 přestoupil do Jablonce.\n\n17. května 2013 se podílel na vítězství ve finále Poháru České pošty 2012/13 proti Mladé Boleslavi, vstřelil první gól Jablonce. Utkání se rozhodlo až v penaltovém rozstřelu, který skončil poměrem 5:4 pro Jablonec (po konci řádné hrací doby byl stav 2:2). I s Jabloncem vyhrál český Superpohár 2013, na začátku sezony 2013/14.\n\nV odvetě třetího předkola Evropské ligy 2013/14 8. srpna 2013 se jednou brankou podílel na výhře 3:1 proti domácímu norskému týmu Strømsgodset IF, Jablonec po vítězství 2:1 z prvního utkání doma postoupil do 4. předkola (resp. play-off předkola).\n\n10. listopadu 2013 vstřelil hattrick v ligovém utkání proti 1. FK Příbram, Jablonec vyhrál vysoko 6:0.\n\nV červnu 2016 po sedmé operaci kolena ukončil hráčskou kariéru.\n\nHubník nastupoval za české mládežnické reprezentace U19, U20 a U21.\nSe svým bratrem Romanem reprezentoval ČR na Mistrovství světa hráčů do 20 let 2003 ve Spojených arabských emirátech, kde český tým po remízách 1:1 s Austrálií a Brazílií a porážce 0:1 s Kanadou obsadil nepostupové čtvrté místo v základní skupině C.\n\nV A-mužstvu ČR debutoval 17. 11. 2010 v přátelském utkání v Aarhusu proti týmu Dánska (remíza 0:0). Celkem odehrál v letech 2010–2011 za český národní tým čtyři utkání (vždy jako střídající hráč), branku nevstřelil.\n\n"}
{"id": "574458", "url": "https://cs.wikipedia.org/wiki?curid=574458", "title": "Stylus", "text": "Stylus\n\nStylus je předmět obdobný popisovači nebo kuličkové tužce avšak s nepíšícím hrotem nebo jako propiska a na druhé straně stylus, nejčastěji vyrobeným z plastu. Stylus je používán jako nástroj pro ovládání a psaní na dotykových plochách obrazovek, tabletech a IWB. Pro potřeby některých technologií obsahuje stylus pasivní či aktivní elektrický obvod interagující s pracovní plochou za účelem zjištění jeho přesné polohy. Tento vestavěný obvod může být aktivován stlačením hrotu o pracovní plochu. Stylus s pasivními obvody je používán např. společností Wacom u jejich grafických tabletů.\n\n\n\nU kapacitního displeje je vyžadován speciální typ stylusu, který svým způsobem simuluje svou strukturou prst. Kapacitní stylusy jsou také dražší.\n"}
{"id": "574461", "url": "https://cs.wikipedia.org/wiki?curid=574461", "title": "Německé volby do říšského sněmu 1938", "text": "Německé volby do říšského sněmu 1938\n\nPoslední volby do německého Reichstagu se konaly 10. dubna 1938. Adolf Hitler požádal voliče o schválení připojení Rakouska a seznamu kandidátů do Reichstagu.\n\nDoplňující volby se konaly 4. prosince z důvodu připojení Sudet.\n"}
{"id": "574462", "url": "https://cs.wikipedia.org/wiki?curid=574462", "title": "Transcytóza", "text": "Transcytóza\n\nTranscytosa je proces transportu látky skrze buňku a sestává z endocytosy, transportu skrze buňku přes cytoskelet (zejm. aktinová mikrofilamenta). a následné exocytosy, která může, ale nemusí proběhnout na opačném pólu buňky. Tento jev je významný zejm. u resorpčních epithelů, které se vyskytují ve sliznici střeva.\n"}
{"id": "574463", "url": "https://cs.wikipedia.org/wiki?curid=574463", "title": "Václav Krása", "text": "Václav Krása\n\nVáclav Krása (* 24. listopadu 1951 Benešov) je český politik, v letech 1992 až 2002 poslanec České národní rady a Poslanecké sněmovny PČR za ODS, pak za Unii svobody, předseda Národní rady osob se zdravotním postižením ČR.\n\nV letech 1968–1970 vystudoval Střední ekonomickou školu v Janských Lázních, v letech 1972–1974 pak Střední ekonomickou školu v Berouně. Od roku 2007 studoval na Metropolitní univerzitě Praha, kde roku 2010 složil bakalářskou zkoušku a následně vystudoval i magisterský cyklus. V letech 1970–1992 pracoval v Domově důchodců v obci Tvoršovice jako účetní. Od února 1987 byl vedoucím tohoto Domova důchodců.\n\nVe volbách v roce 1992 byl zvolen do České národní rady za ODS (volební obvod Středočeský kraj). Zasedal ve výboru petičním, pro lidská práva a národnosti.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát v ní obhájil ve volbách v roce 1996 a volbách v roce 1998. Od roku 1993 do roku 2002 byl členem výboru pro sociální politiku a zdravotnictví (v letech 1996–1998 jeho místopředsedou). V lednu 1998 přešel do poslaneckého klubu nově utvořené Unie svobody. V roce 2002 pracoval pro úřad vlády České republiky jako poradce místopředsedy vlády Petra Mareše.\n\nV komunálních volbách roku 2002 byl zvolen za Unii svobody do zastupitelstva městské části Praha 17. Profesně se uváděl jako poradce. Mandát obhájil v komunálních volbách roku 2006, nyní již jako nestraník (profesně uváděn coby předseda Národní rady osob se zdravotním postižením ČR). Od roku 2006 byl členem a předsedou komunálního Hnutí LEPŠÍ ŘEPY. Za tuto formaci byl zvolen do tamního zastupitelstva v komunálních volbách roku 2010. Na Praze 17 zastával také funkcí radního městské části. Ve volbách v letech 2014 a V 2018 již nekandidoval.\n\nNa podzim 2006 jako nestraník za Unii Prahy 4 (místní koalice KDU-ČSL, SNK-ED a US-DEU) kandidoval ve volbách do Senátu v obvodu Praha 4; skončil na třetím místě s 14,57 %. Ve volbách do Poslanecké sněmovny PČR v roce 2013 kandidoval v Plzeňském kraji jako lídr KDU-ČSL, ale neuspěl.\n\nJe upoutaný na vozík a od roku 2002 působí jako předseda Národní rady osob se zdravotním postižením České republiky.\n\nV rámci voleb do Zastupitelstva hlavního města Prahy v roce 2018 se podílel na programu hnutí SPD. Části programu, na kterých se podílel, se týkaly hlavně dopravy, odstraňování bariér, zpřístupňování vzdělávacích zařízení a příspěvků na péči. V roce 2019 začal spolupracovat s hnutím Trikolóra Václava Klause mladšího, stal se garantem programu hnutí pro resort práce a sociálních věcí.\n\n"}
{"id": "574467", "url": "https://cs.wikipedia.org/wiki?curid=574467", "title": "Německé volby do říšského sněmu 1933 (listopad)", "text": "Německé volby do říšského sněmu 1933 (listopad)\n\nVolby v Německu 1933 se konaly 12. listopadu 1933. Tyto volby nebyly svobodné, protože nemohla kandidovat opoziční strana. 3,3 milionů voličů nesouhlasilo s NSDAP a odevzdalo neplatné hlasy. Volby se konaly ve stejný den jako referendum o vystoupení Německa ze Společnosti národů.\n"}
{"id": "574471", "url": "https://cs.wikipedia.org/wiki?curid=574471", "title": "Džundulláh", "text": "Džundulláh\n\nDžundulláh ( , doslova \"Alláhovi vojáci\") je militantní islamistická sunnitská organizace. Její základnou je pákistánský Balúčistán, ale jejím proklamovaným cílem je podpora sunnitských muslimů v Íránu. Organizace je zodpovědná za řadu útoků v Íránu a to jak proti armádě, tak proti civilnímu obyvatelstvu. \nDžundulláh založil v roce 2003 Abdulmalek Rigi, který byl posléze v roce 2010 v Íránu chycen a popraven. Odhaduje se, že v současnosti (2010) má Džundulláh 1000 bojovníků, zabil 400 íránských vojáků a mnoho civilistů. Džundulláh se přihlásil k vraždě deseti horolezců 23. června 2013 nedaleko základního tábora pod horou Nanga Parbat.\n"}
{"id": "574472", "url": "https://cs.wikipedia.org/wiki?curid=574472", "title": "Abdulmalek Rigi", "text": "Abdulmalek Rigi\n\nAbdulmalek Rigi ( , okolo 1979 - 20. června 2010) byl vůdce islamistické organizace Džundulláh operující na pomezí Íránu a Pákistánu. Byl zajat Íránem v roce 2010 a posléze 20. června popraven oběšením v Teheránu ve věznici Evin, necelý měsíc poté, co byl 24. května popraven jeho bratr Abdelhamín Rigi v Záhedánu.\n\n"}
{"id": "574476", "url": "https://cs.wikipedia.org/wiki?curid=574476", "title": "Moxování", "text": "Moxování\n\nMoxování je léčebná metoda tradiční čínské medicíny spočívající v nahřívání či požehování akupunkturních bodů zapáleným sušeným pelyňkem japonského druhu \"Artemisia princeps\" či běžným \"Artemisia vulgaris\". Podle zastánců této terapie funguje moxování na podobném principu jako akupunktura. Nebezpečím jsou zejména popáleniny kůže na místech aplikace pelyňku.\n"}
{"id": "574486", "url": "https://cs.wikipedia.org/wiki?curid=574486", "title": "Zaire", "text": "Zaire\n\nZaire (Zair) může mít více významů:\n\n"}
{"id": "574487", "url": "https://cs.wikipedia.org/wiki?curid=574487", "title": "Sukcinátdehydrogenáza", "text": "Sukcinátdehydrogenáza\n\nSukcinát dehydrogenáza (SDH), též mitochondriální komplex II (CII) nebo sukcinát-ubichinon oxidoreduktáza (SQR) je enzymatický komplex přítomný v mitochondriích eukaryot a v bakteriálních buňkách. Tento komplex katalyzuje oxidaci sukcinátu na fumarát za současné redukce ubichinonu na ubichinol. Sukcinát dehydrogenáza je tedy řazena mezi oxidoreduktázy. SDH ale zároveň dodává elektrony ze sukcinátu do elektron transportního řetězce. Díky tomu tvoří pomyslnou křižovatku mezi dvěma pro buňku nezbytnými energetickými procesy - citrátovým (Krebsovým) cyklem a dýchacím řetězcem. SDH je také jediným enzymem citrátového cyklu, který není volně v mitochondriální matrix, ale je ukotven ve vnitřní membráně mitochondrií.\n\nSukcinát dehydrogenáza se skládá ze čtyř různých podjednotek označených jako SDHA, SDHB, SDHC a SDHD (Obrázek 1). Sestavený komplex obsahuje dvě morfologicky odlišné části - hydrofilní část tvořenou SDHA a SDHB, kde dochází k enzymatické aktivitě, a hydrofobní část z podjednotek SDHC a SDHD, která ukotvuje celý komplex ve vnitřní mitochondriální membráně.\n\nSDHA je flavoproteinem, obsahuje tedy kovalentně navázaný kofaktor flavin adenin dinukleotid (FAD), což je derivát vitamínu B (riboflavinu). Důležitým kofaktorem podjednotky SDHB jsou tři Fe-S klastry [2Fe-2S], [4Fe-4S] a [3Fe-4S]. SDHB spojuje katalytickou podjednotku SDHA s hydrofobní kotvou, která je tvořena z pojednotek SDHC a SDHD, mezi něž je vložena molekula hemu b, která zřejmě slouží ke stabilizaci (Obrázek 1).\n\nKromě vazebného místo pro sukcinát (na podjednotce SDHA) obsahuje sukcinát dehydrogenáza hlavní vazebné místo pro ubichinon na pomezí podjednotek SDHB, SDHC a SDHD (Obrázek 1).\n\nVšechny podjednotky sukcinát dehydrogenázy jsou kódovány v jaderném genomu, musí být tedy po translaci translokovány do mitochondriální matrix, kde dochází k poskládání celého komplexu. Na podjednotku SDHA je po přesunu do mitochondrie kovalentně navázán kofaktor FAD, k čemuž je zapotřebí dalšího proteinu - asemblačního faktoru sukcinát dehydrogenázy 2 - SDHAF2. Další asemblační faktor - SDHAF4 - chrání monomerní podjednotku SDHA a napomáhá jejímu spojení s SDHB.\n\nDo podjednotky SDHB jsou mitochondriálními proteinovými komplexy vloženy Fe-S klastry, které jsou ovšem náchylné na působení kyslíkových radikálů, dokud není celý komplex SDH poskládán. K její ochraně před radikály slouží další dva asemblační faktory - SDHAF1 a SDHAF3. Žádný z výše zmíněných asemblačních faktorů ovšem není součástí maturované funkční SDH.\n\nNakonec je dimer SDHA-SDHB spojen s hydrofobními podjednotkami SDHC a SDHD, mezi něž je neznámým způsobem vložena molekula hemu b.\n\nEnzymatická funkce sukcinát dehydrogenázy spočívá v katalýze oxidace sukcinátu a následném přenosu elektronů na molekulu ubichinonu (Obrázek 3). Molekula sukcinátu je vodíkovými vazbami stabilizována v aktivním místě podjednotky SDHA. Jeden z uhlíků molekuly sukcinátu je poté deprotonován a kofaktor FAD přijme hydrid z dalšího uhlíku molekuly. Tím ze sukcinátu vzniká fumarát a FAD je redukován na FADH (Obrázek 4).\n\nElektrony z molekuly FADH jsou poté přesouvány mezi jednotlivými Fe-S klastry podjednotky SDHB až do ubichinon vazebného místa. Poslední [3Fe-4S] klastr poté předává elektrony na ubichinon, který je redukován na ubichinol. Ten dále přenáší elektrony v rámci dýchacího řetězce.\n\nČinnost enzymu je inhibována malonátem, který má totiž podobnou stavbu jako sukcinát a působí tak kompetitivně inhibičně. Také oxalacetát má inhibiční účinky.\n"}
{"id": "574491", "url": "https://cs.wikipedia.org/wiki?curid=574491", "title": "Esterházyové", "text": "Esterházyové\n\nEsterházyové (maďarsky: většinou \"Eszterházy\", latinsky: \"Estoras\") jsou dříve mocný uherský šlechtický rod.\n\nPůvod rodu lze zpětně sledovat až do 13. století. Poprvé je v dokumentech uvedena rodina \"Zerház de Zerhásház\" v roce 1527. Sňatkem získali přívlastek „de Galanta\" podle slovenského města nedaleko Bratislavy na Malém Dunaji východně od města.\n\nTři bratři baron Mikuláš Esterházy (1582–1645), baron Pavel Esterházy a baron Daniel Esterházy založili hlavní rodinné větve Esterházyů po otci až do současnosti, postupně získali panství Forchtenstein, Zvolen a Česnek.\n\nBaron Mikuláš Esterházy mezi svými dvěma bratry vyčníval, dopracoval se až k diplomatickému vyjednávání mezi malou maďarskou šlechtou s velkými a rozhodujícími velmoži. Dříve protestantská rodina konvertovala ke katolictví a prokazovala věrnost císaři Svaté říše římské (uherský král). Dosáhl vzestupu rodu až k povýšení do hraběcího titulu.\n\nPro císaře znamenal Esterházy důležitou vojenskou záštitu proti Turkům, kteří byli hrozbou pro Uhry i celou střední Evropu, protože rodina vedla boj proti Turkům na vlastní náklady. Bylo pozoruhodné, sestavit vojenský kontingent a motivovat tím uherskou šlechtu k napodobení. Členové rodu Esterházy opakovaně bojovali proti Turkům, především v 17. století.\n\nV bitvě u Vozokan (maďarsky: Nagyvezekény, slovensky v roce 1652: „Veľké Vozokany“) padli čtyři členové rodiny, mezi nimi Ladislav Esterházy de Galanta (1626–1652), syn palatina Mikuláše Esterházyho (1582–1645) a jeho bratranci František, Tomáš a Kašpar.\n\nHrabě Mikuláš a jeho syn, pozdější kníže Pavel I. Esterházy z Galanty (1635–1713), zastávali po dvě generace úřad palatina.\n\nV roce 1687 byl hrabě Pavel I. císařem Leopoldem I. (1640–1705) povýšen do knížecího stavu. Nejdříve se povýšení vztahovalo jen na Pavla I. a teprve roku 1712 byl právě prvorozený syn Esterházy z větve Forchtensteinů, potom podle dědičného výnosu také druhá větev, která obdržela dědičný knížecí titul. Forchtensteinská větev si vybrala jako své sídlo Eisenstadt a vybudovala tam nynější zámek jako knížecí sídlo. Za císaře Josefa II. (1741–1790) knížecí titul dostala primogenitura a ostatní mužští příslušníci knížecího rodu dostali propůjčený titul prince.\n\nEsterházyové byli ve všech válečných sporech vždy na straně císařského domu, za tureckých výpadů, přes třicetiletou válku (1618–1648) až ke koaliční válce proti Napoleonovi (1792–1815).\n\nDíky své loajalitě a věrnost císařskému domu dostali Esterházyové z Galanty novou možnost k rozšíření svých držav, a to zejména díky územním změnám v napoleonské Evropě. Tehdy nabyl knížecí dům v roce 1804 krátce před sekularizací ženský klášter Edelstetten u Krumbachu v Bavorsku za 28 000 zlatých jako nové říšské hrabství. Po změně Bavorského království v roce 1806 se Esterházyové dostali za nové vlády roku 1813 do bavorského jmenného seznamu šlechty.\n\nDne 18. června 1812 měla v Řezně svatbu princezna Marie Terezie z Thurn-Taxisu. Z manželství se narodil syn Mikuláš (* 1817), jehož sňatkem se Sarah Child-Villiers, dcerou jerseyského hraběte, vzniklo přímé příbuzenství mezi rodem Esterházyů s anglickým královským domem.\n\nTaké po revoluci roku 1848 zůstali Forchtensteinští Esterházyové na straně Habsburků. Pavel III. Antonín Esterházy, který byl na dlouhodobé akreditaci Rakouským císařstvím v Londýně, byl povolán zpět.\n\nKonec Dunajské monarchie přinesl také změny pro rodinu Esterházy. Trianonská smlouva v roce 1920 náhle rozdělila majetky rodu Esterházy do šesti nově vzniklých států: Maďarsko, Československo, Chorvatsko, Slovinsko, Rumunsko a Rakousko.\n\nTaké druhá světová válka znamenala velký zásah do života rodiny Esterházyů. Část rodiny uprchla před sovětskou okupací. Další, jako hrabě Moritz Esterházy (1881–1960), byl v roce 1917 zvolen předsedou vlády v Maďarsku.\n\nHospodářský archivní materiál knížecí větve se dnes nachází na hradě Forchensteinu, zatímco další část rodinného archivu od té doby je uložena v Maďarském státním archivu v Budapešti. Majetky v Maďarsku byly za komunistické vlády po roce 1947 znárodněny. Majetky v Burgenlandu na zemských hradech zůstaly v soukromém vlastnictví a byly po zrušení fideikomisu převedeny do Maďarska ve 30. letech a v Rakousku v říjnu 1938 převedeny na Pavla V. (1901–1989).\n\nV roce 1948 byl kníže Pavel V. v podivném procesu, společně s kardinálem Józsefem Mindszentym (1892–1975), komunisty odsouzen k 15 letům vězení. V dalších letech se také ostatní členové rodiny stali obětí věznění a deportací, jako výsledek podezřelých justičních kauz. Tyto události jsou popsány v knihách \"Greif und Rose\" od Hanna Moldena a \"Harmonia Caelestis\" od Pétera Esterházy (1950–2016).\n\nMelinda Esterházy (Melinda kněžna Esterházy de Galanta; * 1920, roz. Ottrubay) je vdova po Pavlu V., knížeti Esterházym zemřelém v roce 1989. Dřívější fideikomisní majetek v Rakousku byl na její přání vložen do nadace.\n\nSoučasnému knížecímu rodu Esterházů dodnes patří např. dolnorakouský hrad Schwarzenbach, bývalý klášter Edelstetten v Bavorsku, zámek Lackenbach v Burgenlandsku ad.\n\n\n\nRod Esterházyů byl znám kulturní angažovaností, zvláště proto, že kníže Pavel II. Antonín a především Mikuláš I. v letech 1761 až 1790 držel u dvora Joseph Haydna. Na objednávku knížete stihl Haydn, zakladatel klasické hudby, za 30 let vytvořil svá nejdůležitější díla.\n\nTalentovaný Franz Liszt, jehož otec byl správcem statku na Esterházyovském majetku, byl knížetem objeven a uveden do světa.\n\nFranz Schubert byl učitelem hry na klavír pro mladé hraběnky Caroline a Marie.\n\nNesčetní stavitelé, architekti a jiní umělci byli po staletích ve službách rodiny, která jejich píli a talent využívala a světu objevovala. Tak vzniklo přes 60 zámků, přes 110 kostelů, několik škol a domovů pro staré, rozložených do všech zemí dřívější c. a k. monarchie.\n\nPodle rodu je pojmenováno v Rakousko-Uhersku několik pokrmů:\n\n\n\n"}
{"id": "574493", "url": "https://cs.wikipedia.org/wiki?curid=574493", "title": "FK Liepājas Metalurgs", "text": "FK Liepājas Metalurgs\n\nFK Liepājas Metalurgs byl přední lotyšský fotbalový klub z města Liepāja, působící naposled v lotyšské nejvyšší soutěži. Byl založen v roce 1997, zanikl v roce 2014. Své zápasy hrál na stadionu Daugavas s kapacitou 5 100 diváků.\n\nPočátky klubu se datují do roku 1945, kdy byly v Liepāji založeny dva kluby: Daugava Liepāja a Dinamo Liepāja. Tyto kluby se sloučily v roce 1949 a vznikl tak Sarkanais Metalurgs (v překladu \"Rudý metalurg\"). Pod tímto názvem klub působil do roku 1961, kdy se přejmenoval na Zvejnieks Liepāja (\"Rybář Liepāja\"). Po rozpadu Sovětského svazu klub změnil svůj název hned pětkrát. V letech 1990-1993 působil pod názvem Olimpija Liepāja, v roce 1994 FK Liepāja, poté DAG Liepāja (1995-1996) a Baltika Liepāja (1996-1997). Současný název FK Liepājas Metalurgs má klub od roku 1997.\n\n\n"}
{"id": "574495", "url": "https://cs.wikipedia.org/wiki?curid=574495", "title": "Square Alexandre-et-René-Parodi", "text": "Square Alexandre-et-René-Parodi\n\nSquare Alexandre-et-René-Parodi je square v Paříži v 16. obvodu. Náměstí se nachází poblíž boulevard périphérique u křižovatky Porte Maillot mezi \"Boulevard de l'Amiral-Bruix\" a \"Boulevard Thierry-de-Martel\".\n\nNáměstí s parkem bylo vytvořeno v roce 1958 s trojúhelníkovitým půdorysem o rozloze 23 595 m, což z něj činí největší náměstí v tomto obvodu.\n\nNáměstí bylo pojmenováno po bratrech, kteří byli činní za okupace Francie během druhé světové války. Alexandre Parodi (1901-1979) byl politik a René Parodi (1904-1942) byl soudce, který byl za svou účast v Résistance popraven.\n\n"}
{"id": "574496", "url": "https://cs.wikipedia.org/wiki?curid=574496", "title": "Mari Kiviniemiová", "text": "Mari Kiviniemiová\n\nMari Johanna Kiviniemi (* 27. září 1968, Seinäjoki, Finsko) je finská politička a finská premiérka od června 2010 do června 2011. V minulosti zastávala funkce ministryně pro veřejnou správu a samosprávu (2007–2010) a ministryně zahraničního obchodu a rozvoje (2005–2006).\n\nVyrůstala na venkově, školu absolvovala v Jalasjärvi. V průběhu středoškolských studií strávila rok na výměnném pobytu v Německu. V roce 1988 nastoupila na Helsinskou univerzitu, kde studovala ekonomii. V roce 1994 získala titul magistra. V roce 1995 si vzala obchodníka \"Juha Mikael Louhivuori\", se kterým má dvě děti.\n\nJejí politická kariéra začala v roce 1991, když poprvé kandidovala do parlamentu. V roce 1995 opět kandidovala ve volbách a díky zisku 9 350 hlasů získala mandát za oblast Etelä-Pohjanmaa. Je také členkou helsinské městské rady. V roce 2003 byla zvolena do vedení strany Finský střed (KESK). Do června 2008 zastávala funkci jednoho ze tří místopředsedů. V roce 2004 se stala zvláštní poradkyní premiéra Matti Vanhanena. V září 2005 se stala dočasně ministryní za členku vlády, která odešla na půlroční mateřskou dovolenou. V dubnu 2007 se pak stala ministryní pro veřejnou správu a samosprávu. V lednu 2010 – měsíc poté, co premiér Vanhanen oznámil, že opustí vedení strany KESK – oznámila svou kandidaturu na předsedkyni strany. Předseda strany byl volen na sjezdu 12. června 2010 v Lahti. Předsedkyní byla zvolena ve druhém kole volby. V pátek 18. června 2010 pak premiér Vanhanen požádal finskou prezidentku Tarju Halonenovou o zproštění funkce. 22. června pak Kiviniemiová získala v parlamentu důvěru 115 z 200 poslanců a funkci premiérky zastávala až do zformování nové vlády pod vedením Jyrkiho Katainena, vzešlé z voleb v dubnu 2011.\n\n\n"}
{"id": "574500", "url": "https://cs.wikipedia.org/wiki?curid=574500", "title": "Yambuku", "text": "Yambuku\n\nYambuku je malá vesnice v provincii Mongala v severní Demokratické republice Kongo (dřívějším Zairu). Leží zhruba 960 km severně od hlavního města Kinshasy a 7 km od Yandongi, přibližně 439 km severozápadně od geografického středu republiky. V této vesnici byl poprvé zaznamenán virus hemoragické horečky Eboly, konkrétně kmen Ebola-Zaire.\n\nPoprvé se virus Ebola vyskytnul dne 26. srpna 1976 v této odlehlé vesnici na řece Ebole. Bylo zjištěno 318 případů, z čehož 280 nakažených zemřelo. K dalším 284 případům a 151 úmrtím došlo v nedalekém Súdánu. Malá yambukská nemocnice byla uzavřena poté, co z jejích 17 zaměstnanců 11 zemřelo. Dvě belgické jeptišky sloužící komunitě byly nakaženy a zemřely spolu se zairskou sestřičkou poté, co byla jejich skupina převezena do Kinshasy. Světová zdravotnická organizace pak epidemii zvládla karanténou místních vesničanů, důkladnou sterilizací lékařského vybavení a poskytováním ochranných oděvů zdravotnickému personálu.\n\nEpidemiologie\n"}
{"id": "574501", "url": "https://cs.wikipedia.org/wiki?curid=574501", "title": "Sístán a Balúčistán", "text": "Sístán a Balúčistán\n\nSístán a Balúčistán ( ) je jedna z 31 íránských provincií. Leží na jihovýchodě země. Sousedí s Pákistánem, Afghánistánem, Ománským zálivem a íránskými provinciemi Hormozgánem, Kermánem a Jižním Chorásánem.\n\nProvincie Sístán a Balúčistán, která je nejchudší ze všech íránských provincií, má přibližně dva a půl miliónu obyvatel a její hlavní město je Záhedán.\n"}
{"id": "574507", "url": "https://cs.wikipedia.org/wiki?curid=574507", "title": "Záhedán", "text": "Záhedán\n\nZáhedán ( ) je město na jihovýchodě Íránu, hlavní město provincie Sístán a Balúčistán. Leží blízko íránsko-afghánsko-pákistánského trojmezí ve výšce 1352 metrů nad mořem a ve vzdálenosti 1605 kilometrů od hlavního íránského města Teheránu.\n\nV roce 2005 měl Záhedán přibližně 580 tisíc obyvatel. Většinu tvoří Balúčové mluvící balúčštinou.\n"}
{"id": "574510", "url": "https://cs.wikipedia.org/wiki?curid=574510", "title": "Saint-Mandé (jezero)", "text": "Saint-Mandé (jezero)\n\nJezero Saint-Mandé (francouzsky \"Lac de Saint-Mandé\") je umělé jezero, jedno ze čtyř, které se rozkládají v Bois de Vincennes východně od Paříže. Je součástí vodní sítě Vincenneského lesíka a je nepřímo napájeno vodou čerpanou z řeky Marny do jezera Gravelle. Je pojmenován po sousedním městě Saint-Mandé.\n\nVodní nádrž zde vznikla už ve 13. století, když byla postavena hráz na potocích ze svahů návrší Montreuil. Voda byla svedena i do příkopů kolem hradu Vincennes. Postupem času se však ze strouhy stala odpadní stoka, takže si okolní obyvatelstvo stěžovalo na zápach. V 18. století proto bylo jezero zasypáno a na jeho místě vznikla travnatá plocha.\n\nV 19. století při vzniku Vincenneského lesíka rozhodl architekt Jean-Charles Alphand vodní plochu obnovit. Jezero bylo opět napájeno strouhou z Montreuil a opět se objevily stejné problémy jako v minulosti. Alphand proto vytvořil umělou vodní síť propojením všech jezer v lesíku, která jsou napájena z řeky Marny čerpanou nejprve do jezera Gravelle a poté umělým potokem Gravelle rozváděna po lesoparku. Strouha z Montreuil byla svedena do kanalizace a vyvedena až u města Saint-Mandé.\n\nUprostřed jezera je ostrov, který je přístupný pouze pro ptáky: kachny (kachna divoká, kachna mandarínská, kachna pižmová), labutě, husy nebo slípky zelenonohé. Jezero je místem pro nedělní vycházky s mnoha atrakcemi a dětskými hřišti. Na rozdíl od jezera Daumesnil zde nejsou povoleny vodní sporty.\n"}
{"id": "574511", "url": "https://cs.wikipedia.org/wiki?curid=574511", "title": "Josef F. Khun", "text": "Josef F. Khun\n\nJosef F. Khun (8. března 1869 Staré Město – 17. prosince 1928 Jičín) byl český učitel, spisovatel (autor povídek pro mládež), překladatel z angličtiny, polštiny, francouzštiny, ruštiny, švédštiny a italštiny, esperantista a propagátor jazyka ido.\n\nJe mimo jiné autorem staršího překladu románu \"Drákula\" do češtiny.\n"}
{"id": "574512", "url": "https://cs.wikipedia.org/wiki?curid=574512", "title": "Fumaráza", "text": "Fumaráza\n\nFumaráza (fumaráthydratáza) je enzym citrátového cyklu, který katalyzuje přeměnu fumarátu na malát. Tato reakce je hydratace, enzym na molekulu fumarátu přidává vodu, proto hovoříme o hydratáze. Systematický název enzymu je (\"S\")-malát hydro-lyáza (tvořící fumarát) a označení EC 4.2.1.2.\n\nU člověka existují dvě izoformy (mitochondriální a cytosolická) odvozené od jediného genu, jeho mutace způsobuje neurologické poruchy, neuropatii, fumarátovou acidurii a zvýšený obsah sukcinátu, 2-oxoglutarátu a citrátu v moči. Mutace v tomto genu však dokonce byly spojovány s některými typy rakoviny.\n"}
{"id": "574513", "url": "https://cs.wikipedia.org/wiki?curid=574513", "title": "Německé volby do říšského sněmu 1933 (březen)", "text": "Německé volby do říšského sněmu 1933 (březen)\n\nNěmecké federální volby 1933 ve Výmarské republice se konaly dne 5. března 1933. Jednalo se o poslední volby v Německu před 2. světovou válkou, do nichž byly připuštěny různé politické strany. Díky úspěchu NSDAP a nců ve volbách mohl Adolf Hitler vytvořit zmocňovací zákon, který udělal z A. Hitlera diktátora.\n\nVolby se konaly krátce po požáru Říšského sněmu. Sněm měl údajně zapálit nizozemský komunista Marinus van der Lubbe. Tato událost měla za následek snížení popularity komunistické strany (KPD) a umožňující Hitlerovi přesvědčit prezidenta Paula von Hindenburg k přijetí dekretu o požáru Říšského sněmu. Tento dekret odstranil mnoho občanských svobod a umožnil zatčení vůdců KPD krátce před volbami.\n\n"}
{"id": "574530", "url": "https://cs.wikipedia.org/wiki?curid=574530", "title": "1974 v loďstvech", "text": "1974 v loďstvech\n\nTento článek obsahuje významné události v oblasti loďstev v roce 1974.\n\n\n\n\n\n\n\n\n\n\n\n\n\n"}
{"id": "574531", "url": "https://cs.wikipedia.org/wiki?curid=574531", "title": "Letka", "text": "Letka\n\nSlovo letka může mít celou řadu významů: \n\n"}
{"id": "574532", "url": "https://cs.wikipedia.org/wiki?curid=574532", "title": "Seznam zápasů české fotbalové reprezentace 1998", "text": "Seznam zápasů české fotbalové reprezentace 1998\n\nV roce 1998 odehrála česká fotbalová reprezentace celkem 10 mezistátních zápasů, z toho 3 kvalifikační o ME 2000, 2 na Kirin Cupu a 5 přátelských. Celková bilance byla 7 výher, 2 remízy a 1 prohra. Hlavním trenérem byl Dušan Uhrin, kterého v lednu vystřídal Jozef Chovanec.\n"}
{"id": "574534", "url": "https://cs.wikipedia.org/wiki?curid=574534", "title": "1973 v loďstvech", "text": "1973 v loďstvech\n\nTento článek obsahuje významné události v oblasti loďstev v roce 1973.\n\n\n\n\n\n\n\n\n\n\n\n\n\n\n\n"}
{"id": "574537", "url": "https://cs.wikipedia.org/wiki?curid=574537", "title": "Eskadra", "text": "Eskadra\n\nEskadra je označení pro svazek větších válečných lodí stejného druhu (u menších plavidel se používá pojem flotila), popřípadě menší útvar lodí operujících samostatně v určité oblasti, nebo u vojenského letectva označení svazku letek či perutí stejného druhu, například \"escadre\" u Francouzského letectva.\n\n"}
{"id": "574539", "url": "https://cs.wikipedia.org/wiki?curid=574539", "title": "1972 v loďstvech", "text": "1972 v loďstvech\n\nTento článek obsahuje významné události v oblasti loďstev v roce 1972.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "574540", "url": "https://cs.wikipedia.org/wiki?curid=574540", "title": "Eskadrona", "text": "Eskadrona\n\nEskadrona (také švadrona) je označení pro jednotku vojenského jezdectva na úrovni roty. Původně výraz eskadrona označoval bojový houf ve tvaru čtverce (italsky \"squadra\"). V moderních armádách se toto označení používá i pro jiné jednotky, které navazují na tradici kavalérií, např. tankové jednotky.\n\n"}
{"id": "574543", "url": "https://cs.wikipedia.org/wiki?curid=574543", "title": "1971 v loďstvech", "text": "1971 v loďstvech\n\nTento článek obsahuje významné události v oblasti loďstev v roce 1971.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "574545", "url": "https://cs.wikipedia.org/wiki?curid=574545", "title": "Německé volby do říšského sněmu 1912", "text": "Německé volby do říšského sněmu 1912\n\nNěmecké federální volby 1912 se konaly 12. ledna 1912. Byly to poslední volby do Reichstagu před 1. světovou válkou a zároveň poslední volby v německé říši.\n\nVolební účast byla kolem 85%, což je zhruba stejně vysoká jako v parlamentních volbách v roce 1907. SPD byl jasný vítěz voleb. Obdržel 4,25 milionu hlasů (34,8%).\nDruhou nejpočetnější skupinou bylo centrum s 91 poslanci.\n\nVláda kancléře Theobald von Bethmann-Hollwega ztratila hodně hlasů a křesel. V roce 1910 došlo ke sloučení několika levicových liberálních stran a nově založena strana se nazvala Pokroková lidová strana.\n\n"}
{"id": "574546", "url": "https://cs.wikipedia.org/wiki?curid=574546", "title": "Mistrovství světa v atletice 1997", "text": "Mistrovství světa v atletice 1997\n\n6. mistrovství světa v atletice (oficiálním anglickým názvem: \"1997 IAAF World Championship in Athletics\") se uskutečnilo mezi 1. a 10. srpnem 1997 v řeckých Athénách. Soutěže probíhaly na Athénském olympijském stadionu a v jeho okolí. Mistrovství se zúčastnilo 1882 atletů ze 198 zemí. Nejúspěšnější zemí se staly Spojené státy americké s 18 medailemi.\n\nČeská republika získala dvě zlaté medaile zásluhou Tomáše Dvořáka v desetiboji a Šárky Kašpárkové v trojskoku.\n\nPoznámka: Spojené státy americké původně vyhrály štafetový běh na 4 × 400 m, ale byly dodatečně diskvalifikovány v roce 2009 poté, co člen štafety Antonio Pettigrew přiznal používání dopingu.\n\n\n"}
{"id": "574547", "url": "https://cs.wikipedia.org/wiki?curid=574547", "title": "1970 v loďstvech", "text": "1970 v loďstvech\n\nTento článek obsahuje významné události v oblasti loďstev v roce 1970.\n\n\n\n"}
{"id": "574548", "url": "https://cs.wikipedia.org/wiki?curid=574548", "title": "1969 v loďstvech", "text": "1969 v loďstvech\n\nTento článek obsahuje významné události v oblasti loďstev v roce 1969.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "574550", "url": "https://cs.wikipedia.org/wiki?curid=574550", "title": "František Tilšer", "text": "František Tilšer\n\nFrantišek Tilšer (12. června 1825 Budětsko – 5. února 1913 Praha) byl český matematik, filosof a politik, poslanec Českého zemského sněmu i Říšské rady, jeden z předáků mladočeské strany. Byl profesorem deskriptivní geometrie a perspektivy na pražské technice. V roce 1870–1871 byl zvolen jejím rektorem.\n\nNarodil se v rolnické rodině. Původně měl převzít, jako nejstarší syn, otcovo hospodářství. Ve třinácti letech nastoupil na gymnázium do Olomouce. Poté studoval filosofickou fakultu tehdejší Františkovy univerzity v Olomouci. Jeho otec nesouhlasil s touto jeho kariérou, a tak se musel na studiích sám živit. Působil jako domácí učitel ve šlechtických rodinách. V roce 1849 byl na vlastní žádost odveden k vojsku a posléze nastoupil na vídeňskou vojenskou (později ženijní) akademii. Tu ukončil v roce 1854. 27. září 1854 byl jmenován profesorem deskriptivní geometrie na ženijní akademii v bývalém Louckém klášteře ve Znojmě. Vedle pedagogické činnosti se zabýval rozvinutím učení Gasparda Monge. Za toto dílo byl odměněn medailí \"Literis et artibus\" (Ehrenzeichen für Wissenschaft und Kunst). V roce 1864 byl povolán na pražskou techniku na místo zemřelého Rudolfa Skuherského. Později nepřijal nabídku profesorského místa na vídeňské technice a zůstal v Praze, v roce 1870–71 byl zvolen rektorem pražské techniky.\n\nOd roku 1878 (podle jiného zdroje od roku 1870) byl rovněž poslancem Českého zemského sněmu, kde zasedal až do roku 1883. V prvních přímých volbách do Říšské rady roku 1873 získal i mandát v Říšské radě (celostátní zákonodárný sbor), kde reprezentoval městskou kurii, obvod Příbram, Březové Hory atd. V souladu s tehdejší českou opoziční politikou pasivní rezistence ale mandát nepřevzal a do sněmovny se nedostavil. Jeho mandát tak byl prohlášen za zaniklý z důvodu absence.\n\nRoku 1873 byl sice zvolen za tehdy ještě jednotnou kandidátku Národní strany, z ní se ale krátce poté oddělila Národní strana svobodomyslná (mladočeská). Důvodem byly rozpory ohledně pokračující politiky pasivní rezistence na Českém zemském sněmu, který měl být rovněž českými poslanci bojkotován. Když Český klub coby společná sněmovní frakce českých státoprávních poslanců o otázce hlasoval, byla sice odsouhlasena pasivní rezistence i na zemském sněmu, ale pouhým poměrem 47 : 35 hlasů. Poražená (mladočeská) menšina reagovala 25. listopadu 1873 veřejným prohlášením, ve kterém sice předchozí většinové rozhodnutí respektovala, ale demonstrativně vrátila své mandáty \"do rukou voličů\", protože rozhodnutím o pokračujícím bojkotu pozbyly svého účelu. Mezi signatáři tohoto prohlášení byl i František Tilšer. Od následujícího roku pak působil ve formálně ustavené samostatné mladočeské straně.\nNa celostátní parlamentní úrovni ovšem český bojkot trval. Až v roce 1879 Eduard Taaffe, tehdy představitel konzervativního německorakouského tábora, inicioval jednání s českou opozicí, na jejichž konci byl český vstup na Říšskou radu, zahájení aktivní politiky a přechod Čechů do provládního tábora. Ve volbách do Říšské rady roku 1879 byl Tilšer zvolen za kurii venkovských obcí, obvod Karlín, Brandýs atd. Nyní mandát převzal.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Profiloval se jako provládní poslanec, ale v rámci Českého klubu spolu s dalšími mladočechy dával najevo některé pochybnosti o správnosti podpory vládních předloh. V tomto smyslu vystoupil už v roce 1879 proti podpoře branného zákona, ale většina klubu jeho námitky odmítla. Ještě ostřeji vystupoval proti vládní školské reformě v roce 1883, která v souladu s přáním německorakouských konzervativců částečně revidovala liberální reformy předchozích dekád, což pro některé mladočeské pokrokáře bylo nepřijatelné. Tilšer setrval na odmítavém stanovisku a jako jeden ze tří českých poslanců odmítal návrh zákona podpořit, aby nakonec v dubnu 1883 byl jediným, který skutečně hlasoval proti zákonu. Následně byl fakticky vyloučen z Českého klubu. Krátce poté ale obhájil mandát v doplňovacích volbách do Říšské rady a již v prosinci 1883 byl znovu přijat do Českého klubu. Ve vídeňském parlamentu setrval až do konce funkčního období, tedy do roku 1885.\n\nVe volbách do Říšské rady roku 1885 nebyl zařazen na společnou českou kandidátku. Šlo o období dočasné stabilizace staročeské strany a úpadku síly mladočechů. Tilšer se pak neúspěšně snažil opakovaně kandidovat jako nezávislý kandidát.\n\nJeho politická kariéra opět vyvrcholila koncem 80. let. V roce 1889 se na obnoveném povolebním zasedání Českého zemského sněmu představil jako předseda mladočeského sněmovního klubu a přednesl separátní mladočeské stanovisko k státoprávním otázkám. Mladočeská strana v této době prožívala obnovení své aktivity a zostření své protivládní rétoriky. Do Říšské rady se vrátil ve volbách roku 1891, kdy byl zvolen za kurii venkovských obcí, obvod Karlín atd. V roce 1892 jménem mladočeské opozice v rámci její kampaně proti takzvaným punktacím přednesl v Říšské radě návrh žaloby na ministra spravedlnosti Friedricha Schönborna. V roce 1895 se pro nemoc vzdal politických funkcí. Rezignace na jeho poslanecký mandát byla oznámena na schůzi 4. března 1895.\n\n\n\n"}
{"id": "574551", "url": "https://cs.wikipedia.org/wiki?curid=574551", "title": "Patrick Marleau", "text": "Patrick Marleau\n\nPatrick Denis Marleau (* 15. září 1979 v Aneroidu, Saskatchewan, Kanada) je kanadský profesionální hokejista, který nastupuje v NHL za Pittsburgh penguins.\n\nMarleau byl draftován San Jose Sharks v roce 1997, před ním se umístil pouze jeho pozdější spoluhráč Joe Thornton, kterého si vybral Boston Bruins. Marleau do té doby nastupoval za Seattle Thunderbirds v juniorské Western Hockey League. Již v sezoně 1997/98 si odbyl debut v NHL. San Jose před příchodem talentovaného hráče působilo v soutěži pouze šest let a během nich se jen dvakrát probojovalo do play off. S Marleauem v sestavě se kromě sezon 2002/03 a 2014/15 dostal klub do vyřazovacích bojů pokaždé. V sezonách 2003/04, 2009/10 a 2010/11 se Žralokům povedlo probojovat až do finále konference. Marleau je klubovým rekordmanem v počtu odehraných utkání, vstřelených branek a i nejproduktivnějším hráčem historie kalifornského klubu. V letech 2004, 2007 a 2009 se zúčastnil Utkání hvězd.\n\nŽádný jiný hráč klubu nepůsobil v San Jose déle než Marleau, který v letech 2004–2009 zastával funkci kapitána týmu.\n\nV průběhu ročníku 2010/11 se stal prvním hráčem v historii Sharks, který odehrál za mužstvo tisící utkání v základní části.\n\nNa začátku sezony 2012/13 skóroval dvakrát ve všech čtyřech úvodních utkáních, tím se stal druhým hokejistou v dějinách soutěže, co dokázal vstřelit více než jeden gól během prvních čtyř zápasů (jeho předchůdcem byl v premiérové ligové sezoně 1917/18 útočník Ottawy Cy Denneny).\n\nNa ledě Pittsburgh Penguins se 21. listopadu 2015 dvěma asistencemi přehoupl přes hranici 1000 bodů. Žraloci se na jaře 2016 probojovali do finále Stanley Cupu, kde ale podlehli Pittsburgh Penguins.\n\nPo vyplacení ze smlouvy v Carolině (viz níže) se připravoval s Joe Thorntonem na ročník 2019/20 s tím, že oba chtěli pokračovat v kariéře v San José, ovšem pod platovým stropem byl prostor pouze pro jednoho. Zatímco Thornton nový kontrakt dostal, o Marleuovi prohlásil generální manažer Doug Wilson, že s ním do mužstva nepočítá.\n\nPo výsledkově mizerném vstupu Sharks do sezony, kdy klub prohrál úvodní čtyři utkání, se ale klub s Marleuem dohodl na roční smlouvě s platem 700 000 dolarů. V lednu proti Dallas Stars odehrál jako pátý hokejista v historii 1700. zápas v NHL, zároveň rozhodl svým gólem o výhře 2:1.\n\nPouze dva hokejisté v historii NHL odehráli více utkání za jeden klub, než Marleau za Sharks.\n\nV červenci 2017 jako volný hráč podepsal tříletý kontrakt s klubem Toronto Maple Leafs, který mu zaručoval celkový výdělek 18,75 milionu dolarů. Po dvou sezonách byl vyměněn do Carolina Hurricanes, kde však nechtěl v kariéře pokračovat a dohodl se na vyplacení z posledního roku kontraktu.\n\nV dresu reprezentace Kanady se na velké mezinárodní akci objevil poprvé v roce 1999, kdy po vyřazení Sharks v prvním kole play off posílil národní mužstvo na mistrovství světa v Norsku, kde se umístili Kanaďané na čtvrtém místě. Medaili si nepřivezl ani při dalším startu na MS 2001 v Německu, kde celek s javorovým listem na prsou skončil pátý. Poté, co se San José nedostalo do play off v roce 2003, nastoupil na světovém šampionátu ve Finsku, kde se stal mistrem světa. V létě 2004 byl součástí vítězného mužstva Kanady na Světovém poháru, kde ovšem nenastoupil. V roce 2005 se zúčastnil díky výluce NHL silně obsazeného mistrovství světa v Rakousku, kde po finálové prohře s Českou republikou získal kanadský výběr stříbrnou medaili. V roce 2010 se na olympijských hrách ve Vancouveru stal se svými spoluhráči olympijským vítězem. Byl účastníkem i na olympijských hrách v Soči 2014, kde Kanaďané obhájili zlaté medaile.\n\n\"Gól vstřelil ve věku 18 let a 34 dní, je čtvrtým nejmladším střelcem v historii NHL\"\nMarleau nastřílel 72 branek v play off, což znamená historicky dělené 14. místo. Z hráčů nad ním nezískal Stanleyův pohár pouze Dino Ciccarelli (73).\n\nJe od roku 2004 ženatý, má čtyři syny.\n\n"}
{"id": "574572", "url": "https://cs.wikipedia.org/wiki?curid=574572", "title": "PODZEMÍ", "text": "PODZEMÍ\n\nPODZEMÍ je šestidílná sága sepsaná Roderickem Gordonem a Brianem Williamsem. V anglickém originále vychází od roku 2007 v nakladatelství The Chicken House. V češtině knihy vychází v nakladatelství Fragment. Je tomu tak od roku 2008. Knihy nám líčí příběh Willa Burrowse, který se dostal do světa ukrytého v podzemí. Mimo jiné pojednává také o jeho kamarádovi Chesterovi, který se do hlubin Země dostal spolu s Willem.\nAutoři plánují sepsat 6−7 knih. Sága zatím vychází ve více než 11 jazycích.\n\nThe Highfield Mole (Highfieldský krtek) − První a v dnešní době patrně nejcennější kniha. Vyšla roku 2005 a prodalo se 2500 výtisků. Poté knihu objevil Barry Cunningham z nakladatelství The Chicken House, autoři knihu přepracovali a vyšla pod jiným názvem. Tato verze knihy je tedy původní.\n\nZtracený svět v PODZEMÍ (angl. Tunnels) − Při hledání ztraceného otce se Will a Chester vydávají do štoly, kterou objeví ve sklepě domu Willových rodičů. V podzemí objeví prostory s rozlehlými městy, která žijí pod nadvládou moci Styxské rasy. Will zjistí, že jak on, tak jeho sestra Rebecca byli adoptováni a oba pocházejí z podzemního světa. On z rodiny Jeromeových, na podzemní poměry poměrně dobře si žijící rodiny, Rebecca přímo z rodiny vládců – Styxů. V českém jazyce má kniha 344 stran.\n\nHlouběji do PODZEMÍ (angl. Deeper) − Will a Chester se dostávají Důlním vlakem až do Hlubin Země, kde potkávají nové přátele, ale i nová nebezpečí. Setkáváme se také s pravou matkou Willa a Willovým adoptivním otcem. Kniha má rozsah 464 stran.\n\nVolný pád do PODZEMÍ (angl. Free Fall) − Po pádu do Průduchu se hrdinové dostávají až do samotného středu Země, kde objeví svět s dalším sluncem. Mimo jiné neustále probíhají boje proti Styxům, hrdinové se objeví na denním světle a zemře několik důležitých postav. Kniha v české verzi čítá 432 stran.\n\nNávrat z PODZEMÍ (angl. Closer) − Will, Elliott a doktor Borrows se nalézají v Zahradě druhého slunce. Will s otcem se věnují studiu pyramid a pozůstatku původních obyvatel zatímco Elliott se snaží zorientovat v novém terénu. Rebeccy přežily výbuch, přidává se k nim likvidátorský oddíl a nalézají netušeného spojence. Chester s Martou se dostávají na Povrch. Drake nalézá spojence v likvidátorovi (otec Elliott) a díky němu proniká do tajů styxských přístrojů. Kniha je rozepsána do 358 stran.\n\nÚtok z PODZEMÍ (angl. Spiral) − Na scéně se objevují styxské ženy. Kniha se točí kolem obřadu proměny, který vytvoří styxskou válečnou kastu. Ta má jediný úděl – Zničit cokoliv, co by mohlo znamenat ohrožení. Česká verze knihy je obsažena ve 301 straně.\n\n\"Poslední cesta do PODZEMÍ\" (angl. Terminal) − je poslední kniha ze šestidílené ságy.\n\n\n"}
{"id": "574575", "url": "https://cs.wikipedia.org/wiki?curid=574575", "title": "Slovinská fotbalová reprezentace", "text": "Slovinská fotbalová reprezentace\n\nSlovinská fotbalová reprezentace je fotbalový výběr, který reprezentuje Slovinsko na mezinárodní scéně. První zápas hráli slovinští fotbalisté v roce 1992, po rozpadu Socialistické federativní republiky Jugoslávie v roce 1991. Před tím slovinští hráči startovali za Jugoslávii. Než byli přijati do FIFA a UEFA, tak propásli termín na přihlášení do kvalifikace na MS 1994, proto se poprvé představili v kvalifikaci na ME 1996.\n\nSeznam zápasů slovinské fotbalové reprezentace na MS\n\nSeznam zápasů slovinské fotbalové reprezentace na ME\n\n"}
{"id": "574583", "url": "https://cs.wikipedia.org/wiki?curid=574583", "title": "Jiří Rückl", "text": "Jiří Rückl\n\nJiří Rückl (* 20. října 1940 Praha – 11. září 2017) byl český politik a podnikatel, v letech 1996 až 2004 senátor za obvod č. 16 – Beroun za ODA, majitel sklárny Rückl Crystal v Nižboru.\n\nPocházel z rodiny se sklářskou tradicí. V roce 1958 maturoval v oboru sklářské stroje na SPŠ sklářské v Teplicích. Na VŠE v Praze v roce 1982 promoval v oboru ekonomika průmyslu.\n\nMezi lety 1958-1979 pracoval jako konstruktér a výzkumný pracovník. Poté do roku 1992 působil na Ministerstvu průmyslu ČSR jako odborný sklářský referent a z toho v letech 1990-1992 řídil ve funkci vrchního ředitele personální politiku MP. Roku 1992 chtěl zprivatizovat sklárny v Nižboru, ovšem po peripetiích s úřady je koupil a od té doby je vedl.\n\nZemřel dne 11. září 2017, pohřeb se konal o týden později v rodinném kruhu. S manželkou Janou vychoval dcery Simonu a Markétu.\n\nV senátních volbách 1996 kandidoval v obvodu č. 16 – Beroun jako nestraník s podporou stran ODA a KDU-ČSL. V prvním kole jej porazil občanský demokrat Zbyněk Šorm v poměru 38,20 ku 19,02 % hlasů. Ve druhém kol však Rückl zvítězil se ziskem 50,16 % hlasů. Ve volbách 1998, ve kterých jej podporovala Čtyřkoalice, svůj mandát úspěšně obhájil, když v obou kolech porazil nestraníka kandidujícího za ODS, Milana Knížáka. V Senátu se věnoval činnosti ve Výboru pro hospodářství, zemědělství a dopravu. V letech 1996-1998 zastával funkci místopředsedy senátorského klubu ODA. Ve volbách 2004 mandát neobhajoval z rodinných a podnikatelských důvodů.\n\n"}
{"id": "574584", "url": "https://cs.wikipedia.org/wiki?curid=574584", "title": "Ománský fotbalový svaz", "text": "Ománský fotbalový svaz\n\nOmánský fotbalový svaz (: ) je řídící orgán fotbalových záležitostí a největší sportovní svaz v Ománu. Pod jeho správu spadá 43 klubů z různých koutů země. Svaz byl založen v roce 1978.\n\n\n"}
{"id": "574585", "url": "https://cs.wikipedia.org/wiki?curid=574585", "title": "Josef a jeho úžasný pestrobarevný plášť", "text": "Josef a jeho úžasný pestrobarevný plášť\n\nJosef a jeho úžasný pestrobarevný plášť (anglicky \"Joseph and the Amazing Technicolor Dreamcoat\") je muzikál autorů Andrewa Lloyda Webbera a Tima Rice.\n\nHlavním hrdinou tohoto muzikálu je Josef, syn Jákobuv. Ten má jedenáct bratrů. Jákob však dává Josefovi přednost před ostatními syny. Dává mu různé dary, mezi kterými je i krásný pestrobarevný plášť. To ale bratři nemohou vystát. Nachystají na Josefa lest. Při práci na poli ho hodlají zabít. Hodí ho do hluboké studny a seberou mu jeho plášť. Naštěstí tudy cestují egyptští obchodníci. Ti koupí Josefa jako otroka. Jeho bratři namluví Jákobovi, že jeho nejmilovanější syn zemřel v boji s divokým kůzletem. Josef se v Egyptě dostane do služeb Putifara, bohatého měšťana. Poté, co jej svede jeho žena, je uvržen do vězení. Zde vyloží sny dvěma spoluvězňům: číšníkovi a kuchařovi. Když se sám velký faraón dozví o jeho nadání vykládat sny, chce také jeden vyložit. Zjistí, že Egypt čeká sedm let úrody a sedm let hladomoru. Poté pověří Josefa svým vrchním rádcem. Mezitím jeho bratři strádají hladem a hledají útočiště právě v Egyptě. Josef jim nabídne dostatek jídla. Vymyslí na ně past. Nejmladšímu bratrovi dá do pytle s obilím zlatý pohár a obviní ho, že ho ukradl. Jeho bratři se ho však zastanou a Josef pozná, že se změnili.\nMuzikál mělo ve svém repertoáru Městské divadlo Brno. Režisérem byl Stanislav Moša a překlad obstaral Michal Prostějovský. Tento muzikál měl premiéru 14. října 2006, derniéra byla 3. února 2016. Celkem se odehrálo 207 představení.\n\nV sezóně 2016/2017 muzikál uvádí Národní divadlo moravskoslezské v Ostravě.\n\nv sezóně 2018/2019 muzikál uvádí též DJKT v Plzni\n\nVětšina rolí je alternována.\n\na mnoho dalších.\nNa Nové scéně Divadla J. K. Tyla v Plzni měl premiéru 1. 12. 2018\n\nJe to oddechový muzikál pro celou rodinu.\n\n\n"}
{"id": "574587", "url": "https://cs.wikipedia.org/wiki?curid=574587", "title": "Švédské impérium", "text": "Švédské impérium\n\nŠvédské impérium (švédsky \"stormaktstiden\" – \"„Období velké moci“\") bylo období 17. a počátku 18. století, kdy bylo Švédské království (švédsky \"Konungariket Sverige\") zásluhou své výbojnosti velmi rozsáhlé. Švédská armáda bojovala a dobývala na území velké části Evropy.\n\nV roce 1520 povstalo Švédsko proti Dánsku a pod vedením budoucího krále Gustava Vasy získalo nezávislost. Švédové obchodovali s Anglií a Nizozemskem. V roce 1582 dobyli Estonsko, později získali i část Finska a Laponska. Roku 1594 se narodil švédský král Gustav II. Adolf, který na trůn usedl v roce 1611. Gustav II. Adolf byl oddaný a vzdělaný protestant, nechal přestavět švédská města, v nichž se začal rozvíjet průmysl. Do roku 1629 Švédsko porazilo Dánsko, Rusko a Polsko. V roce 1631 ve spojenectví se Saskem porazilo u Breitenfeldu nedaleko Lipska císařskou armádu a vojska Katolické ligy. V roce 1632 obsadila švédská armáda Mnichov a postupovala na Vídeň, hlavní město císaře Ferdinanda II. V bitvě u Lützenu sice císařská armáda ustoupila, ale švédský král Gustav II. Adolf padl. V letech 1697-1708 mělo Švédsko několik vítězství v Evropě, v roce 1709 se Švédové odvážili zaútočit na Ukrajinu, ale Rusové je porazili. V roce 1721 bylo Švédsko na ústupu a ztratilo vše co získalo jižně od Baltského moře a Ruska.\n\nOstrovní město Stockholm, hlavní město Švédska, patřilo k nejkrásnějším městům v Evropě.\n\nGustav II. Adolf (1594 - 1632) byl statečný a iniciativní vůdce, který vládl Švédsku. Za jeho panovaní se stala švédská armáda nejsilnější armádou v Evropě, vládl 21 let od roku 1611.\n\n"}
{"id": "574588", "url": "https://cs.wikipedia.org/wiki?curid=574588", "title": "HTML5 video", "text": "HTML5 video\n\nHTML5 video je HTML prvek zahrnutý ve specifikaci HTML5. Slouží k přehrávání videa či filmů.\n\nPrvek video je párový, má tedy koncovou značku. Vše, co je uvnitř tohoto prvku, až na prvky codice_1, je považováno za alternativní obsah pro prohlížeče, které prvek video nepodporují. Již zmíněný prvek \"source\" pak slouží k uvedení alternativních formátů videa. Pokud prohlížeč nedokáže přehrát první, jednoduše zkusí přehrát druhý. Prvek \"source\" má povinné vlastnosti \"src\" a \"type\", stejné jako u elementu video.\n\nPodpora video formátů v prohlížečích pro prvek video se hodně liší; formát totiž žádná specifikace nezahrnuje a je jen na výrobcích prohlížečů a tvůrcích webových stránek, jaký formát si zvolí.\n\nV prohlížečích zatím nejpodporovanější formát je Ogg Theora (\"video/ogg\", *.ogv), který podporuje Firefox, Opera a Google Chrome.\nDalší známý formát je H.264 (\"video/mp4\", *.mp4), který podporuje Internet Explorer 9, Safari a Google Chrome.\nGoogle taktéž vyvinul nový formát pro prezentaci hudby a videí na internetu, WebM (video/webm, audio/webm; *.webm), jehož základem je Matroska - VP8 pro video a Vorbis pro audio. Ten má být brzo podporován ve všech hlavních prohlížečích.\n\nNásledující úryvek HTML5 kódu vloží do webové stránky přehrávač video s dalšími možnostmi pro prohlížeče nepodporující daný formát a s odkazem na stažení souboru pro starší prohlížeče.\n<video width=\"300\" height=\"300\" controls>\n</video>\n\n"}
{"id": "574594", "url": "https://cs.wikipedia.org/wiki?curid=574594", "title": "Mistrovství Evropy ve volejbale mužů 1951", "text": "Mistrovství Evropy ve volejbale mužů 1951\n\n3. mistrovství Evropy ve volejbale mužů proběhlo v dnech 15. – 21. září v Paříži ve Francii.\n\nTurnaje se zúčastnilo 10 družstev, rozdělených do jedné čtyřčlenné a dvou tříčlenných skupin. První dva celky postoupily do finálové skupiny, týmy na třetím a čtvrtém místě hrály o 7. - 10. místo. Mistrem Evropy se stalo družstvo Sovětského svazu.\n\n1. SSSR\n2. Bulharsko\n3. Francie\n"}
{"id": "574599", "url": "https://cs.wikipedia.org/wiki?curid=574599", "title": "Jaroslav Klein", "text": "Jaroslav Klein\n\nJaroslav Klein (25. března 1954 České Budějovice) je český politik ODS, v letech 2006-2010 poslanec Parlamentu ČR za Jihočeský kraj.\n\nV letech 1969-1973 studoval na Gymnáziu Kaplice. V letech 1975-1992 pracoval v odboru pohostinství a cestovního ruchu v Jednotě SD v Kaplici. Poté do roku 1994 působil jako vedoucí referátu nákupu. S manželkou Miloslavou vychoval syna Jaroslava a dceru Dagmar. \n\nV roce 1991 vstoupil do ODS a byl zakládajícím členem místního sdružení strany v Besednici, od roku 1999 zastával post místopředsedy obblastní organizace ODS Český Krumlov. V komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva obce Besednice za ODS. Profesně se k roku 1998 a 2002 uvádí jako úředník, následně k roku 2006 coby poslanec, v roce 2010 opět jako úředník. V letech 1994-2006 zastával funkci starosty Besednice.\n\nV krajských volbách roku 2000 byl zvolen do Zastupitelstva Jihočeského kraje za ČSSD. Mandát krajského zastupitele obhájil v krajských volbách roku 2004.\n\nVe volbách roku 2006 se stal členem dolní komory českého parlamentu, kde se věnoval činnosti v Zemědělském výboru a vykonával post místopředsedy Podvýboru pro myslivost, rybářství, včelařství, zahrádkářství a chovatelství. Ve volbách roku 2010 svůj mandát neobhajoval. \n\n"}
{"id": "574607", "url": "https://cs.wikipedia.org/wiki?curid=574607", "title": "Dódžinši", "text": "Dódžinši\n\nDódžinši ( 同人誌, často přepisováno jako \"doujinshi\" nebo \"dōjinshi\"; doslovně \"dódžin\" znamená „tatáž osoba“ a \"ši\" je „časopis“) jsou samovydávaná japonská díla, většinou manga, časopisy či romány. Lze ji přirovnat k fanfiction. Často jsou tvořena amatéry, kteří se inspirují v populárních komerčních pracích, ale i profesionální umělci používají tyto distribuční kanály. Někteří známí autoři pod pseudonymem vytvářejí dódžinši podle svých komerčně vydávaných děl. Tvůrce dódžinši nemůže vytvořit prostou kopii, musí něco přidat (např. původní dílo převyprávět z jiného úhlu pohledu), změnit zakončení či vytvořit úplně nový příběh, změnit výtvarný styl, vytvořit parodii či erotickou obdobu jinak vážněji pojatého díla. \n\n70. letech 20. století začala vznikat malá, nezávislá vydavatelství, která umožnila amatérům publikovat jejich tvorbu. Této amatérské tvorbě se později začalo říkat \"dódžinši\" a v počátcích se jednalo o původní autorskou tvorbu. Zatímco velká nakladatelství, zaměřená na mainstream vydávala známé příběhy, tento nový trh s amatérskou tvorbou obsahoval velké množství experimentů a nových žánrů.\n\nObrovský zájem o \"dódžinši\" dal v roce 1975 vzniknout setkání (conu) známé jako \"Comic Market\", kde se každoročně schází skupiny amatérů i jednotlivců publikující mangu. Toto setkání se stalo místem pro prodej a šíření \"dódžinši\" a během následujících 10 let se rozrostlo co do počtu autorů i návštěvníků. Největší boom nastal v létech 1986 až 1992, kdy se \"Comic Market\" začal pořádat dvakrát do roka a stal se tak největší akcí svého druhu (v roce 2000 proběhl již 58. \"Comiket\" a během dvou dní jej navštívilo více jak 800 000 návštěvníků). Vznikly také nové časopisy zaměřující se na amatérskou tvorbu (např. v 70. létech \"June\" či \"Manga kissatengai\" a později v 80. létech \"Puff\" nebo \"Comic Box\") a také malé společnosti, které vydávaly \"dódžinši\".\n\nAmatérská tvorba byla oproti mainstreamovému trhu zvláštní také velkým množstvím dívčí mangy. Zatímco hlavní směr se soustředil z větší části na šónen (v roce 1993 se jednalo až o 78% veškerých titulů), na \"Comic Marketu\" bylo kolem roku 1989 více jak 80% autorek tvořících dívčí, šódžo mangu.\n\nJaponský autorský zákon je z velké části podobný tomu americkému. Všechna díla jsou tedy duševním vlastnictvím autora, které může rozšiřovat, publikovat a měnit jen on sám. Dódžinši je v tomto smyslu nedovolený derivát, v rozporu s tímto japonským autorským právem. Naprostá většina vydavatelů však proti němu nezasahuje. Někteří dokonce sponzorují soutěže, kdy vydají vítězné dílo.\n\nLawrence Lessig, profesor práva na Stanfordově univerzitě, v knize Svobodná kultura uvádí, že i když autoři stále mohou podat žalobu pro porušení autorského práva, japonské právní firmy nemají dostatek právníků a prostředky ke stíhání tolika případů.\n\n"}
{"id": "574616", "url": "https://cs.wikipedia.org/wiki?curid=574616", "title": "No Me Digas Que No", "text": "No Me Digas Que No\n\n„No me digas que no“ je píseň španělského popového zpěváka Enriqueho Iglesiase. Píseň byla vydána jako součást jeho alba \"Euphoria\". Píseň je nazpívána španělsky, ačkoliv Enrique Iglesias vydal i US verzi alba \"Euphoria\". V českém překladu název zní \"Neříkej mi, že ne\". Píseň zpívá společně s portorikánským duem, které se nazývá Wisin y Yandel.\n\nHudební videoklip písně byl natočen v Los Angeles, režírován dlouhodobým spolupracovníkem Jessym Terrerem a vyroben Joshem Goldsteinem. Byly nafilmovány dvě verze, jedna společně s featuringem Wisin y Yandel, a další alternativní pouze s Iglesiasem. Premiéra proběhla na jeho webové stránce 18. listopadu 2010 \nVideo začíná Iglesiasem v autě, zatímco žena řídí. Na začátku písně vidíme Iglesiase vedle Wisin y Yandel v temné místnosti s ostrými jasnými světly. Když začne refrén písně, Iglesias s drinkem sedí na židli v nočním klubu, zatímco Wisin rapuje své verše. Prostřednictvím videa, on a Wisin y Yandel zpívají píseň do různých záběrů kamery. V poslední části videa se Iglesias připojí k ženě, která řídila auto a Yandelův poslední verš ukončí video.\n"}
{"id": "574620", "url": "https://cs.wikipedia.org/wiki?curid=574620", "title": "Hamlets", "text": "Hamlets\n\nHamlets (česky Hamlety, dříve známé též jako \"IBM Servlet-based Content Creation Framework\") jsou framework pro vytváření webových stránek vyvinutý René Pawlitzkem v IBM. Hamlety zpracovávají XHTML šablony pomocí SAXu (Simple API for XML) a za běhu dynamicky nahrazují ty části šablony které jsou označeny speciálními značkami (tagy) a identifikátory. Celý framework je tvořen pouze s několika málo funkcemi. Pro optimalizaci běhu je možné šablony zkompilovat.\n\nHamlety jsou snadno použitelný, jednoduchý a nenáročný framework, který usnadňuje vývoj webových aplikací. Hamlety podporují (vyžadují) oddělení prezentační a aplikační vrstvy.\n"}
{"id": "574621", "url": "https://cs.wikipedia.org/wiki?curid=574621", "title": "Gravelle (potok)", "text": "Gravelle (potok)\n\nPotok Gravelle je malý, uměle vytvořený vodní tok v Bois de Vincennes v Paříži.\n\nJeho začátek je v jezeře Gravelle v jihovýchodní části lesoparku a poté se klikatí parkem, větví se na několik ramen a rozvádí vodu do dalších tří jezer (Daumesnil, Saint-Mandé, Minimes). Vzhledem k této skutečnosti nelze přesně určit, jestli potok končí v jezeře Saint-Mandé (podle Národní služby dat o vodě) nebo v jezeře Daumesnil (podle mapy Národního geografického ústavu).\n\nVoda je do jezera Gravelle a následně do potoka čerpána z řeky Marny, která protéká několik desítek metrů jižně od jezera.\n\n"}
{"id": "574624", "url": "https://cs.wikipedia.org/wiki?curid=574624", "title": "Alžírská fotbalová reprezentace", "text": "Alžírská fotbalová reprezentace\n\nAlžírská fotbalová reprezentace, neboli Les Fennecs (pouštní lišky), je národní tým Alžírska a je řízen alžírským fotbalovým svazem. Na světovou scénu se fotbalisté Alžírska dostali v roce 1963, po získání nezávislosti. Ještě před získáním samostatnosti soutěžili od roku 1957 jako tým FLN. Podařilo se jim kvalifikovat na dvě mistrovství světa po sobě v letech 1982 a 1986. V roce 1990 vyhráli Africký pohár národů, který pořádali.\nSeznam zápasů alžírské fotbalové reprezentace na MS\n\n"}
{"id": "574625", "url": "https://cs.wikipedia.org/wiki?curid=574625", "title": "Ring Ring (píseň)", "text": "Ring Ring (píseň)\n\nRing Ring je skladba nahrána v roce 1973 švédskou hudební skupinou ABBA, jejíž vydání znamenalo pro kapelu pozitivní zlom v několika evropských zemích. Byla složená autorskou dvojicí Benny Andersson, Björn Ulvaeus, na textu k písni spolupracoval také manažer Stig Anderson. Na překladu do angličtiny se podíleli Neil Sedaka a Phil Cody. Švédská verze dosáhla na \"1. místo\" v domácí hitparádě, anglická pak vrcholu v belgické hitparádě.\n\n\n\nAnglická verze (švédský singl)\n\nNěmecká verze\n"}
{"id": "574630", "url": "https://cs.wikipedia.org/wiki?curid=574630", "title": "Love Isn't Easy (But It Sure Is Hard Enough)", "text": "Love Isn't Easy (But It Sure Is Hard Enough)\n\nLove Isn't Easy (But It Sure Is Hard Enough) je skladba nahrána v roce 1973 švédskou hudební skupinou ABBA. Jedná se o čtvrtý a současně poslední singl z jejich alba \"Ring Ring\", který však nevyšel ve Švédsku, ale v okolních skandinávských zemích. B-stranu tvoří píseň \"I Am Just A Girl\", která byla nahrána jako jedna z posledních na albu \"Ring Ring\".\n\nHudbu i text k písni \"Love Isn't Easy (But It Sure Is Hard Enough)\" napsala autorská dvojice Benny Andersson & Björn Ulvaeus. Hlavní vokální party zpívají všichni čtyři členové skupiny ABBA.\n\nSingl nepronikl v žádné zemi do TOP 10 singlových hitparád.\n"}
{"id": "574634", "url": "https://cs.wikipedia.org/wiki?curid=574634", "title": "Kolej jezuitů (Znojmo)", "text": "Kolej jezuitů (Znojmo)\n\nKolej jezuitů ve Znojmě se nachází při kostele svatého Michala na Divišově náměstí 5. Areál zahrnuje bývalou jezuitskou kolej s kostelem svatého Michala, se seminářem svatého Michala a gymnáziem. V současnosti objekt slouží jako sídlo Státního okresního archivu Znojmo.\n\nJezuitskou kolej nechal vybudovat Michal Adolf hrabě z Althanu, který u císaře Ferdinanda II. zajistil předání protestantského kostela svatého Michala se školou a třemi konfiskovanými domy tovaryšstvu Ježíšovu, což se uskutečnilo 23. května 1624. Prvními znojemskými jezuity byli P. Jan Drachovský a Jonáš Ladnicer, prvním rektorem koleje se 29. září 1625 stal P. Antonín Klesel. K potvrzení fundace hrabětem z Althanu došlo roku 1627, císař ji potvrdil o dalších šest let později.\n\nJiž roku 1625 vybudovali při koleji vlastní gymnázium a zahájili zde pedagogickou činnost. Roku 1626 byl k jezuitům přifařen kostel svatého Jana Křtitele, od roku 1628 mohli řádoví bratři kázat česky ve špitálním kostele svaté Alžběty. V roce 1634 byla na místě získaných domů postavena novostavba koleje, na jejíž výstavbu částečně přispěla i náchodská hraběnka Marie Renata. O rok později zde z nadace P. Jana Weghübera vznikl seminář svatého Michala pro chudé studující. I přes podporu znojemského rychtáře Wüllenstorfera či kardinála Koloniče měl ale seminář stálé finanční potíže.dinálem Kolonićem.\n\nMezi 25. srpnem a 6. zářím 1679 v koleji bydlel císař Leopold I., který uprchl z Vídně před morovou nákazou.\n\nZnojemští jezuité vedli dlouholeté spory s premonstrátskými přímětickými faráři, neboť přímětická fara byla pod správou premonstrátského louckého kláštera, ale samotné Přímětice věnoval císař právě jezuitům. V letech 1740–1756 vystavěli jezuité v Příměticích jeden z největších vinných sklepů na světě s tvarem latinského kříže s rozměry 110×56 m.\n\nMezi významné osobnosti znojemské koleje patří P. Jindřich Dušek, který byl 16 let zpovědníkem polského krále Augusta II., nebo P. Jan Tille, jenž psal teologické spisy a sepsal i itinerář z cesty do Svaté země.\n\nPo zrušení jezuitského řádu v roce 1773 byla kolej, v níž se tehdy nacházelo 31 vydržovaných kleriků, zrušena. Větší část připadla studijnímu fondu, později zde byla kasárna, městská hudební škola a v letech 1961–1964 byla areál zrekonstruován pro potřeby znojemského okresního archivu.\n"}
{"id": "574635", "url": "https://cs.wikipedia.org/wiki?curid=574635", "title": "Evropské halové hry v atletice 1968", "text": "Evropské halové hry v atletice 1968\n\n3. Evropské halové hry v atletice se uskutečnily ve dnech 9. – 10. března 1968 ve španělském Madridu v hale Palacio de Deportes. Ve stejné hale se později konalo také halové ME v roce 1986 a 2005.\n\nNa programu bylo celkově 23 disciplín (14 mužských a 9 ženských). Ve štafetovém běhu žen na 4×182 metrů (1 kolo) bylo kvarteto Sovětského svazu diskvalifikováno.\n\n"}
{"id": "574638", "url": "https://cs.wikipedia.org/wiki?curid=574638", "title": "Součástka", "text": "Součástka\n\nSoučástka, taktéž součást, je předmět vyrobený podle požadavků na účel a funkci mechanismu, přístroje, stroje nebo zařízení.\n\nSoučástka slouží ke konstrukci složitějších zařízení, přístrojů, strojů. Součástka sama může být konstrukčním celkem jiných součástek (ložisko).\n\nSoučástky, jejichž účel, funkce, vlastnosti, tvar a jiné jsou shodné pro více aplikací, jsou obvykle normalizovány s odstupňovanými charakteristickými vlastnostmi (rozměr, tvrdost, barevné spektrum, vodivost aj.); vyrábějí se hromadně a při konstruování a výrobě jsou definovány normou.\n\nZ praktického hlediska je možno se se součástkami setkat v oblasti:\n\n"}
{"id": "574639", "url": "https://cs.wikipedia.org/wiki?curid=574639", "title": "Nevinnost", "text": "Nevinnost\n\nNevinnost (2011) je film Jana Hřebejka. Děj se odehrává v současnosti a hlavní postavou je vážený muž nespravedlivě obviněný ze zneužívání mladých dívek. Scénář se původně jmenoval \"S pravdou ven\". Natáčení začalo v srpnu 2010, původní plán začít již v květnu byl zrušen, protože by se pak práce kryla s natáčením \"Odcházení\" Václava Havla, na kterém pracovali někteří členové štábu. Film chtěl režisér představit na festivalu Berlinale.\n\nFilm získal na Cenách české filmové kritiky 2011 dvě ceny v hereckých kategoriích pro Hynka Čermáka a Annu Geislerovou. Nominován byl také v kategoriích nejlepší kamera, nejlepší původní hudba a Anna Linhartová získala nominaci na cenu za nejlepší ženský herecký výkon ve vedlejší roli.\n\nV anketě Český lev 2011 získal ocenění pro Annu Geislerovou za nejlepší ženský herecký výkon v hlavní roli a Hynka Čermáka za nejlepší mužský herecký výkon ve vedlejší roli. Dále byl nominován za nejlepší film, režii, scénář, ženský herecký výkon ve vedlejší roli pro Annu Linhartovou, střih a hudbu; nominován byl také na cenu za nejlepší plakát.\n\n\n"}
{"id": "574640", "url": "https://cs.wikipedia.org/wiki?curid=574640", "title": "Součást", "text": "Součást\n\nSoučást je věc funkčně či právně spojená s věcí hlavní. Mírně se však mohou lišit technické a právní významy slova v konkrétních použitích. Mnohdy je možné považovat za synonymní též slova část nebo díl, v konkrétních terminologiích však mohou mít specifické významy. \n\n"}
{"id": "574643", "url": "https://cs.wikipedia.org/wiki?curid=574643", "title": "Miroslav Jůza", "text": "Miroslav Jůza\n\nMiroslav Jůza (22. ledna 1943, Čebín − 13. ledna 2012) byl československý atlet, běžec, který se věnoval středním tratím.\n\nV roce 1968 získal bronzovou medaili na třetím ročníku evropských halových her v Madridu ve štafetovém závodě na 3 x 1000 metrů. Třikrát se stal vítězem mezinárodního závodu Běh Lužánkami, který se koná od roku 1946 v Brně.\n\nPo celou dobu své atletické kariéry (kterou ukončil v roce 1971, byl členem oddílu Zbrojovka Brno, jeho trenérem byl Jiří Šrámek.\n"}
{"id": "574644", "url": "https://cs.wikipedia.org/wiki?curid=574644", "title": "Lara (opera)", "text": "Lara (opera)\n\nLara je romantická opera žánru opéra comique ve třech dějstvích od Louise-Aimé Maillarta na libreto Eugèna Cormona (vlastním jménem Pierre-Etienne Piestre) a Michela Carrého.\n\n\"Lara\" je poslední a hudebně patrně nejcennější z Maillartových šesti oper. Přestože je stále v žánru \"opéra-comique\", její děj je v zásadě romantický až tragický. Libretisté v něm zpracovali námět básně \"Lara\" anglického básníka George Gordona Byrona.\n\nMěla premiéru v Paříži v Théâtre de l'Opéra-Comique dne 21. března 1864. Úspěch opery v Paříži nebyl takový, jak se očekávalo, ohlas získala spíše v německém a anglickém zpracování.\n\nV českých zemích byla uvedena brzy po svém vzniku. Již roku 1864 jej nový ředitel Stavovského divadla Rudolf Wirsing jako svou první operní novinku v (německém) překladu Ernsta Pasquého. Mluvené dialogy byly v této verzi nahrazeny podstatně zkrácenými recitativy.\n\nDěj opery se odehrává na jižním pobřeží Španělska na počátku 15. století. Před mnoha lety jediný syn hraběte Lary opustil po neshodách rodný hrad. Hrabě zemřel a starý služebník Lambro střeží a spravuje jeho panství jako dědictví pro ztraceného potomka, v jehož návrat věří. Ten je však považován za mrtvého a dědičkou a majitelkou panství je neteř posledního hraběte, mladá hraběnka Camilla de Flor, která byla kdysi u Larů vychována.\n\n(Před starým hradem Lara) Ke hradu přijíždí skupina mladých urozených mužů v čele s markýzem (sbor \"Quand toute chose repose encore\"). Mají se zde sejít s hraběnkou de Flor, která se má na králův rozkaz ujmout osiřelého dědictví, ale současně si má zvolit manžela, kterému bude udělen titul vymřelých hrabat de Lara. Mladí šlechtici se všichni přišli ucházet o její ruku. Když se však pokoušejí vstoupit do hradu, sluha Lambro jim nejen neotevře bránu, ale zahání je kuší. Venkované Antonio a Casilda přinášejí Lambrovi z vesnice jídlo, ale raději než nerudnému správci je přenechají urozeným návštěvníkům. Casilda jim osvětluje situaci písní \"Dans ce vieux castel\", v níž se Lambrovi vysmívá. K příchozím se připojuje markýzův přítel Ezzelin, zvlášť odhodlaný nápadník hraběnky Camilly, který o ní zpívá romanci \" Insoucieuse de l'amour\". Do příchodu hraběnky se mladí pánové odcházejí bavit na pobřeží.\n\nLambro kárá Antonia a Casildu a jde pro nové zásoby. Mezitím k hradu přichází hraběnka Camilla se svou družinou (árie a sbor \"Ah! que je suis lasse\"). Zdraví se s Casildou, kterou zná ještě z dětství, i s navracejícím se Lambrem. Ten však není nijak dojat: hrad hlídá jen pro svého pravého pána, syna starého hraběte, a nikoho jiného do něj nepustí (Lambrovy kuplety \"Comme un chien fidèle\"). Dámy musí vzít zavděk pohostinstvím u Casildy.\n\nPřicházejí Conrad, podle oblečení bývalý křesťanský zajatec v Africe, doprovázený arabským chlapcem Kaledem. Conrad vítá svou domovinu, Kaled ale truchlí pro ztrátu té své (duo \"Regarde, enfant, c'est la patrie\"). Conrad ihned poznává hraběnku Camillu, která projevuje zájem o něho i o Kaleda; ten však má z Camilly strach. Hraběnka a Conrad s Kaledem se rozloučí (trio \"S'il faut nous dire adieu\"). Vracejí se mladí pánové a spolu s venkovany vítají Camillu. Začíná bouřka a všichni se chystají konečně silou donutit Lambra, aby otevřel hradní bránu. Ten ji však překvapivě otevírá, vítá panstvo na hradě a oznamuje slavnost na počest návratu mladého hraběte Lary (finále \"Salut, chère maîtresse... Au nom du comte Lara\").\n\n(Galerie na hradě Lara) Návštěvníci jsou ohromeni nádherou hradní výzdoby. Vítá je Conrad jakožto hrabě Lara (ansámbl \"Quels somptueux apprêts... Soyez les bienvenus sous mon toit solitaire... Voici l'heure\"). Lambro Kaledovi sděluje své nadšení z návratu syna svého bývalého pána, zatímco Kaled nechápe, proč se jeho pán vydává za šlechtice. Rovněž novina, že si Lara a Camilla padli do oka, Kaleda rozrušuje, ačkoli Lambro se raduje (kuplety \"Bientôt les cloches sonneront\"). Lambro se mezitím z radosti usmiřuje i s Casildou a Antoniem.\n\nHraběnka zpívá romanci (\"D'un passé qui déjà s'efface\") o matné vzpomínce z dětství, kterou v ní nový hrabě Lara vyvolává. Poté si vymění milostné vyznání (duo \"O rêve! ô joie enchanteresse!\"). Kaled je na vrcholu neštěstí a chce odejít. Na Larovo vyzvání zpívá při mandoře arabskou píseň \"A l'ombre des verts platanes\" o žárlivosti dvou Mohamedových manželek. Později se Kaled dává do hovoru s Ezzelinem, se kterým ho spojuje žárlivost nad láskou Lary a Camilly (duo \"La jalousie est un poison\"). Prozradí proto Ezzelinovi, že jeho pán se za hraběte jen vydává, a jeho další tajemství...\n\nHosté si užívají slavnosti (sbor \"O nuit charmante!\"), Lara jim zpívá o rodové cti (\"Quand un Lara marchait en guerre\"). Ezzelin jej však veřejně nařkne z podvodu. Lara přijímá nabídku k souboji (finále \"Assez du bruit, assez de chants de fête!...O mortel affront\").\n\n(Pokoj na hradě Lara) Kaled bdí nad spícím Conradem/Larou a přemítá, zda mu má odhalit své tajemství (kavatina \"Dors... dors... repose en paix, cher maître...\"). Lara má živý sen ze své minulosti, kdy byl pirátem (scéna se sborem \"De la piraterie vivent les doux loisirs!\" a Larovou árií \"Sur la mer vaste et profonde--- Ah! quelle vie!\"). Poté, co se Lara probudí, se Kaled přesvědčí, že jeho pán je skutečně synem hraběte Lary. Kaled mu přizná svou zradu - a prozradí, že je ve skutečnosti ženou a že svého pána zradil(a) ze žárlivosti.\n\nLambro předává Larovi před soubojem meč starého hraběte a schránku, která vedle rodové pečeti obsahuje i testament pro syna. Mladý Lara s dojetím čte odkaz, podle kterého mu otec odkazuje svůj titul a meč pod podmínkou, že je neposkvrní ničím nečestným (recitativ a romance \"Accomplis ici-bas ma volonté dernière... Oui, votre volonté pour moi sera sacrée!\"). Lara shledává, že těmto nárokům nemůže dostát, a rozhodne se rodný hrad znovu opustit.\n\nNa pobřeží se Lara, Kaled a Lambro chystají odplout. Camilla a ostatní hledají Laru, který se nedostavil k souboji. Lara se jim \"přiznává\", že není pravým hrabětem, loučí se a odplouvá hledat novou vlast (finále \"L'ombre fuit, le jour se lève... O mensonge odieux... Cherchons ailleurs une patrie\").\n\n"}
{"id": "574645", "url": "https://cs.wikipedia.org/wiki?curid=574645", "title": "Letecká základna Palmachim", "text": "Letecká základna Palmachim\n\nLetecká základna Palmachim (: בסיס חיל-האוויר פלמחים) je vojenská letecká základna Izraelského vojenského letectva u kibucu Palmachim na břehu Středozemního moře v Izraeli. Základna leží v blízkosti měst Rišon le-Cijon a Javne. Jedná se o největší izraelskou vrtulníkovou základnu a zároveň domovskou základnu elitní jednotky Sajeret Šaldag a bezpilotních letounů. U základny se nachází stejnojmenný izraelský kosmodrom a odpalovací rampa protiraketových střel Arrow.\n\nZákladna Palmachim byla vybudována v 70. letech původně jako testovací raketová základna využívaná 151. eskadrou vojenského letectva. Následně bylo využití Palmachim rozšířeno i o základnu vrtulníků, která je v současnosti (2010) hlavní izraelskou vrtulníkovou základnou.\n\nPalmachim je domovskou základnou eskader bezpilotních letounů (UAV) a vrtulníků izraelského letectva. V jižní části základny se pak nachází odpalovací rampa střel Arrow. Celkem bylo z této rampy (IAFTR) uskutečněno 14 testů, a to od 9. září 1990 do 1. listopadu 1999. O jejich úspěšnosti se lze dočíst v sekci Prováděné testy.\n\nSeverně od základny se nachází kosmodrom Palmachim, využívaný pro start nosných raket Šavit po retrográdní dráze nad Středozemním moře a rovněž střel nové generace Arrow II. Ze zdejší odpalovací rampy byly rovněž testovány balistické střely Jericho II.\n\nZ rampy IAFTR bylo provedeno v letech 1990 až 1999 celkem 14 následujících testů:\n\nZ rampy SH bylo provedeno v letech 1987 až 2010 celkem 27 následujících startů:.\n\nPalmachim je domovskou základnou několika bojových eskader:\n\nMimo těchto eskader na základně od roku 1974 sídlí elitní speciální jednotka vojenského letectva Sajeret Šaldag.\n\n"}
{"id": "574649", "url": "https://cs.wikipedia.org/wiki?curid=574649", "title": "HipHop for PHP", "text": "HipHop for PHP\n\nHipHop for PHP (v překladu HipHop pro PHP) je aplikace transformující zdrojové kódy psané v jazyce PHP do vysoce optimalizovaného kódu v C++. Byl vyvinut vývojáři Facebooku a vydán v roce 2010 jako open source software.\n\nMezi hlavní nevýhody jazyka PHP oproti jiným patří jeho nízká rychlost a vysoká paměťová náročnost. Při nasazení aplikací psaných v tomto programovacím jazyce ve velkém měřítku tyto problémy přestávají být zanedbatelnými. Cílem projektu je zrychlit vykonávání PHP kódu, snížit paměťové nároky, a ušetřit tak nemalé finanční prostředky za hardware, který by byl jinak potřebný pro obsloužení stejného počtu požadavků.\n\nHipHop for PHP zadaný zdrojový .php soubor optimalizuje a transformuje do zdrojových souborů .cpp jazyka C++. Ty poté zkompiluje do spustitelné binární podoby. Výsledný spustitelný soubor poté vykonává funkcionalitu původního .php skriptu, či jej lze pomocí přepínačů nastartovat jako webový server, který na určeném portu odpovídá na HTTP požadavky. PHP skriptů lze do jednoho souboru zkompilovat i více, a tak je možné mít jeden spustitelný binární soubor, který v sobě obsahuje funkčnost celé rozsáhlé aplikace.\n\nProces transformace kódu sestává ze tří základních kroků:\n\n\nVýsledný kód je poté zkompilován pomocí překladače g++.\n\nStatická kompilace zdrojových kódu přináší určité výhody a lze proto ušetřit na výkonu na několika místech:\nKód nemusí být načítán ze souboru, a poté postupně interpretován vždy znovu od začátku.\nPřestože PHP poskytuje květnaté možnosti dynamického interpretovaného jazyka, většina kódu je relativně přímočará. Častěji se v něm vyskytují obyčejné podmínky či cykly než dynamicky vytvářené názvy proměnných či tříd, či vkládání souborů do souborů na základě dynamicky generovaných parametrů (což C++ nezná). Právě v takových operacích je kompilovaný kód rychlejší.\nKdekoliv je to možné, je použito statické svazování (static binding) proměnných i funkcí.\nPHP je skriptovací jazyk s dynamickým, slabým typováním proměnných. Oproti tomu je\nC++ jazyk kompilovaný s typováním statickým. Pro jednotlivé proměnné je tak co nejspecifičtěji vybírán odpovídající datový typ, aby se ušetřila paměť.\n\n\n\nPo zkompilování zdrojových kódu projektu jsou k dispozici dva spustitelné soubory: hphp a hphpi.\nZdrojové PHP kódy cílové aplikace pak mohou být za použití HipHop spuštěny pěti různými způsoby:\n\n\n\nZde přepínače --keep-tempdir=1 zapříčiní, že binární soubor není po skončení kompilace spuštěn, ale uchován, a díky --log=3 hphp přidá do standardního výstupu doprovodné informace o kompilaci, mezi nimiž najdeme i informaci o umístění vygenerovaného spustitelného souboru.\nTen poté můžeme přímo z příkazové řádky spustit např.:\n\n\nPokud nyní otevřeme v internetovém prohlížeči http://localhost:8080/test.php, uvidíme výsledek našeho skriptu.\nLze také použít přepínač -m daemon, který spustí server na pozadí.\n\nPřekladač disponuje mnoha dalšími přepínači.\nNapř. pro projekty o více než jednom souboru existuje přepínač --input-list, díky němuž můžeme překladači nastavit soubor se seznamem všech .php souborů v projektu, které má zkompilovat.\n\nProjekt byl vyvíjen dva roky a byl oficiálně představen 2. února 2010 na vývojářském blogu Facebooku (Facebook Developers: Developer Blog). Týž den se konala i konference pro tým vývojářů přenášená živě přes internet. V současné době má jako open-source projekt základnu na adrese http://github.com/facebook/hiphop-php. Zdrojové kódy HipHop for PHP jsou napsány na více než 300000 řádcích a obsahují přes 5000 unit testů. Podporovanými verzemi PHP je pouze 5.2, avšak verze 5.3 by měla být brzy uvedena. Projekt je licencován pod PHP Licence.\n\nJedním z vytyčených cílů, které vedly ke vzniku HipHopu byla možnost psaní komplexní logiky aplikace přímo v PHP. Společnosti s velkými projekty na PHP postavenými obecně přepisují jejich základní funkcionalitu z čistého PHP do PHP rozšíření psaných v C nebo C++, aby obešly základní problémy interpretovaných jazyků jako je PHP, a sice vyšší nároky na CPU a dostupnou paměť. To však vede ke snižování počtu lidí, kteří jsou schopni pracovat se vším kódem aplikace. Díky tomuto si Facebook však svou schopnost rychlého vývoje zachovává.\n\nNa serverech Facebooku je měřitelná 50% úspora využití CPU při obsluze stejného počtu požadavků v porovnání s obyčejným PHP a Apache.\n30% úspora nastává při obsluze dvojnásobného počtu požadavků.\n"}
{"id": "574650", "url": "https://cs.wikipedia.org/wiki?curid=574650", "title": "Věžák", "text": "Věžák\n\nVěžák může být:\n\n"}
{"id": "574652", "url": "https://cs.wikipedia.org/wiki?curid=574652", "title": "Gay Pride", "text": "Gay Pride\n\nGay Pride (známé též jako LGBT Pride, Queer Pride, Pride Parade, Christopher Street Day, česky přehlídky či průvody gay hrdosti) jsou průvody oslavující gay, lesbickou, bisexuální a transgender kulturu. Tyto akce též slouží jako demonstrace za práva neheterosexuálních menšin, jako např. registrované partnerství, stejnopohlavní manželství či ochranu před homofobním násilím. Řada takových událostí se ve světě koná každoročně a mnoho z nich probíhá v měsíci červnu jako připomínka Stonewallských nepokojů, prvotního impulsu k novodobému hnutí za práva LGBT lidí. V České republice se od roku 2008 konají tyto akce taktéž, a to pod názvem Queer Parade, Queer Pride Parade nebo Prague Pride.\n\n28. června 1969 se objevily první protesty amerických leseb, gayů, bisexuálů a transgender osob, v reakci na policejní razii v Stonewall Inn v Greenwich Village. Stonewall Inn byl gay bar, který byl oblíben marginalizovanými osobami v gay komunitě: transvestity, transgender lidmi, zženštilými mladíky, prostituty a mladými bezdomovci. Stonewallské nepokoje jsou obecně považovány za počátek moderního hnutí za práva gayů, neboť to bylo poprvé v moderní historii, kdy se tak velké množství LGBT lidí bránilo proti zatčení.\n\nO rok později se uskutečnily první výroční průvody gay pride, které připomínaly tuto událost: 28. června 1970 v New Yorku, o den dříve v Chicagu a tentýž víkend i v Los Angeles a San Franciscu. Tyto průvody byly vážné i veselé. Udržely si každoroční pravidelnost a postupně přibývaly obdobné akce i v dalších městech a zemích. Původně byly v některých amerických městech nazývány též \"Gay Liberation March\" nebo \"Gay Freedom March\", avšak v průběhu 80. let tato pojmenování postupně vymizela.\n\nPravděpodobně první pochod gay pride v Česku se uskutečnil v roce 1998 v rámci Duhového festivalu Karlovy Vary, který byl přehlídkou gay kultury a býval završen duhovým pochodem městem za registrované partnerství (do roku 2001, kdy se festival konal naposled).\n\nPo několikaleté odmlce vznikla nová iniciativa k uspořádání podobných akcí v roce 2008 nezávisle na sobě v Brně a Táboře. V Táboře pořadatelské sdružení Cesta začalo připravovat akci na rok 2009, zatímco v Brně vznikla nová neformální pořadatelská platforma Queer Parade, která připravila první ročník již na červen 2008.\n\nPrvní \"Queer Parade\" v Česku s podtitulem Duhová vlna se uskutečnila v Brně 28. června 2008. Pořadatelé artikulovali obecné cíle jako oslavu queer hrdosti, podporu tolerance a různorodosti a zmírnění homofóbních postojů, k nimž přidali specifické cíle v podobě podpory rodičovských práv stejnopohlavních párů, stejných práv pro individuální adopce a možnost osvojení dítěte partnera pro osoby žijící v registrovaném partnerství, zviditelnění problémů LGBT seniorů a problémů transgender lidí. Na náměstí Svobody se shromáždilo několik set účastníků; kvůli násilným aktivitám skupin krajní pravice byla však trasa následného duhového průvodu zkrácena. Na náměstí vystoupil mimo jiné zpěvák Pavel Vítek, ministryně pro lidská práva Džamila Stehlíková a někteří místní politici. Byla přečtena zdravice tenistky Martiny Navrátilové, která nad událostí převzala patronát. Průvodu předcházel týden doprovodných akcí.\n\nO rok později (od 5. května do 6. června) v Brně proběhl jen festival různorodých akcí Queer parade Brno – Teplé jaro 2009 bez hlavního průvodu, který se uskutečnil v Táboře 20. června pod názvem \"Queer Pride Parade\". Ve městě ohlásila na týž den shromáždění i později soudem zrušená radikálně pravicová Dělnická strana a policie připravila důkladná bezpečnostní opatření, k žádnému narušení akce nedošlo. Průvodu přes centrální Žižkovo náměstí se opět zúčastnilo několik set lidí.\n\nV roce 2010 se průvod uskutečnil opět v Brně, a to v sobotu 26. června, jako vyvrcholení několik týdnů trvajícího festivalu Teplé jaro 2010. Akce měla podle pořadatelů mimo jiné poukázat na nemožnost stejnopohlavních párů adoptovat děti či na šikanu ve školách. Kvůli obavám z očekávaného násilného narušení průvodu, k němuž vyzývalo extremistické hnutí Národní odpor, byly nasazeny stovky policistů včetně speciálních jednotek, náměstí Svobody bylo pro mítink téměř uzavřeno a trasa následného průvodu byla upravena. Celá akce nakonec proběhla bez větších konfliktů za účasti asi 600 lidí. Na akci vystoupili např. aktivista Jiří Hromada, ex-ministryně pro lidská práva Džamila Stehlíková či britská aktivistka Claire Dimyon oceněná řádem Britského impéria. Asi stovka účastníků přišla také na opoziční Pochod pro rodinu, který uspořádali Mladí křesťanští demokraté.\n\nObčanské sdružení Prague Pride zorganizovalo v polovině srpna 2011 v Praze týdenní festival s karnevalovým průvodem hrdosti Prague Pride 2011. Akci podpořil záštitou mimo jiné primátor Prahy Bohuslav Svoboda, což se stalo předmětem kritiky z řad některých konzervativních pravicových politiků, aktivistů nebo církevních zástupců, vedle kritiky samotné akce. Jiní politici, osobnosti a zahraniční ambasadoři vyjádřili akci svoji podporu. V den hlavního průvodu se uskutečnil i opoziční Pochod pro rodinu, organizovaný Mladými křesťanskými demokraty.\n\nDalší ročník Prague Pride ohlásil týž organizátor na 13. až 19. srpna 2012, se sloganem „Dáme barvy dohromady“. Záštitu nad festivalem převzal opět primátor hlavního města Bohuslav Svoboda. 18. srpna se uskutečnilo shromáždění na Václavském náměstí a Pochod hrdosti, který byl zakončen na Střeleckém ostrově hudebním festivalem a prezentací LGBT organizací. Plánovaným doprovodným programem byla např. výstava, performance a diskuse s názvem Transgender Me v Centru současného umění DOX nebo mezinárodní Business Forum v hotelu Hilton. 7. srpna se uskutečnila také debata v Knihovně Václava Havla s prezidentskými kandidáty Janem Fischerem, Milošem Zemanem a Jiřím Dienstbierem na téma lidských práv. Přidružené akce byly ohlášeny také v Ostravě, Brně, Českých Budějovicích a Hradci Králové. Samotný festival a primátorova záštita se opět staly předmětem kritiky z konzervativně pravicových řad, např. prezidentského kancléře Petra Hájka, premiérova poradce Romana Jocha či poslance ODS Jaroslava Plachého. Mladí křesťanští demokraté a Akce D.O.S.T. ohlásili svá protestní shromáždění.\n\nV roce 2015 se uskutečnil pochod v Olomouci, a to 1. srpna pod názvem Rainbow Pride. Celá akce proběhla poklidně bez nějakých kontroverzí, průvodu se zúčastnila asi stovka účastníků, kteří se vydali od Mariánského sloupu z Dolního náměstí na zhruba dvoukilometrovou okružní trasu centrem města. Součástí akce bylo také testování zájemců na HIV či navazující party v olomouckém gayklubu Diva.\n\nV roce 2017 vznikla na Facebooku stránka s vyhlášením průvodu Pilsen Pride v Plzni na datum 2. září téhož roku. Akce se zúčastnilo asi 400 lidí a proti ní protestovalo několik desítek odpůrců.\n\nNa evropské úrovni probíhají též každoroční putovní průvody gay pride pod označením \"Europride\", které koordinuje Evropská asociace organizátorů průvodů hrdosti (\"European Pride Organisers Association\" - EPOA). Události jsou v takovém případě obvykle větší, s bohatším doprovodným programem. První průvod Europride se uskutečnil roku 1992 v Londýně. Tato města Europride hostila nebo mají hostit:\n\nOrganizace InterPride, mezinárodní asociace pořadatelů akcí gay pride, pořádá v nepravidelných intervalech \"WorldPride\", což je obdobná událost na mezinárodní úrovni. Dosud byla pořádána v nepravidelných intervalech, avšak od roku 2014 je ohlášena v pravidelných pětiletých cyklech.\n\nOpozice a kritika průvodů gay pride vychází jak z LGBT komunity, tak většinové společnosti. V prvním případě jde zejména o kritiku zkreslující či zjednodušující prezentace gay a lesbické identity jako extravagantní, přesexualizované v důsledku zvýšeného mediálního zájmu, který je věnován prvkům zdůrazňujícím odlišnost či výstřednost některých jednotlivých participantů (drag queens, BDSM). Tito kritici obvykle hodnotí prezentaci LGBT komunity formou průvodů gay pride za kontraproduktivní, zdůrazňují integraci a připojení leseb a gayů ke konzervativním společenským a morálním hodnotám. V USA zástupce tohoto názorového proudu představuje např. skupina homoconů.\n\nSpolečenská opozice vychází zejména z řad politicko-náboženských skupin a také krajně pravicových a extrémistických skupin.\n\nPoliticko-náboženské skupiny zpravidla odmítají homosexualitu jako takovou a veřejné projevy LGBT identity označují za amorální nebo dávají do spojitosti stejnopohlavní vztahy s ohrožením tradiční rodiny, a proto protestují proti politickým požadavkům organizátorů těchto akcí. Mezi jejich zástupce v ČR patří např. Hnutí Pro život ČR, Mladí křesťanští demokraté či další křesťanští a náboženští aktivisté.\n\nK českým krajně pravicovým a extrémistickým skupinám, které proti průvodům gay pride vystupují, patří např. ilegální extremistický Národní odpor, někdejší soudem zakázaná Dělnická strana, Národní strana.\n\n"}
{"id": "574654", "url": "https://cs.wikipedia.org/wiki?curid=574654", "title": "Qcodo", "text": "Qcodo\n\nQcodo Developement Framework je open-source framework založený na PHP 5, který z existujícího datového modelu vytváří Objektově relační model (ORM), CRUD UI stránky a AJAX hooks. Také obsahuje integrovaný HTML a Javascript toolkit, který přímo pracuje s vygenerovanými entitami. Je to \"lehký\" framework, který může být užitý pro vývoj malých i velkých webových aplikací. \n\nPodporuje databáze MySQL, MSSQL a PostgreSQL. \nDo databáze přistupuje prostřednictvím ORM. \nObsahuje moduly pro generování kódu. Ihned po instalaci máme možnost nechat si vygenerovat všechny modely, kontrolery a pohledy. \nPohledy jsou tvořeny převážně PHP kódem doplněným HTML tagy. \nQcodo má velmi jednoduchou instalaci. Po rozbalení je potřeba nakonfigurovat soubor includes/configuration.inc.php, kde se nastavují cesty, url a databáze. \nČistě pro PHP 5 (užívá objekty dle PHP 5). \n\nFramework se skládá ze tří hlavních komponent: Generátoru kódu, Qforms (OOP generovaný Ajaxový, nebo na serveru generovaný formulář), Qquery (na OOP založený SQL builder), přičemž každá lze použít nezávisle na ostatních. Generátor kódu parsuje existující relační databázovou strukturu a vytváří ORM, stejně jako několik vzdálených interface (SOAP, AJAX) k ORM. V Qcodo může být ORM rozšířeno tak, aby poskytovalo uživatelem definované funkcionality (přes objektové sub-classing). Qforms je dot-Netem inspirovaný šablonový jazyk, ve kterém je každý prvek formuláře objekt, který skrze metody a atributy zobrazuje svou funkcionalitu a stav. \n\nPro generování definujeme tabulky, klíče a jejich vztahy, z toho code generator tvoří ORM třídy (modely) , takto vygenerované třídy podporují CRUD .\n\n\n\n\nGenerátor využívá tabulky, které mají primární klíč, z nich vygeneruje třídy, metody etc. Sám rozeznává vztahy mezi tabulkami. Tvoří pomocné tabulky pro spolupráci mezi navázanými tabulkami. Tvoří metody pro propojení tabulek se vztahem many X many. Generátor vytváří code DRAFT nichž extendováním vytvářím vlastní formuláře. Při uložení formuláře do databáze se automaticky ukládá datum a čas. \n\n- Je to vlastní jazyk pro získávání modelů z DB \n- V Qcodo Lze ale používat i SQL selecty \n- V současnosti vývojáři pracují na cachování často používaných selectů, avšak ještě nejsou implementované všechny funkcionality, např. vnořené selecty \n\nKód ukazuje vytvoření několik objektů Qcontrol (Qlabel a Qbutton) a přiřazení textu v nich. Také přiřazuje událost QclickEvent tlačítka k QserverAction. Tato akce (která je metoda PHP) jednoduše změní popisek, aby obsahoval text „Hello, World!“. Všechny objekty Qform používají soubor HTML include., v tomto případě definujeme HTML v souboru intro.tpl.php Pro užití správných tagů <form> slouží metody RenderBegin() a RenderEnd(), stejně jako pro další HTML a JavaScript, díky kterému QForm funguje správně. (Qcodo vrátí výjimku, pokud nejsou volány RenderBegin i RenderEnd.) \nzdroj: http://examples.qcodo.com/examples/basic_qform/intro.php\n\nQcodo byla koncipována a vyvinuta Mikem Ho, a jeho společností Quasidea, která zároveň působí jako ústřední správce, který nabízí nové funkce a zprávy prostřednictvím Qcodo webových stránek www.qcodo.com \n\nFramework je zralý a byl nasazen v mnoha prostředích, například předních sociálních sítí, webů organizací z Fortune 500, ale i státních institucích. \n\nNASA Online Projekt - informační systém \n\nNASA online hledání života \n\nStanford University School of Medicine\n\nUloop, největší na studenty zaměřený inzertní server\n\nChess.com, největší na šachy zaměřená sociální sít \n\nFramework byl prezentovaný na mnoha konferencích po celém světě, včetně Zend/PHP konference, konferenci uživatelů MySQL, MySQL Dev zóny [6], AjaxWorld konference, EXPO, a DC PHP. Byl stažen více než 250 000 tisíci uživateli, z více než sto zemí. Odhaduje se, že Qcodem řízené aplikace ročně obslouží více než 100 milionů zobrazení za měsíc. \n\nDokumentace patří mezi problémy tohoto frameworku, je poměrně nepřehledná, špatně se v ní orientuje a je neobsáhlá. Skládá se především z vzorových příkladů s kompletním zdrojovým kódem, čímž částečně kompenzuje své nedostatky. U každého příkladu vidíme jak se přesně zobrazují, ale je zde také dobře okomentovaný zdrojový kód. Příklady vhodně zobrazují jednotlivé funkcionality, které Qcodo zvládá, proto se z nich lze mnoho naučit. \n"}
{"id": "574655", "url": "https://cs.wikipedia.org/wiki?curid=574655", "title": "Istituto per le Opere di Religione", "text": "Istituto per le Opere di Religione\n\nV 80. letech 20. století byla Vatikánská banka zapletena do velkých politických a finančních skandálů, včetně 3,5miliardového bankrotu jiné italské banky, \"Banco Ambrosiano\".\n\nBanka není přístupná veřejnosti. Její identifikační kód (ISO 9362) je IOPRVAVX.\n\nÚstav pro věci víry založil v roce 1942 papež Pius XII., aby spravoval převážně peníze určené pro církevní instituce a charitativní práce.\n\nV 80. letech 20. století byla banka zapletena do velkých politických a finančních skandálů, včetně 3,5miliardového bankrotu (z roku 1982) jiné italské banky, \"Banco Ambrosiano\", mezi jejíž hlavní akcionáře patřila a kterou vedl Roberto Calvi, zednář, jenž zemřel „za podivných okolností“. Ředitel Vatikánské banky z let 1971 až 1989, arcibiskup Paul Marcinkus, byl v té době obviněn jako spolupachatel tohoto bankrotu, ale nebyl nikdy předveden před soud kvůli italskému výnosu, protože kněží ve vysoké funkci a preláti Vatikánu mají diplomatickou imunitu proti soudnímu stíhání.\n\nDne 26. června 2013 jmenoval papež František pětičlennou komisi, která má zkoumat činnost vatikánské banky. Podle agentury Reuters je to dosud nejodvážnější krok, který papež učinil ve snaze vnést světlo do činnosti problémové banky. Italská centrální banka se domnívá, že někteří Italové v této bance ukrývají své příjmy před zdaněním. Italské úřady ji vyšetřují pro podezření z praní špinavých peněz, což banka odmítá.\n\nDne 1. července 2013 rezignoval na svou funkci generální ředitel vatikánské banky Paolo Cipriani a jeho zástupce Massimo Tulli. V situaci, kdy banka byla podezírána z praní špinavých peněz, nabídli svou rezignaci „v nejlepším zájmu institutu a Svatého stolce\". Povinnosti generálního ředitele dočasně převzal prezident banky Ernst von Freyberg. V závěru roku 2013 se generálním ředitelem banky stal italský bankéř Rolando Marranci.\n\n\nPrezident banky se zodpovídá přímo představenstvu kardinálů a potažmo papeži (během sedisvakance komořímu svaté církve římské). Jelikož její aktiva nejsou považována za majetek Svatého stolce, nedohlíží na ni prefektura pro ekonomické záležitosti svatého stolce a je veden ve výročním \"Annuario Pontificio\" spolu s nadacemi (jako např. Nadace pro Sahel Jana Pavla II, která financuje boj proti dezertifikaci v devíti afrických zemích).\n\n\n"}
{"id": "574657", "url": "https://cs.wikipedia.org/wiki?curid=574657", "title": "Zeď (kniha)", "text": "Zeď (kniha)\n\nZeď (francouzsky: \"Le Mur\") je název souboru pěti novel Jeana Paula Sartrea. Kniha byla vydána v roce 1939. Příběhy jsou koncipovány jako existencialistické fikce. Autor dílo dedikoval své dlouholeté přítelkyni Olze Kosakiewiczové, bývalé studentce Simone de Beauvoirové.\n\nCyklus pěti příběhů vznikl v průběhu tří let. Několik novel bylo vydáno před rokem 1939 samostatně, ovšem po souborném vydání knihy \"Zeď\" již byly povídky uvolňovány pouze společně.\n\nTitulní povídka knihy napsané v roce 1939 je z období španělské občanské války. Pojednává o třech zatčených levicových republikánech, kteří jsou bez řádného soudního procesu falangisty odsouzeni k smrti zastřelením. Rozsudek má být vykonán následující ráno.\n\nJedná se o mladého Juana Mirbala, který tvrdí, že se na rozdíl od svého anarchistiského bratra Josého neúčastnil žádných akcí. Nechápe, proč byl uvězněn a odsouzen k smrti. Druhým odsouzencem je Tom Steinbock sloužící v Mezinárodní brigádě, jenž v rozhovoru s kolegy noc před popravou popisuje své činy a vraždy. Vypravěčem je třetí vězeň, Pablo Ibbieta. Hlavní část se odehrává během noci před popravou. Sartre zde popisuje psychický a fyzický stav člověka, který si je vědom blízké smrti. Pablo říká: \"Život neměl cenu, protože byl u konce.\"\n\nNad ránem jsou Juan a Tom odvedeni na popraviště. Pablo je překvapen, když jej odvedou do jiné místnosti, kde má výměnou za svůj život poskytnout informace o úkrytu vůdce skupiny, Ramóna Grise. Ví, že vůdce je ukrytý u bratrance. Rozhodne se přivést nepřátele na falešnou stopu a tvrdí, že Ramón Gris je ukrytý na hřbitově. Za krátkou chvíli se vyšetřovatel vrací do místnosti, Pablo očekává svoji smrt. Přesto je odveden na dvůr a nic se neděje; žije. Od nového vězně se dovídá, že Ramón Gris před několika dny opustil původní úkryt a schoval se na hřbitově, kde jej dopoledne zastřelili.\n\nPříběh pojednává o rodině Darbédatově. Stará nemocná matka potřebuje péči, vede pravidelné rozhovory se svým mužem Charlesem, které ji stresují. Jejich dcera Eva žije řadu let s duševně nemocným Pierrem, který jako ona neopouští byt. Eva se o něj stará a sdílí jeho osud. Pierrův stav se zhoršuje, trpí halucinacemi, ženu oslovuje Agáto a lékař Franchot mu dává poměrně krátký čas na to, než zcela opustí realitu.\n\nKdyž se Charles Darbédat dozví od své ženy, že s ním Eva stále udržuje intimní vztah, rozhodne se jí přesvědčit, aby byl Pierre hospitalizován na klinice a ona začala nový šťastnější život. Přesto neuspěje, pouto mezi ní a mužem je příliš velké. Po dalším z řady blouznivých stavů Eva přitiskne rty k manželově ruce a tiše pronese, že ho zabije dřív, než bude muset být internován na klinice.\n\nHérostratos se proslavil jediným činem, zapálením Artemidina chrámu v Efesu. Také hlavní hrdina Paul Hilbert je ničím nevýznamný pařížský zaměstnanec, který žije samotářským způsobem života. Pohrdá lidmi a nenávidí je. Navštěvuje veřejný dům, kde sleduje nahé prostitutky, ale tělesný kontakt je mu odporný.\n\nJe fascinován velkým činem – sní o tom, že vyjde na ulici a postřílí několik lidí, čímž se zapíše do dějin. Po výpovědi z práce přebývá v bytě a po útratě posledních peněz se rozhoduje k činu. Ještě před tím odešle 102 kopií dopisu slavným francouzským spisovatelům, v němž vysvětluje svou motivaci. Nakonec ve špatném psychickém stavu vychází do pařížských ulic, kde se jej ptá hledající chodec na konkrétní ulici. Hilbert mu vpálí tři kulky do břicha, začíná utíkat před dopadením, vystřelí další dvě kulky, aby unikl davu a zaběhne do kavárny, kde se uzamkne na toaletě. Je v koncích, zbývá poslední kulka, kterou zamýšlí spáchat sebevraždu. Slyší jak ho kdosi vyzývá, aby odemkl, vzdal se a že mu nic neudělají. Revolver si strčí do úst, ale nemůže zmáčknou spoušť. Vyndá ho, hodí na zem a otevře dveře.\n\nLucienne Crispinová zvaná Lulu a Henri jsou manželé, intimně spolu nežijí a vztah má pouze formální charakter. S trápeními se žena již několik let svěřuje v kavárně své přítelkyni Rirretě. Ta na ni naléhá, aby mrtvý poměr neudržovala a od manžela odešla. Lule se dvoří atraktivní muž Pierre, jenž se jí také líbí a sama sní o tom, že spolu odjedou do jeho vily k moři v Nizze. Poté co dá Henri facku jejímu mladšímu bratru, pohár trpělivosti přeteče. Ráno Lulu odchází do práce a nechává manželovi na stole vzkaz, že má uvařenou čočku a definitivně od něj odchází. Odpoledne to sděluje Rirretě, prozatím bude bydlet v malém pařížském hotelu. S Pierrem je smluvená, že spolu odjedou do Nizzy, tak jak zamýšleli. Společně s Rirretou jdou z odpolední kávy nakupovat a na ulici potkávají Henriho, který je dohání a zoufale naléhá, aby se s ním manželka vrátila domů. Ta ujíždí taxíkem. Večer na hotelovém pokoji, když po milování s Pierrem osiří, dostává výčitky svědomí a zjišťuje, že pouto k manželovi je pevnější než očekávala. Je rozhodnuta jít ještě jednou do bytu a rozejít se s ním v přátelství. Henriho nachází v depresi, říká mu, že odjíždí pryč. Přes jeho prosby odchází.\n\nDopoledne však Pierre na hotelovém pokoji objevuje pouze její lístek, ve kterém sděluje, že ji na hotelu navštívili sousedé Texierovi a přemlouvali, ať se vrátí domů, že je manžel v koncích. Pierra prý miluje, chce ho nadále vídat, ale nemůže s ním odjet. Musí se zodpovědně postarat o muže. Jen je Pierrovi zvláštní, jak ji na hotelu nalezli sousedé z domu...?\n\nPříběh je vyprávěn z perspektivy Luciena Fleuriera, který se narodil do rodiny malého průmyslníka zaměstnávajícího na sto dělníků. Je předurčen převzít otcovu pozici a být vůdčím duchem. Malý Lucien prochází od prvních krůčků postupným procesem sebeuvědomování, kdy začíná vnímat, že existují rozdíly mezi mužským a ženským pohlavím, pak nastupuje období vzdoru, uvědomuje si, že by měl milovat rodiče a předstírá chování a pravidla, která vyžaduje všeobecná konvence. Má komplexy, v životě je neukotven a stále hledá jeho smysl. Dospívá k názoru, že nic ani on neexistuje, vše je jen přelud. Na konci prázdnin si naplánuje vykonat sebevraždu malým revolverem uloženým v maminčině stole. Nakonec se k ní neodhodlá.\n\nNa gymnáziu se prostřednictvím stejně tápajícího spolužáka Berliaka seznamuje se surrealistou Bergérem, jehož vlivu na čas zcela propadne. Čte Rimbauda, objevuje Freudovu psychoanalýzu, má nutkání vypravit se za ním do Vídně, uvědomuje si, že je mu vlastní oidipovský komplex, přestože je heterosexuální orientace poddává se svému „učiteli“ na pokoji během výletu. Trpí výčitkami, je sám sebou zhnusen a obává se vyzrazení intimního poměru s jiným mužem, které by jistě ohrozilo jeho budoucnost. Přerušuje další kontakty s ním i Berliakem. Navazuje přátelství se spolužákem Guigardem, vyráží spolu do společnosti. Poznává první lásku Maud, ale nemíní se vázat. Kamarád ho přivádí do skupiny mladých radikálních přátel, v níž se mu zalíbí. Tvrdě propagují francouzský nacionalismus, Lucien je sám silným antisemitou a je na to hrdý.\n\nNa ulici zkopou do bezvědomí chodce, který četl komunistický deník \"L'Humanité\". Našel svou novou identitu, dozrál čas na změnu, nechal za sebou období hledání a nejistoty, jeho existence má jasný cíl, bude se chovat odpovědně, dostuduje vysokou školu, nahradí otce ve vůdcovské pozici firmy, brzy se ožení a bude mít kupu dětí. Z mladíka se stal muž, tu existenciální změnu je nutné světu zvěstovat ještě novým pěstěným knírem.\n"}
{"id": "574661", "url": "https://cs.wikipedia.org/wiki?curid=574661", "title": "Jan Paroubek", "text": "Jan Paroubek\n\nJan Paroubek (* 28. května 1970) je český manažer, bývalý provozní ředitel drážních společnosti RegioJet a LEO Express, dále byl jednatelem společnosti National Express CZ. Od května 2016 pracuje jako ředitel Divize dopravních aplikací a technologií ve státním podniku Cendis.\n\nKoncem osmdesátých let se stal zaměstnancem Československých státních drah. Pracoval v Depu kolejových vozidel Praha, mj. jako strojvůdce na rychlíkových lokomotivách řady 150.\n\nV roce 1994 byl přijat ke studiu na pražském ČVUT, ještě před jeho dokončením přešel v roce 2000 z DKV Praha na generální ředitelství Českých drah. Zde pracoval na odboru kolejových vozidel hlavně jako specialista pro projekty v mezinárodním provozu. Od roku 2005 pracoval na odboru koncepce a strategie státní organizace Správa železniční dopravní cesty. V březnu 2005 se stal spolumajitelem a jednatelem společnosti STS CHVOJKOVICE BROD, PRAHA s.r.o., ve které působil celkem tři roky.\n\nV září 2007 se stal manažerem ve společnosti Veolia Transport Česká republika, kde však setrval pouze několik měsíců. Rozhodl se pro návrat do Českých drah, kde 1. února 2008 nastoupil jako ředitel odboru kolejových vozidel. Ke stejnému datu nastoupil i tehdejší generální ředitel ČD Petr Žaluda. V srpnu 2008 byl pověřen vedením odklizovacích a nakolejovacích prací po tragickém železničním neštěstí ve Studénce.\n\nV lednu 2009 nastoupil do společnosti Student Agency, o měsíc později se stal předsedou představenstva a provozním ředitelem její nově založené dceřiné společnosti RegioJet, která 26. září 2011 zahájila pravidelnou osobní dopravu na trasa Praha–Havířov.\n\nNa konci září 2011, čtyři dny po zahájení provozu, dal ve firmě RegioJet výpověď. MF Dnes citovala zdroj, podle nějž příčinou odchodu byla nespokojenost s nesystémovými zásahy vedení a špatným systémem řízení, což však Paroubek na přímý dotaz odmítl komentovat. 10. listopadu 2011 pronikla do médií zpráva, že nastupuje do obdobné funkce ke konkurenčnímu dopravci LEO Express, kde měl rovněž připravit rozjezd linky Praha–Ostrava. Do firmy Leoše Novotného nastoupil k 1. prosinci 2011 na pozici provozního ředitele. Byl zodpovědný za realizaci projektu vlakové dopravy po stránce provozní, legislativní i personální.\n\nOd ledna 2014 byl vedoucí české pobočky National Express, kde by měl připravit vstup tohoto britského dopravce na český trh. Vzhledem k nejisté situaci ohledně výběrových řízení na dopravní obslužnost v oblasti železniční dopravy v ČR se v roce 2016 rozhodla společnost National Express své aktivity v České republice ukončit. Druhým důvodem ukončení činnosti byl i neúspěch v odvolacím řízení po vítězném tendru v SRN na provozování vlaků systému S-bahn Nürnberg, kde měly být provozovány vlaky českého výrobce Škoda Transportation. Jan Paroubek byl vedoucím projektu dodávky těchto vozidel za National Express.\n\nOd května 2016 pracuje Jan Paroubek jako ředitel Divize dopravních aplikací a technologií ve státním podniku Cendis, kde připravuje pro Ministerstvo dopravy ČR projekt centrálního nákupu kolejových vozidel a také projekt tarifní integrace .\n\nJan Paroubek byl také vicepresidentem České šipkové organizace a členem Sportovně disciplinární komise Unie šipkových organizací.\n\n"}
{"id": "574663", "url": "https://cs.wikipedia.org/wiki?curid=574663", "title": "Schönbühel-Aggsbach", "text": "Schönbühel-Aggsbach\n\nSchönbühel-Aggsbach je městys v okrese Melk v Rakouské spolkové zemi Dolní Rakousy. Žije zde obyvatel.\n\nSchönbühel-Aggsbach leží v Dolních Rakousích ve Wachau na pravém břehu Dunaje. Plocha městyse je 28,33 kilometrů čtverečních. 71,69 % plochy je zalesněno.\n\n\nDějiny místa jsou stejně proměnlivé jako dějiny celého Rakouska.\n\nV roce 1969 se obec sloučila s Schönbühelem a Aggsbach Dorfem.\n\n\nObecní zastupitelství městyse má 19 křesel.\n\nStarostou městyse je Erich Ringseis, vedoucí kanceláře Reinhard Gruber.\n\nPři obecních volbách v Dolních Rakousích v roce 2005 byly mandáty rozděleny následovně:\n\nPři obecních volbách v roce 2010 pozbyla SPÖ dvě křesla, které získala FPÖ.\n\nNezemědělských pracovišť bylo v roce 2001 42. Počet výdělečně činných osob v místě bydliště bylo v roce 2001 477, tj. 47,82 %.\n\n\n\n\n\n"}
{"id": "574666", "url": "https://cs.wikipedia.org/wiki?curid=574666", "title": "Kevin Lafrance", "text": "Kevin Lafrance\n\nKevin Pierre Lafrance (* 13. ledna 1990 v Bondy) je francouzský fotbalový obránce haitského původu, momentálně působící v ? klubu ?.\n\nNarodil se v Bondy a po několika působeních v mládežnických francouzských celcích se objevil v české akademii Josefa Masopusta a od roku 2007 působil v týmu FK Baník Most. I po sestupu svého týmu do druhé nejvyšší soutěže pokračoval v zajímavých výkonech a v zimě 2010 si jej vyhlédla pražská Slavia. V ní působil půl roku na hostování, týmu však sezona nevyšla a v létě se urostlý obránce vrátil zpět do Mostu. Ještě to léto si ho na testy do svého týmu pozvala prvoligová FC Viktoria Plzeň. Díky svému původu se dostal do reprezentace karibského státu Haiti a z Mostu odešel do Viktorie Žižkov. Před sezonou 2013/14 přestoupil do polského klubu Widzew Łódź.\n\n"}
{"id": "574667", "url": "https://cs.wikipedia.org/wiki?curid=574667", "title": "Pomocný pohon (PTO)", "text": "Pomocný pohon (PTO)\n\nPomocný pohon PTO ( z anglického Power take-off ) je mechanické zařízení, většinou připojené na převodovku automobilu nebo traktoru. PTO slouží k přenosu hnací síly ( kroutícího momentu ) z převodovky \nna další zařízení jako jsou hydraulická čerpadla, hydromotory nebo kardany. PTO se na převodovky montuje převážně na zadní stranu převodovky vedle hlavního kardanu a nebo na boční stranu převodovky, přičemž nejsou výjimkou PTO namontované na horní či spodní straně převodovky. Existuje široká škála modelů PTO, které jsou konstruovány především podle jednotlivých převodovek.Někdy se můžeme setkat i s termínem \"motorové PTO\" což znamená, že PTO není namontované na převodovce, ale na motoru. \nPTO mají výstupní přírubu upravenou dle norem čerpadel, aby na danou přírubu bylo možné připojit standardizovaná čerpadla, kardany atd. Výstupní příruby jsou standardizovány např. podle DIN 5462 ( nejčastěji požívaná příruba v ČR - pro 8drážkovou hřídel o rozměrech 8x32x35mm a přírubou o 4 dírách s roztečí šroubů 80x80mm) nebo UNI 21-222 s 7drážkovou hřídelí o rozměrech 7x21x25mm se 3 dírami )\n\nNejvětší využití naleznou pomocné pohony v nástavbařském odvětví, kde pomocný pohon v kombinaci s hydraulickým \nčerpadlem funguje jako zdroj hydraulického tlaku. Jsou tak poháněny například hydraulické nakládací jeřáby, \nsklápěcí nástavby, pracovní plošiny a další zařízení. \n\nZákladní parametry pro výběr pomocného pohonu:\n\nTyp převodové skříně: \"například ZF 6S850 (EATON FS 8309 A, IVECO 2854.5 apod.)\"\n\nPřevodový poměr na první rychlostní stupeň ( např. total ratio : 0,79 - 1,00 )\nProvedení př. skříně: \"s retardérem (intardérem) nebo bez\"\nPotřebný výkon PTO: \"(např.: požadovaný průtok 30 l/min při max. kontinuálním pracovním tlaku 300 Bar)\" \n\n\n"}
{"id": "574668", "url": "https://cs.wikipedia.org/wiki?curid=574668", "title": "Mirko Ivanovski", "text": "Mirko Ivanovski\n\nMirko Ivanovski (* 31. října 1989, Bitola, Makedonie, Jugoslávie) je severomakedonský fotbalový útočník, který momentálně působí v klubu Videoton FC.\n\nFotbalově vyrostl v klubu Pelister Bitola ve svém rodném městě, kde prošel mládežnickými celky a v A-týmu působil až do roku 2008, kdy přestoupil do týmu Makedonija Gjorce Petrov. V zimě 2010 přišel na testy do pražské Slavie, na kterých uspěl a přišel do tohoto týmu na půlroční hostování. Po deseti odehraných zápasech a třech vstřelených brankách se však vrátil zpět do vlasti bez prodloužení kontraktu.\n\nS FC Astra Giurgiu vyhrál v sezoně 2013/14 rumunský pohár. V létě 2014 přestoupil do CFR Cluj.\n\nV kvalifikaci na EURO 2012 vstřelil 1 gól (svůj první v A-týmu Severní Makedonie) v základní skupině B proti Andoře (6. září 2011), čímž rozhodl o vítězství svého mužstva 1:0. Makedonie skončila s 8 body na pátém místě a na evropský šampionát nepostoupila.\n\n"}
{"id": "574670", "url": "https://cs.wikipedia.org/wiki?curid=574670", "title": "Štefan Senecký", "text": "Štefan Senecký\n\nŠtefan Senecký (* 1. červen 1980, Nitra, Československo) je slovenský fotbalový brankář a bývalý reprezentant.\nMimo Slovensko hrál v Turecku a České republice.\n\nRodák z Nitry prošel všemi mládežnickými týmy místního klubu, dokud v roce 2005 nedostal příležitost v A-týmu, ve kterém působil až do roku 2008 a dokonce se dostal do slovenské reprezentace. Rokem 2008 přestoupil do tureckého klubu Ankaraspor AŞ, kde působil až do roku 2009, kdy se musel stěhovat do týmu MKE Ankaragücü po vyřazení svého týmu z nejvyšší soutěže. V zimě 2010 přišel na hostování do pražské Slavie, po čtyřech odchytaných utkáních se však hned v létě toho roku vrátil do svého mateřského klubu.\n\nV Turecku pokračoval v kariéře v MKE Ankaragücü a Sivassporu. Od července 2013 byl rok volným hráčem bez angažmá kvůli přetržené achillovce. V srpnu 2014 se objevil v druholigovém slovenském týmu ŠKF Sereď, hrajícího skupinu západ. Trenér Tibor Meszlényi ho postavil do zápasu 4. kola proti B-týmu Žiliny, ale první zápas po dlouhé době se příliš nevydařil, Senecký třikrát inkasoval a Sereď prohrála.\n\nV lednu 2015 přestoupil do MFK Ružomberok, podepsal kontrakt na jeden a půl roku. Během angažmá byl několikrát zraněný. V prosinci 2015 v klubu skončil.\n\nV letech 2007–2009 odchytal 12 utkání za slovenský národní tým. Debutoval 22. 8. 2007 v přátelském utkání v Trnavě proti Francii (porážka 0:1).\n\n"}
{"id": "574673", "url": "https://cs.wikipedia.org/wiki?curid=574673", "title": "Vladan Binić", "text": "Vladan Binić\n\nVladan Binić (* 25. ledna 1987, Niš, SFR Jugoslávie) je srbský fotbalový záložník, momentálně působící v bosenském klubu FK Leotar Trebinje. Vlastní také české občanství.\n\nOtcem Vladana je známý fotbalový útočník Dragiša Binić, který hrával za pražskou Slavii. Vladan má českou matku, se kterou v Praze vyrůstal od tří let a má také české občanství. Hrával za mládežnické celky pražské Sparty. Byl také na stáži v Chelsea FC a v roce 2007 přestoupil do srbského klubu FK Napredak Kruševac. Od roku 2010 působil v jednom z nejznámějších srbských klubů – CZ Bělehrad.\n\nNastupoval také za mládežnické reprezentační výběry.\n\n"}
{"id": "574675", "url": "https://cs.wikipedia.org/wiki?curid=574675", "title": "Jiří Koubský", "text": "Jiří Koubský\n\nJiří Koubský (* 5. srpen 1982, Kyjov, Československo) je český fotbalový obránce, momentálně působí ve švýcarském klubu FC Wil 1900, kde hostuje z FC Aarau.\n\nFotbalově začínal v rodném Kyjově a po krátké štaci v Uherském Hradišti odešel do Zlína. Tam působil celkem 4 roky s malou výjimkou krátkého hostování na Spartě. V létě 2005 odešel na své první zahraniční angažmá, do švýcarského FC St.Gallen. V tomto klubu hrál 5 let, dokud se v roce 2010 navrátil do vlasti, konkrétně do týmu SK Slavia Praha. V podzimní části sezony 2010/11 nastupoval pravidelně na stoperovi. Po Vánocích ho však již trenér Petrouš nestavěl a po sezoně mu bylo svoleno hledat si jiné angažmá. Nakonec zakotvil na Slovensku, konkrétně v Trnavě, kde v zimě roku 2012 skončil a odešel do švýcarského FC Aarau. V červenci 2013 odešel na roční hostování do týmu FC Wil 1900. Od roku 2014 hraje ze tým FC Köniz ve třetí švýcarské lize.\n\nJiří Koubský působil v mládežnických reprezentačních výběrech České republiky v kategoriích od 16 let.\n\nGóly Jiřího Koubského v české reprezentaci do 21 let \n"}
{"id": "574676", "url": "https://cs.wikipedia.org/wiki?curid=574676", "title": "Obiter dictum", "text": "Obiter dictum\n\nObiter dictum (lat. „řečeno na okraj“, mn. č. \"obiter dicta\") je ta část rozhodnutí, která shrnuje další argumenty a která není autoritativní. Je uváděna pouze pro dokreslení a může mít v případě, že je součástí zrušovacího rozhodnutí, význam jako vodítko pro další rozhodování soudu nižší instance.\n\nPříklad: „Kasační stížnost byla podána opožděně (= \"ratio decidendi\"), avšak nemohla by zřejmě uspět ani v případě, že by byla včasná, neboť stěžovatel se domáhá rozhodnutí ve věci, jež je vyňata z pravomoci soudů (= \"obiter dictum\").“\n\nV precedenčních systémech je závaznou částí precedentu pouze \"ratio decidendi\", argumentace \"obiter dictum\" precedenční účinky nemá.\n\nPodle právníka Davida Kosaře se \"obiter dicta\" používají hlavně v těchto případech:\n\n\n"}
{"id": "574679", "url": "https://cs.wikipedia.org/wiki?curid=574679", "title": "Josef Boumedienne", "text": "Josef Boumedienne\n\nJosef Sami Boumedienne (* 12. ledna 1978 ve Stockholmu) je bývalý švédský hokejový útočník, skaut a trenér.\n\nJeho otec pochází z Alžírska a matka z Finska. Jeho starší bratr Karim Boumedienne hraje také lední hokej.\n\nOd podzimu 2004 má finské státní občanství, ale hraje za Švédský národní tým.\n\n\n\n\n"}
{"id": "574685", "url": "https://cs.wikipedia.org/wiki?curid=574685", "title": "NAT64", "text": "NAT64\n\nNAT64 je jeden z mechanismů usnadňujících přechod od IPv4 k IPv6. Jeho cílem je vzájemný překlad datagramů, aby spolu mohla komunikovat zařízení podporující odlišné verze protokolu. Vychází ze svého předchůdce NAT-PT, který byl však kvůli svým problémům (zpravidla se jednalo o zásahy do DNS) odmítnut. Významnou koncepční změnou proti NAT-PT je, že NAT64 je navržen jako asymetrický - umožňuje navázat komunikaci z koncové IPv6 sítě do IP Internetu, nikoli však obráceně. Je definován v RFC 6146.\n\nZařízení implementující NAT64 je umístěno mezi koncovou IPv6 síť a IPv4 Internet. Datagramy, které mají být mezi nimi předány, překládá podle pravidel definovaných v RFC 6145. Jejich součástí je řada omezení, například nejsou podporovány jakékoli IPv4 volby či IPv6 rozšiřující hlavičky. Důležitou součástí překladu je vzájemné mapování adres, jehož chování se liší v závislosti na směru překladu.\n\nIPv4 adresy jsou do mnohem většího adresního prostoru IPv6 mapovány staticky bezstavově. Pro tento účel slouží prefix délky nanejvýš 96 bitů - buď dobře známý prefix 64:ff9b::/96 podle RFC 6052, nebo prefix definovaný správcem sítě. IPv4 adresa je při mapování do IPv6 připojena za prefix. Směrování v místní IPv6 síti zajistí, aby byl prefix směrován na zařízení implementující NAT64.\n\nPro mapování IPv6 adres do IPv4 se používá dynamický stavový přístup podobný mapování privátních IPv4 adres na veřejné v současných IPv4 NATech. NAT64 obsahuje dynamickou mapovací tabulku obsahující položky vzájemně mapované dvojice s IPv6 adresou a portem stroje z místní sítě a IPv4 adresou a portem, jimiž jsou reprezentovány v IPv4 datagramech. Jako IPv4 adresa je typicky použita adresa NAT64 zařízení a datové toky jsou rozlišeny jen čísly portů. Mapovací tabulky jsou udržovány odděleně pro protokoly TCP, UDP a ICMP. Položka je do nich přidána automaticky, když některé ze zařízení místní sítě navazuje komunikaci do IPv4 Internetu. NAT64 eviduje probíhající datové toky a položku z mapovací tabulky automaticky odstraní, když pro ni neexistuje žádný aktivní datový tok.\n\nSpecifikace zmiňuje i možnost existence trvalých položek v mapovací tabulce, jejichž prostřednictvím lze v omezené míře zajistit dosažitelnost vybraných aplikací (např. serverů síťových služeb) z koncové IPv6 sítě v IPv4 Internetu. Komunikaci využívající těchto položek lze navázat i ve směru z IPv4 do IPv6.\n\nNAT64 je obvykle nasazen společně s DNS64, jež zajišťuje mapování adres při vyhledávání v DNS.\n"}
{"id": "574686", "url": "https://cs.wikipedia.org/wiki?curid=574686", "title": "Josef Winterhalder", "text": "Josef Winterhalder\n\nJosef Winterhalder mladší (1743 Vöhrenbach – 1807 Znojmo) byl rakouský malíř fresek, oltářních a závěsných obrazů.\n\nDětství a dospělost prožil ve Znojmě. Syn sochaře Josefa Michala Winterhaldera, byl v devíti letech poslán ke strýci Josefovi Winterhalderovi st. Ten jej seznámil s uměním i osobnostmi vídeňské akademie (Daniel Gran, Johann Lucas Kracker). Reflexy jejich děl se později objevují v jeho díle. Rozhodující však byl vstup do dílny Franze Antona Maulbertsche, u něhož se učil 1764–68. Zemřel roku 1807 ve Znojmě.\n\n(N) – nezachovaná realizace, (S) – zachována signatura, (A) – sporné autorství\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "574689", "url": "https://cs.wikipedia.org/wiki?curid=574689", "title": "DNS64", "text": "DNS64\n\nDNS64 je rozšíření DNS, které implementuje statické bezstavové mapování IPv4 adres na IPv6 adresy. Používá se obvykle ve spojení s NAT64 s cílem umožnit zařízením v koncové IPv6 síti přístup ke službám poskytovaným jen protokolem IPv4. DNS64 je implementováno v rekurzivním DNS serveru, který využívají stroje z koncové IPv6 sítě k řešení svých dotazů. Nemusí se jednat o stejný prvek, v němž je implementován NAT64. Jedinou vazbou mezi NAT64 a DNS64 je použití stejného IPv6 prefixu pro mapování IPv4 adres na IPv6.\n\nMapování adres je založeno na definovaném IPv6 prefixu. Může se jednat buď o dobře známý prefix 64:ff9b::/96 podle , nebo o prefix délky nanejvýš 96 b definovaný správcem sítě. V případě délky prefixu 96b je IPv4 adresa při mapování připojena za prefix na konec IPv6 adresy (96b + 32b = celkem 128bitů). U ostatních délek prefixů je IPv4 umístěna přibližně uprostřed výsledné IPv6, a je klidně rozdělena na dvě části. Konkrétní podobu udává tabulka Figure 1 v . Takto vytvořené IPv6 adresy DNS64 označuje jako syntetizované.\n\nDNS64 se týká pouze dotazů na záznamy typu AAAA, jimiž zařízení z místní sítě hledají IPv6 adresy pro zadaná jména. Dotaz tohoto typu je DNS serverem implementujícím DNS64 obsloužen následujícím postupem:\n\nIPv6 směrování v koncové síti následně zajistí, aby IPv6 datagramy odeslané na syntetizované adresy byly předány prvku implementujícímu NAT64, jenž zajistí jejich překlad a odeslání do IPv4 Internetu.\n\nDNS64 zasahuje do obsahu DNS záznamů, je proto problematická jeho koexistence s DNSSEC. Pokud platnost odpovědi ověřuje server, provede standardní ověření pro získané záznamy typu A a uspěje-li, pošle tazateli odpovídající syntetizované záznamy typu AAAA. Jestliže klient chce ověřovat DNSSEC sám (nastaví v dotazu příznak CD), nelze syntézu provádět. Rekurzivní server pošle klientovi nezměněná data. V tomto případě lze DNS64 provádět jen v rámci klienta.\n\n"}
{"id": "574690", "url": "https://cs.wikipedia.org/wiki?curid=574690", "title": "Sodíkovo-sírový akumulátor", "text": "Sodíkovo-sírový akumulátor\n\nSodíkovo-sírový akumulátor (zkracováno \"NaS\") je akumulátor, kde je anodou čistý sodík a katodou síra, obojí v tekuté formě. Elektrolyt má podobu membrány z oxidu hlinitého.\n\nSystém Na-S (případně Na-Ni-CI) má čtyřnásobně vyšší hustotu energie než olověný akumulátor.\n\nformula_1\n"}
{"id": "574691", "url": "https://cs.wikipedia.org/wiki?curid=574691", "title": "Daniel Gran", "text": "Daniel Gran\n\nDaniel Gran (22. května 1694 Vídeň – 16. dubna 1757 St. Pölten) byl rakouský freskař a malíř malující závěsné i oltářní obrazy. Patří k významným představitelům klasicizujícího směru rakouského malířství druhé čtvrtiny 18. století.\n\nDaniel Gran se narodil ve Vídni 22. května 1694. V roce 1719 podnikl cestu do Itálie, kterou mu umožnil kníže A. F. Schwarzenberg. Studoval zejména u Sebastiana Ricciho v Benátkách a u Francesca Solimeny v Neapoli, poučil se rovněž na vrcholném italském baroku a římském klasicismu. 1723 se vrátil do Vídně a byl činný zejména pro Schwarzenberky, 1727 jmenován dvorním malířem. Ovlivnil nejen své současníky, ale i následující generaci. Skonal 16. dubna 1757 v St. Pöltenu.\n\nJeho hlavní význam spočívá v nástropních malbách, v nichž čerpal ze svého studia v Itálii a rovněž z francouzského umění. Vzdělaný v ikonologii, sestavoval často sám programy svých kompozic. Široký ohlas získal zejména jeho oltářní obraz v kostele sv. Karla Boromejského ve Vídni (1736). Vedle nástropní malby Zemského domu v Brně se dochovala malba v rondelu jihozápadní věže v klášteře Hradisko u Olomouce (1739), dále oltářní obrazy v Čechách na panství Schwarzenberků (Ondřejov u Č. Krumlova, Telč, aj.)\n\n"}
{"id": "574692", "url": "https://cs.wikipedia.org/wiki?curid=574692", "title": "Josef Bazala", "text": "Josef Bazala\n\nJosef Bazala (* 29. února 1956) je český manažer, od května 2005 do ledna 2008 generální ředitel a předseda představenstva Českých drah, od prosince 2007 do června 2010 generální ředitel a předseda představenstva v jejich dceřiné společnosti ČD Cargo.\n\nV roce 1980 ukončil studium na Vysoké škole dopravní v Žilině (nynější Žilinská univerzita), obor Provoz a ekonomika železniční dopravy.\n\nV roce 1981 nastoupil k Československým státním drahám, kde vykonával různé funkce, mj. pracoval jako výpravčí. V roce 1993 byl jmenován vrchním ředitelem Obchodně-provozní divize Českých drah (ČD) a v roce 1995 krátce zastával funkci generálního ředitele tohoto podniku. Poté ČD opustil a od roku 1996 začal působit ve spediční společnosti SPEDI-TRANS Praha, s.r.o. Od 17. prosince 1996 byl držitelem vlastnického podílu v této firmě, od 12. června 1997 pak také jejím jednatelem. K 19. březnu 2003 se však vzdal této funkce, prodal i podíl ve firmě a nastoupil zpět na ČD, kde zastával funkci 1. náměstka generálního ředitele a člena představenstva. V květnu 2005 se stal generálním ředitelem ČD. Tuto funkci vykonával až do 1. února 2008, kdy jej nahradil Petr Žaluda, a sám Bazala se stal generálním ředitelem a předsedou představenstva společnosti ČD Cargo (ČDC). Předsedou představenstva ČDC již přitom byl od 1. prosince 2007 (tedy od založení společnosti), po krátkou dobu tedy vykonával stejnou funkci u mateřské (ČD) i dceřiné (ČDC) společnosti.\n\nNa valné hromadě společnosti ČDC, která se uskutečnila 16. června 2010, byl Bazala společně s celým představenstvem odvolán. Důvodem odvolání bylo údajné špatné hospodaření firmy a špatná spolupráce s mateřskou společností. Odvolaný Bazala však tyto důvody odmítl a ztrátové hospodaření zdůvodnil světovou ekonomickou krizí. Následně byla pracovní pozice generálního ředitele ČDC zrušena a Bazala byl z ČDC propuštěn pro nadbytečnost. Podle Bazaly však stanovy společnosti uvedený postup neumožňují.\n\n"}
{"id": "574693", "url": "https://cs.wikipedia.org/wiki?curid=574693", "title": "Jan Lukáš Kracker", "text": "Jan Lukáš Kracker\n\nJan Lukáš Kracker (3. března 1719 Vídeň – 30. listopad/1. prosinec 1779 Eger) byl rakouský malíř fresek, závěsných a oltářních obrazů.\n\nV letech 1733–1742 studoval vídeňské Akademii u Paula Trogera a Michelangela Unterbergera.\nReflektoval však i neapolskou malbu a posléze jihoněmecké pozdně barokní malířství.\n\nZprvu pracoval v dílně brněnského malíře Josefa Tadeáše Rottera (oltářní obrazy piaristů ve Strážnici 1747, Litomyšli 1748, hlavní oltář Bystré u Poličky, 1749). Později se osamostatnil a usadil ve Znojmě a pro město a okolí namaloval řadu obrazů.\n\nV šedesátých letech 18. století získal velké zakázky v Praze a v jezuitském kostele sv. Mikuláše na Malé Straně vytvořil své hlavní dílo – fresku v klenbě lodi a dva oltářní obrazy.\n\nV letech 1766–1767 pracoval v klášteře v Nové Říši (freska, oltářní obrazy v kostele, podobizny zakladatelů) a později dodal obrazy pro další kostely opatství. Pozdní dílo patří Uhrám, kde vstoupil do služeb jagerského biskupa Karla Esterházyho a kde se definitivně usadil.\n\nJeho žáky byli Josef Zirckler (1750–1797) a Josef Zach, který se oženil s Krackerovou dcerou Teresií.\n\n\n"}
{"id": "574697", "url": "https://cs.wikipedia.org/wiki?curid=574697", "title": "Petr Kukal", "text": "Petr Kukal\n\nPetr Kukal (* 16. prosince 1970 v Poděbradech, církevní jméno \"Petr Vojtěch Kukal\") je český básník, spisovatel a publicista.\n\nPetr Kukal vystudoval Pedagogickou fakultu Univerzity Karlovy v Praze (1989 – 1994), obor český jazyk–literatura a občanská výchova. Dvacet let se věnoval oblasti vzdělávání. Pracoval jako učitel na ZŠ T. Stolzové v Kostelci nad Labem a na SŠ a VOŠ MILLS v Čelákovicích, dále jako šéfredaktor časopisu Moderní vyučování, šéfredaktor nakladatelství učebnic ALTER, působil na MŠMT ČR a ve vedení Výzkumného ústavu pedagogického. V letech 2005 – 2015 se věnoval vzdělávání dospělých, od roku 2015 do dubna 2018 pracoval na Ministerstvu kultury ČR, kde dosáhl popularity jako správce twitterového účtu. V roce 2016 za něj pro Ministerstvo kultury získal Křišťálovou lupu v kategorii Obsahová inspirace. Od května 2018 působí jako tiskový mluvčí Filozofické fakulty Univerzity Karlovy.\n\nJe členem Českého centra mezinárodního PEN klubu, České křesťanské akademie a individuálním členem Asociace muzeí a galerií ČR. Zasedá v porotách řady literárních soutěží.\n\nPetr Kukal je držitelem několika literárních ocenění (Literární cena Vladimíra Vokolka, výroční Cena Unie českých spisovatelů za rok 2014 aj.). Spolupracuje s Českým rozhlasem Dvojka, pro který píše a čte pravidelné Ranní glosy. Je zastoupen ve sborníku Nejlepší české básně 2017 . Jeho verše byly přeloženy do ruštiny, polštiny a bosenštiny. V roce 100. výročí vzniku ČSR mu byla udělena pamětní medaile města Poděbrad.\n\nPetr Kukal žije v Brandýse nad Labem. Je ženatý, otec dvou synů.\n\n\n\n\n\n\n"}
{"id": "574698", "url": "https://cs.wikipedia.org/wiki?curid=574698", "title": "Anastasija Prychoďková", "text": "Anastasija Prychoďková\n\nAnastasija „Nasťa“ Kosťantynivna Prychoďková ( ; ; 21. dubna 1987, Kyjev, Ukrajinská SSR, SSSR) je ukrajinská folková a popová zpěvačka známá pro svůj hluboký kontraalt.\n\nV roce 2007 vyhrála ruskou soutěž „Továrna hvězd“ (kde zazpívala mj. i coververzi Cojovy kultovní písně \"Krevní skupina\") a 16. května 2009 reprezentovala Rusko na Eurovision Song Contest 2009 v Moskvě, kde skončila na 11. příčce. Píseň, s níž Rusko reprezentovala, \"Mamo\", se dostala mezi 22 nejlepších v rádiové hitparádě Lotyšska, Ruska a Ukrajiny a ve stahovací hitparádě Finska.\n\n"}
{"id": "574699", "url": "https://cs.wikipedia.org/wiki?curid=574699", "title": "Malátdehydrogenáza", "text": "Malátdehydrogenáza\n\nMalátdehydrogenáza je oxidoredukční enzym, který katalyzuje oxidaci malátu na oxalacetát, tedy poslední reakci citrátového cyklu před vstupem nového acetyl-CoA. Zároveň se koenzym NAD+ redukuje na NADH. Eukaryota mají několik variant (izozymů) tohoto enzymu, např, kvasinky mají jeden cytosolický, druhý glyoxyzomální a třetí v mitochondriální matrix.\n\nPři této reakci se hydroxylová skupina oxiduje na keton, hydridový iont z OH je přenesen na NAD. Malátdehydrogenáza vykazuje ve své struktuře značnou shodu s laktátdehydrogenázou a alkoholdehydrogenázou a možná tyto enzymy vznikly ze společného předka.\n"}
{"id": "574704", "url": "https://cs.wikipedia.org/wiki?curid=574704", "title": "Nof Ajalon", "text": "Nof Ajalon\n\nNof Ajalon ( נוף איילון, doslova „\"Vyhlídka na Ajalon\"“, v oficiálním přepisu do angličtiny Nof Ayyalon, přepisováno též Nof Ayalon) je vesnice typu společná osada (\"jišuv kehilati\") v Izraeli, v Centrálním distriktu, v Oblastní radě Gezer.\n\nLeží v nadmořské výšce 195 metrů na pomezí hustě osídlené a zemědělsky intenzivně využívané pobřežní nížiny a regionu Šefela, na dotyku mezi územím Izraele v mezinárodně uznávaných hranicích a územím nikoho, které do roku 1967 oddělovalo Izrael a Západní břeh Jordánu v prostoru Latrunu. Společně se sousedním kibucem Ša'alvim vytváří souvislý stavební celek. Jihozápadně od vesnice protéká Nachal Ajalon.\n\nObec se nachází 28 kilometrů od břehu Středozemního moře, cca 30 kilometrů jihovýchodně od centra Tel Avivu a cca 25 kilometrů severozápadně od historického jádra Jeruzalému. Nof Ajalon obývají Židé, přičemž osídlení v tomto regionu je etnicky převážně židovské.\n\nNof Ajalon je na dopravní síť napojen pomocí místní komunikace, jež vede do nedalekého města Modi'in-Makabim-Re'ut. Jihozápadně od obce probíhá dálnice číslo 1 spojující Tel Aviv a Jeruzalém.\n\nNof Ajalon byl založen v roce 1994. Jde o nábožensky orientované sídlo rezidenčního typu, které přímo navazuje na sousední kibuc Ša'alvim. Funguje tu náboženské vzdělávání, knihovna a sportovní areály.\n\nPodle údajů z roku 2014 tvořili naprostou většinu obyvatel v Nof Ajalon Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Jde o menší obec předměstského rezidenčního typu s  populací, která po počátečním prudkém nárůstu začala po roce 2005 stagnovat. K 31. prosinci 2014 zde žilo 2113 lidí. Během roku 2014 populace klesla o 2,7 %.\n\n\n"}
{"id": "574713", "url": "https://cs.wikipedia.org/wiki?curid=574713", "title": "Monasteriologie", "text": "Monasteriologie\n\nMonasteriologie je historická věda zabývající se kláštery a vším, co je s nimi spojené: církevní řády, řeholní komunity, kongregace, historie a architektura kostelů, konventů a kaplí, včetně klášterních interiérů, materiální i duchovní produkce, ikonologické prezentace atd.\n"}
{"id": "574718", "url": "https://cs.wikipedia.org/wiki?curid=574718", "title": "Bejt Chašmonaj", "text": "Bejt Chašmonaj\n\nBejt Chašmonaj ( בֵּית חַשְׁמוֹנַאי, doslova „\"Hasmoneův dům\"“, v oficiálním přepisu do angličtiny Bet Hashmonay, přepisováno též Beit Hashmonay) je vesnice typu společná osada (\"jišuv kehilati\") v Izraeli, v Centrálním distriktu, v Oblastní radě Gezer.\n\nLeží v nadmořské výšce 113 metrů na pomezí hustě osídlené a zemědělsky intenzivně využívané pobřežní nížiny a regionu Šefela. Severovýchodně od vesnice protéká Nachal Ajalon.\n\nObec se nachází 22 kilometrů od břehu Středozemního moře, cca 25 kilometrů jihovýchodně od centra Tel Avivu a cca 32 kilometrů severozápadně od historického jádra Jeruzalému. Bejt Chašmonaj obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla severně odtud žije cca dvacetiprocentní menšina izraelských Arabů.\n\nBejt Chašmonaj je na dopravní síť napojen pomocí lokální silnice číslo 424. Východně od obce probíhá dálnice číslo 1 spojující Tel Aviv a Jeruzalém, která se tu kříží se silnicí dálničního typu číslo 431 vedoucí do města Modi'in-Makabim-Re'ut.\n\nBejt Chašmonaj byl založen v roce 1972. Jméno vesnice odkazuje na Šim'ona Thassiho z rodu Hasmoneovců, který měl v tomto regionu v 2. století před naším letopočtem mocenskou základnu. Založení nynější osady iniciovala Židovská agentura pro usídlení zejména učitelů, kteří působili na zdejší regionální škole Ajalon. V první fázi se tu usadilo 15 rodin. Od roku 1987 sídlí v obci úřady Oblastní rady Gezer. Dále tu funguje regionální základní i střední škola, mateřské školy, synagoga, knihovna a sportovní areály.\n\nRoku 2004 začala výrazná stavební expanze obce sestávající ze 350 domů. Dokončení se plánuje v závěru roku 2010.\n\nPodle údajů z roku 2014 tvořili naprostou většinu obyvatel v Bejt Chašmonaj Židé - cca 2100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 2200 osob).\n\nJde o menší obec vesnického typu s dlouhodobě prudce rostoucí populací. K 31. prosinci 2014 zde žilo 2158 lidí. Během roku 2014 populace stoupla o 1,5 %.\n\n\n"}
{"id": "574721", "url": "https://cs.wikipedia.org/wiki?curid=574721", "title": "Hvězdárna a planetárium Plzeň", "text": "Hvězdárna a planetárium Plzeň\n\nHvězdárna a planetárium Plzeň byla příspěvková organizace, která vznikla v 50. letech 20. století. Zabývala se astronomickým pozorováním, přednáškovou a popularizační činností. Zajišťovala přednášky nejen na téma astronomie a kosmonautika, ale i podobných oborů. Pořádala pozorovací akce pro širokou veřejnost i pro zkušenější astronomy-amatéry. Mezi nejznámější patřily pozorovací víkendy nebo Letní astronomické praktikum – Expedice. Každoročně se také zapojovala do různých akcí jako například Dny vědy a techniky nebo Noc vědců, kde prezentovala svoji činnost.\n\nDo roku 1997 organizace sídlila v budově „Nad Hamburkem“, dnešním sídle Okresního soudu Plzeň-město, kde byl funkční projekční přístroj planetária. Poté, co budovu musela opustit, byl přístroj rozebrán a momentálně je uložen v náhradních prostorech. Od té doby měla pouze administrativní budovu ve Skvrňanech a pozorování pro veřejnost bylo realizováno nejčastěji formou výjezdů do okrajových částí města, kam byly přivezeny přenosné dalekohledy a za asistence odborných pracovníků bylo možné sledovat objekty na obloze. \n\n3D planetárium v Plzni provozuje plzeňská Techmania.\n\nHvězdárna a planetárium Plzeň byla k 30. červnu 2016 jako příspěvková organizace města zrušena, převedena pod Plzeňský kraj a sloučena s rokycanskou hvězdárnou.\n\nNyní pokračuje v činnosti jako součást nově vzniklé organizace Hvězdárna v Rokycanech a Plzni.\n\n"}
{"id": "574724", "url": "https://cs.wikipedia.org/wiki?curid=574724", "title": "Dušan Foltýn", "text": "Dušan Foltýn\n\nDušan Foltýn (* 26. prosince 1966 Yangoun, Myanmar) je český historik, monasteriolog, specializující se na kulturu a umění středověku.\n\nV roce 1991 absolvoval obory historie a filosofie na Filosofické fakultě Univerzity Karlovy v Praze. Jeho oficiální Curriculum Vitae sestává z dosud prošlých pracovišť.\nPůsobil od 1991 na oddělení starší české a evropské filozofie Filozofického ústavu AV.\nOd 1997 na oddělení středověku Archeologického ústavu AV ČR.\nOd 2001 oddělení starší české a evropské filozofie Filosofického ústavu AV ČR\na od 2002 dodnes pracuje pro Filosofický ústav v Centru medievistických studií CMS AV ČR a UK v Praze a přednáší regionální historii na Pedagogické fakultě Univerzity Karlovy. Dále vyučuje předmět \"Řeholní řády a kongregace\" na Katolické teologické fakultě.\n\n\n"}
{"id": "574729", "url": "https://cs.wikipedia.org/wiki?curid=574729", "title": "Azarja", "text": "Azarja\n\nAzarja ( עֲזַרְיָה, v oficiálním přepisu do angličtiny Azarya, přepisováno též Azaria) je vesnice typu mošav v Izraeli, v Centrálním distriktu, v Oblastní radě Gezer.\n\nLeží v nadmořské výšce 103 metrů na pomezí hustě osídlené a zemědělsky intenzivně využívané pobřežní nížiny a regionu Šefela. Severovýchodně od vesnice protéká Nachal Gezer a dál k severovýchodu paralelně s ním i Nachal Ajalon.\n\nObec se nachází 22 kilometrů od břehu Středozemního moře, cca 25 kilometrů jihovýchodně od centra Tel Avivu a cca 32 kilometrů severozápadně od historického jádra Jeruzalému. Azarja obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla severovýchodně odtud žije cca dvacetiprocentní menšina izraelských Arabů.\n\nAzarja je na dopravní síť napojena pomocí lokální silnice číslo 424. Západně od obce probíhá dálnice číslo 44 a dál k západu paralelně s ní i dálnice číslo 6, podél které zároveň vede železniční trať z Lodu do Beerševy. Severně od mošavu zase probíhá silnice dálničního typu číslo 431 dobudovaná počátkem 21. století.\n\nAzarja byla založena v roce 1949. K založení došlo 30. října 1949 na pozemcích opuštěné arabské vesnice al-Barija dobyté Izraelci během války za nezávislost v roce 1948. Ta se nacházela necelý 1 kilometr východně od nynějšího mošavu Azarja (zhruba v místech, kde nyní stojí vesnice Bejt Chašmonaj). Stávala v ní mešita. Roku 1931 měla al-Barija 388 obyvatel a 86 domů. V červenci 1948 byla tato oblast ovládnuta židovskými silami a arabské osídlení zde skončilo. Zástavba vesnice pak byla zbořena s výjimkou jednoho kamennéhodomu.\n\nPrvní osadníky v mošavu Azarja tvořilo 28 rodin z Jeruzaléma, které sem přišly v rámci hnutí me-ha-Ir le-kfar (מהעיר לכפר) - „\"Z města na vesnici\"“. Mnozí z nich předtím do mandátní Palestiny z Iráku, Íránu, Sýrie a Turecka. Pro usídlení si vybírali ze čtyř navrhovaných lokalit. Zpočátku pobývali v prostoru nové osady jen muži, kteří připravovali opuštěnou arabskou vesnici pro trvalé obývání, zatímco ženy a děti zůstaly v Jeruzalému. V 50. letech 20. století do mošavu dorazili i noví židovští imigranti z Iráku nebo Libye.\n\nJméno osady podle jednoho výkladu odkazuje na biblickou postavu \"Azarjáše\" z Druhé knihy královské 14,21 Podle jiného výkladu jméno vymyslel pozdější izraelský prezident Jicchak Ben Cvi a má jít o akronym (עולי זאכו ראו ישועת ה') - \"Olej Zacho ra'u ješu'at ha-Šem\", v překladu „Navrátilci ze Zacho [obec v Kurdistánu] spatřili spásu Boha“.\n\nZpočátku byla místní ekonomika založena převážně na zemědělství, ale v současnosti se zemědělstvím zabývá jen menšina obyvatel. Většina lidí pracuje mimo obec. V mošavu fungují mateřské školy, centrum mládeže, sportovní areály a obchod.\n\nPodle údajů z roku 2014 tvořili naprostou většinu obyvatel v Azarja Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1141 lidí. Během roku 2014 populace stoupla o 2,8 %.\n\n\n"}
{"id": "574732", "url": "https://cs.wikipedia.org/wiki?curid=574732", "title": "Roman Valeš", "text": "Roman Valeš\n\nRoman Valeš (* 6. března 1990, Praha, Československo) je český fotbalový brankář momentálně působící v klubu Bohemians Praha 1905.\n\nPůsobil v mládežnických týmech pražské Slavie, dokud neodešel na hostování do FK Čáslav (podzim 2009) a poté do FC Hlučín (jaro 2010). Předváděl kvalitní výkony a v létě 2010 si ho trenér Karel Jarolím vybral do A-týmu Slavie na zkoušku. V lednu 2011 přestoupil do Jablonce, kde v březnu debutoval v Gambrinus lize.\n\nV sezóně 2012/13 vyhrál s Jabloncem český fotbalový pohár.\n\n"}
{"id": "574733", "url": "https://cs.wikipedia.org/wiki?curid=574733", "title": "Jad Rambam", "text": "Jad Rambam\n\nJad Rambam ( יַד רַמְבַּ\"ם, doslova „\"Rambamův památník\"“, v oficiálním přepisu do angličtiny Yad Rambam) je vesnice typu mošav v Izraeli, v Centrálním distriktu, v Oblastní radě Gezer.\n\nLeží v nadmořské výšce 88 metrů na pomezí hustě osídlené a zemědělsky intenzivně využívané pobřežní nížiny a regionu Šefela. Severovýchodně od vesnice protéká Nachal Gezer a dál k severovýchodu paralelně s ním i Nachal Ajalon.\n\nObec se nachází 19 kilometrů od břehu Středozemního moře, cca 22 kilometrů jihovýchodně od centra Tel Avivu a cca 34 kilometrů severozápadně od historického jádra Jeruzalému. Jad Rambam obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla severovýchodně odtud žije cca dvacetiprocentní menšina izraelských Arabů.\n\nJad Rambam je na dopravní síť napojen pomocí lokální silnice číslo 424. Severozápadně od obce se kříží dálnice číslo 44, dálnice číslo 6 a silnice dálničního typu číslo 431 dobudovaná počátkem 21. století. Podél dálnice číslo 6 vede rovněž železniční trať z Lodu do Beerševy.\nJad Rambam byl založen v roce 1955. K založení došlo 6. listopadu 1955. Většina prvních obyvatel byli Židé z Maroka, z města Fès. Vesnice je pojmenována podle židovského středověkého učence Maimonida nazývaného hebrejsky Rambam.\n\nMístní ekonomika je založena na zemědělství, velká část obyvatel ale pracuje i v jiných oborech.\n\nPodle údajů z roku 2014 tvořili naprostou většinu obyvatel v Jad Rambam Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 1040 lidí. Během roku 2014 populace stoupla o 1,3 %.\n\n\n"}
{"id": "574735", "url": "https://cs.wikipedia.org/wiki?curid=574735", "title": "Radek Gulajev", "text": "Radek Gulajev\n\nRadek Gulajev (* 7. leden 1989 Šternberk) je český fotbalový útočník, momentálně působící v klubu Blau Weiss Linz.\n\nRodák z moravského Šternberka začínal s fotbalem v Uničově a přes různé mládežnické celky se dostal až k dorostu pražské Slavie. Ve Slavii se propracoval až do B-týmu a v roce 2009 odešel na hostování do druholigového Hlučína. V létě 2010 se vrátil zpět do Slavie, kde si ho trenér Karel Jarolím vybral do A-týmu na zkoušku. V útoku Slavie však bylo větší množství mladých útočníků a tak Gulajev odešel opět na hostování do Hlučína. V roce 2011 zkoušel štěstí na hostování v Hradci Králové a po zimním návratu do Slavie přestoupil do Ústí nad Labem.\n\n"}
{"id": "574736", "url": "https://cs.wikipedia.org/wiki?curid=574736", "title": "Martin Lukeš", "text": "Martin Lukeš\n\nMartin Lukeš (* 17. listopad 1978, Bruntál) je český fotbalový záložník a bývalý reprezentant. Velkou část kariéry strávil v klubu FC Baník Ostrava. V roce 1997 zvítězil v české anketě Fotbalista roku v kategorii Talent roku. V roce 1998 odehrál 2 přátelské zápasy za A-mužstvo České republiky.\n\nFotbalově začínal v rodném Bruntále v klubu Slavoj Bruntál, odkud odešel v roce 1989 do Baníku Ostrava, kde hrál nejprve v mládežnických týmech. V prvoligovém kádru začal hrát od roku 1998 a působil v něm dlouhých 6 sezon, než v roce 2003 přestoupil do pražské Slavie – po změně majitelů v Baníku (Daniel Vacek a Tomáš Petera) neakceptoval totiž nabízenou smlouvu. Po necelých dvou sezonách se ale vrátil zpět do Baníku, kde působil dalších deset let. V roce 2007 měl vážně poraněné koleno, utržený čéškový vaz.\n\nV lednu 2014 oznámilo vedení Baníku Ostrava, že Lukeš v klubu končí. Smlouvu mu končila v červnu 2014, klub ji hodlal dodržet, pokud si hráč nesežene angažmá. Způsob jeho vyřazení z týmu se nelíbil části fanoušků Baníku, kteří to dali najevo vedení klubu. V prvním jarním zápase 23. února 2014 proti Viktorii Plzeň (porážka 1:2) protest pokračoval, v úvodu střetnutí baníkovci zaházeli hřiště tenisovými míčky a po zbytek první půle nepovzbuzovali svůj tým.\n\nNa jaře 2014 nastupoval v krajském přeboru za TJ Háj ve Slezsku. Na podzim 2014 odešel na půlroční hostování do FC Vratimov.\n\nLukeš je také bývalým reprezentantem. Hrál za české výběry U15, U16, U18 a U21. Za A-mužstvo nastoupil v roce 1998 ke 2 přátelským zápasům – proti Slovinsku (výhra 3:1, dal 2 góly) a proti Dánsku (výhra 1:0).\n\nGóly Martina Lukeše v A-týmu české reprezentace \nV květnu 2010, při utkání Baníku v Příbrami, ničili fanoušci hostů zařízení stadionu a zaútočili na policisty. Lukeš počínání fanoušků obhajoval slovy: \"\"Oni tak prostě žijou, fanoušci mají svůj svět. A pokud nenapadají jiné lidi, hmotné škody se zaplatí. K fotbalu to patří.\"\" Za tento výrok byl terčem kritiky.\n\nLukeš je svobodný a má dvě dcery. Jeho vzorem je Juan Román Riquelme, rád chodí na lední hokej a má rád metal.\n\n"}
{"id": "574742", "url": "https://cs.wikipedia.org/wiki?curid=574742", "title": "August Ahlqvist", "text": "August Ahlqvist\n\nKarl August Engelbrekt Ahlqvist (pseudonym A. Oksanen, 7. srpna 1826, Kuopio – 20. listopadu 1889, Helsinky) byl finský básník, literární kritik, filolog v oblasti ugrofinských jazyků a od roku 1863 také profesor finského jazyka na Helsinské univerzitě, kde tuto funkci přebral po svém příteli Eliasu Lönnrotovi.\n\nJe považován za zakladatele ugrofinistiky. Velkou inspirací byl pro něj Johan Ludvig Runeberg, od nějž převzal myšlenky nacionálního romantismu. Svůj pseudonym \"A. Oksanen\" začal používat v Kuopiu během svého psaní pro časopis Saima. Publikoval několik studií o votštině, vepštině, chantijštině, mansijštině a mordvinštině (jazyky erzja a mokša).\n\n\n"}
{"id": "574743", "url": "https://cs.wikipedia.org/wiki?curid=574743", "title": "Patrik Boháč", "text": "Patrik Boháč\n\nPatrik Boháč (* 30. dubna 1992, Ostrava, Československo) je český fotbalový útočník, momentálně působící v klubu FC Baník Ostrava.\n\nProšel několika mládežnickými celky, než se probojoval v roce 2009 do A-týmu Baníku Ostrava. Ještě před tím ale také chvíli působil v USA, konkrétně v mládežnických celcích Los Angeles Galaxy.\n\n"}
{"id": "574745", "url": "https://cs.wikipedia.org/wiki?curid=574745", "title": "Kašmírský Himálaj", "text": "Kašmírský Himálaj\n\nKašmírský Himálaj je nejzápadnější část Himálaje vyčleněná některými autory. V členění podle H. Adamse Cartera zhruba odpovídá \"úseku Dras, Sind, Jhelum-Indus.\" Ze severozápadu, severu a severovýchodu je oddělen řekou Indus od Hindúkuše a Karákoramu. Jižní hranice se klade na úroveň řeky Drás (protéká stejnojmenným městem ke Kargilu, odkud její vody směřují dále na sever do Indu) a Džhelam (Kašmírské údolí). Někdy se k němu řadí i Ladacký hřeben (Ladakh Range) za Indem (jižně od řeky Šajók), který ale podle některých autorů vůbec nepatří pod Himálaj.\n\nNejvyšším bodem Kašmírského Himálaje je vrchol Nanga Parbat (8125 m). Kromě skupiny Nanga Parbatu rozlišujeme ještě skupinu Deosai (nezaledněné vrcholy pod 6000 m mezi řekami Astór a Indus) a Pangi (obdobná skupina jižně a jihozápadně od sedla Burzil).\n\nNaprostá většina Kašmírského Himálaje leží v Pákistánem spravované části Kašmíru, zejména v regionu Gilgit-Baltistán, ale také v severní části Ázád Kašmíru. Jižní okraj již leží za linií kontroly na indické straně, stejně jako většina Ladackého pásma. Jihovýchodní okraj Ladakh Range dosahuje na čínské hranice.\n"}
{"id": "574746", "url": "https://cs.wikipedia.org/wiki?curid=574746", "title": "Kfar Bilu", "text": "Kfar Bilu\n\nKfar Bilu ( כְּפַר בִּיל\"וּ, doslova „\"Vesnice [hnutí] Bilu\"“, v oficiálním přepisu do angličtiny Kefar Bilu) je vesnice typu mošav v Izraeli, v Centrálním distriktu, v Oblastní radě Gezer.\n\nLeží v nadmořské výšce 65 metrů na pomezí hustě osídlené a zemědělsky intenzivně využívané pobřežní nížiny a regionu Šefela, na jihovýchodním okraji aglomerace Tel Avivu.\n\nObec se nachází 14 kilometrů od břehu Středozemního moře, cca 23 kilometrů jihovýchodně od centra Tel Avivu, cca 40 kilometrů severozápadně od historického jádra Jeruzalému, necelý kilometr od severního okraje města Kirjat Ekron a na jižním okraji města Rechovot. Kfar Bilu obývají Židé, přičemž osídlení v tomto regionu je etnicky převážně židovské.\n\nKfar Bilu je na dopravní síť napojen pomocí dálnice číslo 40 a dalších místních komunikací v rámci aglomerace měst Kirjat Ekron a Rechovot.\n\nKfar Bilu byl založen v roce 1932. Mošav byl založen jako součást širšího programu Hitjašvut ha-Elef (התיישבות האלף), který měl za cíl urychlit zřizování menších zemědělských osad, které by pomohly utvořit územně kompaktní bloky židovského osídlení v tehdejší mandátní Palestině. Výkupy pozemků do židovského vlastnictví tu proběhly již roku 1926. Prvních třicet rodin se tu usadilo v říjnu 1932. Šlo o členy kolektivu ha-Darom, kteří se na zřízení samostatného osady připravovali v nedalekém Rechovot. Později v letech 1933-1934 se k nim připojilo dalších dvacet rodin. Vesnice pak sestávala z 50 rodinných farem.\n\nJméno obce odkazuje na hnutí Bilu, které předznamenalo moderní sionismus a jehož 50. výročí založení se v době vzniku vesnice připomínalo.\n\nKoncem 40. let měl mošav Kfar Bilu rozlohu katastrálního území 644 dunamů (0,644 kilometru čtverečního). Roku 1950 prošel mošav rozšířením o 50 dalších rodin Židů přeživších holokaust, kteří do Izraele dorazili z Evropy. Další stavební expanze nastala po roce 1995. Od roku 1948 padlo v izraelských válkách 11 členů mošavu.\n\nPodle údajů z roku 2014 tvořili naprostou většinu obyvatel v Kfar Bilu Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1249 lidí. Během roku 2014 populace stoupla o 0,7 %.\n\n\n"}
{"id": "574752", "url": "https://cs.wikipedia.org/wiki?curid=574752", "title": "Dicraeosaurus", "text": "Dicraeosaurus\n\nDicraeosaurus (\"dvojitě vidlicovitý ještěr\") byl rodem středně velkého sauropodního dinosaura, který žil na konci jurského období (asi před 155-150 mil. let) na území dnešní východoafrické Tanzanie. Fosílie tohoto dinosaura byly objeveny německými paleontology, kteří prováděli výzkum na známé lokalitě Tendaguru v letech 1909-1913. V roce 1914 pak byl dikreosaurus popsán paleontologem Wernerem Janenschem. Rodové jméno odkazuje na tvar výběžků obratlů tohoto diplodokoidního sauropoda, které vybíhaly do tvaru písmene \"Y\".\n\"Dicraeosaurus\" byl objeven na stejné lokalitě jako obří \"Giraffatitan brancai\", oproti kterému byl i s délkou kolem 14 metrů a pětitunovou hmotností (druh \"D. sattleri\" pak s délkou 15 metrů a hmotností asi 6 tun) poměrně malým sauropodem. Hlava byla v poměru k ostatním diplodocidům poměrně velká a krk relativně široký a robustní. Tento čtyřnohý býložravec zřejmě spásal nízko rostoucí vegetaci, vzhledem k odlišné fyziognomii jeho potravních konkurentů (vysoký \"Giraffatitan\" a \"nízký\" stegosaurid \"Kentrosaurus\") zřejmě nebyl vystaven přímé potravní kompetici. Kostra tohoto sauropoda je dnes vystavena například v berlínském přírodovědeckém muzeu \"Museum für Naturkunde\".\n\n"}
{"id": "574754", "url": "https://cs.wikipedia.org/wiki?curid=574754", "title": "Kfar Bin Nun", "text": "Kfar Bin Nun\n\nKfar Bin Nun ( כְּפַר בִּן-נוּן, v oficiálním přepisu do angličtiny Kefar Bin Nun) je vesnice typu mošav v Izraeli, v Centrálním distriktu, v Oblastní radě Gezer.\n\nLeží v nadmořské výšce 145 metrů na pomezí hustě osídlené a zemědělsky intenzivně využívané pobřežní nížiny a regionu Šefela. Severovýchodně od vesnice protéká Nachal Ajalon.\n\nObec se nachází 25 kilometrů od břehu Středozemního moře, cca 28 kilometrů jihovýchodně od centra Tel Avivu a cca 28 kilometrů severozápadně od historického jádra Jeruzalému. Kfar Bin Nun obývají Židé, přičemž osídlení v tomto regionu je etnicky převážně židovské.\n\nKfar Bin Nun je na dopravní síť napojen pomocí lokální silnice číslo 424. Severně od mošavu probíhá dálnice číslo 1 spojující Tel Aviv a Jeruzalém.\n\nKfar Bin Nun byl založen v roce 1952 na místě arabské vesnice al-Kubab, která stávala na severovýchodním okraji současného mošavu a byla vysídlena v roce 1948 během války za nezávislost, kdy se o tento region poblíž Latrunu sváděly opakované těžké boje. Stávala v ní mešita a chlapecká základní škola založená roku 1921. Roku 1931 měl al-Kubab 1502 obyvatel a 382 domů. V září 1948 byla tato oblast ovládnuta židovskými silami a arabské osídlení zde skončilo. Zástavba vesnice pak byla zbořena s výjimkou objektu školy a několika domů, nyní zčásti využívanými současnými židovskými obyvateli v Kfar Bin Nun.\n\nZakladateli mošavu Kfar Bin Nun byli židovští imigranti z východní Evropy a severní Afriky. Do šestidenní války roku 1967 ležela vesnice poblíž hranice mezi Izraelem a Jordánskem, mezi níž zde v okolo Latrunu existovalo nárazníkové pásmo.\n\nMošav je pojmenován podle Operace Bin Nun, jež byla součástí bojových akcí Izraelců v prostoru Latrunu během roku 1948. Místní ekonomika je zčásti stále založena na zemědělství (pěstování oliv a mandlí).\n\nPodle údajů z roku 2014 tvořili naprostou většinu obyvatel v Kfar Bin Nun Židé - cca 600 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 700 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 656 lidí. Během roku 2014 populace stoupla o 3,3 %.\n\n\n"}
{"id": "574756", "url": "https://cs.wikipedia.org/wiki?curid=574756", "title": "Wimbledon 2010 – ženská dvouhra", "text": "Wimbledon 2010 – ženská dvouhra\n\nTitul z loňského ročníku obhájila světová jednička a 1. nasazená Američanka Serena Williamsová.\n\nV závorce je kolo, ve kterém hráčka vypadla.\n\n"}
{"id": "574757", "url": "https://cs.wikipedia.org/wiki?curid=574757", "title": "Politické strany v Rusku", "text": "Politické strany v Rusku\n\nV Rusku jsou po parlamentních volbách 2011 ve Státní dumě zastoupené čtyři politické strany.\n\n\n\n\n"}
{"id": "574760", "url": "https://cs.wikipedia.org/wiki?curid=574760", "title": "Dexter Holland", "text": "Dexter Holland\n\nBryan Keith „Dexter“ Holland (* 29. prosince 1965, Garden Grove, Kalifornie) je zpěvák a kytarista populární kalifornské punkrockové skupiny The Offspring. Je jeden ze zakládajících členů této skupiny a zúčastnil se nahrávaní všech devíti dodnes vydaných studiových alb. Debutové album později vydal pod vlastním nezávislým hudebním vydavatelstvím Nitro Records.\n\nStudoval molekulární biologii na Univerzitě jižní Kalifornie, ale nezískal doktorát, protože upřednostnil hudbu. Mezi jeho zájmy patří snowboarding, surf a létání. Vlastní několik letadel; má i licenci na létání s nákladními letadly. V roce 2013 se uvádí jako doktorský student na Keck School of Medicine, kde je studentem pod vedením profesora Suraiya Rasheeda. V březnu 2013 byl spoluautorem studie v časopise PLoS One s tématem microRNA v genomu HIV.\n\nV roce 1995 se oženil s Kristinou Luna, která se autorsky podílela na textu ke skladbě \"Session\". S Kristinou Luna má dceru Alexu Holland, která se stejně jako Holland věnuje hudbě. Její umělecké jméno je Lex Land. V roce 2012 se s Kristinou Luna rozvedl, v roce 2013 se oženil s Amber Sasse.\n\nDexter vlastní svou značku chilli omáčky \"Gringo Bandito\".\n\nHolland je součástí všech devíti alb skupiny The Offspring\n\n\nHolland získal ještě před světovým úspěchem The Offspring titul Master of Science z molekulární biologie na University of Southern California. Poté se pokoušel o akademickou dráhu dalším studiem v Ph.D. programu, nicméně po úspěchu The Offspring se začal naplno věnovat hudbě a studia zanechal. V roce 1995 prohlásil v rozhovoru pro časopis Bravo, že ve 40 by byl raději profesorem na univerzitě než hudebníkem. Ke studiu se později vrátil a v roce 2013 publikoval spolu s dalšími autory článek ve vědeckém časopise Plos One s názvem „Identification of human microRNA-like sequences embedded within the protein-encoding genes of the human immunodeficiency virus“. Tato studie popisuje použití výpočetních molekulárně biologických (in silico) přístupů k identifikaci podobných sekvencí mikroRNA v HIV. Tyto sekvence jsou navrženy tak, aby samy regulovaly přežití viru v hostiteli tím, že se vyhýbají imunitní odpovědi a tím ovlivňují perzistenci, replikaci a patogenitu HIV. Titul Ph.D. z molekulární biologie obhájil Holland 12. května 2017.\n"}
{"id": "574772", "url": "https://cs.wikipedia.org/wiki?curid=574772", "title": "Johann Bernhard z Fünfkirchenu", "text": "Johann Bernhard z Fünfkirchenu\n\nJohann Bernhard z Fünfkirchenu (1561, Vídeň – 1621, pevnost Zbiroh) byl protestant a horlivý stoupenec proti habsburskému absolutismu.\n\nV roce 1575 ztratil Falkenstein, hrad byl prodán Trautsonovi.\n\nRoku 1597 prodal Johann Bernhard několik svých statků kvůli hrozbě vyvlastnění pro jeho protestantství a koupil nové pozemky v Čechách a Slezsku.\n\nV roce 1602 započal stavbu nové residence, Fünfkirchen (zámek), po roce byl Johann Bernhard císařem Rudolfem II. Habsburským (1552-1612) povýšen na barona. Při bratrském sporu mezi Rudolfem II. a Matyášem (1557-1619) byl Johann Bernhard přívrženec císaře a odpíral poslušnost Matyášovi a 1608 byl povýšen na zemského knížete.\n\nV roce 1616 přepsal své veškeré dolnorakouské statky a nový zámek na svou manželku Barbaru von Teuffenbach a odešel do Čech. Podporoval roku 1618 povstání českých stavů proti katolickým Habsburkům, účastnil se osobně pražské defenestrace. Po bitvě na Bílé hoře 8. listopadu 1620 byl mu zabaven majetek a odsouzený k doživotnímu vězení. Zemřel ve vazbě na pevnosti Zbiroh v Čechách. Zabaven byl majetek na panství Fünfkirchner, včetně nového zámku Fünfkirchen, který získal kníže Dietrichten z Mikulova a zámek Wilfersdorf přešel na rod Liechtensteinů.\n\nProstřednictvím svého strýce Rudolfa z Tiefenbachu (nebo Teuffenbach) dostal Johann Bernhard syn, po konvertování ke katolictví, rodinné majetky a zámek Fünfkirchen a rodinný zámek Steinebrunn zpět.\n\n"}
{"id": "574775", "url": "https://cs.wikipedia.org/wiki?curid=574775", "title": "BADO BUS", "text": "BADO BUS\n\nBADO BUS s. r. o. patřila k nejmenším dopravcům podílejícím se na Pražské integrované dopravě. Navázala na činnost, kterou provozoval Milan Bado jako podnikající fyzická osoba. Milan Bado patřil k prvním soukromým autobusovým dopravcům, kteří se po roce 1989 zapojili do městské hromadné dopravy v Praze, a po dobu téměř dvaceti let provozoval pražskou městskou linku 232 z Jižního Město do Uhříněvsi. Společnost BADO BUS s. r. o. byla do obchodního rejstříku zapsána v prosinci 2003, jejím vlastníkem byl Milan Bado, jednateli Milan Bado a Brigita Badová. 22. června 2010 firmu koupila ČSAD POLKOST s. r. o.\n\nMilan Bado z Uhříněvsi si v roce 1990 pronajal kloubový autobus značky Mercedes a s ním jako subdodavatel vypomáhal na lince 136 Dopravního podniku hl. m. Prahy a. s. Následně si koupil vlastní autobus, který byl nasazen na linku DP č. 267, později na 268. ROPID v článku z roku 2000 datoval výpomoc na linkách 136, 267 a 268 na období od roku 1992.\n\nOd roku 1992 zajišťoval Milan Bado provoz na lince 232, která slouží především k obsluze Křeslic a Pitkovic, jako subdodavatel Dopravního podniku hl. m. Prahy a. s. S platností od 1. července 1995 získal jako podnikající fyzická osoba na tuto linku licenci od magistrátu a smlouvu s organizací ROPID, od ledna 2004 podnikání převedl na svou společnost BADO BUS s. r. o. až do června 2010. Provozoval i ranní školní spoj odvozený z linky 232, který byl číslován jako samostatná linka 553 a od 1. prosince 2005 začleněný do linky 232 (od jejíž kmenové trasy se liší pouze zajížděním do zastávky Uhříněves).\n\nJiné aktivity dopravce ve veřejné a linkové dopravě nejsou známy. Na svém webu nabízel dopravce i smluvní dopravu. Protože zastávkové sloupky všech městských linek zůstaly v majetku Dopravního podniku hl. m. Prahy a. s., firma BADO BUS nebyla zřizovatelem žádného označníku zastávky.\n\nAutobusy byly původně odstavovány na štěrkové ploše naproti Novému náměstí v Uhříněvsi, později v nových garážích v objektu společnosti Pragochem u zastávky Na Vrchách.\n\n22. června 2010 firmu BADO BUS s. r. o. koupila černokostelecká společnost ČSAD Polkost s. r. o., která v rámci Pražské integrované dopravy dosud provozovala jen příměstské linky, a převzala od ní provozování pražské městské linky číslo 232 od stanice metra Háje do Uhříněvsi. Firma dále existuje, ale její sídlo bylo od 15. července 2010 přeneseno z Prahy-Uhříněvsi do Kostelce nad Černými lesy.\n\nV roce 1990 začínal Milan Bado na lince 136 se zapůjčeným kloubovým autobusem značky Mercedes. Později si pořídil vlastní autobus, s nímž se podílel na provozu linek v oblasti Uhříněvsi (267 a 268). Na lince 232 začínal s dvěma autobusy Karosa B 731. V roce 2000 je linka 232 popisována jako jednovozová a Milan Bado měl vlastnit dva autobusy, jeden Karosa B 731 a jeden Karosa B 732. Později vlastnil čtyři autobusy Karosa B 732 (s evidenčními čísly 1003, 1004, 1005 a 1007) a od roku 2004 Karosu B 731, rekonstruovanou na B 952 s atypickým vnitřním uspořádáním (č. 1006, před rekonstrukcí měl číslo 7024 a patřil pražskému dopravnímu podniku). Většina autobusů měla červenobílý nátěr obdobný nátěru autobusů pražského Dopravního podniku, pouze autobusu č. 1007 zůstal žlutý nátěr po původním vlastníkovi, TQM - holding Opava. Vozidla prošla modernizací a byla postupně vybavena digitálními informačními systémy, po roce 2004 i venkovními. Na poslední verzi firemního webu, v červnu 2008, uvádí dopravce 4 autobusy: 3 vozy Karosa B 732 (1003 s GO roku 2003, 1004 s GO roku 2000, 1005 s GO roku 2001) a 1 vůz Karosa B 952 (1006, GO roku 2004, přebudován z Karosy B 732). K roku 2009 byl vůz 1003 vyřazen, přibyly vozy 1007 (Karosa B 732, ve žlutém nátěru vyfocen již roku 2007) a 1008 (Karosa B 932).\n\n"}
{"id": "574780", "url": "https://cs.wikipedia.org/wiki?curid=574780", "title": "Davorin Kračun", "text": "Davorin Kračun\n\nDavorin Kračun (* 31. října 1950, Maribor) je slovinský politik a ekonom.\n\nNarodil se v Mariboru, v roce 1974 dokončil vysokoškolské studium ekonomie v Mariboru, na Univerzitě v Záhřebu pak v roce 1978 obdržel titul magistra a v roce 1981 doktorát.\n\nV roce 1974 začal působit na Vysoké škole ekonomicko-obchodní (dnes součást Univerzity v Mariboru jako samostatná fakulta) jako asistent. V roce 1982 obdržel docenturu, v roce 1987 mimořádnou profesuru a v roce 1995 řádnou profesuru. V letech 1983 až 1987 byl proděkanem fakulty. Ve slovinské vládě zastával funkce ministra pro plánování (1992–1993), ministra ekonomických záležitostí a rozvoje a místopředsedy vlády (1993–1995) a ministra zahraničních věcí (1996–1997). Mimo jiné byl předsedou ekonomické rady vlády (1995–1997), člen rady slovinské centrální banky (1986–1991) a členem správní rady Slovinské obchodní komory (1988–1992).\n\nV letech 1997 až 2000 byl předsedou dozorčí rady Nové kreditní banky Maribor a společnosti Terme Maribor. V období let 2000–2004 byl mimořádným a zplnomocněným velvyslancem Republiky Slovinsko ve Spojených státech amerických. Po návratu začal opět působit na Univerzitě v Mariboru, kde je vedoucím katedry politické ekonomie.\n\nJe autorem či spoluautorem více jak čtyři sta publikací. Patří mezi spoluzakladatele \"Institutu pro ekonomickou diagnozu a prognózu\".\n\n"}
{"id": "574781", "url": "https://cs.wikipedia.org/wiki?curid=574781", "title": "Oblastní rada Chevel Javne", "text": "Oblastní rada Chevel Javne\n\nOblastní rada Chevel Javne ( מועצה אזורית חבל יבנה, \"Mo'aca azorit Chevel Javne\", doslova „\"Oblastní rada regionu Javne\"“) je oblastní rada v Centrálním distriktu v Izraeli.\n\nRozkládá se v pásu poblíž břehu Středozemního moře v hustě osídlené a zemědělsky intenzivně využívané pobřežní nížině. Prostor oblastní rady je zhruba vymezen městy Javne a Ašdod (ta ovšem pod jurisdikci rady nespadají).\n\nNovověké židovské osídlení v této oblasti začalo zárodečně vznikat už během britského mandátu. Během války za nezávislost v roce 1948 zdejší region dobyly izraelské síly a zároveň jej zcela opustila arabská populace. Tehdy bylo poblíž vysídlené arabské vesnice založeno židovské město Javne navazující na stejnojmenné starověké sídlo, a okolo něj vznikla i síť židovských vesnic. Oblastní rada Chevel Javne vznikla roku 1950. Členské obce spojuje náboženská orientace jejich obyvatel. Místní ekonomika je zhruba z 30 % stále orientována na zemědělství. 30 % populace obyvatel je zaměstnáno v průmyslu, zbytek ve službách, zejména v četných vzdělávacích institucích.\n\nÚřady Oblastní rady Chevel Javne sídlí ve vesnici Kvucat Javne. Starostou rady je אליעזר ביננפלד - Eli'ezer Binenfeld. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Chevel Javne sdružuje celkem 8 sídel. Z toho je jeden kibuc, čtyři mošavy a tři další sídla vzdělávacího typu.\n\nK 31. prosinci 2014 žilo v Oblastní radě Chevel Javne 6400 obyvatel. Z celkové populace bylo 6300 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 6300. Obyvatelstvo je tedy téměř zcela židovské.\n\n"}
{"id": "574782", "url": "https://cs.wikipedia.org/wiki?curid=574782", "title": "Petra Soukupová", "text": "Petra Soukupová\n\nPetra Soukupová (* 25. července 1982 Česká Lípa) je česká spisovatelka a scenáristka, laureátka literárních cen Magnesia Litera 2010 v kategorii \"Kniha roku\" za prózu \"Zmizet\" a Ceny Jiřího Ortena 2008 pro mladé literáty za knihu \"K moři\".\n\nAbsolvovala obory scenáristika a dramaturgie na Filmové a televizní fakultě Akademie múzických umění v Praze.\n\nK povídce \"Na krátko\" vytvořila scénář, za nějž v roce 2009 obdržela 3. místo v soutěži Cena Sazky za nerealizovaný scénář. Kniha \"K moři\" se stala předlohou pro napsání scénáře, za který obdržela nejvyšší ocenění ve 2. ročníku soutěže scenáristů Nadace Barrandov & RWE. Scénář plánovala pod stejným názvem natočit Karin Babinská, k realizaci však nedošlo.\n\nZa triptych \"Zmizet\" byla vedle zisku Magnesie Litery také nominována na Cenu Josefa Škvoreckého. Litera výrazně zvýšila poptávku po knize, zatímco před jejím oceněním se prodalo kolem 2500 výtisků knihy, do konce srpna 2010 už to bylo 9776 výtisků a na začátku roku 2011 12 000 výtisků. V roce 2012 vyšla kniha \"Zmizet\" v polštině.\n\nV letech 2008–2010 působila v televizi jako scenáristka seriálu \"Comeback\", s Tomášem Baldýnským psala i seriál \"Kosmo\". Od roku 2011 pracuje jako dramaturgyně seriálu \"Ulice\".\n\nJejí knihy vyšly v Bosně a Hercegovině, v Bulharsku, Chorvatsku, Itálii, Maďarsku, Polsku a Slovinsku. Kromě toho postupně vycházejí v češtině v audiální formě.\n\nV lednu 2013 se jí a Tomáši Baldýnskému narodila dcera Marla.\n\n\n\n"}
{"id": "574790", "url": "https://cs.wikipedia.org/wiki?curid=574790", "title": "Politické strany v Srbsku", "text": "Politické strany v Srbsku\n\nV Srbsku existuje vícestranický systém, v němž není obvyklé, aby jedna politická strana sestavila vládu, a proto musí obvykle více stran spolupracovat na sestavení koaliční vlády. \n\n"}
{"id": "574791", "url": "https://cs.wikipedia.org/wiki?curid=574791", "title": "Juan de Ladrilleros", "text": "Juan de Ladrilleros\n\nJuan de Ladrilleros (1495 Moguer, Huelva, Španělsko – 1582, Valdivia) byl španělský mořeplavec. V letech 1557 – 1558 prováděl na lodi průzkum pobřeží jižního Chile, objevil řadu ostrovů, mezi nimi souostroví Chonos, poloostrov Taitao a záliv Penas. První proplul Magellanovým průlivem ze západu na východ. Plavba probíhala za neobyčejně svízelných podmínek, ztratil většinu posádky a vrátil se do Valparaisa jen se 2 muži. V průzkumu pokračoval Sarmiente de Gamboa. Po Ladrillerovi je nazván průliv v jižní části Chilského archipelu a hora v Magellanově průlivu.\n\n\n"}
{"id": "574792", "url": "https://cs.wikipedia.org/wiki?curid=574792", "title": "Queen Latifah", "text": "Queen Latifah\n\nDana Elaine Owens (* 18. března 1970 Newark, New Jersey), známá pod svým uměleckým jménem Queen Latifah, je světoznámá americká herečka a zpěvačka. Za svůj herecký výkon byla nominována na Zlatý glóbus nebo na cenu SAG Award.\nJejí rodiče se jmenovali Lancelot Owens, který sloužil jako policejní strážník, a Rita Bray Owensová. Kromě Queen měli ještě syna Lancelota Jr.\n\nNa střední škole si velmi oblíbila rap a hip-hop. Se svými kamarádkami Tangy B a Landy D se rozhodli založit skupinu Ladies Fresh. Skupina zaujala místního DJ Marka Jamese, známého jako DJ Mark the 45 King. Později se přejmenovaly na Flavor Unit. Roku 1988 vydala Latifah svůj první singl Wrath of My Madness. Následujícího roku pak celé album All Hail to the Queen, kterého se vydalo přes milion kopií.\n"}
{"id": "574794", "url": "https://cs.wikipedia.org/wiki?curid=574794", "title": "Michal Sýkora", "text": "Michal Sýkora\n\nMichal Sýkora (* 5. července 1973 Pardubice, Československo) je bývalý český hokejový obránce, který nastupoval v české extralize za mateřské Pardubice a za Spartu. Působil rovněž v NHL a je dvojnásobným mistrem světa.\n\nUrostlý obránce byl v roce 1991 nominován na mistrovství Evropy hráčů do 18 let, které se konalo v Československu a domácí mladíci vybojovali zlaté medaile. V seniorské reprezentaci se na velkém turnaji poprvé objevil v roce 1996, kdy byl opět součástí zlatého výběru na světovém šampionátu v Rakousku. V létě pak byl i u blamáže na Světovém poháru. V roce 2000 se stal podruhé mistrem světa na šampionátu v Rusku. Jeho posledními velkými mezinárodními akcemi byly v roce 2002 Olympijské hry v Salt Lake City, kam byl nominován jako jediný obránce z české extraligy, a na jaře mistrovství světa ve Švédsku. Reprezentace byla vyřazena na obou turnajích ve čtvrtfinále Ruskem.\n\nV letech 1996 a 2000 jej direktoriát turnaje umístil do All Star týmu mistrovství světa. V dresu národního celku se naposledy objevil 7.9.2003 na ČP Cupu v utkání proti Finsku. Celkově odehrál 69 utkání a nastřílel 9 branek.\n\nSýkora debutoval v nejvyšší soutěži v sezoně 1990/91, kdy nastoupil ve dvou utkáních za Pardubice. V letech 1991-93 hrál kanadskou juniorskou Western Hockey League za Tacoma Rockets, v sezoně 1992/93 byl zvolen do All Star týmu soutěže. V roce 1993 vstoupil do organizace klubu NHL San Jose Sharks, který jej rok předtím draftoval. Za Sharks či jejich farmářské mužstvo v IHL Kansas City Blades nastupoval do sezony 1996/97, kdy byl vyměněn do Chicago Blackhawks. Sezonu 1998/99 začal v celku Tampa Bay Lightning, kde se neprosadil do sestavy a tak ještě v probíhajícím ročníku ohlásil návrat do české extraligy v dresu pražské Sparty. V sezoně 1999/2000 slavil se Spartou titul mistra republiky. Do NHL se vrátil ještě v sezoně 2000/01, ve které hájil barvy Philadelphia Flyers. Od sezony 2001/02 oblékal dres Pardubic, ve kterém na začátku sezony 2004/05 ukončil kariéru.\n\n\n\n"}
{"id": "574795", "url": "https://cs.wikipedia.org/wiki?curid=574795", "title": "Library of Congress Classification", "text": "Library of Congress Classification\n\nTento pořádací systém byl vyvíjen pro potřeby Kongresové knihovny v USA na konci 19. století. Vývoj dále pokračoval i na začátku 20. století a poté, co byl úspěšně zaveden pro potřeby pořádání fondu v samotné Kongresové knihovně, začaly ho používat i další americké knihovny. V současnosti je tento systém jedním z nejpoužívanějších na světě.\n\nV roce 1800, kdy byla založena Kongresová knihovna, byl její fond zorganizován formátově (dle velikosti). První změna v uspořádání fondu proběhla o osm let později, kdy došlo k vytvoření kategorií pro určité speciální dokumenty, např. pro finanční, legislativní a soudní zprávy. Po vypálení knihovny v roce 1814, se využilo klasifikačního systému Thomase Jeffersona, který se používal s několika modifikacemi až do konce 19. století. \nPrávě v této době, začínají knihovníci z LC shledávat stávající klasifikační systém jako zastaralý a nevyhovující vzhledem k velikosti fondu, který se blížil k jednomu milionu jednotek. Dožadují se proto systému nového. Uvažují o přepracování Deweyho desetinného třídění (DDC), to však po diskuzích s Melwilem Deweym odmítnou, neboť DDC je nevhodné pro organizaci sbírek velkého rozsahu – zejm. kvůli délkám signatur. \n\nJako základ nového třídění pak byla zvolena Cutterovo expanzivní klasifikace, které se po mnoha úpravách a změnách přetransformovala v Třídění kongresové knihovny (LCC). Hlavní podíl na práci měli dva knihovníci z LC - James C. M. Hanson a Charles Martel. \nNa přelomu 19. a 20. století se začaly postupně jedna po druhé rozpracovávat třídy do tabulek – tzv. schedules, které mapují celou třídu a podtřídy. Jako první byla zvolena třída Z – bibliografie a knihovnictví, neboť ta byla důležitá pro další vývoj klasifikace. Následovali třídy E a F. Je zajímavé, že ačkoliv tyto dvě třídy byly vytvořeny jako druhé, zveřejnění se dočkali jako první – v roce 1901. Třída Z byla zveřejněna až o rok později. V roce 1967 je začalo s postupným zveřejňováním poslední zbývající třídy – K –právo., které trvalo až do devadesátých let. \n\nLibrary of Congress Classification (LCC) bylo vytvořeno z čistě praktických důvodů – k organizaci fondu Kongresové knihovny a nejedná se tedy o filozofický systém, který by byl určen pro klasifikaci vědění. Navržený systém – LCC, pak nevyžaduje nutně sledovat vědecké uspořádání předmětových skupin. Spíše než to, usiluje o pohodlné řazení různých skupin, které považuje za skupiny knih a nikoli za skupiny pouhých předmětů.\n\nProtože LCC bylo vytvořeno „na míru“ fondu Kongresové knihovny, je jednou z jeho typických charakteristik tzv. literary warrant. Termín by se mohl přeložit jako klasifikace doložená v literatuře. Třídy LCC, tak byly vytvořeny s přihlédnutím k literatuře, kterou měly obsáhnout. Tím se vysvětluje silné vychýlení a zaujatost LCC ke Spojeným státům. A větší či menší důraz na detailnost jednotlivých tříd – právo, politika, vojenství a námořnictví je zpracováno velmi detailně, ve srovnání například s třídami vědy a technologií.\n\nDalší charakteristickou vlastností LCC je enumerativnost – jedná se o enumerativní klasifikační systém. LCC tedy enumeruje (vyjmenovává, vypočítává) všechny entity, které mají být klasifikovány. Téma dokumentu je pak pak reprezentováno skrz detailní členění a systém pomocných znaků. Enum. systémy jsou pak nutně selektivní, není možno všechny specifické pojmy klasifikovat.\n\nPro LCC je také charakteristická živost a pružnost při přijetí nových hesel. Systém se proto neustále vyvíjí (týdně aktualizovaný) a mění s ohledem na potřeby uživatelů – měl by vždy korespondovat s aktuálním fondem Kongresové knihovny. [Rick Block 2008] V případě potřeby zařazení nového hesla či kategorie, nenastává žádná komplikace, neboť v číselných řadách označujících hesla jsou neobsazená čísla (místa), na která se pak může umístit právě nové heslo. Pokud není již žádné volné číslo k dispozici, lze zvolit rozšíření s pomocí desetinného místa. \n\nPůvodní LCC rozděluje veškeré lidské vědění do 21 základních tříd, z nichž každá je znázorněna jedním písmenem abecedy. Těchto 21 tříd se dále dělí do množství podtříd, které více specifikují dokument v rámci jeho příslušnosti k jedné ze základních tříd. Tyto podtřídy jsou znázorněny kombinacemi dvou, maximálně tří dalších znaků.\n\nCelé LCC rozděluje vědění do 21 hlavních tříd, které označuje jednotlivými velkými písmeny. Třídy je možno seskupit do čtyř tematických částí. A – všeobecnosti, B až P – humanitní a sociální vědy, Q až V – přírodní vědy a technologie a Z – bibliografie a knihovnictví. Třídy se pak dále dělí na podtřídy – odvětví disciplín, které se pak označují dvěma popř. třemi písmeny. Hlavní třída Q – věda, se pak dále dělí na podtřídy: QA – matematika, QB – astronomie, QC – fyzika, aj \nUvnitř každé podtřídy se pak nachází další uspořádání do předmětových hesel (subject division) a podhesel (subdivision), která jsou vždy uspořádaná podle jednotného schématu a očíslované od 1-9999. Schéma se skládá ze sedmi částí. Z formy dokumentu, filozofie, biografie, všeobecností, studia a výuky, tématu a subtématu a regionu.\n\nSignatura v LCC se skládá ze dvou částí – z čísla třídy a z čísla knihy. Číslo třídy reflektuje předmět díla a je odvozeno z klasifikačních tabulek. Obsahuje tedy písmena (třída a podtřída) a čísla ( předmětové heslo a podheslo). Číslo knihy slouží k rozlišení jednotek ve stejné třídě a skládá se obvykle z katerizačního (Cutterova) čísla, z roku vydání, označení multiplikátu a čísla části. \n\nKaterizační číslo je kód, který se skládá z desetinné tečky, velkého písmena a číslic. Může vyjadřovat několik znaků díla – název díla, téma, geografické názvy a jména osobní a korporativní. Katerizační číslo se tvoří s pomocí katerizačních tabulek v závislosti na tom, za jakým účelem se samotné číslo tvoří.\n\nDle vytvořené signatury se pak knihy umisťují na regál. Nejdříve jsou umisťovány abecedně dle hlavních tříd a podtříd. Následně dle katerizačních čísel – abecedně a číselně a nakonec dle roku vydání. Výsledkem takto seřazeného fondu je pak např. to, že díla pojednávající o stejném tématu jsou seřazena abecedně dle autorů, díla jednoho autora o stejném tématu jsou řazeny chronologicky, popř. že sborníky z konference jsou chronologicky u sebe. \n\nJak se tedy orientovat v uložení konkrétní knihy, když se můžeme spolehnout pouze na tento krátký kód? Chceme-li knihu najít na regále, musíme nejdřív nalézt příslušnou třídu. Knihy jsou na regálech seřazeny nejprve abecedně podle tříd a podtříd (A - AZ,J –JZ a tak dále). Následuje numerické řazení pro téma (od 1 do 9999). U katerizačního čísla je při řazení důležité nejprve počáteční písmeno a potom teprve i číslo. Toto číslo si však musíme představit jako desetinné: po číslu 43 tedy nenásleduje číslo 44, ale číslo 431, poté 432 až se dostaneme k 439, a teprve potom přijde číslo 44.\nChceme-li konkrétní dokument charakterizovat ještě dál, můžeme tuto klasifikaci rozšířit například o datum, kdy byl dokument vydán. Pokud chceme publikaci specifikovat ještě přesnějí, například o jakou konkrétní knihovní jednotku se jedná, můžeme za letopočet přidat číslo exempláře. Toto je velký rozdíl proti striktně hierarchickým pořádacím systémům, jako je například MDT.\n\nV současné době u nás využívá LCC zejména Národní technická knihovna a to pro stavění fondu ve volném výběru. V roce 2005 tak rozhodli zástupci NTK, ČVUT A VŠCHT. Tomuto rozhodnutí také předcházela důkladná analýza a porovnání dalších možných systémů třídění – Polytematického stuturovaného hesláře, Mezinárodního desetinného třídění a Konspektu. LCC bylo zvoleno z několika důvodů –je přímo určeno pro volně přístupný fond, je mezinárodně rozvíjeno a podporováno, týdně aktualizováno aj. Jistou nevýhodu je pak možno vidět v zaměření LCC na Spojené státy. To potvrdily i zkušenosti z knihovny ve Varšavě, která musela třídění upravit vzhledem se svému fondu, neboť “původní” LCC není podrobné v oblastech polských dějin či polské literatury apod. \n\nPo rozhodnutí přijmout LCC se tedy musel celý fond reindexovat – nejprve se pro nové přírůstky stahovaly kódy z OPACu Kongresové knihovny , později se přešlo na originální katalogizaci. Z důvodů malého personálního zajištění se také začaly využívat metody automatické indexace – software vyvinutý firmou Incad. Výkon indexátora se tímto zvýšil z 10 zpracovaných záznamů na 100. Nicméně úspěšnost přidělení věcného kódu tímto způsobem se pohybuje kolem 60%, u katerizačního čísla je to cca 95 %. Chybné záznamy se pak opravují v rámci zpracování fondu – např. za prvních šest měsíců roku 2010, se opravily LCC signatury u cca 2 900 titulů. \n\nSpecifikum české verze LCC je především v používání české abecedy v autorských cutterech, neboť bez české abecedy by nebylo možné jednotlivé autory odlišovat v dostatečné míře od sebe. NTK dále využívá možností dalších rozšíření této klasifikace.\n\nV roce 2010 také proběhl mezi zaměstnanci a návštěvníky NTK průzkum, který se mimo jiné zabýval otázkami spojenými právě s LCC. Podle výsledků průzkumu je 75% dotázaných zaměstnanců spokojeno s řazením dle LCC a umí se dle ní orientovat. Dále také 60 % zaměstnanců nedělá potíže zařadit knihu správně do regálu. Zaměříme-li se na dotazované uživatele, pak pro 60 % z nich, není obtížné najít dokument na regálu, přičemž 50 % to zvládne za 5-10 minut. Z dotazníků je tedy patrné, že většina zaměstnanců i uživatelů NTK nemá problémy se systémem stavění volného fondu v knihovně. Detailněji k průzkumu viz \n\n1. Jednoduchá klasifikace\n\nGE10 .P67 2008\n\nTP151 .A43 2009\n\nTS1890 .CH36 2007\n\n2. Dílové publikace\n\nQD381 .E45 2005 1\n\nQD381 .E45 2005 2\n\nQD381 .E45 2005 3\n\n3. Složitější klasifikace\n\nTK5103 .45 .I63 2005\n\nHF5548 .4 .M523 M37 2007 1\n\nHF5548 .4 .M523 M37 2007 2\n\n\n"}
{"id": "574799", "url": "https://cs.wikipedia.org/wiki?curid=574799", "title": "Volby do Evropského parlamentu v Německu 1999", "text": "Volby do Evropského parlamentu v Německu 1999\n\nVolby do Evropského parlamentu 1999 v Německu se konaly 13. června 1999 a vybíralo se 99 zástupců do Evropského parlamentu.\n\n"}
{"id": "574801", "url": "https://cs.wikipedia.org/wiki?curid=574801", "title": "Girolamo Fantini", "text": "Girolamo Fantini\n\nGirolamo Fantini (1600, Spoleto - 1675, Florencie) byl italský trumpetista a skladatel.\n\nO Fantiniově životě je jen velmi málo známo. Jisté je, že v roce 1631 byl trubač u dvora velkovévody toskánského Ferdinanda II. z Medici (1610-1670).\n\nV létě 1634 přišel Fantini do sídla kardinála Borghese společně s varhaníkem kostela svatého Petra v Římě, Girolamo Frescobaldi (1583-1643). Jednalo se ohledně prvního koncertu s trubkou a varhanami. Francouzský lékař a hudební teoretik Pierre Bourdelot (1610-1685), psal o Fantinim jako o Marin Mersenne (1588-1648): \"Za doprovodu Frescobaldiho, hrál Fantini ve vší barevností v půltónové hře.\"\n\nFantini je hlavně znám svou polnicovou školou „Modo per imparare a sonare di tromba\", kterou v roce 1638 publikoval ve Frankfurtu nad Mohanem.\n\n\n"}
{"id": "574810", "url": "https://cs.wikipedia.org/wiki?curid=574810", "title": "Marian Meňhart", "text": "Marian Meňhart\n\nMarian Meňhart (* 14. února 1977 v Mostě, Československo) je bývalý český hokejový obránce, který nastupoval v české extralize za mateřský Litvínov a reprezentoval v mládežnických kategoriích, mimo jiné na Mistrovství Evropy do 18 let 1994 ve Finsku, kde mladí Češi získali bronzové medaile.\n\nOdchovanec litvínovského hokejového klubu byl draftován klubem NHL Buffalo Sabres v pátém kole v roce 1995. V letech 1995–1998 působil v zámoří v juniorské kanadské lize Western Hockey League, kde hrál za klub Prince Albert Raiders. Sezonu 1997/98 dohrál v nižší CHL za Oklahoma City Blazers. V sezonách 1998/99 a 1999/00 odehrál 34 utkání v extralize za HC Litvínov. Do roku 2006 pak nastupoval v první a druhé národní hokejové lize za KLH Chomutov, SK Kadaň, BK Mladá Boleslav a HC Vrchlabí.\n\nJeho kariéru ukončila vážná autonehoda.\n\n\n"}
{"id": "574815", "url": "https://cs.wikipedia.org/wiki?curid=574815", "title": "Mistrovství Evropy ve volejbale žen 1951", "text": "Mistrovství Evropy ve volejbale žen 1951\n\n3. mistrovství Evropy ve volejbale žen proběhlo v dnech 15. – 21. září v Paříži ve Francii.\n\nTurnaje se zúčastnilo šest družstev, rozdělených dvou tříčlenných skupin. První dva celky postoupily do finálové skupiny, týmy na třetím místě hrály o 5. a 6. místo. Mistrem Evropy se stalo družstvo Sovětského svazu.\n\n Francie – Nizozemsko 3:0 (15:5, 15:6, 15:11)\n\n15. září 1951 – Paříž\n\n16. září 1951 – Paříž\n\n17. září 1951 – Paříž\n\n Polsko – Jugoslávie 3:1 (13:15, 15:12, 15:5, 15:10)\n\n15. září 1951 – Paříž\n\n16. září 1951 – Paříž\n\n17. září 1951 – Paříž\n\n SSSR – Jugoslávie 3:0 (15:1, 15:4, 15:0)\n\n18. září 1951 – Paříž\n\n19. září 1951 – Paříž\n\n20. září 1951 – Paříž\n\n21. září 1951 – Paříž\n\n21. září 1951 – Paříž\n\n22. září 1951 – Paříž\n Nizozemsko – Itálie 3:2 (15:5, 1:15, 15:10, 12:15, 15:6)\n\n20. září 1951 – Paříž\n1. SSSR\n\n2. Polsko\n\n3. Jugoslávie\n\n"}
{"id": "574816", "url": "https://cs.wikipedia.org/wiki?curid=574816", "title": "Macgregor Kilpatrick Trophy", "text": "Macgregor Kilpatrick Trophy\n\nMacgregor Kilpatrick Trophy je každoročně udílená trofej v AHL, kterou získává nejlepší klub základní části (tedy ten, který získá nejvíce bodů). Trofej nese jméno bývalého člena vedení soutěže a je udělována od sezony 1997/98.\n\nV letech 1952/53 - 1960/61 a v sezoně 1976/77 získával vítěz základní části trofej F. G. \"Teddy\" Oke Trophy, kterou dnes dostává vítěz základní části Severovýchodní divize soutěže.\n\n"}
{"id": "574825", "url": "https://cs.wikipedia.org/wiki?curid=574825", "title": "Jan Krámek", "text": "Jan Krámek\n\nJan Krámek (* 18. prosince 1945, Praha) je český politik, v 90. letech 20. století poslanec České národní rady a Poslanecké sněmovny za ODS a pak senátor za obvod č. 17 – Praha 12.\n\nMá dvě děti a dvě vnoučata. Rodiče žijí v Písku. V letech 1960-1964 vystudoval střední strojní průmyslovku v Písku. Pracoval potom jako konstruktér v podniku ZVVU Milevsko, později na postu projektanta v Okresním stavebním podniku Příbram a jako montér ocelových konstrukcí v montážním závodě ZRUP Příbram. V době před listopadem 1989 byl projektantem specialistou\nv podniku SUBTERRA Zbraslav.\n\nV komunálních volbách v roce 1990 byl zvolen do zastupitelstva městské části Praha – Zbraslav (do zbraslavského zastupitelstva byl kooptován za Občanské fórum již bezprostředně po listopadu 1989) a po čtyři roky byl tamním starostou. Opětovně byl do zbraslavského zastupitelstva zvolen za ODS v komunálních volbách roku 1994. Zastával funkci předsedy rady pražského Občanského fóra. V roce 1991 byl mezi zakládajícími členy ODS a v rámci této strany působil na postu předsedy pražské rady a předsedy Oblastního sdružení Prahy 5.\n\nVe volbách v roce 1992 byl zvolen do České národní rady za ODS (volební obvod Praha). Zasedal ve výboru pro veřejnou správu, regionální rozvoj a životní prostředí.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do sněmovních voleb v roce 1996. Od roku 1994 přešel do sněmovního branného a bezpečnostního výboru. V roce 1996 kritizoval lidovecké vedení rezortu obrany a prohlásil, že „\"vedení ministerstva si plete tento resort s úvěrovou bankou a poskytuje nenávratné úvěry\".“ Ministr Vilém Holáň pak po něm požadoval omluvu.\n\nV sněmovních volbách roku 1996 kandidoval za ODS, ale nebyl zvolen. V senátních volbách na podzim 1996 se stal členem horní komory českého parlamentu, když v prvním kole volby porazil sociálního demokrata Zdeňka Pleskota v poměru 48,65 ku 15,39 % hlasů. Ve druhém kole zvítězil se ziskem 68,75 % hlasů. V senátu působil jako místopředseda Výboru pro zahraniční věci, obranu a bezpečnost a předsedal Stálá komisi pro práci Kanceláře Senátu. Ve volbách 2000 svůj mandát obhajoval, v prvním kole skončil druhý za nestraníkem Edvardem Outratou, který kandidoval za Čtyřkoalici, v poměru 24,17 % ku 22,12 %, ovšem ve druhém kole prohrál s výraznou ztrátou na vítěze, který obdržel 62,25 % hlasů.\n\n"}
{"id": "574829", "url": "https://cs.wikipedia.org/wiki?curid=574829", "title": "K moři", "text": "K moři\n\nK moři je název těchto děl:\n\n"}
{"id": "574830", "url": "https://cs.wikipedia.org/wiki?curid=574830", "title": "Miroslav Krajíček", "text": "Miroslav Krajíček\n\nMiroslav Krajíček (* 4. prosince 1946) je český politik, na konci 20. a v první dekádě 21. století poslanec Parlamentu ČR za ODS a zastupitel města Opava, od roku 2011 generální ředitel podniku Povodí Odry.\n\nNa Stavební fakultě VUT v Brně vystudoval vodohospodářství a vodní stavby. V období let 1969–1998 pracoval v oboru stavebnictví (technický náměstek a později technický ředitel podniku Ingstav Brno, závod Opava). Podílel se například na výstavbě vodní nádrže Slezská Harta a přečerpávací vodní elektrárny Dlouhé stráně. V letech 1991-1993 zasedal v představenstvu společnosti LEAR, a.s. Mezi lety 1992–2000 působil v představenstvu firmy Ingstav Opava, a.s.\n\nV roce 1993 vstoupil do ODS. V komunálních volbách roku 2002 byl zvolen do zastupitelstva města Opava za ODS. Mandát obhájil v komunálních volbách roku 2006 a komunálních volbách roku 2010. K roku 2010 se profesně uvádí jako stavební technik.\n\nVe volbách v roce 1998 byl zvolen do poslanecké sněmovny za ODS (volební obvod Severomoravský kraj). Byl členem sněmovního ústavněprávního výboru. Poslanecký mandát obhájil ve volbách roku 2002 a volbách roku 2006. V letech 2002–2006 se angažoval ve výboru pro sociální politiku a zdravotnictví a předsedal Podvýboru pro investice ve zdravotnictví a sociální oblasti. V období let 2006–2010 zastával post člena Výboru pro zdravotnictví, zároveň byl v letech 2006–2009 členem výboru pro sociální politiku. Jako předseda řídil Podvýbor pro oblasti financované ze státního rozpočtu – výzkum, investice, dotace. Ve volbách 2010 již nekandidoval.\n\nV říjnu 2011 se stal generálním ředitelem podniku Povodí Odry.\n"}
{"id": "574832", "url": "https://cs.wikipedia.org/wiki?curid=574832", "title": "Stano Slovák", "text": "Stano Slovák\n\nStanislav \"Stano\" Slovák (* 23. července 1977 Nitra) je slovenský divadelní herec, režisér a vysokoškolský pedagog. \n\nJe absolventem Divadelni fakulty Janáčkovy akademie múzických umění, oboru muzikálové herectví a činoherní režie. Od roku 2000 má angažmá v Městském divadle Brno, kde působí jako herec a režisér. Na některých inscenacích se podílel i autorsky a to zejména ve spolupráci s Petrem Štěpánem a Janem Šotkovským. Působí jako vysokoškolský pedagog na JAMU, kde od roku 2010 vede ateliér muzikálového herectví. V roce 2009 získal Výroční cenu Literárního fondu za ztvárnění titulní role Františka v muzikálu František z Assisi, ve kterém hostoval na Nové scéně v Bratislavě.\n\n\n"}
{"id": "574833", "url": "https://cs.wikipedia.org/wiki?curid=574833", "title": "Frank Mathers Trophy", "text": "Frank Mathers Trophy\n\nFrank Mathers Trophy (tedy \"trofej Franka Matherse\") je každoročně udělovaná trofej AHL, kterou dostává nejlepší mužstvo základní části Východní divize. Dříve jí dostával vítěz Jižní či Středoatlantické divize, poté nejlepší mužstvo základní části Východní konference. Poprvé byla udělena v sezoně 1995/96\n\nTrofej nese jméno bývalého trenéra a hráče Hershey Bears Franka Matherse.\n\n"}
{"id": "574836", "url": "https://cs.wikipedia.org/wiki?curid=574836", "title": "Norman R. &quot;Bud&quot; Poile Trophy", "text": "Norman R. &quot;Bud&quot; Poile Trophy\n\nNorman R. \"Bud\" Poile Trophy je každoročně udělovaná trofej AHL, kterou dostává nejlepší mužstvo základní části Západní konference. V prvních dvou sezonách jí dostával vítěz Západní divize, v letech 2003/04 - 2010/11 nejlepší klub základní části Západní konference, v letech 2011/12-2014/15 Středozápadní divize. Poprvé byla udělena v sezoně 2001/02.\n\nTrofej nese jméno legendárního hokejisty Buda Poileho.\n\n"}
{"id": "574837", "url": "https://cs.wikipedia.org/wiki?curid=574837", "title": "Železniční trať Ondrášov – Dvorce na Moravě", "text": "Železniční trať Ondrášov – Dvorce na Moravě\n\nŽelezniční trať Ondrášov – Dvorce na Moravě byla úzkorozchodná lokálka v Nízkém Jeseníku. Vedla ze stanice Ondrášov (nynější Moravský Beroun) ležící na normálněrozchodné trati Olomouc–Opava údolím Důlního potoka a Lobníku do Dvorců.\n\nVe dvacátých letech 20. století se uvažovalo o přebudování na normální rozchod a prodloužení až do Budišova nad Budišovkou, kde se nachází koncová stanice trati ze Suchdola nad Odrou. Přepravní výkony však byly nízké. Od října 1932 zajišťoval přepravu cestujících už jen jeden pár smíšených vlaků denně, nakonec byla osobní přeprava 14. září 1933 zcela zastavena. Kolejový svršek byl odstraněn v roce 1937.\n\nNa trati byly nasazeny parní lokomotivy U 12 a U 16. Lokomotiva U 12, kterou ČSD přeznačily na U37.002, byla po ukončení provozu předána na trať Třemešná ve Slezsku – Osoblaha, dnes slouží na Jindřichohradeckých místních dráhách.\n"}
{"id": "574838", "url": "https://cs.wikipedia.org/wiki?curid=574838", "title": "Vištytis (jezero)", "text": "Vištytis (jezero)\n\nJezero Vištytis, (rusky: \"Виштынецкое озеро – Vištyneckoje ozero\", německy \"Wystiter See\" nebo \"Wyschtyter See\") je jezero, které leží na hranici mezi státy a . Z toho 5,44 km² na území Litvy a 12,39 km² na území Ruska – Kaliningradské oblasti – celkem 17,83 km². Pro velkou rozmanitost flóry a fauny bývá někdy označováno \"evropský Bajkal\". Malebná zvlněná a zalesněná krajina v okolí byla vyhlášena za přírodní rezervaci. Na Litevské straně je při jezeru Chráněná krajinná oblast Vištytisu (108,33 km²), na Ruské straně je přírodní rezervace o rozloze 335 km², do které spadá i samotné jezero. V jezeře je 22 druhů ryb, například síh malý, síh severní, úhoř říční, mník jednovousý, štika obecná, okouni, plotice obecná, lín obecný a jiné. Na dně jezera je šest příkopů o relativní hloubce 20–30 m. Délka jezera je 8,1 km ve směru od severoseverozápadu na jihojihovýchod. Stáří jezera je 20 000 let (o 10 000 let více než Baltské moře. Je ledovcového původu. Dříve se jmenovalo také Vištutis nebo Vištinis.\n\n"}
{"id": "574850", "url": "https://cs.wikipedia.org/wiki?curid=574850", "title": "Synagoga Copernik", "text": "Synagoga Copernik\n\nSynagoga Copernic nebo Synagoga Liberální izraelitské unie ve Francii (Union libérale israélite de France) je synagoga v 16. obvodu v Paříži v ulici \"Rue Copernic\" č. 24, po které nese své jméno.\n\nJeden ze zakladatelů liberálního judaismu ve Francii byl Alphonse Pereyra, který v roce 1902 založil navzdory odporu konzistoře modlitebnu ve svém obytném domě v ulici \"Rue Greuze\" č. 17. Když byla konzistoř v roce 1905 rozpuštěna na základě zákona o odluce církve od státu, vznikla o dva roky později Liberální izraelitská unie ve Francii (Union libérale israélite de France, U.L.I.F.). Ta si pronajala vedle vodní nádrže v ulici \"Rue Copernic\" jeden dům s cílem zřídit zde modlitebnu. 1. prosince 1907 u příležitosti svátku Chanuka byla modlitebna vysvěcena pro liberální židovství. Neděle byla přejata jako svátek, francouzština jako řeč pro bohoslužby. Bylo zrušeno oddělení mužů a žen, povolena smíšená manželství a ponecháno na vůli věřících, zda se rozhodnou pro obřízku či nikoliv.\n\nV roce 1921 obec zakoupila pronajatou budovu s plánem na vybudování synagogy ve dvoře. Ta byla postavena v letech 1923-1924. V roce 1968 zakoupila U.L.I.F. přízemí sousedního domu č. 22 a nechala synagogu rozšířit. Budova byla zvýšena o dvě podlaží, kde byly zřízeny kanceláře a učebny. Původní modlitebna byla zachována a je využívána jako sál při kiduš.\n\nPři atentátech na pařížské synagogy 3. října 1941 byla také tato synagoga poškozena. Také 3. října 1980 během svátku Simchat Tóra byl na synagogu proveden palestinský teroristický útok, při kterém zahynuli čtyři lidé a 20 jich bylo zraněno.\n\nSynagoga sama není z ulice viditelná a na její existenci upozorňuje pouze pamětní deska. Stavbou byl pověřen architekt Marcel Lemarié. Synagoga má obdélníkový půdorys. Bima se nachází před aron ha-kodeš (schránou na Tóru). Interiér je vyzdoben ve stylu art deco. Z původní výzdoby se dochovaly vlys s květinovými motivy a hebrejský nápis zlatým písmem. Prostor osvětlují střešní okna a prosklená kopule.\n\n"}
{"id": "574851", "url": "https://cs.wikipedia.org/wiki?curid=574851", "title": "Synagoga Chivtei Israël", "text": "Synagoga Chivtei Israël\n\nSynagoga Chivtei Israël je synagoga ve 12. obvodu v Paříži v ulici \"Cité Moynet\" č. 12. Byla vysvěcena 30. ledna 1994. Slouží komunitnímu centru \"Chivtei Israël\" (též \"Chivte Israël\") po kterém nese své jméno.\n\n"}
{"id": "574852", "url": "https://cs.wikipedia.org/wiki?curid=574852", "title": "Port Elizabeth", "text": "Port Elizabeth\n\nPort Elizabeth (: ; : ) je město v Jihoafrické republice, v provincii Východní Kapsko, na pobřeží Indického oceánu. Širší okolí města se nazývá metropolitní oblast Nelson Mandela Bay a žije zde přes milion obyvatel.\n\nMěsto bylo založeno v roce 1820 4 000 britských osadníků, kteří měli posílit obranu pohraničních oblastí Kapska proti bojovnému kmeni Xhosů.\n\nPři sčítání lidu v roce 2001 v městské oblasti Nelson Mandela Bay žilo 1 005 776 obyvatel ve 260 798 rodinách.\nPodle téhož sčítání se označilo jako \"Černí Afričané\" 58,90% respondentů, 23,48% - jako \"barevní\", 16,51% - \"bílí\" a 1,12% - Indové / Asiaté.\nPodle vyznání: Křesťané (89,4% populace), ateisté (6,1%), muslimové (1,5%), Židé (0,4%) a hindové (0,3%).\n\n"}
{"id": "574853", "url": "https://cs.wikipedia.org/wiki?curid=574853", "title": "Synagoga Rashi", "text": "Synagoga Rashi\n\nSynagoga Rashi je synagoga v 9. obvodu v Paříži v ulici \"Rue Ambroise-Thomas\" č. 6. Synagoga nese jméno středověkého židovského učence Rašiho.\n\nSynagoga sefardského ritu byla založena židy z východní Evropy. Je součástí společenství \"Kehilas Hacharedim\" (Unie ultraortodoxních židů), které není připojeno k centrální konzistoři.\n\n"}
{"id": "574855", "url": "https://cs.wikipedia.org/wiki?curid=574855", "title": "Synagoga Tournelles", "text": "Synagoga Tournelles\n\nSynagoga Tournelles je druhá největší synagoga v Paříži. Leží ve 4. obvodu v pařížské čtvrti Marais v ulici \"Rue des Tournelles\" č. 21, po které nese své jméno. Byla vysvěcena v roce 1876 a roku 1987 prohlášena za historickou památku.\n\nPoté co se v polovině 19. století židovská komunita v Paříži rozrostla na více než 15 000 členů, dohodlo se v roce 1865 město Paříž s konsistoří o výstavbě dvou velkých synagog. Město se zavázalo zaplatit polovinu nákladů na výstavbu obou synagog a dalo k dispozici dva pozemky. Nejprve byla dokončena Velká synagoga v 9. obvodu.\n\nStavbou synagogy v \"Rue des Tournelles\" ve 4. obvodu chtěla konzistoř sjednotit mnoho malých modliteben ve čtvrti Marais, kde již od 18. století existovala židovská obec, kterou v 19. století rozšířili imigranti z Alsaska-Lotrinska a východní Evropy.\n\nProtože v této hustě osídlené čtvrti nebyl žádný volný pozemek, byla synagoga zřízena namísto šlechtického paláce Hôtel de la Rivière ze 17. století mezi Place des Vosges a \"Rue des Tournelles\", ve kterém v letech 1791-1860 sídlila radnice. Vzhledem k tomu, že fasáda domu na \"Place de Vosges\" se nesměla změnit, byl vstup do synagogy vybudován do ulice \"Rue des Tournelles\". Stavební práce začaly v roce 1867 a synagoga byla dokončena až v roce 1876, neboť práce byly přerušeny během prusko-francouzské války.\n\nSynagoga byla vysvěcena 30. září 1876 u příležitosti židovského svátku Nového roku Roš ha-šana a byla předána aškenázským židům z Alsaska-Lotrinska, později se k nim přidali i přistěhovalci z Polska a Ruska.\n\nPo druhé světové válce byla komunita aškenázských židů v důsledku holokaustu natolik oslabena, že nemohl být dodržen minjan a tak byla roku 1958 synagoga předána sefardské židovské obci, která byla početnější kvůli velké imigrace židů ze severní Afriky.\n\nAutor stavby, architekt Marcellin-Emanuel Varcollier (1829-1895) se inspiroval u Alfreda Aldropha Philiberta (1834-1895), který projektoval Velkou synagogu. Synagoga nabízí místa pro 1340 osob, z toho je 600 míst v přízemí. Je 22 metrů široká a má délku 50 metrů.\nFasádu na \"Rue des Tournelles\" tvoří vápencové kvádry. Na obloukovém štítu jsou usazeny desky s desaterem. Štít je opatřen rozetou s osmi paprsky a hebrejským nápisem: \"Brány spravedlnosti mi otevřete, vejdu jimi vzdávat chválu Hospodinu\". \"Toto je Hospodinova brána, skrze ni vcházejí spravedliví\". Pod rozetou jsou vyobrazeny šofary a po stranách svitky Tóry a stuhou ovázané palmové ratolesti (lulavy).\n\nPod nimi jsou rýhované pilastry s korintskými hlavicemi zaklenuté dvojitými arkádami. Na prostřední trojité arkádě nad vstupním portálem je znak města Paříže, které je vlastníkem budovy. Tři střední oblouky v přízemí odpovídají hlavní lodi a boční oblouky dvěma bočním lodím.\n\nNa rozdíl od tradiční orientace na východ k Jeruzalému směřuje synagoga Tournelles vzhledem k poloze pozemku z východu na západ. Aby se ušetřilo místo, byla použita ocelová nosná konstrukce, kterou navrhl inženýr Gustave Eiffel. Klenba střechy, sloupy a arkády dvoupatrové empory tvoří otevřené železné nosníky natřené na zeleno a částečně pokryté hebrejskými nápisy. Také na spodních arkádách, lunetách a na klenbě se nacházejí biblické nápisy a symboly, jako je lulav a šofar.\n\nHlavní a loď boční lodě jsou odděleny čtvercovými kamennými pilíři. Nad vestibulem se nachází velká empora a nad ní jsou varhany.\n\nNa chór se vstupuje po čtyřech schodech a je od hlavní lodě oddělen kovaným zábradlím. Pod velkým obloukem na šesti schodech oddělen železnou mříží a zahalen hedvábnou oponou se nachází aron ha-kodeš (schrána na Tóru). Nad svorníkem oblouku jsou desky s desaterem z černého mramoru.\n\n"}
{"id": "574860", "url": "https://cs.wikipedia.org/wiki?curid=574860", "title": "Pedro Sarmiento de Gamboa", "text": "Pedro Sarmiento de Gamboa\n\nPedro Sarmiento de Gamboa (1532 Pontevedra, Španělsko – 1592 Atlantský oceán) byl španělský (galicijský) mořeplavec, astronom a historik. \n\nV roce 1567 se účastnil výpravy Mendaña de Neyry k Šalamounovým ostrovům jako navigátor. V roce 1570 byl Sarmiento jmenován generálním kosmografem místokrále Peru a pověřen sepsáním jeho geografie a dějin. Vzniklo tak trojsvazkové dílo \"Dějiny Inků\" („Historia Indica“), které pomohlo místokráli Franciscovi de Toledo legitimizovat podrobení inckých území Španělské říše.\n\nV letech 1579—1584 byl pověřen průzkumem a mapováním chilského archipelu a Magellanova průlivu, jenž započal Juan de Ladrilleros. Sarmiente de Gamboa byl první, kdo popsal toto území a první kdo nakreslil relativně přesnou mapu chilského souostroví \"Archipiélago de Chiloé a\" Magalhãesova průlivu ( též Magellanova průlivu). V Ohňové zemi je po tomto mořeplavci pojmenována hora.\n\n"}
{"id": "574870", "url": "https://cs.wikipedia.org/wiki?curid=574870", "title": "Zkouška panenství", "text": "Zkouška panenství\n\nZkouška panenství či testování panenství je proces či praxe, při které je u dívek či žen ověřován stav panenské blány (). Je založen na mylném předpokladu, že panenská blána může být narušena pouze v důsledku pohlavního styku. Jedná se o velmi kontroverzní praktiku, a to především s ohledem na následky u testovaných dívek a jednak pro nepřesnost samotného postupu. Organizace na ochranu lidských práv Amnesty International či Human Rights Watch tuto praktiku považují za porušení lidských práv a samotná zkouška panenství je v mnoha státech protizákonná.\n\nPodle charitativní organizace AVERT, žilo ke konci roku 2007 v subsaharské Africe odhadem 22 milionů lidí nakažených virem HIV. Proti tomuto viru, způsobujícímu sexuálně přenosné onemocnění AIDS, se jednotlivé africké komunity snaží bojovat různě. Naboth Makoni ze Zimbabwe, který je vůdcem svého lidu, proto zavedl zkoušku panenství jako způsob ochrany proti viru HIV. Ta probíhá každý měsíc a doplňuje předmanželské povinné vyšetření ženicha na AIDS. V Jihoafrické republice, kde je zkouška panenství zakázána, žije kmen Zulu, který věří, že tato praxe dokáže zabránit šíření HIV a těhotenství mladistvých. Žena z kmene Zulu (45 let) uvedla pro deník \"The Washington Post\": „Je důležité, že se dívky začnou bát chlapců. Protože jinak vás chlapec nejprve připraví o panenství a první věc, co poté zjistíte, bude, že jste těhotná a máte HIV.“\n\nVlastní zkouška panenství se liší v závislosti na regionu. V oblastech, kde je lékař snadno dostupný, jako například v Turecku (než zavedlo zákaz této praxe), je prováděna v lékařské ordinaci. Nicméně v zemích, kde lékaři nejsou dostupní, provádí zkoušku často staré uznávané ženy či kdokoliv, komu je svěřena důvěra prověřit \"hymen\" dívek. To je běžná praxe mezi africkými kmeny, které tento test provádějí.\n\nV závislosti na výsledku zkoušky panenství, tj. zdali je dívka prohlášena pannou či nikoliv, následuje radost nebo hněv. V kultuře kmene Zulu existuje tradice, při níž dívky jistého věku tancují pro krále. Tohoto tance se však mohou zúčastnit jen panny. Pokud je dívka po testování prohlášena pannou, je to pro rodinu čest. V opačném případě musí otec dívky zaplatit pokutu za „pošpinění“ komunity a ostatní dívky, prohlášené za panny, se mohou takové dívky stranit. Negativní výsledek zkoušky panenství tak může mít pro dívku i její rodinu potenciálně celoživotní následky.\n\nHlavní obavou, kterou lékaři nad zkouškou panenství vyjadřují, je skutečnost, že se nejedná o přesný způsob určení panenství. Dívka je totiž prohlášena pannou v případě, že je její panenská blána nedotčená. Ta však může být protržená nebo narušená masturbací a řadou nesexuálních aktivit, včetně jízdy na koni, gymnastiky a fyzické práce. Dále se, obdobně jako jiné fyzické rysy, vzhled a tvar panenské blány u různých osob liší a je dokonce možné, aby se dívka bez panenské blány narodila. Z toho důvodu absence panenské blány nemusí být nezbytně důkazem, že dívka není pannou.\n\nOdpůrci této praxe označují zkoušku panenství za porušování lidských práv. Například organizace na ochranu lidských práv Amnesty International označuje zkoušku panenství za formu násilí proti ženám. V roce 1999 proběhl v Turecku průzkum na reprezentativním vzorku 118 lékařů. Celkem 90 % z nich uvedlo, že testy panenství jsou pro pacientky psychicky traumatické a více než 50 % z nich odpovědělo, že většina testů nebyla provedena s pacientčiným souhlasem.\n\nProblematická je rovněž hygienická stránka vlastního testování. Antropolog sledující zkoušku panenství v Durbanu v Jihoafrické republice uvedl, že testující používal stejný pár chirurgických rukavic pro všech 85 dívek. Taková praxe může mít za následek ohrožení zdraví dívek, jelikož mnoho sexuálně přenosných nemocí se šíří přenosem tělních tekutin.\n\nV některých státech je zkouška panenství protizákonná. Navzdory tomu jsou tyto zákazy, jako například v Jihoafrické republice, často porušovány. Zkouška panenství byla zakázána v Turecku v roce 1999 poté, co se pět dívek ve věku 12–16 let, kterým bylo vyhrožováno tímto testováním, pokusilo o sebevraždu.\n\n"}
{"id": "574873", "url": "https://cs.wikipedia.org/wiki?curid=574873", "title": "Gibon", "text": "Gibon\n\nGibon je označení pro opice z čeledi gibonovitých. Tato čeleď, kterou řadíme do nadčeledě hominoidi, mezi vývojově nejvyšší primáty, je složena z rodů \"Hylobates\", \"Hoolock\", \"Nomascus\" a \"Symphalangus\". Někdy bývá rod \"Symphalangus\" vyjmut z označení gibon (místo něho se použije rod siamang) a jako giboni jsou uvažováni pouze zástupci zbylých tří rodů.\n\nDlouho byl považován rod \"Hylobates\" za jediný v čeledi gibonovitých, výjimečně se připouštěl jako druhý rod siamang (\"Symphalangus\"). Teprve po podrobných studiích v posledních 20 – 30 létech bylo okolo roku 2000 dohodnuto povýšit původní podrody \"Hylobates\", \"Bunopithecus\", \"Nomascus\" a \"Symphalangus\" na platné rody. Původní jméno \"Bunopithecus\" pro taxonomickou nepoužitelnost bylo ale změněno na dnešní jméno \"Hoolock\". český jazyk tento vývoj nezaznamenal.\n\nRozdělení rodu podpořila srovnávací analýza sekvencí DNA a zjištění podstatného rozdílu v počtech chromozomu somatického karyotypu, který je:\n\nGiboni žijí v hustě zapojených tropických a subtropických deštných pralesích od jižní přes jihovýchodní až po východní Asii. V současnosti lze je nalézt na územích Bangladéše, Myanmaru, Thajska, Malajsie, Indonésie, Laosu, Vietnam, Kambodže a Číny.\n\nV oligocénu a miocénu byli pravděpodobně rozšířeni i v Africe.\n\nJsou to štíhlé, lehké, hbité a poměrně malé, téměř výhradně stromové opice, kterým zcela chybí ocas a mají vyvinuty sedací mozoly, které jsou ale redukované. Mají malou kulatou hlavu, přesto je charakterizuje vysoký rozvoj mozku. Jejich přední končetiny jsou velmi dlouhé, delší než zadní. Malé palce v opozici mají posunuty k zápěstí, mohou uchopit a přenášet věci rukama i nohama. Ostatní prsty na rukou jsou dlouhé a zahnuté. To jim dovoluje používat prsty jako závěsné háky, za které se věší při pohybu v korunách stromů, kde tráví převážnou část svého života.\n\nMají hustou srst na většině těla mimo obličej, prsty, dlaně, podpaží a spodky nohou. Zbarvení je různé, v rozmezí od smetanové do hnědé, šedé a černé v závislostí na jednotlivých druzích, pohlaví i stáří. Mají drobnou tvář s tmavými očima a malým chřípím blízko u sebe směřujícím dolů. Nemají lícní torby. Jejich zubní vzorec je 2,1,2, 3. Špičáky mají velké, ne však sexuálně dimorfní. Smysly mají obdobné jako lidé, vidí barevně.\n\nCharakteristickým pohybem gibonů je pohyb v závěsu pod větví, kdy se drží jen prsty a tělo mohutným švihem přenáší na vzdálenosti až 10 m. Zadními končetinami regulují dráhu skoku. Tento pohyb se nazývá brachiace a giboni se takto přemísťují téměř v 80 %. Dosahují přitom rychlosti až 35 km/hod. Je to nejelegantnější způsob pohybu opic. Takhle se pohybují jen ze stromu na strom, na zem neskáčou.\n\nPo silnějších větvích stromů nebo po zemi (výjimečně) se pohybují polovzpřímeně jen po zadních končetinách, předními končetinami udržují rovnováhu. Neumí plavat, do vody nevstupují.\n\nJsou to všežravci, jsou však speciálně přizpůsobeni stravě s velkým podílem zralého ovoce (asi 75 %) rozptýleného po lese, proto denně procestují za potravou velké vzdálenosti. Listy, výhonky stromů a občas hmyz, menší živočichy a vejce mají jen jako doplněk stravy. Jejich potrava vykazuje silně sezónní a místní výkyvy. Pijí tak, ze si omočí chlupaté ruce ve vodě nebo v mokrém listí a pak z nich vodu vysávají.\n\nJsou po vřešťanech nejhlasitější primáti, mají většinou hrdelní rezonanční vaky. Svým hlasem, který je slyšet i do vzdálenosti 1,5 km v hustém lese, si všichni giboni v ranních hodinách označují teritoria, říká se, že „zpívají“. Zpěv samice je složitější než samce, mnohdy zpívají v duetu, které trvá podle druhu 10 až 20 minut. Jednotlivé druhy gibonů lze rozeznat podle druhu písně a doby projevu, písně se staly důležitým nástrojem v určování jejich systematického zařazení. K zahánění soků používají kromě hlasových projevů i různé grimasy a výhrůžné postoje. Zcela jinými zvuky se dorozumívají v rodině.\n\nStejně jako u mnoha opic probíhá u nich i doteková komunikace, spočívající např. ve vzájemném čistění srstí.\n\nGiboni jsou jedni mála z primátů, kteří žijí monogamně, můžeme u nich hovořit o rodině, mimorodinné „zálety“ jsou velice vzácné. Rodina se skládá ze samce, samice a mláďat, kterých nebývá více šest. Partnerský pár žije spolu po mnoho let, odrostlejší mláďata z rodiny odchází s cílem nalézt si partnera a obsadit nějaké území.\n\nRodina žije na teritoriu velikém 20 až 40 ha, které se mohou navzájem překrývat. Vzájemné půtky rodin jsou četné, ale většinou nekrvavé. Zúčastní se jich pouze samci a buď na sebe jen hledí a mimicky si vyhrožují, nebo se rituálně odhánějí přes „hranice“ sem a tam. Giboni jsou silně závislí na svém území a nestěhují se pryč, ani když je „jejich“ les devastován. To dělá gibony silně zranitelné.\n\nVstávají s rozedněním, dopoledne krmení, přes polední horko odpočinek v chládku a pak znovu až do večera krmení. Mezitím hlasité volání, odpovídají i na cizí. S nástupem soumraku usedají společně na stromě, nejmladší mládě v náručí otce, větší u samice a ty starší už i na jiném stromě. Na rozdíl od jiných opic dospělí nedělají hnízdo, ale spí sedíce vzpřímeně na svých sedacích mozolech ve vidlici větve.\n\nSamice je březí okolo 200 dnů a mláďata, která se ihned po narození drží matce na břiše, kojí téměř dva roky. Rodí se holé mimo malé chocholky na temeni hlavy, pak první narostlá srst je většinou světlá, po prvém roku se přebarvují do dospělého šatu. Později je samci učí sbírat potravu a ochraňovat území. Mláďata mají ve svém chování hodně vrozeného, ale také se mnoho během dospívání naučí od dospělých. Pohlavně dospívají asi v 6 až v 8 létech, (samci o něco dříve). Mláďata se snaží zpívat jako jejich rodiče, do doby dospělosti i mladí samečci zpívají jako samice.\n\nPodle Červeného seznamu IUCN:\n\nGiboni se dožívají v přírodě odhadem 25 až 35, v zajetí až 45 let. Některé druhy se dají v zajetí snadno ochočit, např. gibon lar, a jsou také ve volné přírodě poměrně početní. Jiní, např. gibon hainanský, patří k nejohroženějším primátům, žije pouze na malém území a vlivem odlesňování a pytláctví jeho stavy značně poklesly. Orgánů gibonů je také používáno při výrobě léků tradiční asijské medicíny.\n\n\n"}
{"id": "574875", "url": "https://cs.wikipedia.org/wiki?curid=574875", "title": "Franz Josef Müller von Reichenstein", "text": "Franz Josef Müller von Reichenstein\n\nFranz Josef Müller von Reichenstein (1. června 1740 Hermannstadt, Sedmihradsko nebo 4. října 1742, Poysdorf, Rakousko – 12. října 1825 Vídeň) byl přírodovědec a objevitel prvku telluru. \n\nStudoval ve Vídni filosofii, navštěvoval přednášky v oblasti mineralogie a hornictví a později odešel do hornického centra Banská Štiavnica (Schemnitz). Jako vedoucí sedmihradské mincovny a těžbu nerostů a v roce 1782 objevil prvek Tellur, téměř současně s Paul Kitaibel (1757–1817). Franz Josef Müller baron z Reichensteinu byl v práci podporován Samuelem von Brukenthal (1721–1803). \n\nJeho vnuk Franz von Reichenstein (1819–1880) byl posledním sedmihradským vicekancléřem a v 60. letech 19. století zasedal jako poslanec rakouské Říšské rady.\n\nAčkoliv není dosud jednoznačně určené datum a místo narození, Franz Josef Müller z Reichensteinu byl roku 1992 poctěný k 250. narozeninám vydáním zvláštní poštovní známky.\n\n"}
{"id": "574877", "url": "https://cs.wikipedia.org/wiki?curid=574877", "title": "Listina (diplomatika)", "text": "Listina (diplomatika)\n\nListina (lat. \"diploma\", \"charta\", \"littera\", něm. \"Urkunde\") je obecně jakýkoliv písemný úřední dokument. Při konkrétnější definici je listina písemné svědectví o právním jednání s právní platností. Zakládá nové právo a zároveň je dokazuje. Takovou listinou se zabývá diplomatika. Pojem listina prosadil František Palacký, aby odlišil tento široký pojem od ostatních písemností, které byly všechny označovány jako list s konkrétním adjektivem (erbovní list atp.). V současné diplomatické typologii označuje list takové písemnosti, které o právním jednání informují, ale nemají právní platnost.\n\nListiny zachovávají určité formální náležitosti, které jim dávají důraz a závaznost (např. podpisy, pečeť, razítko). Mají, až na výjimky (dlužní úpisy, odpustkové listiny), neomezenou platnost. Mají také zpravidla slavnostní vyhotovení a jsou předávány v otevřené formě, bez uzavření. Jako záruky určitých práv byly listiny velmi pečlivě chráněny, ale také často falšovány.\n\nVe středověku představovaly listiny velkou část písemné produkce, proto jsou také základem středověkých archivů a původní i nejdůležitější náplní diplomatiky. Se zvýšením písemné produkce se v pozdějších obdobích objevují vedle jednodušších listin i písemné produkty jednodušší formy, tedy mandáty (tj. písemnosti s omezenou působností) a listy. Vzhledem k šíři tématu se listiny dělí podle různých kritérií. V právu se listiny rozlišují na veřejné a soukromé. V diplomatice toto právní dělení ovšem naráží na problém, kdo ve středověku vydával veřejné a kdo soukromé.\n\nK rozdělení listinného materiálu se používá různých kritérií:\n\nVnější a vnitřní znaky je souhrn určitých forem, které musí být dodrženy při vyhotovení každé listiny.\nKaždou listinu lze rozdělit na úvodní část (protokol), vlastní text a závěrečnou část (eschatokol). V těchto částech je možné dále rozeznávat jednotlivé pevně dané formule, řazené v přibližně ustáleném pořadí. Pořadí jednotlivých formulí však není vždy přesně dodržováno, stejně jako nejsou v každé listině obsaženy všechny bez výjimky. Postupem času dochází ke zjednodušování listin a k vypouštění méně podstatných formulí. V novověkých listinách jsou tak už často obsaženy jen nezbytně nutné údaje. Přestože ostatní diplomatické písemnosti (mandáty, listy) jsou svou formou mnohem jednodušší, základní dělení na protokol, text a eschatokol zachovávají.\n\nProtokol jako úvodní část listiny nezávisí na právním obsahu, je stylizován individuálně vždy podle zvyklostí vydavatele, respektive jeho kanceláře.\n\n\nText je nejdůležitější částí listiny.\n\n\nEschatokol představuje závěrečnou část listiny.\n\n\nFormulář listiny obsahující všechny výše zmíněné části na příkladu fiktivního textu:\n\ninvokace> Ve jménu svaté a nerozdílné Trojice amen. <invokace / arenga>\nVšeho příběhu světa tohoto a lidské zjednání z paměti zachází, když paměti listy zjednané není. <arenga / intitulace>\nMy Jan, z boží milosti (devoční formule) Český, Polský král, Lucemburský hrabě etc. <intitulace / salutace>\nmilost svu vám vzkazujem, <salutace / promulgace>\noznamujem tímto listem před nynějšími a buducími a obecně před každým člověkem, ktož tento list uzří anebo čtucí uslyší, <promulgace / narace>\nže jsu přistupili před nás někteří měšťané města našeho a prosili jsu nás <narace / inskripce\njménem purkmistra, konšeluov i vší obce téhož města, <inskripce / pokračování narace>\nabychom jich od komory naší královské více nezastavovati ráčili. <pokračování narace / dispozice>\nProtož již psaným purkmistru, konšelom i vší obci města nynějším i buducím tuto milost zvláštní naší tímto listem činíme a dáváme tak, že my ani buducí naši králové Čeští nemáme aniž budem již psaného města s obyvateli téhož města i také sum našich královských ani úrokuov ani kterých jiných poplatkuov s téhož města do komory naší královské příslušejících žádnému člověku zapisovati ani zastavovati za dluhy nebo krátký čas i žádným živým obyčejem, ale má již psané město i s obyvateli téhož města i s summami, s úroky i s jinými poplatky do komory naší královské příslušejícími při naší i také buducích našich králuov Českých komoře zuostati po věčné časy buducí. A jestli že bychom my nebo buducí naši králové králové Čeští kdy potom to město nebo obyvatele jeho summy, úroky a poplatky s téhož města do komory naší královské příslušející komu zastavili, zapsali neb kterakkoli zavadili z nepaměti nebo kterýmkoli jiným obyčejem, tehdy chceme a tímto listem ustanovujem, aby takové zapsání, zavázání nebo zastavení proti tomuto našemu listu žádné moci ani pevnosti nemělo, ale tento list náš aby v své moci a pevnosti zuostal. <dispozice / sankce>\nNebo my to všecko, což by se proti tomuto listu stalo, tímto listem rušíme, kazíme a moříme a to pod uvarováním hněvu našeho i buducích našich králuov Českých. <sankce / koroborace>\nNa potvrzení toho všeho, na pevnost a pro lepší jistotu přikázali jsme s pravým vědomím naším pečeť naší královsku k tomuto listu přivěsiti, <koroborace / datace>\njenž jest dán v Praze léta po narození syna božího tisícého třístého dvadcátého osmého, v pondělí před nastolováním svatého Petra apoštola božího, království našeho léta XVIII, <datace / subskripce>\nrukou našeho notáře za přítomnosti mnohých svědků, jejichž jména jsou Ondřej komorník, Diviš truksas, Havel šenk, kněz Petr kaplan náš i někteří další. <subskripce / aprekace>\nAmen. <aprekace\n\nPočátky listiny se obvykle kladou do období antického Říma (např. tabula Bantina z l. 133–118 př. n. l.), po rozpadu v 5. století listina ve své původní funkci prakticky úplně zanikla, uchovala se pouze papežská a císařská listina. K opětovnému znovuobjevení listiny pro širší okruh souvisí s pronikáním písemné kultury někdy od 11. století (historiografie někdy rozlišuje listiny veřejné, tedy papežské a císařské a neveřejné, tedy vydané jinými velmoži než papež a císař).\n\nV českém prostředí vzniká listina prakticky úplně nově, především zásluhou církve. O prvním pronikáním právního povědomí listiny a písemné kultury svědčí tzv. zakládací listina litoměřické kapituly, což ještě není listina v pravém slova smyslu, je to pamětní zápis (akt) vytvořený církevní institucí po vzoru vyspělejší papežské listiny v době, kdy panovnická kancelář ještě neexistovala. Kontinuální vydávání listin je dáváno do souvislosti s Jindřichem Zdíkem a jeho kanceláří v 2. čtvrtině 12. století a panovnická kancelář se začíná budovat až za Vladislava II. U šlechty bylo vydávání listiny poněkud pomalejší, první nesmělý náznak představuje listina potvrzující založení Sedleckého kláštera velmožem Miroslavem ve 40. letech 12. století, nicméně tato ještě byla zlisitněna panovníkem a biskupy. První doložená šlechtická pečeť je z roku 1189 od Hroznaty Crispuse, první listinou pod jménem velmože a s jeho pečetí je testament bl. Hroznaty, ale ještě ani on nejednal zcela samostatně, protože k listině byla přivěšena také pečeť pražské kapituly. První zcela samostatnou listinou vydanou velmožem je listina Vítka z Prčice z roku 1220, od roku 1253 dochází k prudkému nárůstu počtu takovýchto listin.\n\n\n"}
{"id": "574878", "url": "https://cs.wikipedia.org/wiki?curid=574878", "title": "Altaria (hudební skupina)", "text": "Altaria (hudební skupina)\n\nAltaria je finská power metalová skupina, která vznikla roku 2000.\n\nČlenové kapely nikde neuvádí svá data narození.\n\n"}
{"id": "574879", "url": "https://cs.wikipedia.org/wiki?curid=574879", "title": "François Pyrard de Laval", "text": "François Pyrard de Laval\n\nFrancois Pyrard de Laval (1570 - 1621) byl francouzský mořeplavec. Při plavbě do Indie ztroskotal v roce 1602 u Maledivských ostrovů na nichž strávil 6 let. Byl prvním Evropanem, který podal jejich podrobný popis.\n\nPo návratu z Malediv pobýval v Góe (Indie), navštívil Cejlon a Malakku, poté se dostal až na ostrov Ternate na Molukách. Na zpáteční cestě navštívil znovu Góu a Diu v Indii. V roce 1611 se vrátil do Francie, kam přinesl i zprávy o méně známých oblastech Dálného východu, kde sám nepobýval. Zavedl do evropských jazyků termín \"atol\", který pochází z maledivského jazyka a označuje korálový ostrov s lagunou.\n\n\"\"Voyage de Pyrard de Laval, contenant sa navigation aux Indes Orientales, Maldives, Moluques...\"\". Paříž 1619.\n\n\n"}
{"id": "574880", "url": "https://cs.wikipedia.org/wiki?curid=574880", "title": "Robert z Clermontu", "text": "Robert z Clermontu\n\nRobert z Clermontu (1256 – 7. února 1317) byl hrabě z Bourbonu a z Clermontu z dynastie Kapetovců. Je považován za zakladatele bourbonské dynastie.\n\nNarodil se jako nejmladší syn francouzského krále Ludvíka IX. a Markéty, dcery provensálského hraběte Ramona Berenguera V. Roku 1269 od svého otce obdržel hrabství Clermont a roku 1272 se podílel na vojenském tažení proti Rogerovi Bernardovi z Foix. Téhož roku uzavřel sňatek s Beatrix, dědičkou bourbonského hrabství.\n\nV roce 1279 se mu vymstila účast na turnaji, když utrpěl zranění hlavy a od té doby trpěl duševní chorobou, která se v rodině objevila i v následujících generacích. Robertova choroba sice byla trvalého charakteru, ale měla zřejmě i období remise, kdy se čas od času zúčastňoval politického života.Zemřel jako vdovec roku 1317 a byl pohřben v pařížském kostele jakobínů.\n\n"}
{"id": "574881", "url": "https://cs.wikipedia.org/wiki?curid=574881", "title": "Švédská univerzita zemědělských věd", "text": "Švédská univerzita zemědělských věd\n\nŠvédská univerzita zemědělských věd (švédsky: Sveriges lantbruksuniversitet, anglicky: The Swedish University of Agricultural Sciences) je švédská státní univerzita s hlavním sídlem ve městě Uppsala. Byla založena v roce 1977 a současné době je rozmístěna do 4 hlavních kampusů ve městech Uppsala, Umeå, Skara a Alnarp. Dělí se na 4 fakulty: Fakulta tvorby krajiny, zahradnictví a zemědělství, Fakulta přírodních zdrojů a zemědělských věd, Fakulta veterinární medicíny a Fakulta lesnická.\n\n"}
{"id": "574883", "url": "https://cs.wikipedia.org/wiki?curid=574883", "title": "Národní portrétní galerie", "text": "Národní portrétní galerie\n\nNárodní portrétní galerie (anglicky National Portrait Gallery) je umělecká galerie shromažďující portréty slavných osobností daného národa. Po vzoru londýnské vznikly další zejména v anglosaském světě. Nyní existují:\n\n"}
{"id": "574884", "url": "https://cs.wikipedia.org/wiki?curid=574884", "title": "Paňdžábský Himálaj", "text": "Paňdžábský Himálaj\n\nPaňdžábský Himálaj je jedna z částí západního Himálaje vyčleněná některými autory. V členění podle H. Adamse Cartera zhruba odpovídá \"úseku Sutlej-Dras, Sind, Jhelum.\" Někdy je sem také řazen Ladacký řetěz, který podle jiných autorů patří ke Kašmírskému Himálaji nebo dokonce k Transhimálaji.\n\nPaňdžábský Himálaj zasahuje na území indického a malou částí i pákistánského Kašmíru, indických států Paňdžáb a Himáčalpradéš a Tibetské autonomní oblasti v Číně. Na severozápadě ho od Kašmírského Himálaje oddělují řeky Drás (levý přítok Indu) a Džehlam (teče z Kašmírského údolí na západ a rovněž patří do povodí Indu). Ladacký hřeben na severu navazuje na Karákoram a Transhimálaj, v němž pramení Indus; údolí řeky Gar (přítok Indu) odděluje Himálaj od Transhimálaje dále k jihovýchodu, než tuto úlohu převezme Satledž. Ten současně svým průlomem skrz Himálaj odděluje Paňdžábský Himálaj od Garhválského. V pásmu Malého Himálaje je paňdžábský úsek lemován čtyřtisícovým pohořím Pír Pandžál (urdsky a paňdžábsky پیر پنجال, \"Pír Pandžál,\" hindsky पीर पंजाल, \"Pír Paňdžál,\" 4745 m).\n\nNejvyšší bod Paňdžábského Himálaje leží ve skupině Nun Kun (7135 m) východně od Kašmírského údolí. Za ní se souběžně táhne pásmo Zánskár (Gapo Ri, 6005 m). Ještě dále, mezi Indem a Šajókem se táhne Ladacký hřeben (Telthop, 6002 m). Himáčalpradéšsko-tibetská část se označuje jako skupina Spiti-Láhaul-Kulú a jejím nejvyšším bodem je tibetský Leo Pargial (6791 m).\n"}
{"id": "574886", "url": "https://cs.wikipedia.org/wiki?curid=574886", "title": "Štafeta mládeže", "text": "Štafeta mládeže\n\nŠtafeta mládeže (v srbochorvatštině štafeta mladosti) byla celojugoslávská sportovní událost v dobách socialistického státu. Trasa běžců, kteří si předávali štafetu, vedla přes všechny svazové republiky a další území SFRJ. Běh štafety se konal každého 25. května na počest hlavy státu, Josipa Broze Tita. I den, kdy se celá akce konala byl vybrán záměrně – jednalo se totiž oficiálně o narozeniny jugoslávského vůdce a státní svátek \"Den Mládeže\".\n\nPoprvé se štafeta mládeže běžela roku 1945 na návrh omladiny z Kragujevce, jako \"Titova štafeta\". Do prvního \"běhu\" bylo zapojeno 12 500 mladých, kteří urazili trasu v součtu dlouhou celkem 9 000 kilometrů; Titovi předali prvních deset štafet a modrou knihu s 15 000 podpisy od šumadijské mládeže. Nejprve se slavnostní předání hlavě státu konalo v Záhřebu, od roku 1956 pak běžci předávali v Bělehradě, nakonec se celá událost konala na jednom z největších bělehradských stadionů – Jugoslávské lidové armády.\n\nPo smrti Tita se štafeta mládeže stala manifestací a symbolem odhodlanosti nesestoupit z Titovy cesty, což vyjadřovalo také i nové heslo, ražené oficiálními kruhy – \"Po Titovi Tito\". Tradice byla ukončena v roce 1988, kdy vzhledem k narůstajícím rozporům mezi národy Jugoslávie se Slovinsko odmítlo na celé akci dále podílet. Svaz socialistické mládeže Slovinska celou událost kritizoval jako \"zastaralý rituál\" a žádal, aby se spíše konaly pochody nezaměstnaných. Do celé události vstoupila ještě provokativní aféra z počátku roku 1987, kdy byl jako propagační materiál zrecyklováno nacistické dílo z roku 1932.\n\nV bývalých republikách SFRJ je Dan mladosti dodnes připomínán zejména mezi tzv. jugonostalgiky.\n\nTradice štafetového běhu v Jugoslávii byla parodována v chorvatském filmu Maršal z roku 1999, ve kterém skupina chorvatských penzistů a pamětníků Štafety mládeže převezme na odlehlém chorvatském ostrově moc a uspořádá podobný běh.\n"}
{"id": "574888", "url": "https://cs.wikipedia.org/wiki?curid=574888", "title": "U věrného pastýře", "text": "U věrného pastýře\n\nU věrného pastýře (ve francouzském originále Le Fidèle Berger) je komická opera (opéra comique) o třech jednáních francouzského skladatele Adolpha-Charlese Adama na libreto Eugèna Scriba (1791-1861) a Julese-Henriho Vernoye de Saint-Georges (1799-1875). Poprvé byla uvedena v pařížském Théâtre de l'Opéra-Comique dne 6. ledna 1838.\n\nOpera \"U věrného pastýře\" vznikla na konci 30. let 19. století, v době Adamovy největší popularity a úspěchů, čtyři roky po Chatě v Alpách a dva roky po Postilionovi z Lonjumeau a jen o pár měsíců dříve než Sládek prestonský. Patří k těm sladatelovým dílům, která měla značný úspěch i na mimofrancouzských jevištích.\n\nV pražském Stavovském divadle měl \"Věrný pastýř\" premiéru 12. března 1839 v německém překladu C.A.L. von Lichtensteina (\"Zum treuen Schäfer\"), o 6. února 1846 se hrál poprvé též v Brně. V češtině se poprvé objevil až v Prozatímním divadle 17. prosince 1869 (překlad pořídil Emanuel Züngel).\n\nOpera \"U věrného pastýře\" má předehru a zpěvní čísla proložená mluvenými dialogy ve třech dějstvích.\n\n\nV nově zřízené Coquerelově cukrárně s názvem \"U věrného pastýře\", rue des Lombards, Paříž, několik prodavaček balí bonbóny a horlivě je přitom ochutnává (sbor \"Ah! quel état plein de douceurs\"). Coquerel sám je zamilován do Angélique, která pracuje naproti přes ulici u své přísné matky, Madame Bergamotte; o sňatku však nemůže být řeči, Coquerel je jen nově usazený a zatím má jen dluhy. Obě právě přicházejí vybrat bonbóny, neboť Angélique má jít za kmotru (kuplety \"Je suis marraine!\"). Coquerel a Angélique zpívají rondo vychvalující cukrárnu (\"A plaire à chacun je m'attache\"). K rozhořčení všech zúčastněných krám na chvíli zaplní trhovkyně (sbor \"Pour nous quelle bonne aubaine\" a ansámbl \"Voyez-donc ces bégueules!\").\n\nPo jejich odchodu se do cukrárny uchýlí hrabě de Coaslin, aby odsud vilně vyhlížel Angélique (přičemž mu Coquerel vnutí tu či onu zakázku na cukrovinky). Hrabě se domnívá, že by se k Angélice mohl snáze přiblížit, kdyby ji místo přísné matky měl na starosti povolný manžel, a prostoduchý Coquerel je ideálním kandidátem. Hrabě cukráří slíbí, že jej doporučí svým přátelům, a Coquerelovi radost nad získáním mecenáše dodá odvahu napsat Angélice milostný dopis, jehož obsah sestaví ze znění \"štestíček\" přibalovaných k bonbónům (árie \"Amour, viens, je t'implore\" a kavatina \"Beauté cruelle, je soupire\").\n\nAngélique přináší Coquerelovi objednané rukavice na vyzkoušení, ale dlouho na romanci čas nemají, neboť Madame Bergamotte je dceři v patách a hodlá zkoušení rukavic sama dozorovat (trio \"Prenez un peu de patience!... Ah! quelle gêne!\"). Oba mladí lidé se nakonec odhodlají požádat Madame o povolení k sňatku, ale ta je odmítne (\"Enre nous deux point d'alliance\"). Madame Bergamotte má ve skutečnosti již připraveného jiného ženicha.\n\nTím je - aniž to ostatní vědí - policejní důstojník Serrefort. Ten právě přichází se zatykačem na Coquerela vydaným jménem Madame de Pompadour, která v jím zaslaných cukrovinkách nalezla satirickou báseň na sebe. To se právě hodí hraběti: u Madame de Pompadour sice zařídí Coquerelovo omilostnění, ale prozatím nechá Coqurela zatknout a dopravit do zámku Chaville (finále \"Nous voici prêts, nous voici tout\").\n\n(Sál v Chaville, na zámku hraběte de La Vrillière) Coquerel se domnívá, že jej odvezli do Bastily, a je překvapen jejím pohodlím (introdukce \"Rassurez-vous, soyez sans crainte... Tous ces cachots sont fort beaux!\"). Hrabě cukráře staví před volbu: buď zůstane vězněm v Bastile... nebo se ožení s cizí ženou a pak ihned odjede bez ní z Paříže; může založit továrnu na jablečné želé v Rouenu. Coquerel po zvážení obou možností souhlasí. Avšak když dohlížející Serrefort ke své zlosti zjistí, že zamýšlenou nevěstou má být jeho vlastní nastávající Angélique, nechá poslat anonymní zprávu hraběnce.\n\nCoquerel a Angélique (s matkou) se potkávají a osvětlují si situaci. Oba mladí lidé jsou šťastni z nastávajícího sňatku (duo \"Il est aimable et tendre... Ah! si c'est un songe\") - až na rouenskou část plánu. Angélique hraběti děkuje za dopomožení ke štěstí (kuplety \"Sa boutique est près de la nôtre\"), ten to ale nese nelibě: láska mezi cukrářem a Angélikou jde zcela proti smyslu jeho plánu. Chystá se proto sňatek odvolat, ale když je mu oznámen příjezd žárlivé hraběnky, uvědomuje si: Lépe když mne zde najde s mladým manželským párem, než se svobodnou dívkou... Hraběnka je totiž dcerou mocného ministra policie a není radno s ní žertovat. Sňatek tedy proběhne a hrabě manželce vysvětlí, že se jednalo z jeho strany o dobročinný skutek.\n\nHraběnka si nejprve vyčítá, že uvěřila pomluvám (kuplety \"Écoutez donc les calomnies\"). Jenže Coquerela pod falešnou záminkou odvezli a od plačící Angéliky získá hraběnka informace. které jí potvrdí původní podezření. Posílá Angéliku do domova nového manžela a se svým vlastním si to hodlá vyřídit sama: ve tmě Angéličina pokoje se hodlá vydávat za ni, až hrabě přijde.\n\nJenže první za Angélikou přijde Coquerel, který svým únoscům unikl. Situace plné rychlých nočních záměn (Coauerel i hrabě považují hraběnku za Angéliku) vyvrcholí zadržením Coquerela jako zloděje (finále \"Je tremble au fond de l'âme... Au voleur, au voleur!\").\n\n(Coquerelův byt nad cukrárnou) Angélique je sama v Coquerelově bytě a stěžuje si, že i novomanžel zanedbal (kavatina \"Ah! c'est bien la peine d'avoir un mari\" a kabaleta \"O ma mère\"). Přichází nejprve hraběnka (která má nepříjemný rozhovor s Madame Bergamotte) a pak i samotný Coquerel, který opět unikl při převozu a je ze zamotané situace zoufalý. Hraběnku považuje za vzdálenou příbuznou, která mu měla přijít vést domácnost, a hraběnce nečiní žádné potíže tuto úlohu přijmout a přesvědčit cukráře, aby řešení své situace ponechal na ní.\n\nPrvní shledání Coquerela a Angéliky nezačíná šťastně: ona mu vyčítá náhlé zmizení o svatebním obřadu, on se domnívá, že ji v noci překvapil v pokoji s hrabětem (duo \"Elle ose encore m'interroger ainsi?... C'est indigne! c'est infâme!\"), když se však do sporu na straně dcery vloží její matka (ansámbl \"Votre ton me choque\"), nezbývá Coquerelovi než podlehnout a Angéliku odprosit.\n\nCukrář se schová před přicházejícím hrabětem, který hovoří s Angélikou o předešlé noci. Rozhovor je přirozeně plný nedorozumění. Hrabě hoří nenávistí vůči Coquerelovi: sice uprchl, ale jeho mužové ho chytnou a odvedou do Bastily a \"pokud se bude sebeméně vzpírat, ať ho zabijí, beze všeho zaplatím odškodnění: jeden cukrář, to činí deset écu\". Avšak vrací se hraběnka a odhaluje dobrodružství svého muže. Nejen že hrabě musí na pomstu zapomenout, ale Coquerel (který může vylézt ze své skrýše) získává patent královnina dvorního cukráře. To vše se odehraje ve finále (\"Mon enfant, daignez, de grâce... Il est mort!\"), které končí zopakováním \"cukrářské hymny\" z prvního dějství.\n\n\n"}
{"id": "574890", "url": "https://cs.wikipedia.org/wiki?curid=574890", "title": "WebM", "text": "WebM\n\nWebM je otevřený formát video souboru umožňující video kompresi pro použití HTML5 videem. Definuje strukturu souborového kontejneru a formáty komprese videa a zvuku. Vývoj projektu je sponzorován Googlem.\n\nSoubor WebM se skládá z video streamu ve formátu VP8 i VP9 a audio streamu ve formátu Vorbis, uložených v kontejneru založeném na formátu Matroska. Od července 2013 je formát WebM schopen nést příslušné audio a video nástupce formátů VP8 a Vorbis, kterými jsou VP9 a Opus.\n\nWebM je licenčními poplatky nezatížený souborový formát. To znamená, že poskytovatel obsahu nemusí platit poplatky za poskytnuté video (bez ohledu na jeho obchodní model) a distributoři softwaru tvořícího WebM video nemusí platit poplatky za podporu WebM ve svém softwaru.\n\nWebM nativně podporují webové prohlížeče Google Chrome, Mozilla Firefox a Opera. U Internet Exploreru je potřeba nainstalovat plugin a Safari ho nepodporuje vůbec.\n\nZ webových stránek formát podporují např. Wikimedia, YouTube, Vine a 4chan (možno nahrát videa menší než 3 MB, kratší než 120 sekund).\n\nFormát WebM je také podporován v rozhraní WebRTC, otevřeném standardu pro komunikaci v reálném čase pomocí webového prohlížeče, který už podporují webové prohlížeče Firefox, Opera a Chrome.\n\nWebM přehrají multimediální přehrávače VLC, KMPlayer, MPlayer, Winamp, Miro. Podpora pro WebM je součástí i multimediálních frameworků FFmpeg a Libav.\n\nHardwarovou akceleraci pro WebM/VP9 již oznámila řada předních výrobců čipů. Podpora WebM je zahrnuta v některých z nových generací chytrých mobilních telefonů, tabletů a chytrých televizorů. Výrobci kamer Sony, LG a Panasonic představili první produkty umožňující záznam do WebM/VP9.\n\n\n"}
{"id": "574892", "url": "https://cs.wikipedia.org/wiki?curid=574892", "title": "Rodina je základ státu", "text": "Rodina je základ státu\n\nRodina je základ státu (2011) je čtvrtý celovečerní hraný film Roberta Sedláčka.\n\nDěj pojednává o muži středního věku Liborovi, kterému hrozí, že půjde do vězení za to, že se podílel na vytunelování banky. Aby se odhodlal říci to své ženě, vydává se s ní a s dětmi na rodinný výlet, který je zároveň útěkem před spravedlností. Film je proto označován jako kombinace rodinného dramatu a road-movie, spojuje v sobě prvky napětí i komiky.\n\nPůvodně chtěl Sedláček napsat satiru na maloměšťáctví, ale s příchodem finanční krize se téma filmu posunulo.\n\nFilm se natáčel v květnu a v červnu 2010 (plánováno bylo do 21. června) a ovlivnila ho nepřízeň počasí, zejména povodně na Moravě. Natáčelo se v Čechách v Praze, v Pyšelích, Černošicích a na Moravě na Velehradě, ve Vracově a v okolí Zlína.\n\nÚstřední píseň filmu \"Smiluje\" složila Lenka Dusilová a nahrála ji s Eternal Seekers (Lenka Dusilová, Beata Hlavenková, Clarinet Factory).\n\nHlavní postava filmu Libor Pokorný, manažer HypoContactu, se setkává s vyšetřovateli, kteří zjišťují okolnosti vytunelování této firmy. Liborovi hrozí vězení, přesto mu je dána lhůta na rozmyšlenou, zda bude spolupracovat. Aby si ujasnil myšlenky a aby se odhodlal říci pravdu o svém postavení manželce, vydává se s ní a se dvěma dětmi na výlet na Moravu.\n\nPo návštěvě Velehradu táboří na břehu řeky, následně se ve Strážnici setkávají a navštěvují manželskou dvojicí bývalých spolužáků Juru a Lenku, kteří na rozdíl od Pokorných zůstali v prostředí okresního města. Zatím se ale naplno rozběhne policejní pátrání, už ve Strážnici se Libor těsně mine s vyšetřovateli.\n\nDěj vrcholí na dalším místě pobytu Pokorných, v hotelu, kde se právě pořádá svatba. Vyšetřovatelé přilétají vrtulníkem a vyrážejí na místo s jednotkou rychlého nasazení. Liborova manželka se z novin ležících na recepci hotelu dozvídá o svém muži plnou pravdu a na poslední chvíli zorganizuje útěk rodiny zadním vchodem, takže komando prohledá jen prázdné pokoje. Pokorní mizí terénním autem do pole, kde je po chvíli dopadne spravedlnost v podobě osamoceného policisty, který Libora zatkne.\n\nFilm byl přijat kritikou převážně příznivě. Kritici se shodují, že se jedná o Sedláčkův divácky dosud nejpřívětivější počin, přesto si zachovává uměleckou úroveň. Oceňují to, že jde o reflexi soudobých společenských poměrů, která pro diváka otevírá aktuální otázky (typu nakolik je ospravedlnitelné překračovat zákon pro dobrou věc či do jaké míry je každý korumpovatelný).\n\n\nFilm zvítězil na Cenách české filmové kritiky 2011. Kromě ceny za nejlepší film získal pro Roberta Sedláčka ceny za režii a scénář. Simona Babčáková proměnila svoji nominaci na nejlepší ženský herecký výkon ve vedlejší roli. Nominován byl také Petr Koblovský za kameru a v hereckých kategoriích Igor Chmela, Jiří Vyorálek a Eva Vrbková.\n\nV rámci ankety Český lev 2011 získal nominace v kategoriích nejlepší film, režie, scénář, ženský herecký výkon v hlavní roli pro Evu Vrbkovou, ženský herecký výkon ve vedlejší roli pro Simonu Babčákovou a nejlepší zvuk. Získal Cenu filmových kritiků a teoretiků za nejlepší hraný film.\n\nFilm \"Rodina je základ státu\" byl v srpnu 2012 zahajovacím filmem festivalu Týdny českého filmu, který pořádá České centrum v Tel Avivu. Severoamerickou premiéru měl na festivalu ve Vancouveru a 19. a 21. října 2012 byl uveden na mezinárodním festivalu v Londýně.\n\n"}
{"id": "574893", "url": "https://cs.wikipedia.org/wiki?curid=574893", "title": "Wilhelm Müller (básník)", "text": "Wilhelm Müller (básník)\n\nWilhelm Müller, též Johann Ludwig Wilhelm Müller (7. října 1794 Dessau – 1. října 1827 tamtéž) byl německý pozdně romantický básník se vztahem k západním Čechám.\n\nNarodil se jako šesté dítě krejčího Leopolda Müllera a jeho manželky Marie Leopoldiny, dcery dvorního zámečníka Johanna Efraima Zellariuse. Jeho sourozenci brzy zemřeli a v roce 1808 také matka. V roce 1809 se jeho otec z finančních důvodů oženil s bohatou vdovou Marií Seelmannovou, rozenou Gödelovou.\n\nWilhelm začal studovat filologii a dějiny v Berlíně v roce 1812, ale v únoru 1813 se přihlásil do pruské armády a bojoval proti Napoleonovi, prošel bitvami u Lützenu, Budyšína a Chlumce. V roce 1814 byl povýšen do hodnosti poručíka a v zimním semestru 1814/1815 se vrátil ke studiu na univerzitě. Od roku 1816 navštěvoval literární salony v Berlíně a seznámil se mimo jiné s Gustavem Schwabem, Achimem von Arnim, Clemensem Brentanem, Ludwigem Tieckem a skladatelem Ludwigem Bergerem. Nešťastně se zamiloval do Luisy Henselové. Přátelil se s malíři Josefem Antonem Kochem a Juliem Schnorrem z Carolsfeldu , který vytvořil jeho malovaný portrét.\n\nJiž v letech 1816-1817 byly texty jeho básní zhudebněny. V letech 1817-1818 podnikl studijní cestu do Itálie a formou fiktivních dopisů napsal knihu \"Řím, Římané a Římanky\". V dubnu 1819 nastoupil v rodné Dessavě na střední školu na místo učitele dějin, latiny a řečtiny. Roku 1820 se stal knihovníkem zámecké knihovny knížete Leopolda IV. Friedricha von Anhalt Dessau.\n\nOd 1. do 3. července 1824 se účastnil hudebního festivalu k oslavě Friedricha Gottlieba Klopstocka v Quedlinburgu, který měl přispět k vybudování Klopstockova pomníku. Jeho žena Adelheid zpívala alt, dirigoval Carl Maria von Weber. V srpnu 1824 byl jmenován dvorním radou. Byl svobodným zednářem, v červenci roku 1820 byl přijat do lóže Minerva u Tří palem v Lipsku. V březnu 1826 onemocněl černým kašlem. Roku 1827 podnikli manželé Müllerovi cestu Porýním, při které mj. navštívili J. W. Goetha. I přes několik lázeňských pobytů ve Františkových Lázních a dalších lázních se Müllerovo zdraví stále zhoršovalo a následující rok zemřel na infarkt, ve věku pouhých 32 let. \n\nVe Františkových Lázních napsal \"Písně z Františkových Lázní u Chebu\". Za to mu město roku 1910 dalo postavit kamenný památník ve Františkových sadech, autorem reliéfu je chebský sochař Adolf Mayerl (1884-1954). Památník byl stržen v květnu roku 1945 a znovu obnoven roku 2013.\n\n21. května 1821 se oženil s Adelheid Basedowovou, vnučkou reformního pedagoga Johanna Bernharda Basedowa. Měli dvě děti, dceru Augustu (* 1822) a syna (* 1823), později slavného filologa Fridricha Maxe Müllera.\n\nJe znám především svými sociálně kritickými německými lidovými písněmi. Bojoval za řeckou nezávislost proti turecké okupaci, zvolil si přídomek \"Griechen-Müller“ a naučil se řecky. Řecko však nenavštívil, cestu ukončil z důvodu morové epidemie v Istanbulu. Četl dobře anglicky a ve své tvorbě byl ovlivněn mimo jiné lordem Byronem, který se účastnil řecké války za nezávislost osobně.\nŠirší veřejnost jej zná jako autora básní, které zhudebnil Franz Schubert v cyklech písní \"Krásná mlynářka\" (\"Die schöne Müllerin\", 1823) a \"Zimní cesta\" (\"Die Winterreise\", 1827). Müller byl ovšem také editorem a redaktorem. Pro nakladatelství Brockhaus editoval německé básníky sedmnáctého století, po něm pokračoval Karl August Förster a dokončil 14. svazek. Kromě toho Müller psal pro různé literární časopisy, včetně Literarische Conversationsblatt a Hermes.\n\nJeho literární pozůstalost je uložena v Anhaltské zemské knihovně v Dessau.\n\nOd roku 1996 je v Německu udílena Cena Wilhelma Müllera.\n\n"}
{"id": "574896", "url": "https://cs.wikipedia.org/wiki?curid=574896", "title": "Lambertova projekce", "text": "Lambertova projekce\n\nLambertova projekce je sečná kuželová projekce (s dvěma základními nebo standardními rovnoběžkami), ve které se poledníky zobrazují jako přímky, střetávající se ve společném bodě (ve vrcholu kužele) často za hranicemi mapy. Rovnoběžky se zobrazují jako koncentrické kružnice, jejichž střed leží ve vrcholu kužele. Poledníky a rovnoběžky se protínají v pravých úhlech. Úhly vytvořené dvěma čarami nebo křivkami na zemském povrchu se zobrazují správně.\n\nTato projekce se dá odvodit matematicky i graficky. Využívá sečný kužel, který protíná sféroid ve dvou rovnoběžkách nazývaných \"základní (standardní) rovnoběžky zobrazované oblasti\".\n"}
{"id": "574898", "url": "https://cs.wikipedia.org/wiki?curid=574898", "title": "Bratrstvo (fotografická skupina)", "text": "Bratrstvo (fotografická skupina)\n\nBratrstvo je fotografická skupina, kterou založili v roce 1989 brněnští výtvarníci Martin Findeis, Václav Jirásek, Petr Krejzek, Roman Muselík a Zdeněk Sokol. K fotografování přistupovali spíše z pohledu malíře nebo z pohledu amatéra. Na konci 80. let vytvářeli přehnané historizující motivy s odkazem k agitačním postavám socialistického realismu 50. let 20. století.\n\nSkupina existovala do roku 1993.\n"}
{"id": "574905", "url": "https://cs.wikipedia.org/wiki?curid=574905", "title": "Petra Měchurová", "text": "Petra Měchurová\n\nPetra Měchurová je úspěšná česká kadeřnice, první žena na světě, která získala mezinárodní kadeřnické ocenění AIPP Grand Trophy.\n\nSvůj Salon Petra Měchurová založila v roce 2001, ale kadeřnicí se toužila stát už od páté třídy. Původně chtěla být baletkou, ale to se kvůli nemoci nepodařilo. Její talent a kreativita jsou vždy lehce rozpoznatelné v jejích vlastních vlasových kolekcích, které moderním a svěžím způsobem interpretují nejnovější módní trendy. Petra vystupuje jako kadeřník a tvůrce na mnoha vlasových a módních show včetně nejprestižnějších světových jako jsou The Alternative Hair Show, Top Hair International, Salon Look International a další. Petra Měchurová působila jako kreativní ředitelka Haute Coiffure Francaise pro Českou republiku či jako členka kreativního týmu H3 v Paříži, nadále působí jako ambasador L‘Oréal Professionnel a spolupracuje s českými i světovými módními návrháři. V roce 2012 založila vlastní akademii Academy Lab Petra Měchurová, kde společně se svým týmem vzdělává ostatní kadeřníky.\n\n\n"}
{"id": "574909", "url": "https://cs.wikipedia.org/wiki?curid=574909", "title": "Největší z Čechů", "text": "Největší z Čechů\n\nNejvětší z Čechů (2010) je film Roberta Sedláčka.\n\nDěj pojednává o týmu čtyř filmových umělců, kteří jsou sice oceněni různými cenami, ale na jejich filmy nechodí diváci. Jejich chystaný film nedostane grant, oni nemůžou točit a jen s problémy přežívají.\n\nDěj se odehrává v Pelhřimově, kde se také natáčelo, během festivalu rekordů a kuriozit, řada skutečných rekordmanů také ve filmu vystupuje. Stejně tak budou ve filmu k vidění některé exponáty pelhřimovského Muzea rekordů a kuriozit. Film se natočil v srpnu 2009 (za 12 natáčecích dnů od 11. do 23. srpna včetně), natáčel se také v Praze na Střeleckém ostrově.\n\n\n"}
{"id": "574911", "url": "https://cs.wikipedia.org/wiki?curid=574911", "title": "Alexandr Lazutkin", "text": "Alexandr Lazutkin\n\nAlexandr Ivanovič Lazutkin ( , * 30. října 1957 v Moskvě, RSFSR, SSSR) byl od května 1992 ruský kosmonaut, člen oddílu kosmonautů RKK Eněrgija. Poprvé a naposledy vzlétl do vesmíru v únoru 1997 jako palubní inženýr 23. základní expedice na stanici Mir, na oběžné dráze strávil šest měsíců.\n\nAlexandr Lazutkin se narodil v Moskvě, je ruské národnosti. Po střední škole byl přijat na Moskevský letecký institut (MAI), který absolvoval roku 1981, v oboru mechanické vybavení letadel. Do roku 1984 zůstal v MAI, Poté nastoupil v RKK Eněrgija, zde se zabýval přípravou posádek připravované stanice Mir.\n\nZažádal o vstup do oddílu kosmonautů NPO Eněrgija, v září 1989 získal souhlas Hlavní lékařské komise k přípravě. Státní mezirezortní komise ho doporučila k zařazení mezi kosmonauty až 3. března 1992. Poté byl 13. května 1992 v Eněrgiji jmenován členem oddílu kosmonautů jako kandidát na kosmonauta. Po dvouletém všeobecném kosmickém výcviku ve Středisku přípravy kosmonautů J. A. Gagarina v Hvězdném městečku získal 25. února 1994 kvalifikaci „zkušební kosmonaut“.\n\nOd dubna 1995 působil jako palubním inženýr záložní posádky 21. základní expedice na Mir, připravoval se společně s velitelem Vasilijem Ciblijevem a od června 1995 i Johnem Blahou. Od startu 21. expedice v únoru 1996 postoupila posádka Ciblijev, Lazutkin na místo hlavní posádky 23. základní expedice, od dubna 1996 trénovali společně s Reinholdem Ewaldem, od srpna i Jerrym Linengerem.\nDo vesmíru Ciblijev, Lazutkin a Ewald odstartovali z Bajkonuru 10. února 1997 na palubě Sojuzu TM-25. Na Miru vystřídali Valerije Korzuna a Alexandra Kaleri a strávili na stanici šest měsíců s americkými astronauty Jerrym Linengerem a od května 1997 Michaelem Foalem. Nejdramatičtější událostí letu byla srážka zásobovací lodi Progress M-34 v Mirem, při které byl poškozen modul Spektr, poté neobyvatelný. Na Zem se Ciblijev a Lazutkin vrátili 14. srpna 1997 po 184 dnech 22 hodinách 8 minutách letu.\n\nV březnu 2002 byl zařazen do záložní posádky 4. návštěvní expedice na Mezinárodní vesmírnou stanici (ISS), expedice úspěšně vzlétla v říjnu 2002.\n\nV prosinci 2003 byl určen palubním inženýrem záložní posádky Expedice 12 a hlavní posádky Expedice 14 na ISS, kolegy v posádce byli Jeffrey Williams a Clayton Anderson (brzy odpadl kvůli zúžení posádek na dva členy). V srpnu 2005 byl odstraněn z přípravy ze zdravotních důvodů a v listopadu 2007 ztratil status kosmonauta. Z RKK Eněrgija odešel v únoru 2010 z postu zástupce velitele oddílu kosmonautů. Od února 2010 je zástupcem ředitele Pamětního muzea kosmonautiky ().\n\nAlexandr Lazutkin je ženatý, má dvě dcery.\n"}
{"id": "574912", "url": "https://cs.wikipedia.org/wiki?curid=574912", "title": "Heinz-Joachim Rothenburg", "text": "Heinz-Joachim Rothenburg\n\nHeinz-Joachim Rothenburg (* 9. dubna 1944, Luckenwalde, Braniborsko) je bývalý východoněmecký atlet, jehož hlavní disciplínou byl vrh koulí.\n\nPrvní úspěchy zaznamenal v roce 1969, kdy získal bronzovou medaili na posledním ročníku evropských halových her v Bělehradu a stříbro na mistrovství Evropy v Athénách. O rok později získal na prvním halovém ME ve Vídni stříbrnou medaili, když nestačil jen na krajana Hartmuta Briesenicka. Stříbrný skončil také na evropském šampionátu v Helsinkách 1971.\n\nV roce 1972 se na halovém ME ve francouzském Grenoble umístil na čtvrtém místě a reprezentoval na letních olympijských hrách v Mnichově, kde obsadil ve finále výkonem 19,74 m jedenácté místo.\n\nZ halového ME v Göteborgu 1974 si odvezl stříbrnou medaili, když prohrál s britským koulařem Geoffem Capesem. Bronz zde mj. získal československý koulař Jaroslav Brabec. V roce 1976 na letních olympijských hrách v Montrealu skončil desátý.\n\n"}
{"id": "574913", "url": "https://cs.wikipedia.org/wiki?curid=574913", "title": "Dieter Hoffmann", "text": "Dieter Hoffmann\n\nDieter Hoffmann (27. srpna 1942, Gdaňsk, Polsko – 16. září 2016) byl východoněmecký atlet, mistr Evropy ve vrhu koulí.\n\nDvakrát reprezentoval na letních olympijských hrách (Tokio 1964, Ciudad de México 1968). Většího úspěchů dosáhl na letní olympiádě v Mexiku 1968, kde ve finále skončil těsně pod stupni vítězů, na čtvrtém místě. Jeho nejdelší pokus měřil rovných dvacet metrů. Bronzovou medaili vybojoval Eduard Guščin ze Sovětského svazu, který hodil v první sérii o devět cm dál. V Tokiu se umístil na předposledním, dvanáctém místě.\n\nV roce 1966 získal stříbrnou medaili na prvních evropských halových hrách v Dortmundu, kde mj. vybojoval bronz Jiří Skobla. Na evropském šampionátu v Athénách 1969 získal za výkon 20,12 m zlatou medaili. Na stupních vítězů ho doplnili další východoněmečtí koulaři Heinz-Joachim Rothenburg (stříbro) a Hans-Peter Gies (bronz). Na následujícím mistrovství Evropy v Helsinkách 1971 skončil na sedmém místě.\n\nJeho osobní rekord pod širým nebem má hodnotu 20,60 metru (2. červenec 1969, Koblenz).\n\n"}
{"id": "574914", "url": "https://cs.wikipedia.org/wiki?curid=574914", "title": "Hans-Peter Gies", "text": "Hans-Peter Gies\n\nHans-Peter Gies (* 9. května 1947, Berlín) je bývalý východoněmecký atlet, jehož specializací byl vrh koulí.\n\nV roce 1969 vybojoval bronzovou medaili na mistrovství Evropy v Athénách. Na stupních vítězů stanuli i další východoněmečtí koulaři Heinz-Joachim Rothenburg a Dieter Hoffmann.\n\nV roce 1972 reprezentoval na letních olympijských hrách v Mnichově, kde skončil na čtvrtém místě jen díky horšímu druhému pokusu. V první sérii poslal kouli do vzdálenosti 21,14 m a patřila mu průběžná druhá příčka, když dál hodil jen pozdější olympijský vítěz, Polák Władysław Komar. V dalších sériích se zlepšil Američan George Woods a Hartmut Briesenick z NDR. Briesenick ve čtvrté sérii rovněž hodil 21,14 m a jelikož měl druhý lepší pokus než Gies, získal bronzovou medaili.\n\nO čtyři roky později na olympijských hrách v Montrealu obsadil ve finále páté místo (20,47 m). Vítězem se stal Udo Beyer z NDR za výkon 21,05 m.\n\nJeho osobní rekord pod širým nebem má hodnotu 21,31 metru (25. srpen 1972, Postupim).\n\n"}
{"id": "574918", "url": "https://cs.wikipedia.org/wiki?curid=574918", "title": "Slezsko-německé dějiny", "text": "Slezsko-německé dějiny\n\nV dnešní době je pojem „Slezsko, Slezané“ spojité se slovanstvím. Vždy tomu tak nebylo. První příchod Slezanů (Slovanů) na území dnešního Slezska se datuje obdobně s příchodem dalších slovanských kmenů na území dnešní České republiky a Polska.\n\nVelký zvrat ve slovanském Slezsku nastal při silném osidlování Slezska německými osadníky zřejmě od 12. století. Proces germanizace byl postupem času tak silný, že v Dolním Slezsku byli Slezané slovanského charakteru „nahrazeni“ „Slezany“ německého charakteru, či německým obyvatelstvem, kteří byli Němci označovaní jako Slezané (\"Schlesier\"). V Horním Slezsku bylo „německé“ obyvatelstvo z větší části také majoritní, existovala však i území s většinovým polským či českým (negermánským) obyvatelstvem.\n\nNejvětší pohoršení pobuzovalo při označení pojmu „Slezsko, Slezan“ jako slovanského charakteru za nacistického německa a druhé světové války, kdy byli i Slezané (slovanského jazyka) zařazeni do tzv. Deutsche Volksliste, díky čemuž musela část těchto Slezanů naverbovat do wehrmachtu a bojovat ve válce. Ve druhé světové válce bojovala na straně Německa při sečtení „germánských i slovanských Slezanů“ téměř drtivá většina všech Slezanů. (Slezané slovanského jazyka museli nastoupit do wehrmachtu jen pokud byli zapsáni v DVL v kategorii 1. nebo 2.).\n\nV době bronzové náleželo Slezsko k lužické kultuře. Archeologické nálezy dosvědčily, že v předgermánském období obývali zemi také Keltové. Některé nálezy z pozdější doby vykazují, že germánské a keltské etnikum spolu postupně splývalo v jeden lid.\n\nPo této epoše Slezsko osídlil germánský kmen Silingů, jedna z větví Vandalů. Germánské osídlení Slezska přicházelo ze severu podél Odry a Visly. Silingové (německy \"Silinger\" či \"Selinger\") dali pravděpodobně zemi jméno; ve staroněmčině byl název pro Slezsko \"Slesie(n)\". Vandalové odcházeli během tzv. stěhování národů nejčastěji směrem na jih, přičemž však nemálo jich ve Slezsku setrvalo.\n\nMezi lety 550–600 se datuje příchod slovanských kmenů na území Slezska. Přicházející Slované žili pospolu se zbytky Germánů, což potvrdil i archeologický výzkum.\n\nSlezsko nejdříve patřilo k Velkomoravské říši a po jejím zániku jej na nějaký čas ovládalo České knížectví (především za vlády Boleslava II.). Kolem r. 992 jej dobyl Boleslav Chrabrý a přes trvalé boje s Čechy zůstalo Slezsko formálně až do roku 1335 jako vévodství (respektive konglomerát vévodství) pod svrchovaností Polského království. Země byla po mongolských vpádech vylidněna a proto Slezští Piastovci ve 13. století pozvali do země německé osadníky z oblastí Porýní, Frank a Vlámska a podobně, takže v době vysídlení Němců v letech 1945 až 1947 bylo v Dolním Slezsku, větší část Slezska, a ve zbytku Slezska, v Horním Slezsku, velmi rozsáhlé území s majoritním, v častém případě de facto i takřka ojedinělým, německým obyvatelstvem. S připojením k Českému království (později Koruně) se stalo Slezsko částí Svaté říše římské. Po r. 1526, resp. po Bílé Hoře se dostalo s českými zeměmi do svazku Habsburské říše.\n\nV Dolním Slezsku žili zejména protestanti, což byl jeden z mnoha důvodu pro pozdější tři války o Slezsko známé jako Války o dědictví rakouské. V Horním Slezsku, kde Němci i Slezané byli hlavně římští katolíci, byla hranice mezi těmito národnostmi neostrá. V Dolním Slezsku byla národnostní hranice ještě více povolná, v 19. století takřka všichni obyvatelé splynuli a slovanský dialekt slezštiny se v Dolním Slezsku přestal vyvíjet i používat. V roce 1740/45, při Slezských válkách Fridricha II., resp. Válkách o dědictví rakouské, připadla většina Slezska Království pruskému a od roku 1871 do 1945 náleželo Německé říši. Zbytek Slezska zůstal Rakousku, dnešní České Slezsko je v podstatě dědicem Rakouského Slezska, které bylo větší např. o dnešní polskou část Těšínska, ale nepatřilo do něj Hlučínsko. V té době se v Dolním Slezsku mluvilo úředně německy, zato v Horním Slezsku existovala dvojjazyčná území, tedy území kde se používala jak němčina, tak slezština.\n\nOd konce druhé světové války náležel největší kus Slezska fakticky k Polsku; od tzv. Postupimské dohody. Toto polské Slezsko bylo rozděleno na dnešní samosprávné celky do Vojvodství Dolnoslezského (\"Dolnośląskie\") s hlavní metropolí Vratislav, dále do Opolského vojvodství (\"Opolskie\") s hlavní metropolí Opolí a Slezského vojvodství (\"Śląskie\") s hlavní metropolí Katovicemi. Malým kouskem slezská půda náleží i do Vojvodství Lebus (\"Lubuskie\") a do Vojvodství Velkopolského (\"Wielkopolskie\") dále na severu do Vojvodství Malopolského (\"Małopolskie\"). Polskou část Horní Lužice zahrnuje Vojvodství Dolnoslezské. Na druhé straně leží i polské území ve „slezských“ vojvodstvích.\n\nHistorické hrabství Kladsko přešlo do Slezska definitivně s Hubertusburským mírem (1763), i když až do 19. století bylo správně odděleno od vlastního Slezska; dnes je s hlavní metropolí Kłodzko (Glatz) částí Dolnoslezského vojvodství.\n\nMalá část jižního Slezska, České Slezsko (dříve Rakouské Slezsko), náleží k Česku. Další část dřívější pruské provincie Slezsko leží v Sasku, tato oblast však částečně leží i na území historické Horní Lužice – odtud ozn. Slezská Lužice (\"Niederschlesischer Oberlausitzkreiss\").\n\nDo útěku a vyhnání většiny obyvatelstva do Německa v důsledku druhé světové války bylo Slezsko německé území obývané převážně Němci používajícími tzv. slezskou němčinu (viz tabulku níže), náležející do středoněmecké oblasti němčiny. V Horním Slezsku, zejména v okolí Opolí, přežil mezi po válce přistěhovalým polským obyvatelstvem zbytek německé společnosti. Žijí tam kromě Němců i Slezané, jenž mají s Němci, i historicky, velmi dobré vztahy oproti ne příliš vítanému polskému obyvatelstvu.\n\nPo druhé světové válce bylo území východně od linie Odry-Nysy, za tuto linii spadlo de facto celé Slezsko, odevzdáno jako válečná kořist Polsku. Na dohodě tzv. Odry-Nysy linie se dohodli představitelé vítězných mocností (Truman, Churchill a Stalin) na nátlak od Stalina v postupimské konferenci. Po převzetí této části Slezska začala hned v prvních chvílích silná a nekompromisní polonizace. Definitivní přičlenění Slezska do Polska mělo za důsledek velmi silné oslabení až takřka zničení původních obyvatel Slezska.\n\nNa začátku roku 1945 začali první úprky Němců (Němci tvořili tehdy v této části Slezska necelých 80 % obyvatelstva) směrem na západ před drancující Rudou armádou. O necelý půlrok později však začalo organizované vysidlování Němců od polského státu a vzhledem k Bierutovým dekretům byl i zabaven majetek vysídlenců ve prospěch polského státu.\n\nPod novým vedením od Polska ještě nebylo Slezsko plně srostlé k polskému státu a mnoho uprchlých „Slezanů“ (Němců) před Rudou armádou se chtělo vrátit zpět do Slezska, ale neuspěli. V Horním Slezsku zůstalo okolo 1,2 milionů Němců a okolo 150 000 v Dolním Slezsku. Důvod proč mohlo v Horním Slezsku zůstat tolik Němců je jejich nejednoznačná národní identita (Zweisprachigkeit, „schwebendes Volkstum“) – často se jednalo o Slezany kteří byli zapsání na Volkslistu, a odborná kvalifikace pracovníků v uhelných dolech. Důvod pro nevysídlení 150 000 Němců z Dolního Slezska byla jejich užitečnost a kvalifikovanost.\nMusíme si však uvědomit, že i Slezané mluvící „slovanskými dialekty“ spadali v době nacionalismu pod tzv. Deutsche Volksliste\n\nZ nevysídlených Němců hned po válce začali sami po čase odcházet do Spolkové republiky Německo většinou z důvodů politických i hospodářských. Tyto vlny byly v 70. a 80. letech minulého století. Další vlna emigrace byla na začátku 90. let 20. století po pádu komunistického režimu. Většina Němců žila ve Spolkové republice Německo, ale malá část i v Německé demokratické republice. Sčítání lidu polské republiky v roce 2002 dal najevo o zbytku přeživších Němců ve Slezsku. V polské části Slezska žilo 140.895 Němců (1,61 % celkového obyvatelstva Slezska), z toho v Dolnoslezském vojvodství 2.158/0,074 %, v Opolském vojvodství 106.855/10,033 % a ve Vojvodství slezském 31.882/0,672 %.\n\nVlastnictví uprchlých a vyhnaných Němců bylo v roce 1945 skrze polské dekrety bez náhrady zkonfiskováno. Pozdější „uprchlíci“ ze Slezska naproti vysídlencům hned po válce měli výhodu neztracení veškerého majetku, dokonce po pádu režimu se někteří dočkali i navrácení jejich majetku v Polsku. Počet úmrtí při vyhnání německého obyvatelstva ze Slezska není přesně známo.\n\nDo Slezska přicházelo nové polské obyvatelstvo k osídlení měst a vesnic po německých vyhnancích z velké části centrálního a východního (tj. zabraného Sovětským svazem) Polska. K tomu přišlo mezi dubnem a červencem roku 1947 několik desítek tisíc Rusínů (Lemků), vyhnaných sem v rámci tzv. Operace Visla z jihovýchodního Polska. Další menší počet Poláků přicházel z Bosny, Rumunska, Francie, ale také řečtí komunisté. Do Dolního Slezska přišlo také více jak 100 000 židů, ale později se stěhovali do Izraele nebo do USA.\n\nÚzemí Slezska, které patřilo do roku 1938 Československu bylo celé (jeho sudetská i pruská část) navrácena. Německé obyvatelstvo bylo vyhnáno dekrety Dr. Edvarda Beneše.\n\nZápadně od tzv. linie Odra-Nysa, kde byla malá část provincie Slezska, zůstala Německu. Musíme si uvědomit, že tato část německé provincie Slezska už nepatřila historicky ke Slezsku ale k Lužici. Tato dnešní část leží v Sasku.\n\nSlezsko se hospodářsky vyvíjí pozitivně, zvláště úspěšní jsou v automobilovém průmyslu v Bílsku-Bělé a Hlivicích. Vratislav a její okolí je nejoblíbenější místo investic v Polsku. V minulém desetiletí ve všech slezských vojvodstvích byl zrealizován velký počet infrastrukturních projektů včetně dálnice A4. Ve Vratislavi má vzniknout do roku 2011 nové mezinárodní letiště.\n\nV lednu 2005 byl Sejmem schválen nový zákon o národnostních menšinách. V důsledku tohoto zákonu se okolo 25 gmin v Horním Slezsku s populací více jak 20 % obyvatel německé národnosti stalo dvojjazyčnými.\n\nSlezští Němci v historii používali, a v malé míře ještě přežívá, slezský jazyk germánské jazykové rodiny, tzv. slezskou němčinu.\n\n"}
{"id": "574919", "url": "https://cs.wikipedia.org/wiki?curid=574919", "title": "ASUS Eee Keyboard", "text": "ASUS Eee Keyboard\n\nAsus Eee Keyboard je koncept počítače v klávesnici firmy AsusTeK Computer Inc. a její produktové řady Eee PC. \"Eee Keyboard\" má na místě numerické klávesnice dotykovou obrazovku s rozlišením 800×480 bodů (jako původní série Eee PC 700), který může fungovat jako hlavní displej nebo (po drátovém nebo bezdrátovém připojení k jinému monitoru nebo HDTV) jako pomocný displej s několika miniaplikacemi speciálně pro něj.\n\nAsus Eee Keyboard poprvé ukázal v lednu 2009, s tím, že jej hodlá vydat v říjnu téhož roku, ale poté pozdržel jeho vypuštění na „brzo v roce 2010“. Jako možné datum vypuštění byl stanoven únor 2010, ale nakonec se Eee Keyboard dostal do oběhu 12. května 2010 za zaváděcí cenu 599 dolarů. \n\nEee Keyboard je vybaven procesorem Intel Atom N270 na 1,6 GHz a disponuje 1 GB paměti. Funkci úložného místa supluje disk bez pohyblivých částí s kapacitou 16 nebo 32 GB. Předinstalovaný operační systém je Windows XP. Tyto parametry byly relativně ke konkurenci a též k době vydání poměrně slabé a toto též první recenze produktu vytýkaly, stejně jako průměrnou výdrž baterie či hmotnost. Na druhou stranu zařízení disponuje dobrými možnostmi rozšíření a síťovou konektivitou.\n\nPodle serveru Živě, který produkt recenzoval, má Eee Keyboard šanci spíše v podnikové sféře než jako domácí počítač orientovaný na zábavu či UMPC.\n\n\n\n\n\n"}
{"id": "574933", "url": "https://cs.wikipedia.org/wiki?curid=574933", "title": "Pointe-Noire", "text": "Pointe-Noire\n\nPointe-Noire je druhé největší město republiky Kongo. V roce 2007 mělo 715 334 obyvatel a bylo hlavním obchodním městem země. Kromě toho je zde z hlediska Konžské republiky také hlavní centrum petrochemického průmyslu a rybářského průmyslu. Dříve zde byla také významná těžba potaše.\n\nJe zde mezinárodní letiště, jedno ze dvou v zemi. Končí zde také 502 kilometrů dlouhá železniční trať Chemin de fer Congo-Océan, která spojuje Pointe-Noire s hlavním městem Brazzaville.\n"}
{"id": "574939", "url": "https://cs.wikipedia.org/wiki?curid=574939", "title": "Olešnička", "text": "Olešnička\n\nOlešnička je malý potok v okrese Děčín v Ústeckém kraji. Protéká třemi vesnicemi a to jsou Huntířov, Stará Oleška a Janská. Je dlouhý cca 8 km a plocha povodí je 9,5 km². Tok se orientuje převážně severovýchodním směrem a je levostranným přítokem říčky Kamenice.\n\nPramení na západním kraji obce Huntířov v nadmořské výšce 406 m. O čtvrt kilometru dále podteče silnicí I/13 (Děčín-Liberec) a dostává se do zástavby zmíněné obce. Po kilometru ji opouští a zhruba dva kilometry protéká luční krajinou. Na konci tohoto úseku se trochu zvýší spád Olešničky a zároveň se meandrem vyhne bezejmennému vrchu. Nyní se objevuje v obci Stará Oleška. Bezprostředně po jejím opuštění se vlévá do Olešského rybníku, jehož západní polovina, v místech vtoku Olešničky, je součástí přírodní rezervace Stará Oleška. Skrz rybník se ještě kromě toho, vlévá největší přítok. Pod hrází se nachází rybník Malá Oleška sloužící pro vyrovnání průtoku. Dále potok protéká malebným kaňonem a podél jeho dna prochází žlutá turistická stezka (Stará Oleška-Janská). Stěny se tyčí až do výšky 50 metrů a vystupují z nich pískovcové skalní útvary (drtivá většina povodí se nachází v CHKO Labské pískovce). Na konci údolí se v obci Janská vlévá do říčky Kamenice v nadmořské výšce 226 m jako její levostranný přítok.\n"}
{"id": "574941", "url": "https://cs.wikipedia.org/wiki?curid=574941", "title": "Šarlota Frederika Meklenbursko-Zvěřínská", "text": "Šarlota Frederika Meklenbursko-Zvěřínská\n\nŠarlota Frederika Meklenbursko-Zvěřínská ( \"Charlotte Friederike, Herzogin zu Mecklenburg\", \"Charlotte Frederikke\") (4. prosince 1784, Ludwigslust – 13. července 1840, Řím) byla meklenburská vévodkyně z meklenbursko-zvěřínské linie a první manželka pozdějšího dánského krále Kristiána VIII.\n\nŠarlota Frederika byla dcerou vévody Bedřicha Františka I. Meklenburského a jeho manželky Luisy von Sachsen-Gotha-Altenburg (1756–1808).\n\nSoučasníky byla označována za velmi půvabnou, vitální, temperamentní a lehkomyslnou; tyto vlastnosti zřejmě předurčily její osud.\n\n21. června 1806 se na svém rodném zámku Ludwigslust provdala za dánského korunního prince Kristiána. Z manželství se narodili dva potomci, pouze jediný syn se však dožil dospělosti:\n\nJiž v roce následujícím po narození prince Frederika (pozdějšího dánského krále Frederika VII.) se však pár rozešel kvůli skandálnímu milostnému poměru, který Šarlota Frederika měla s francouzským zpěvákem a skladatelem \"Édouardem Du Puy\". 31. března roku 1810 bylo manželství rozvedeno, Šarlota Frederika byla vypovězena od dvora a měla zakázáno vídat svého syna. Pobývala nejprve v Altoně, později v Jutsku, kde sídlila v paláci v Horsens; zde měla nové milostné vztahy s důstojníky místní vojenské posádky.\n\nV roce 1829 odcestovala Šarlota Frederika do Itálie, kde rok později (1830) ve Vicenze konvertovala ke katolictví. Počátkem roku 1833 se usadila v Římě, kde vedla dobře navštěvovaný salón a starala se o Dány v Římě.\n\nPo dlouhé nemoci v Římě 13. července roku 1840 zemřela a byla v čtyřnásobné rakvi pochována ve Vatikánu na hřbitově \"Campo Santo Teutonico\". Její hrob střeží anděl míru, jehož bronzovou sochu vytvořil dánský malíř Jens Adolf Jerichau.\n\n\n"}
{"id": "574951", "url": "https://cs.wikipedia.org/wiki?curid=574951", "title": "Kujavsko", "text": "Kujavsko\n\nKujavsko, popř. Kujavy (polsky \"Kujawy\", latinsky \"Cuiavia\", německy \"Kujawien\", rusky \"Куявия\", \"Kujavija\"), je historická země v Polsku, svébytný etnografický a etnolingvistický region na západ od Varšavy. V současné době je součástí Kujavsko-pomořanského vojvodství. Nepatrná část historického území nachází se také v severních částech poviatů Kolského a Koninského ve Velkopolském vojvodství a v poviatu Płockém v Mazovském vojvodství. Na severu hraničí s Pomořím, na západě s Velkopolskem a na východě s Mazovskem. V minulosti bylo Kujavské knížectví lénem Polského království, pak bylo rozděleno na několik údělných knížectví a následně vojvodství.\n\nKujavsko nemá jedno hlavní historické centrum. Ve 13. století hlavním městem Kujavského knížectví byla Inowrocław; ve století 14. až 18. pak společně s Brestem Kujavským, Bydhoští a Gniewkovem. Společný sněm kujavských vojvodství zasedal v teto době v Radziejově. V důsledku napoleonských válek se Inowrocław stala centrem německé části Kujavska a Włocławek části ruské. Ve Włocławku dnes sídlí kujavský biskup a město je nejdůležitějším etnografickým centrem této země, ovšem největším městem a zároveň politickým a ekonomickým centrem je Bydhošť.\n\nÚzemí je obýváno Kujavany, slovanským obyvatelstvem dorozumívajícím se kujavským nářečím polštiny.\n\nEtymologie názvu \"Kujavsko\" byla v minulosti různě vysvětlována. Nejvíce pravděpodobná se zda hypotéza polského jazykovědce Stanisława Rosponda, který odvozuje název regionu od staroslovanských slov \"kui\" a \"kuiati\" označujících vichřici a zároveň variantu planiny, přesypovou oblast vystavenou na silné závany větru. Dle této hypotézy název území má zodpovídat jeho fyziografii, stejně jako je to v případě názvů \"Polsko\", \"Mazovsko\" nebo \"Pomořany\". Název Kujavané označující místní obyvatelstvo je mladší a odvádí se od názvu území.\n\nNázev Kujavsko vyskytuje se poprvé ve Zlaté bule Hnězdenské papeže Inocence II. z roku 1136, kde vztahuje se pouze na povislanskou část pozdějšího Kujavského knížectví. Název vyskytuje se také v mnoha dalších středověkých dokladech, kupř. u Gervasia z Tilbury (1211) a v místním dokladu z roku 1224. V \"Kronice polské\" Wincenteho Kadłubka (asi 1160–1223) a ve spisech poznaňského biskupa Bogufała II. (zem. 1253) název Kujavsko znamená „bezlesou krajinu, oblast s vykácenými lesy“.\n\nHranice Kujavska probíhají po levém břehu Visly, od ústí Skrwy na jihu po ústí Wdy na severu, pak se táhnou směrem na západ ke Koronowu, Nakłu, Pakosti až k řece Noteć. Pak zatáčejí na západ od této řeky přes jezero Trląg a strzelńenské lesy, docházejí ke Skulskému jezeru a zase k Noteci, dále zahrnují Brdowské jezero a města Chodecz a Lubień Kujawski, pak probíhají řekou Skrwou, která se následně vlévá do Visly. Někteří etnografové a historici považují Dobrzyńskou zemi za kujavský subregion. Tím by se východní hranice Kujavska posunula až k Mazursku.\n\n\nKujavsko se náchází ve Velkopolské jezerní krajině, v povodí řek Visla a Noteć. Menšími zeměpisnými regiony jsou: Inowrocławská planina, Kujavská a Hnězdenská jezerní krajina. Severní část Kujavska má velmi hustou říční a kanálovou síť. Největší splavné řeky Visla a Noteć odvádějí vodu z území Kujavska do Baltského moře. Je zde velké množství jezer, které jsou většinou pozůstatkem pleistocenního zalednění a přehradních nádrží. Největšími vodními nádržemi jsou Włocławská přehradní nádrž (70,4 km²), jezero Gopło (21,8 km²) a Koronowská přehradní nádrž (13,5 km²). V okolí Ciechocinka, Inowrocławi, Toruně a Włocławka se vyskytují žíly minerálních vod a termální prameny využívané za léčebným účelem.\n\nKlima Kujavska je výsledkem prolínání kontinentálního a oceánického podnebí. Velmi často se zde mění teplota vzduchu a vane silný vítr.\n\nVětšina území Kujavska má kvalitní a úrodnou černozemní půdou. Lesy se vyskytuji především v severní části regionu. V Kujavsku jsou relativně malé srážky (450–500 mm/rok). V některých oblastech je citelný nedostatek vody a lze pozorovat vznikání stepi. Měnící se klimatické podmínky působí změny v rostlinné pokrývce a v živočišné říši. Typické pro Kujavsko jsou chybějící buky v lesích a existence mnoha druhů stepních bylin a živočichů.\n\nTabulka uvádí všechna současná kujavská města dle počtu obyvatel. V případě Toruně se na území Kujavska nachází jenom jihozápadní část města (Podgórz). Města Przedecz a Sompolno, patřící v minulosti ke Kujavskému knížectví, se v současné době nacházejí mimo Kujavsko-pomořanské vojvodství.\n\nKujavský znak tvoří štít, v jehož žlutém poli je hybrid rudého jednoocasého pololva ve skoku a černého poloorla se zlatou korunou. Znak byl používán potomky kujavského knížete Kazimíra I. vládnoucí v Kujavsku, Dobrzyńsku, Sieradzsku a Lenčicku. Tento znak byl také používán polskými králi Vladislavem I. Lokýtkem a Kazimírem III. Velikým, kteří pocházeli z kujavské větve Piastovců.\n\nV 3. století př. n. l. až 5. století se na území pozdějšího Kujavska úspěšně rozvíjela przeworská kultura. Severním Kujavskem (Bydhošť, Inowrocław, Otłoczyn, Służewo) probíhala jantarová stezka, obchodní trasa spojující pobřeží Baltu s severní Itálií, Řeckem a Egyptem dlouho před naším letopočtem a po něm.\n\nAž do příchodu Slovanů v 6. století, kteří vtiskli Kujavsku jeho charakter, byly tyto oblasti střídavě ovládány různými kmeny (Lugiové, Vandalové, Hunové a další). V raném středověku představovala oblast kmenové území Goplanů ztotožňovaných někdy s Mazovšany, Kłobiany nebo Kujavany.\n\nV druhé polovině 9. století se Kujavsko stalo součástí státu Polanů. Roku 966 polanský kníže Měšek I. přijal křesťanství latinského ritu a byla zahájena christianizace země. Dosavadní slovanské polyteistické náboženství byly na území Kujavska potlačované. Zatížení obyvatelstva církevními daněmi (desátek a Svatopetrský haléř) a zavedení církevních norem a restrikcí vedlo k více nebo méně násilnému odporu. Poslední proticírkevní povstání v Kujavsku vypuklo v roce 1037 a bylo definitivně potlačeno v roce 1047 s pomocí císaře Jindřicha III. Černého. Dalším zdrojem nepokojů bylo zavedení knížecího práva (\"ius Polonium\") na místo dosavadního kmenového.\n\nV letech 1115–1119 polský kníže Boleslav III. Křivoústý dobyl Východní Pomořany a připojil jejích jihovýchodní část (Wyszogrodské kastelánství) ke Kujavsku. Po jeho smrti v roce 1138 pravděpodobně na základě knížecího testamentu bylo Polsko rozděleno mezí jeho potomky do několika údělů (pol. \"dzielnice\", lat. \"partes\") závislých ze začátku na nejstarším přímém potomku a následníkovi trůnu (lat. \"princeps\") vládnoucímu v Krakově. Těchto části z postupem času přibývalo, získávaly si statut údělných knížectví a mnoho z nich fungovalo jako nezávisle státní útvary.\n\nNa základě údajného testamentu Boleslava Křivoústého byla východní část Kujavska pravděpodobně přičleněna k Mazovsku a západní Kujavsko se stalo součásti území ovládaného přímo knížetem. Není známo kdy přesně Kujavsko začalo fungovat jako údělné knížectví, ale zřejmě se to stalo krátce po roce 1138. Roku 1186 nebo 1194 se Kujavsko dostalo pod vládu velkopolského knížete Měška Starého a jeho syna Boleslava Měškovice. V roce 1200 kontrolu nad Kujavskem získal mazovský kníže Konrád I. a roku 1233 udělil Kujavské knížectví svému synovi Kazimírovi. Pravděpodobně kolem roku 1248 byla ke Kujavskému knížectví přičleněna i Dobrzyńská země. Roku 1267 se Kujavsko rozdělilo na dvě knížectví – Inowrocławské a Břestsko-Kujavské knížectví. Zatímco první z nich bylo dále rozděleno, druhé se brzy nato dostalo pod přímou vládu Polského království. V 13. století vzniklo mnoho nových obchodních cest spojujících kujavská města zejména s Krakovem, Lenčici, Lvovem a Vratislavi.\n\nRoku 1329 kujavské knížectví přepadl Řad německých rytířů a po čtyřletých bojích (1332) ovládl celé Kujavsko. Území se podařilo po obratných diplomatických jednáních a papežském soudu v roce 1339 opětovně získat polskému králi Kazimírovi III. Velikému. Roku 1343 byl uzavřen kališský mír, ve kterém němečtí rytíři vrátili Polsku Kujavsko s Dobrzyńskou zemi a polský král se zřekl nároku na Východní Pomořany a Chełminskou zemi.\n\nČást kujavského území během 14. století připadla Kališsku.\n\nKujavská knížata\n\nBřestsko-kujavská knížata\n\nInowrocławská knížata\n\nInowrocławská knížata (knížectví vzniklo po rozpadu původního Inowrocławského knížectví na tří části)\n\nGniewkowská knížata\n\nBydhošťská knížata\n\nPo sjednocení polských knížectví Vladislavem I. Lokýtkem v 14. století bylo zavedeno administrativní dělení na vojvodství a poviety. Tento systém se definitivně přijal v 15. století a existoval do konce Republiky obou národů. V 15. století na území Kujavska vznikly Břestsko-Kujavské a Inowrocławské vojvodství se společným parlamentem v Radziejově. Břestsko-Kujavské vojvodství dělilo se na pět soudních povietů (břestský, kowalský, kruszwický, przedecký a radziejowský), Inowrocławské vojvodství na dva poviety (bydhošťský a inowrocławský).\n\nV 16. a 17. století začali se v povislanském Kujavsku usazovat fríští a nizozemští rolníci, kterým se polský říkalo „Olędrzy“. Na rozdíl od polských rolníků byli osvobození od nevolnictví a zavedli vysoce rozvinuté, intenzivní a výkonné zemědělství. Druhá vlna „olęderské“ kolonizace dorazila do Kujavska v 18. a v první polovině 19. století. I když se novým přistěhovalcům říkalo stejně jako předchozím „Olędrzy“, oproti těm prvním byli to většinou Němci nebo Poláci z ostatních regionů, ale také Skotové, Češi a Maďaři.\n\nPo trojím dělení Polska se Kujavsko ocitlo pod vládou Pruského království. V roce 1772 byla k Prusku přičleněna západní část území s Bydhošti a Inowrocławi a v roce 1793 také východní část s Włocławkem a Břestem Kujavským. Za napoleonských válek se v letech 1807–1815 stalo součástí Varšavského knížectví. Během Vídeňského kongresu západní část připadla Prusku a východní část Polskému království (v personální a později reálné unii s Ruským impériem).\n\nV letech 1815–1816 se celé Východní Kujavsko nacházelo na území Varšavského departementu Polského království, v letech 1816–1837 Varšavského vojvodství a po roce 1837 Varšavské gubernie. Po neúspěchu lednového povstání (1863–1865) autonomie Polského království byla zrušena a celé jeho území přičleněno přímo k Rusku. Dosavadní administrativní dělení bylo nahrazeno novým a teritorium Východního Kujavska rozděleno mezi gubernii Varšavskou a Kališskou.\n\nPo obnovení polské nezávislosti roku 1918 se Kujavsko stalo součástí druhé Polské republiky. V letech 1918–1938 západní část Kujavska patřila Poznanskému vojvodství a východní část Varšavskému vojvodství. V důsledku administrativní reformy polského státu z roku 1938 se skoro celé Kujavsko stalo součásti Pomořského vojvodství.\n\nBěhem druhé světové války obsadila Kujavsko německá vojska a jeho území bylo přímo přičleněno k Třetí říši. Většina území s Inowrocławi a Włocławkem se stala součástí říšské župy Povartí (něm. \"Reichsgau Wartheland\"). Bydhošť s Koronowem byly přičleněné k župě Gdaňsk-Západní Prusko (něm. \"Reichsgau Danzig-Westpreußen\").\n\nPo osvobození Polska Rudou armádou se opět stalo součástí Polské republiky a je jí dodnes v rámci Kujavsko-pomořanského vojvodství.\n\nDruhá světová válka drasticky omezila etnickou a náboženskou pestrost předválečného Kujavska. Po 1. světové válce tvořili Poláci přes 70 % populace, nyní je to zhruba 99 %. Byl to výsledek deportací a genocid za 2. světové války. Pokles zaznamenala v posledních letech porodnost, navzdory tomu, že se jedná o jeden z nejvíce katolických regionů Polska a byl zde obnoven zákaz potratů.\n\nZa věřící se označuje přes 95 % obyvatel Kujavska, přičemž více nábožensky založen je venkov, který je takřka zcela katolický.\n\nNejpestřejšími předválečnými městy regionu z náboženského hlediska byly Bydhošť, Włocławek, Inowrocław, Aleksandrów Kujawski aj. Na začátku 20. století na území současné Bydhošti fungovalo 12 evangelických a 6 katolických kostelů a 2 židovské synagogy. Ve Włocławku v teto době působily 4 katolické, 2 evangelické a 2 pravoslavné kostely a 2 synagogy.\n\nV roce 968 vzniklo v Poznani první misijní biskupství na území Polska, které podléhalo přímo Římu. Christianizace země sblížila polské panovníky s císařským dvorem a papežskou kurií. V roce 1000 vznikla nezávisle na Poznaňským biskupství Hnězdenská metropole, z které roku 1015 byla vyčleněná Kujavská diecéze. Původně hlavním městem diecéze byla Kruszwica, od roku 1123 Włocławek. V roce 1815 Kujavská diecéze byla podřízená Varšavské metropoli a v roce 1818 sloučena s Kališskou diecézi. Od roku 1925 je Kujavská diecéze opět podřízená Hnězdenské metropoli. V roce 2004 dodatečně vyčleněno Bydhošťskou diecézi.\n\nV Kujavsku do konce 80. let 15. století (nejdéle v celém Polsku) působili husité. Hlavními centry husitství byly zde Inowrocław, Chełmce, Pakość, Břest Kujavský a Bodzanów u Lubrance. Za přestoupení k husitství byl upálen na hranici kolem roku 1480 kněz Maciej a kožešník Mikołaj z Nowé Nieszawy. Husitské tradice pronikly na Kujavsku do lokálního povědomí i kultury lidových vrstev. V 16. a 17. století v husitské tradici pokračovala na Kujavsku polská Jednota bratrská (polští bratří) v čele s Janem Niemojewským.\n\nV období reformace sever Kujavska, oproti katolickému jihu byl takřka zcela protestanský. Nejvíce stoupenců mělo zde luteránství, novokřtěnectví a mennonitismus (první „olęderští“ osadnicí fríského a nizozemského původu byli mennonity). V letech 1550–1625 v Bydhošti působil také sbor české Jednoty bratrské. Roku 1573 polský parlament schválil Varšavskou konfederaci zaručující tolerancí vůči všem náboženstvím. Tento zákon přispěl však k nečekanému nárůstu protestantů a dalších náboženství v poměru ke katolíkům.\n\nV první polovině 17. století král Zikmund III. Vasa odmítl respektovat postuláty Varšavské konfederace a rozpoutal vlnu protireformace. V roce 1654 král Jan II. Kazimír vydal dekret o vyhoštění všech cizinců nekatolíků z Republiky obou národů a v roce 1658 polský parlament schválil ústavu o vyhnání ze země polských bratrů. Roku 1668 polský parlament schválil ústavu o trestaní smrti všech obyvateli, kteří odstoupí od katolické viry. Na konci 17. století protestantismus byl už v Kujavsku natolik potlačený, že přestal hrát významnou roli.\n\nProtestantismus se v Kujavsku podruhé prosadil po trojím dělení Polska a přičlenění tohoto území k Pruskému království. V letech 1815 až 1921 nejpočetnější náboženskou skupinou v Bydhošti byli opět evangelíci (60 až 75 %). Za druhé republiky se Bydhošť stala největším centrem německých evangelíků v celém Polsku. Od roku 1921 působila zde také polská evangelicko-augsburská farnost. Po roce 1918 je znát narůst počtu katolíků v poměru k ostatním křesťanským náboženstvím, kupř. v Bydhošti v průběhu deseti let od obnovení polské nezávislosti evangelíci, kterých v roce 1918 bylo asi 75 % stali se náboženskou menšinou.\n\nI když pravoslaví se prosadilo na jihu a východě Polska už v středověku v případě Kujavska je spjato s příchodem Rusů po roce 1815. V roce 1877 byl vybudován v Aleksandrově Kujawském kostel sv. Alexandra Něvského. V roce 1894 postaven kostel sv. Michala Archanděla v Ciechocinku v zauralském slohu. V letech 1902–1906 ve Włocławku postaven neobyzantský kostel sv. Mikuláše. Byla to jedna z architektonicky nejzdařilejších realizací chrámové stavby v celém Polským království.\n\nPo obnovení polské nezávislosti roku 1918 Kujavsko zasáhla celostátní „revindikační akce“, která měla za úkol maximálně omezit vliv pravoslavné církve v Polsku v oblasti politiky a společenského života. Dalším úkolem akce bylo přerušení tradičních svazů ruské menšiny s pravoslavím, které bylo vnímáno jako nepřátelské vůči polskému státu a katolictví. V letech 1919 až 1939 vyhozena do vzduchu většina pravoslavných kostelů, včetně chrámů v Aleksandrově Kujavském a ve Włocławku. V kostelu v Ciechocinku zprovozněno kasino.\n\nV roce 1924 v důsledku konfliktu uvnitř Ruské pravoslavné církve a odštěpeni se jí větší části na území polského státu vznikla Polská autokefální pravoslavná církev. V současné době na území Kujavska působí Bydhošťský děkanát Polské autokefální pravoslavné církve. V roce 1996 původně ruský Kostel sv. Mikuláše v Ciechocinku byl obnoven a předán Pravoslavnému ordinariátu Polské armády.\n\nOd 14. století v Kujavsku žili také Židé, kteří podstatně ovlivnili vývoj zdejších měst. V letech 1870–1939 židovské synagogy se nacházely ve městech: Aleksandrów Kujawski, Barcin, Bydhošť, Gniewkowo, Chodecz, Inowrocław, Izbica Kujawska, Koronowo, Łabiszyn, Lubień Kujawski, Lubraniec, Pakość, Radziejów, Stary Fordon a Włocławek, ale také na některých vesnicích, kupř. ve Służewu v současným Aleksandrovským povietu.\n\nV roce 1939 ve Włocławku žila 21 % židovská menšina. V 70. letech 19. století v Bydhošti žila maximálně 8 % židovská menšina. Největší kujavská synagoga v centru Bydhošti byla zničena nacisty v roce 1940, stejně jako většina židovských chrámů a hřbitovů v Kujavsku. Některé židovské památky, jako synagogy ve Starým Fordonu a Izbici Kujawské fungovaly za německé okupace (1939–1945) jako kina nebo sklady a tímto pádem byly ušetřené.\n\nNečetní Židé, kteří přežili druhou světovou válku čelili v Polsku v 60. letech diskriminace, která donutila je k emigrace do zahraničí. V teto době Žide úplně zmizeli z etnického pozadí Kujavska. Nefungující synagogy kvůli nezajmu místních úřadů v druhé polovině 20. století zchátraly nebo byly rozebrané. Stejný osud potkal židovské hřbitovy.\n\nKujavsko se nachází mezi třemi velkými regiony: Velkopolskem, Pomořím a Mazovším. Vliv kultur těchto území na kulturu Kujavska lze pozorovat jak dnes, tak v předcházejících více než deseti stoletích. Je přitom nutné poznamenat, že Kujavsko je kulturně nejbližší Velkopolsku. Oskar Kolberg si všimnul kujavského specifika uvádějíc: \"„Sebrané v této knížce podrobnosti z domácího života Kujavanů, poukážou na vlastnosti, které nás nutí spatřovat v tomto plemenu jednu z nejmohutnějších větví velkopolského kmene... nacházejí se mezi Velkopoláky a Mazury, přijímajíce vlastnosti typické pro jedny, nebo druhé, podle toho, jak se přibližují k jejich hranicím”\". Jan Stanisław Bystroń v knize „Etnografie Polska” uvádí: \"„Rozlehlé teritorium dále na východ zaujímají Kujavané, stará skupina, blízko spojená s Velkopolskem, i když mající nejednu vlastnost společnou s Pomořím.”\" Jak je vidět, ani jeden z nejvýznamnějších badatelů v oblasti národopisné diferenciace Polska nezpochybňoval Kujavany coby zvláštní etnografickou skupinu. Naopak byla zdůrazňována výjimečnost mnoha jejich kulturních vlastností (kroj, nářečí, folklór, lidové zvyky), ale především všeobecné uvědomění si své etnické a kulturní odlišnosti. Právě toto uvědomění umožnilo, že si Kujavsko i přes sto let trvající rozdělení mezi Prusko (pak Německo) a Rusko zachovalo svoji výraznost a kulturní odlišnost, umožňující mu zařadit se mezi současné polské národopisné regiony.\n\nDo nejpřekládanějších do češtiny kujavských spisovatelů patří Stanisław Przybyszewski a Jan Kasprowicz. Významné místo v jejích tvorbě zaujímalo nadšení pro kujavskou přírodu a lid, které se projevuje zejména v eseji \"Z kujavské půdy\" (1902) Przybyszewského a ve věnci sonetů \"Z chalupy\" (1887) Kasprowicze. Kujavský venkov zaujímá podstatné místo také ve tvorbě malíře Leona Wyczółkowského, který na statku v Gośdzieradzu u Bydhošti strávil podstatnou část svého života.\n\nMuzeum kujavské a dobrzyňské země ve Włocławku patří k nejstarším muzeím v celém Polsku. Bylo zprovozněno v roce 1909, základem sbírky byly exponáty ze Školského muzea Matice polské a kolekce Spolku Knihovny a čítárny Adama Mickiewicze ve Włocławku. V roce 1910 zahájeno shromažďování předmětů kujavské lidové kultury. Roku 1986 ve włocławských sýpkách zprovozněno etnografické oddělení muzeum. Kromě výtvorů lidové kultury ve włocławským muzeum jsou soustředěné předměty z oblastí historie (zejména militária), archeologie, numizmatiky, výtvarného umění a místního fajánsu.\n\nRoku 1993 byl zpřístupněn veřejnosti Kujavsko-dobrzyňský etnografický park v Kłóbce. Tento skanzen se stále rozrůstá a do budoucna má byt v něm soustředěných přes 40 staveb typických pro lidovou architekturu Kujavska a Dobrzyńské země.\n\nRoku 1927, v první výročí smrti Kasprowicze, díky iniciativě Akademického kola Kujavanů při Poznaňské univerzitě, otevřeno muzeální síň věnovanou kultu básníka ve Velkopolsku a Kujavsku. Muzeum se nacházelo v Szymborzu, v soukromým domě na pozemku patřícím rodině matky spisovatele. V roce 1959 otevřeno v Inowrocławi Městské muzeum Jana Kasprowicze, v němž jsou soustředěny předměty z oblastí literární historie, dějin vědy a edukace, výtvarného umění, etnografie, archeologie a historie Inowrocławie a Kujavska. Od roku 1976 muzeální síň Jana Kasprowicze v Szymborzu je podřízená Muzeum v Inowrocławi.\n\nRoku 1934 zahájeno přípravy k otevření dalšího kujavského muzea. Nadgoplańské muzeum v Kruszwici vzniklo v roce 1939 a základem jeho sbírky se stala bohatá kolekce lidových krojů a nábytku.\n\nPo druhé světové válce nastálo oživeni v národopisném výzkumu Kujavska. Podstatnou roli odehrálo zde Etnografické muzeum v Toruni, které pod vedením Marie Znamierowské-Prüfferowé zahájilo dlouhodobou a intenzivní sběratelskou, výzkumnou a publikační činnost.\n\n\n\n"}
{"id": "574955", "url": "https://cs.wikipedia.org/wiki?curid=574955", "title": "Sandoměřsko", "text": "Sandoměřsko\n\nSandoměřsko je historické území v dnešním Polsku. Je nazvané podle města Sandoměř ležícího na toku Visly. Jednalo se o knížectví pod vládou Piastovců, později se přetvořilo na vojvodství. Spolu s Krakovskem představovalo součást větší historické oblasti zvané Malopolsko. Během tří dělení Polska připadlo území Sandoměřska habsburské monarchii. Za napoleonských válek se stalo součástí Varšavského velkovévodství, po jejich skončení se rozdělilo na základě jednání Vídeňského kongresu mezi Ruské impérium a Rakouské císařství. Od roku 1918 se stalo Sandoměřsko natrvalo součástí Polska. \n\n"}
{"id": "574957", "url": "https://cs.wikipedia.org/wiki?curid=574957", "title": "Enstatit", "text": "Enstatit\n\nEnstatit (Kenngott, 1855), chemický vzorec MgSiO, je kosočtverečný minerál ze skupiny pyroxenů.\n\nNázev pochází z řeckého \"enstates\" – odpůrce, odkazující na jeho žáruvzdornost před dmuchavkou.\n\n\n\n\n\n\nOjediněle jako drahý kámen.\n\nHojný minerál.\n\n\n\n\n"}
{"id": "574963", "url": "https://cs.wikipedia.org/wiki?curid=574963", "title": "Karolina Amálie Augustenburská", "text": "Karolina Amálie Augustenburská\n\nKarolina Amálie Augustenburská (německy \"Caroline Amalie von Schleswig-Holstein-Sonderburg-Augustenburg\", dánsky \"Caroline Amalie\") (28. června 1796, Kodaň – 9. března 1881 tamtéž) byla v letech 1839–1848 jako manželka dánského krále Kristiána VIII. dánskou královnou.\n\nKarolina Amálie byla dcerou vévody Kristiána Augustenburského a jeho manželky princezny Luisy Augusty, dcery dánského krále Kristiána VII. Žila v Kodani do roku 1807, kdy její rodina přesídlila do Augustenborgu.\nV prosinci roku 1814 se zasnoubila s dánským korunním princem Kristiánem, který se čtyři roky předtím rozvedl se svou první manželkou Šarlotou Frederikou Meklenbursko-Zvěřínskou a právě se vrátil z Norska poté, co abdikoval z trůnu této země. Sňatek byl uzavřen v květnu roku 1815.\n\nV letech 1816–1817 manželé žili v Odense, hlavním městě ostrova Fyn, neboť Kristián byl jmenován guvernérem tohoto největšího dánského ostrova. V letech 1819–1822 spolu uskutečnili dlouhou cestu po Evropě. Po návratu Karolina Amálie žila většinu času v Kodani, léta však trávila v zámku Sogenfri, v jednom ze svých nejoblíbenějších míst.\n\nZatímco její manžel se zajímal o vědy, Karolina Amálie vynikala jako hudební skladatelka, jež zkomponovala mnoho skladeb pro klavír.\n\nPo smrti Kristiánova bratrance, krále Frederika VI. v roce 1839 se Kristián s Karolinou Amálií stali dánským královským párem.\n\nKrálovna participovala na četných aktivitách humanitárního charakteru, především zakládání a provozu sirotčinců. V roce 1829 založila sirotčinec v Kodani, který byl v roce 1849 rozšířen o školu. Zajímala se i o náboženské otázky a byla stoupenkyní a ochránkyní grundtvigianismu, církevního nacionalistického hnutí v Dánsku.\n\nKarolina Amálie ovdověla 20. ledna 1848; její manželství s Kristiánem zůstalo bez potomků. Zemřela v paláci Amalienborg v Kodani 9. března 1881. V závěti odkázala 300.000 korun svému sirotčinci. Byla pochována po boku svého manžela v katedrále v Roskilde, místě posledního odpočinku dánských králů.\n\n"}
{"id": "574964", "url": "https://cs.wikipedia.org/wiki?curid=574964", "title": "Prehnovo znamení", "text": "Prehnovo znamení\n\nPrehnovo znamení či Prehnův příznak (: \"Prehn's sign\") je lékařský diagnostický indikátor, pomáhající určit zdali je u pacienta přítomná testikulární bolest způsobena akutní epididymitidou (akutním zánětem nadvarlete) či torzí varlete. Tento diagnostický postup se však neprokázal být spolehlivým pro rozlišení torze od jiných případů testikulární bolesti.\n\nPodle Prehnova znamení dojde při zvednutí varlete k ústupu bolesti při epididymitidě, ale ne při torzi.\n\nMožné výsledky jsou:\n\n"}
{"id": "574966", "url": "https://cs.wikipedia.org/wiki?curid=574966", "title": "Pír Pandžál", "text": "Pír Pandžál\n\nPír Pandžál (paňdžábsky پیر پنجال, \"Pír Pandžál,\" gurmukhí ਪੀਰ ਪੰਜਾਲ, urdsky پیر پنجال, hindsky पीर पंजाल, \"Pír Paňdžál,\" anglicky \"Pir Panjal Range)\" je himálajské pohoří v Kašmíru a Himáčalpradéši. Táhne se v délce asi 450 km ze severozápadu na jihovýchod a patří k vnějšímu pásmu Malého Himálaje.\n\nV Kašmíru tvoří Pír Pandžál hradbu, která na západě odděluje Kašmírské údolí od paňdžábských nížin. Jeho severozápadní částí prochází linie příměří mezi indickou a pákistánskou částí Kašmíru. Jižněji už leží celý hřbet na území spravovaném Indií a odděluje Kašmírské údolí od oblasti Džammú. Silnice NH1A, která spojuje Džammú se Šrínagarem v Kašmírském údolí, překonává od roku 1959 hřeben Pír Pandžálu 2,5 km dlouhým tunelem \"Jawahar\" ve výšce 2195 m. Tento tunel umožňuje, aby NH1A jako jediná pozemní komunikace spojující Šrínagar se zbytkem Indie byla otevřená celoročně, i když v zimě je její údržba obtížná a občas ji zablokují sněhové kalamity.\n\nV západní části patří k důležitým průsmykům Hadži Pír mezi Puňčhem a Urí. V současné době slouží jako důležitý opěrný bod obsazený pákistánskou armádou. Indie na něj útočila v obou kašmírských válkách (1965 a 1971). V roce 1965 Indie průsmyk obsadila, ale později ho opět vyklidila v rámci vzájemné výměny území. V roce 1971 Pákistán indické útoky odrazil. Nyní je průsmyk součástí Ázád Kašmíru. Silnice NH1A, která ze Šrínagaru pokračuje právě do Urí, zde končí. Další cesta podél řeky Dželam, která je jediným odtokem z Kašmírského údolí a proráží přirozenou cestu ven, není běžně možný, protože řeka míří přes linii příměří na území Ázád Kašmíru. Od roku 2005 zde ale díky mírovým dohodám mezi Indií a Pákistánem jednou týdně jezdí autobusová linka Šrínagar – Muzaffarábád, kterou mohou používat občané těchto dvou zemí.\n\nKašmírský úsek Pír Pandžálu dosahuje výšky 4553 m. a na jižní straně Kašmírského údolí se napojuje na výběžky Velkého Himálaje. Za řekou Čenáb pak začíná (jiho)východní úsek pohoří, který leží převážně v Himáčalpradéši a tvoří rozvodí mezi Čenábem (Čandrou/Čandrabhágou) a povodím Bjásu a Rávi. Ve východní části se nachází horský průsmyk Rohtang La (3978 m), který spojuje město Manáli v údolí Kulú s Keylongem v údolí Láhaul. Nejvyšších výšek dosahuje pásmo ve své východní části vrcholy Deo Tibba (6001 m) a Indrásan (6221 m). Lze se k nim dostat jak z údolí Kulú, tak z údolí Láhaul (Čandra).\n"}
{"id": "574979", "url": "https://cs.wikipedia.org/wiki?curid=574979", "title": "Rail Cargo Hungaria", "text": "Rail Cargo Hungaria\n\nRail Cargo Hungaria Zrt. (VKM: RCH), dříve MÁV Cargo Zrt. (VKM: MÁVC) je maďarský nákladní železniční dopravce patřící rakouskému dopravci Rail Cargo Austria (RCA) ze skupiny ÖBB.\n\nSpolečnost MÁV Cargo vznikla vyčleněním z mateřské firmy Magyar Államvasutak v roce 2006. Ve výběrovém řízení na prodej této společnosti bylo v roce 2007 jako vítěz vybráno konsorcium firem Österreichische Bundesbahnen a Győr-Sopron-Ebenfurti Vasút (GySEV). Po schválení prodeje a prodeji společnosti bylo MÁV Cargo v průběhu roku 2008 začleněno do skupiny RCA a v březnu 2010 byl název firmy změněn na Rail Cargo Hungaria.\n"}
{"id": "574982", "url": "https://cs.wikipedia.org/wiki?curid=574982", "title": "Classic Army", "text": "Classic Army\n\nFirma Classic Army (Yick Fung International) se zabývá vyráběním airsoftových zbraní a příslušenství k nim. Vyrábí 3 typy zbraní AEG (neboli eketrické), plynové a manuální, nejvíc se soustřeďuje, ale na AEG. Zbraně jsou konstruované pro 6 mm plastové kuličky. Vyráběné zbraně většinou zakládá na reálné předloze skutečných a funkčních zbraní. Díky tomu je mnoho funkčních prvků shodných. U některých zbraní umožňuje konverzi mezi plynovým a manuálním typem.\n\nTyp AEG obsahuje mechabox, který se stará o vystřelování kuliček, k jeho pohonu je potřeba příslušná baterie. Obsahuje také zásobník.\n\nDříve se do zbraní standardně dávali pružiny M100 (úsťová rychlost až 100 m/s při střelivu 0,2 g), nyní se už instalují pružiny M120 (úsťová rychlost až 120 m/s).\n\nClassic Army AEG repliky:\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "574985", "url": "https://cs.wikipedia.org/wiki?curid=574985", "title": "Piercing bradavky", "text": "Piercing bradavky\n\nPiercing bradavky je druh piercingu, při kterém je u ženy či muže piercingový šperk vpraven do jedné či obou bradavek. Doba hojení po tomto druhu piercingu je individuální, některé zdroje uvádí 2 až 4 měsíce, jiné 6 až 9 měsíců.\n\nŽenský piercing bradavek je zmiňován již ve viktoriánském období, nicméně věrohodné informace o jeho provádění pochází až z Německa po druhé světové válce. Výrazněji se však začínají objevovat až od 70. let 20. století.\n\nPiercing bradavek s sebou může nést různé komplikace. U ženy se mohou projevovat nepohodlím při kojení a při uvolnění může být vdechnut dítětem. Přesto by však při správném provedení piercingu neměla být schopnost kojení narušena. Existují však ale případy, kdy nesprávně provedený piercing bradavek vedl k ucpání mlékovodů. Přítomnost piercingu v bradavkách může způsobit popáleniny při defibrilaci pacienta, neodborně provedený piercing může způsobit infekci či zánět (např. mastitida), případně jiná onemocnění (např. endokarditida). Piercing bradavek se rovněž nedoporučuje u dospívajících dívek, u kterých by růst ňader mohl způsobit komplikace.\n\n"}
{"id": "574988", "url": "https://cs.wikipedia.org/wiki?curid=574988", "title": "SK Slavia Praha 1993/1994", "text": "SK Slavia Praha 1993/1994\n\nTento článek se podrobně zabývá sestavou a zápasy týmu SK Slavia Praha v sezoně 1993–1994. \n\n\n\"Hráči, jejichž jména jsou zvýrazněna tučně jsou reprezentanty svých zemí\"\n\n\n"}
{"id": "574998", "url": "https://cs.wikipedia.org/wiki?curid=574998", "title": "Smyčková příze", "text": "Smyčková příze\n\nSmyčková příze je efektní skaná příze, na které odstávají od základní niti v určitých intervalech smyčky různého tvaru, velikosti a hustoty. \n\nPříze se vyrábí na efektních skacích strojích, kde se k základní hladké niti přidává nit smyčková podávaná s přerušovaně zvýšenou rychlostí. V české odborné literatuře se smyčkové příze obvykle dělí na \"froté\", \"loop\" a \"střapcové\".\n\nJako smyčkové příze se označují také filamenty tvarované technologií \"knit-de-knit\" (pletenina z této příze se napaří, rozpárá a výsledná příze je pak trvale zkadeřená). Tyto výrobky se nepočítají k efektním přízím.\n\n(angl.: \"terry yarn\", něm.: \"Frotteegarn\") má poměrně malé, pravidelně rozmístěné smyčky. Příze se obvykle tká ze dvou základních a jedné efektní niti ve dvou pasážích. Ve druhé pasáži se \"doskáváním\" zákrutem opačného směru fixuje poloha efektních smyček. \n\nPoužití: Na ruční pletení a v menším rozsahu k výrobě vlněných nebo bavlněných tkanin na dámské pláště a šatovky. \nU naprosté většiny \"plošných textilií\" nepochází smyčky od froté příze, ale tvoří se z hladkých nití různými speciálními technikami, např. \n\n\n(z angl. \"smyčka\") sestává zpravidla ze tří komponent. K hladké základní niti se zaskává smyčková (podávaná nejméně dvojnásobnou rychlostí) a poloha smyček se obvykle zpevňuje obeskáním fixační nití. Smyčky mohou odstávat od základní niti v jednom směru nebo ve dvou protilehlých řádcích. \n\nSmyčkové niti mají mít nižší zákrut, nejdražší z nich jsou z mohérové příze, na některé druhy se zaskává i přást. Ke skaní se dají použít jak prstencové stroje tak i zařízení s dutým vřetenem. Příze se používají na ruční i strojní pleteniny, tkaniny, obzvlášť s mohérovými smyčkami se často počesávají. Známé jsou např. lehké přikrývky tkané z této smyčkové příze. \n\nStřapcová příze (angl.: \"snarl\" yarn, něm.: \"Fransengarn\") se vyrábí podobným způsobem jako loop, střapce mohou být až 2 cm dlouhé, jako smyčková komponenta se musí použít tužší nit s vysokým zákrutem. Výrobky z této příze mají mít vzhled řídké střapaté kožešiny. \n\nPříze se vyrábí i z velmi rozdílných materiálů. Hladká bavlněná a fixační nit se kombinuje např. se smyčkami z acetátové, vlněné nebo efektní příze s obsahem kovových vláken.\n\n"}
{"id": "574999", "url": "https://cs.wikipedia.org/wiki?curid=574999", "title": "Dálniční tunel Trojane", "text": "Dálniční tunel Trojane\n\nDálniční tunel Trojane (slovinsky \"Predor Trojane\" nebo \"Trojanski predor\") je tunel ve Slovinsku. Je součástí dálnice A1, nachází se na jejím 80. až 82. kilometru. Levý tubus (směr Celje) měří 2931 m, pravý tubus (směr Lublaň) měří 2841 m. Jedná se o nejdelší slovinský dvoutubusový tunel.\n\nV každém tubusu jsou dva jízdní pruhy široké 3,5 m, výška profilu tunelu je 4,7 m.\n\nTunel náleží k úseku dálnice Trojane-Blagovica, který byl uveden do provozu 12. srpna 2005, čímž bylo dokončeno spojení mezi městy Maribor a Koper.\n\n"}
{"id": "575000", "url": "https://cs.wikipedia.org/wiki?curid=575000", "title": "Cena Olgy Havlové", "text": "Cena Olgy Havlové\n\nCena Olgy Havlové byla poprvé vyhlášena paní Olgou Havlovou v roce 1995 s cílem upozornit na život lidí se zdravotním postižením, kteří se vyrovnali se svým handicapem a pomáhají druhým lidem. Cenu každoročně v květnu uděluje Výbor dobré vůle - Nadace Olgy Havlové (VDV). Paní Olga se zúčastnila pouze prvního ročníku udělování Ceny - v lednu roku 1996 zemřela. Cena Olgy Havlové se tak stala i vzpomínkou na osobnost, která se vždy zastávala práv ohrožených občanů.\n\nVelice důležitou součástí projektu Cena Olgy Havlové je propagace občanských sdružení, která stojí za každým konkrétním vyznamenaným člověkem. Oceněný získá též plastiku \"Povzbuzení\", kterou vytvořil Olbram Zoubek.\n\n\nJednotlivé kandidáty na ocenění může navrhnout kterýkoliv občan České republiky či organizace. Například při udělování ceny za rok 2010 se sešlo celkem 17 návrhů, v roce 2013 - 34 návrhů, v roce 2018 – 31 návrhů. O konkrétním držiteli rozhodne porota pověřená správní radou Výboru dobré vůle - Nadace Olgy Havlové. \n\nOd roku 2017 je také udělována „Cena veřejnosti“. Tu obdrží nominovaná osoba na základě on-line hlasování na webových stránkách (www.cenaolgyhavlove.cz).\n"}
{"id": "575003", "url": "https://cs.wikipedia.org/wiki?curid=575003", "title": "Palterndorf-Dobermannsdorf", "text": "Palterndorf-Dobermannsdorf\n\nPalterndorf-Dobermannsdorf je městys v okrese Gänserndorf v rakouské spolkové zemi Dolní Rakousy.\n\nPalterndorf-Dobermannsdorf leží v pahorkovité krajině ve východní části Weinviertelu \"(vinné čtvrti)\" na historické jantarové stezce v údolí řeky Zayy. Plocha městyse je 18,64 čtverečních kilometrů a 2,2 % plochy je zalesněno.\n\n\nSousední obce ve směru hodinových ručiček (od severu)\n\nRoku 1290 daroval Leutold von Kuenring patronátní právo ke kostelu \"Paltramendorf\" řádu německých rytířů. Řád německých rytířů v Palterndorfu (a vinařství v Dobermannsdorfu) podporoval výstavbu míst a obcí. Dějiny obce jsou stejně proměnlivé, jako dějiny celého Rakouska. V roce 1991 byla obec povýšena na městys.\n\n\nStarostou městyse je Herbert Nowohradsky a vedoucím kanceláře Markus Höß.\n\nObecní zastupitelstvo po obecních volbách v roce 2010 má 19 křesel. Jsou rozdělena podle získaných mandátů takto\n\n\nNezemědělských pracovišť bylo v roce 2001 35, zemědělských a lesnických pracovišť bylo v roce 1999 79. Počet výdělečně činných osob v místě bydliště bylo při sčítání lidu v roce 2001 529, tj. 42,16 %.\n\nDobermannsdorf má neúměrně velké nádraží, které má dokonce osm kolejí. Velká nádraží je jednak křižovatkou dvou železničních tratí a slouží také pro obsluhu sousedních velkých naftových skladů, odkud se po skončení druhé světové války jako válečné reparace vyvážela ropa do Sovětského svazu. Přeprava osob byla v Dobermannsdorfu v roce 1988 zastavena.\n"}
{"id": "575005", "url": "https://cs.wikipedia.org/wiki?curid=575005", "title": "Jeronim Uborevič", "text": "Jeronim Uborevič\n\nJeronim Petrovič Uborevič (rusky Уборевич, Иероним Петрович, litevsky Jeronimas Uborevičius) (14. ledna 1896 poblíž Užpaliai, Utenský kraj, Litva, Ruské impérium – 12. června 1937 Moskva, Sovětský svaz) byl carský důstojník a posléze sovětský vojenský velitel a armádní velitel (komandarm) 1. stupně. Stal se jednou z obětí stalinských čistek.\n\nNarozen 14. ledna 1896 v litevské židovské rodině, začal v roce 1909 studovat na střední škole v Dvinsku. V roce 1914 vstoupil na Petrohradskou polytechnickou univerzitu a o rok později z ní odešel, aby zahájil svoji vojenskou kariéru na Konstantinovské dělostřelecké škole, kterou v roce 1916 dokončil. Po studiu na této vojenské škole se přidal do ruské carské armády. Stal se poddůstojníkem v carském vojsku a účastnil se i bojů na frontě. V roce 1917 ho tam zastihla ruská revoluce s níž začal sympatizovat. Po říjnovém převratu přešel na stranu bolševiků.\n\nKariéru v nově vznikající Rudé armádě započal v lednu 1918 jako velitel oddílů Rudé gardy. Působil zde při boji proti německým vojskům, které tou dobou zahájili ofenzivu na Ukrajině a Bělorusku. Při boji byl zajat německými vojáky, ale podařilo se mu uprchnout. Poté se stal blízkým spolupracovníkem armádního velitele Michaila Tuchačevského, po jehož boku bojoval v sovětsko-polské válce. Zde byl velitelem 14. armády a účastnil se kyjevské ofenzivy. Po uzavření míru s Polskem se přesunul na dálný východ, kde působil jako lidový komisař války v krátce existující nárazníkové Dálně-východné republice.\n\nPo skončení občanské války se stal náčelníkem kavkazského vojenského okruhu. Od roku 1928 byl velitelem moskevského vojenského okruhu. Tou dobou se také stal náčelníkem modernizace a vyzbrojování Rudé armády. Na tomto postu působil, až do roku 1931. V letech 1930 - 1931 byl zástupcem náčelníka Vojenského revolučního výboru a poté se, až do své smrti stal náčelníkem běloruského vojenského okruhu. Ten představoval strategicky důležitý vojenský okruh na západní hranici Sovětského svazu.\n\nJako vojenský teoretik se věnoval především pěchotní válce, tudíž jej lze považovat za představitele staré školy. I přesto ovšem patřil mezi modernizátory a reformátory Rudé armády. Vedl rozvoj tzv. tanků podpory pěchoty, či pěchotních tanků. Jakožto náčelník běloruského vojenského okruhu se s Jonou Jakirem a Michajilem Tuchačevským podílel na rozvoji experimentálních vojenských doktrín a taktik.\n\nByl jednou z obětí Stalinova teroru v Rusku. Stal se účastníkem procesu s trockistickým proti-sovětským vojenským centrem, známým také jako \"Případ Tuchačevský\". Jedním z důvodů jeho zatčení 22. května 1937 bylo snad i blízké přátelství s maršálem Tuchačevským jenž byl hlavním obžalovaným. 12. června 1937 byl po vykonstruovaném procesu zastřelen. Stal se tak jedním z prvních 8 vysoce postavených velitelů Rudé armády zavražděných během stalinské čistky.\n\n"}
{"id": "575006", "url": "https://cs.wikipedia.org/wiki?curid=575006", "title": "Krakovsko", "text": "Krakovsko\n\nKrakovsko je jednou z historických oblastí na území dnešního Polska. V současné době je součástí Malopolského vojvodství. Spolu s další historickou oblastí Sandoměřsko tvořilo Krakovsko rozsáhlejší region zvaný Malopolsko. Název je odvozen od města Krakova, jednoho z nejvýznamnějších měst polské historie.\n\nÚzemí bylo v raném středověku osídleno kmeny Vislanů, kteří se nejdříve dostali do sféry vlivu velkomoravské říše a poté českého knížectví pod vládou Boleslava I. Ukrutného. K Polsku jej připojil až Boleslav I. Chrabrý ke konci 10. století. Od roku 1038 vzrostl přenesením sídla knížete do Krakova význam celé oblasti. Zároveň za Boleslava III. Křivoústého v první polovině 12. století připadlo na krakovského knížete právo vlády nad ostatními piastovskými knížaty. Význam samotného Krakova byl také podmíněn zdejším biskupstvím, založeným roku 1000. Roku 1257 pak město Krakov získalo městská práva. Na přelomu 13. a 14. století se Krakovsko dostalo pod moc českého krále Václava II. a nakrátko i jeho syna Václava III. Za piastovského vládce Vladislava Lokýtka Krakov opět potvrdil své význačné postavení v rámci Polska, protože se od roku 1320 opět stal korunovačním i sídelním městem polských králů. Roku 1356 zde Kazimír III. Veliký založil univerzitu, místní učení ovšem načas zaniklo, aby bylo znovu obnoveno roku 1400. Význam si město podrželo i po přenesení hlavního města do Varšavy roku 1596. \n\nBěhem trojího dělení Polska ke konci 18. století připadlo celé Krakovsko habsburské monarchii. Během vytvoření Varšavského velkovévodství z podnětu francouzského císaře Napoleona se podstatná část Krakovska stala součástí tohoto nového státního útvaru. Na základě jednání Vídeňského kongresu se Krakovsko stalo s výjimkou samotného Krakova součástí Rakouského císařství, a to v rámci Haličsko-vladiměřského království. Město Krakov se stalo republikou pod společným mezinárodním dohledem Pruska, Rakouska a Ruska. Po neúspěšném povstání bylo město roku 1846 obsazeno rakouským vojskem a jeho území přeměněno na velkoknížectví. Pod rakouskou vládou zůstalo Krakovsko až do roku 1918, kdy se stalo součástí obnoveného polského státu. Na počátku druhé světové války obsadila území vojska Třetí říše a z Krakova se stalo sídlo německé okupační správy, takzvaného Generálního gouvernementu. Po osvobození Rudou armádou na přelomu let 1944 a 1945 se začlenilo do vznikající Polské lidové republiky a součástí Polska zůstalo dodnes.\n\n"}
{"id": "575015", "url": "https://cs.wikipedia.org/wiki?curid=575015", "title": "SK Slavia Praha 1994/1995", "text": "SK Slavia Praha 1994/1995\n\nTento článek se podrobně zabývá sestavou a zápasy týmu SK Slavia Praha v sezoně 1994 – 1995. \n\n\n\"Hráči, jejichž jména jsou zvýrazněna tučně jsou reprezentanty svých zemí\"\n\n\n"}
{"id": "575017", "url": "https://cs.wikipedia.org/wiki?curid=575017", "title": "Právní regulace fotografování", "text": "Právní regulace fotografování\n\nZákaz fotografování nebo právní regulace užívání a zveřejňování fotografií mají různé důvody a jsou běžné v mnoha státech. Protože fotografování (i filmování) umožňuje oproti dřívějším technologiím mnohem rychlejší a přesnější zachycení zobrazované skutečnosti, dostává se do střetu s tradičně či nově uznávanými právy na ochranu bezpečnosti, průmyslového tajemství, osobního soukromí nebo autorských práv. Z těchto důvodů v některých zemích podléhá více či méně rozsáhlé právní regulaci. Silná a rozsáhlá regulace je obvyklá ve státech a územích s nestabilními nebo totalitními politickými či bezpečnostními poměry (vojenské ohrožení, hrozba terorismu, etnické napětí atd.) nebo se silným důrazem na ochranu osobního soukromí či autorských práv.\n\nNapříklad v Československu § 21 zákona č. 102/1971 Sb., o ochraně státního tajemství, zcela zakazoval fotografování a filmování objektů v působnosti ministerstev obrany a vnitra včetně objektů Sboru národní bezpečnosti, fotografování a filmování v hraničním pásmu, z letadel a balónů (v těchto případech mohlo o výjimce rozhodnout jen příslušné federální ministerstvo), a objektů a prostor označených tabulkou „Zákaz fotografování“, o jejímž umístění stejně jako výjimkách ze zákazu mohl rozhodnout správce objektu nebo prostoru. Novelizační zákon č. 383/1990 Sb. omezil tuto regulaci pouze na objekty označené tabulkou „zákaz fotografování“ a upřesnil vymezení orgánů, které mohou o takovém zákazu ve státním zájmu rozhodnout (práva soukromých subjektů zakázat fotografování byla nejasná). Tato omezení byla v České republice zrušena zákonem č. 148/1998 Sb., o ochraně utajovaných skutečností, takže již neexistuje výslovný zákonný podklad pro závaznost tabulek zakazujících fotografování. Ani zákon 412/2005 Sb., o ochraně utajovaných informací a o bezpečnostní způsobilosti, se regulací fotografování nezabývá. V mnoha státech však rozsáhlá regulace k ochraně státních a bezpečnostních zájmů stále platí.\n\n§ 84 NOZ stanoví, že podobizny, obrazové snímky a obrazové a zvukové záznamy „týkající se fyzické osoby nebo jejích projevů osobní povahy“ smějí být pořízeny nebo použity jen s jejím svolením. Výjimky stanoví zákon pro snímky a záznamy pořízené k úředním účelům na základě zákona a pro přiměřené použití pro vědecké a umělecké účely a pro tiskové, filmové, rozhlasové a televizní zpravodajství. Tato úprava poskytuje prostor pro širokou škálu výkladů.\n\nPrávo vlastníků rozhodovat o tom, zda smí být jejich majetek fotografován nebo zda smí být fotografováno na jejich pozemcích, není v českém právu explicitně upraveno (tedy ani stanoveno, ani vyloučeno), může být nepřímo odvozováno z práva věc užívat a požívat její plody a užitky (ius utendi et fruendi, viz § 123 zák. 40/1964 Sb.), jež však nemusí plně zaručovat výlučnost, pokud by nebyla zjevná újma na právech vlastníka.\n\nV některých kulturách (například židovské a islámské) má obecný zákaz zobrazování osob nebo i věcí dávnou tradici (viz též křesťanské obrazoborectví), která se do jisté míry může odrážet i v aktuálních zvyklostech. V některých západních zemích se v moderní době objevují restrikce speciálně ohledně fotografování dětí (např. zákaz fotografování dětí bez souhlasu zákonného zástupce, zákaz fotografování v místech, kde se vyskytují děti). Speciální restrikce se v mnoha zemích týkají pořizování, šíření nebo držení snímků, které mohou být považovány za pornografické, zvláště některých jejich druhů (dětská pornografie, zobrazení sexuálního styku se zvířaty, zobrazení sexuálního násilí); někde se restrikce mohou týkat obecně snímků, které jsou způsobilé jakýmkoliv způsobem ohrozit mravnost.\n\nOchranou autorských práv může být fotografování také omezeno. Český autorský zákon 121/2000 Sb. (v aktualizovaném znění) v § 12 odst. 1 stanoví, že jiná osoba než autor může autorské dílo užít bez oprávnění uděleného autorem pouze v případech stanovených tímto zákonem. Užití díla je v zákoně definováno ne zcela jednoznačným výčtem, přičemž fotografie díla v závislosti na výkladu může a nemusí být považována za jeho fotografickou rozmnoženinu ve smyslu § 13; v některých státech je speciálně upraven autorský status odvozeného díla. Na výkladu rovněž závisí, které objekty pro tyto účely vůbec považovat za chráněné autorské dílo ve smyslu § 2 zákona, zejména u objektů s primárně užitným účelem. V některých státech jsou tato práva upravena explicitněji a tamější úpravy ovlivňují i právní výklady v ostatních zemích.\n\nDo kolize se může dostávat právo vlastníka fotografovat věc, která mu patří (tedy má ze zákona právo užívat věc a její plody), avšak nemá výslovný souhlas autora k této formě užívání díla.\n\n"}
{"id": "575018", "url": "https://cs.wikipedia.org/wiki?curid=575018", "title": "Apache Maven", "text": "Apache Maven\n\nApache Maven je nástroj pro správu, řízení a automatizaci buildů aplikací. Ačkoliv je možné použít tento nástroj pro projekty psané v různých programovacích jazycích, podporován je především jazyk Java.\n\nNázev maven pochází z jidiš a znamená „znalec“. Maven byl vytvořen jako nástroj pro zjednodušení buildů pro projekt Jakarta Turbine. Hlavním impulzem pro vznik byla snaha o standardizaci a znovupoužitelnost buildovacích skriptů, která v tehdy používaném nástroji Apache Ant nebyla plně podporována.\n\nMaven je navržen pro usnadnění práce při buildování aplikací a agendou s tím spojenou. Jeho tvůrci určili pět oblastí, které by měl Maven pokrývat.\n\nZákladním principem fungování Mavenu je popsání projektu pomocí \"Project Object Model\". Tento model popisuje softwarový projekt nejen z pohledu jeho zdrojového kódu, ale včetně závislostí na externích knihovnách, popisu procesu buildování a různých funkcí s tím spojených (jako je spouštění testů, sbírání informací o zdrojových kódech a podobně). \n\nMaven sám je postaven na modulární architektuře a funguje na principu volání jednotlivých pluginů. Maven sám pouze obstarává dodání a spuštění nadefinovaných pluginů. Maven nemá žádné vlastní grafické uživatelské rozhraní a běží pouze na příkazové řádce a pluginy tak mohou využívat všechny nástroje, které dokáží komunikovat pomocí standardních vstupů.\n\nVýchozí nastavení Mavenu vyžaduje následující adresářovou strukturu:\n\nAčkoliv je tato struktura obecně doporučována, je možné ji změnit pomocí konfigurace v pom.xml\n\nProject Object Model je koncept popisu projektu jako objektu. Za tímto účelem je definovaná jednoduchá XML struktura, která definuje jednotlivé části projektu a jeho závislosti na externích knihovnách a nástrojích. Současně je možné definovat konstanty, které pak mohou využít jednotlivé pluginy. Tento XML dokument se nachází v kořenovém adresáři projektu a je pojmenován codice_1. Pokud je projekt složen z více dílčích projektů nebo modulů, každý z nich má pak svůj vlastní pom.xml soubor, který dědí vlastnosti od nadřazeného souboru a může přidávat další položky. Díky této struktuře je pak možné sestavit celý projekt jediným příkazem.\n\nMinimální kostra pom.xml může být například následující:\nTakovýto projekt může pak být kompilován a mohou být na něm spouštěny JUnit testy. Maven sám se postará o dodání potřebných knihoven.\n\nVšechny pluginy jsou volány jednoduchým příkazem codice_2. \"Goal\" je prakticky označení funkce pluginu, která je volána. \n\nPříkladem takového příkazu může být kompilace projektu: codice_3\n\nJelikož při sestavování aplikace je obvykle voláno více takovýchto pluginů, bylo by nepraktické volat každý samostatně. Z tohoto důvodu Maven definuje Build Lifecycle (životní cyklus buildu). Každý plugin pak může být asociován s některou z těchto fází.\n\nMaven umožňuje rozdělit proces buildu do více fází. Tento přístup umožňuje nejen automaticky spouštět pluginy, ale také specifikovat fázi, ve které má Maven skončit. Například nám během vývoje stačí zkompilovat zdrojové kódy a otestovat je bez deploye aplikace na server.\n\nVýchozí cyklus maven je nastaven takto:\n\n\nV pom.xml je možné u každého projektu nadefinovat jeho závislosti na externích knihovnách. Jednotlivé prvky \"Artifacts\" jsou jednoznačně definovány podle atributů <groupId> a <artifactId>. Maven pak automaticky vyhledá a nainstaluje potřebné knihovny. Samotné vyhledávání probíhá v definovaných úložištích (repository). Kromě globální maven repository, která je veřejně přístupná, je možné založit i další soukromá nebo firemní úložiště.\n"}
{"id": "575026", "url": "https://cs.wikipedia.org/wiki?curid=575026", "title": "Bejt Gamli'el", "text": "Bejt Gamli'el\n\nBejt Gamli'el ( בֵּית גַּמְלִיאֵל, doslova „\"Gamli'elův dům\"“, v oficiálním přepisu do angličtiny Bet Gamli'el, přepisováno též Beit Gamli'el) je vesnice typu mošav v Izraeli, v Centrálním distriktu, v Oblastní radě Chevel Javne.\n\nLeží v nadmořské výšce 28 metrů v hustě osídlené a zemědělsky intenzivně využívané pobřežní nížině, při dolním toku řeky Nachal Sorek, která vesnici míjí na západní straně.\n\nObec se nachází 9 kilometrů od břehu Středozemního moře, cca 24 kilometrů jižně od centra Tel Avivu, cca 45 kilometrů severozápadně od historického jádra Jeruzalému a 2 kilometry jihovýchodně od města Javne. Bejt Gamli'el obývají Židé, přičemž osídlení v tomto regionu je etnicky převážně židovské.\n\nBejt Gamli'el je na dopravní síť napojen pomocí místní silnice číslo 410.\n\nBejt Gamli'el byl založen v roce 1949. Pojmenován je podle Gamaliela II., který v nedalekém Javne předsedal v 1. století našeho letopočtu Sanhedrinu. Zakladateli mošavu byli židovští přistěhovalci z Rumunska, Maďarska a Československa napojení na náboženskou sionistickou organizaci ha-Po'el ha-Mizrachi. Další židovští osadníci sem pak přišli z Alžírska a Tuniska.\n\nMístní ekonomika je založena na zemědělství, kterým se ale přímo živí jen menšina obyvatel. Větší část místních lidí dojíždí za prací mimo obec. Koncem 20. století začala stavební expanze mošavu, při které zde vyrostla skupina nových rodinných domů. V obci fungují zařízení předškolní péče o děti. Základní škola je k dispozici v Kvucat Javne. Dále jsou tu tři synagogy, sportovní areály a zdravotní středisko. Působí tu mládežnické sdružení Bnej Akiva.\n\nPodle údajů z roku 2014 tvořili naprostou většinu obyvatel v Bejt Gamli'el Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s populací, která na přelomu 20. a 21. století skokově narostla a pokračuje v setrvalém stoupání. K 31. prosinci 2014 zde žilo 951 lidí. Během roku 2014 populace stoupla o 2,6 %.\n\n\n"}
{"id": "575030", "url": "https://cs.wikipedia.org/wiki?curid=575030", "title": "Kyklopie", "text": "Kyklopie\n\nKyklopie (také kyklocefalie či synoftalmie) je vzácná vývojová vada, při které se oční důlky nerozdělí. Postižený tak má pouze jedno oko, podobně jako bájní kyklopové. Při kyklopii obvykle chybí také nos a ústa, takže jedno velké oko je jedinou součástí obličeje. Někdy je ale zbytek obličeje vyvinutý a oči se prostě sbíhají v jedno velké oko mezi očními důlky. Kyklopie je velmi vzácná, vyskytuje se zhruba u 1 ze 250 embryí a 1 ze 16 000 narozených. Někdy se vyskytuje také u zvířat. Lidé i zvířata trpící kyklopií většinou umírají brzy po narození. Příčinou kyklopie je většinou genetická vada nebo otrava těhotné ženy toxinem cyclopaminem, který se vyskytuje v některých druzích kýchavice. Domníváme se, že tuto nemoc znali i starověcí Řekové, protože řečtí lékaři předepisovali některé byliny, které obsahují tyto toxiny svým pacientům.\n"}
{"id": "575031", "url": "https://cs.wikipedia.org/wiki?curid=575031", "title": "Zeď (rozcestník)", "text": "Zeď (rozcestník)\n\nZeď může být:\n\n"}
{"id": "575035", "url": "https://cs.wikipedia.org/wiki?curid=575035", "title": "Ben Zakaj", "text": "Ben Zakaj\n\nBen Zakaj ( בֶּן זַכַּאי, v oficiálním přepisu do angličtiny Ben Zakkay, přepisováno též Ben Zakai) je vesnice typu mošav v Izraeli, v Centrálním distriktu, v Oblastní radě Chevel Javne.\n\nLeží v nadmořské výšce 29 metrů v hustě osídlené a zemědělsky intenzivně využívané pobřežní nížině, při dolním toku řeky Nachal Sorek, která vesnici míjí na východní straně.\n\nObec se nachází 6 kilometrů od břehu Středozemního moře, cca 23 kilometrů jižně od centra Tel Avivu, cca 48 kilometrů západně od historického jádra Jeruzalému a 2 kilometry jižně od města Javne. Ben Zakaj obývají Židé, přičemž osídlení v tomto regionu je etnicky převážně židovské.\n\nBen Zakaj je na dopravní síť napojen pomocí dálnice číslo 42, podél které zároveň vede železniční trať z Javne směrem do Ašdodu a Aškelonu. Nalézá se tu železniční stanice.\n\nBen Zakaj byl založen v roce 1950. Zpočátku se mošav nazýval pracovně Javne Gimel (יבנה ג'). Pojmenován je podle Jochanana ben Zakaje, starověkého židovského učence, který počátkem našeho letopočtu působil v nedalekém Javne. K založení vesnice došlo 17. dubna 1950 a jejími prvními obyvateli byli Židé z Libye, napojení na náboženskou sionistickou organizaci ha-Po'el ha-Mizrachi.\n\nZpočátku byla místní ekonomika založena na zemědělství, v současnosti většina obyvatel za prací dojíždí mimo obec. V obci fungují zařízení předškolní péče o děti, knihovna, odbočka mládežnické organizace Bnej Akiva a tři synagogy.\n\nPodle údajů z roku 2014 tvořili naprostou většinu obyvatel v Ben Zakaj Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1080 lidí. Během roku 2014 populace stoupla o 5,1 %.\n\n\n"}
{"id": "575044", "url": "https://cs.wikipedia.org/wiki?curid=575044", "title": "Bnej Darom", "text": "Bnej Darom\n\nBnej Darom ( בְּנֵי דָּרוֹם, doslova „\"Synové jihu\"“, v oficiálním přepisu do angličtiny Bene Darom, přepisováno též Bnei Darom) je vesnice typu mošav v Izraeli, v Centrálním distriktu, v Oblastní radě Chevel Javne.\n\nLeží v nadmořské výšce 38 metrů v hustě osídlené a zemědělsky intenzivně využívané pobřežní nížině.\n\nObec se nachází 4 kilometry od břehu Středozemního moře, cca 29 kilometrů jihojihozápadně od centra Tel Avivu, cca 51 kilometrů západně od historického jádra Jeruzalému a 3 kilometry severovýchodně od přístavního města Ašdod. Bnej Darom obývají Židé, přičemž osídlení v tomto regionu je etnicky převážně židovské.\n\nBnej Darom je na dopravní síť napojen pomocí dálnice číslo 4, jež se severně od vesnice kříží s dálnicí číslo 41 a dálnicí číslo 42. Paralelně s dálnicí číslo 4 vede i železniční trať z Javne směrem do Ašdodu a Aškelonu.\n\nBnej Darom byl založen v roce 1949. Na jaře 1949 se zde usadila skupina Židů, kteří krátce předtím museli během války za nezávislost opustit svou vesnici Kfar Darom v nynějším Pásmu Gazy dobytou Araby. Po několika měsících je posílila skupina dalších osadníků - Židů z Afriky a jižní Ameriky. Obyvatelé byli napojeni na náboženskou sionistickou organizaci ha-Po'el ha-Mizrachi. Správní území mošavu bylo vyměřeno na 3000 dunamů (3 kilometry čtvereční).\n\nPůvodně šlo o kolektivně hospodařící kibuc, který se roku 1961 proměnil na mošav. Místní ekonomika byla založena na zemědělství. Na jižní straně obce byla dodatečně založena nová obytná čtvrť. V obci fungují zařízení předškolní péče o děti.\n\nPodle údajů z roku 2014 tvořili naprostou většinu obyvatel v Bnej Darom Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 629 lidí. Během roku 2014 populace stoupla o 8,1 %.\n\n\n"}
{"id": "575050", "url": "https://cs.wikipedia.org/wiki?curid=575050", "title": "Traungauerové", "text": "Traungauerové\n\nTraungauerové (dříve česky též \"Travenští\") byl štýrský šlechtický rod původně z Chiemgau.\n\nRod pochází původně z Chiemgau, od roku 1055 se usadil ve Štýru v Travensku ( Traungau). Vydělili se z rodové větve Otakarů, kteří vládli v letech 1056–1192 ve Štýrsku. Dosáhli titulů hrabat, markrabat a vévodů. \n\nJejich erbovním zvířetem byl levhart. Roku 1186 uzavřel poslední štýrský vévoda Otakar IV. smlouvu, která rakouskému vévodovi Leopoldovi V. zajišťovala po Otakarově smrti dědictví Štýrska.\n\n\nMarkrabata a vévodové Štýrska a předkové podle Heinze Dopsche.\n\nPodle H. Dopsche je Otakar († 907), hrabě v Leoben-Schladnitz/Karantanien, jasný Aribone a s Otakarem není kmenově příbuzný.\n\n"}
{"id": "575053", "url": "https://cs.wikipedia.org/wiki?curid=575053", "title": "Synagoga Adath Israël", "text": "Synagoga Adath Israël\n\nSynagoga Adath Israël je synagoga v 11. obvodu v Paříži v ulici \"Rue Basfroi\" č. 36. Nese jméno ortodoxní židovské obce, která ji používá. Synagoga je nezávislá na centrální konzistoři.\n\nNa počátku 20. století byla založena modlitebna sefardského ritu bez vlastního rabína, ale pod duchovní správou vrchního rabína synagogy Pavée. V 80. letech byla stavba již po stavební stránce nedostačující, proto byla radikálně přestavěna a stala se jednou z nejmodernějších synagog v Paříži. Tato přeměna byla zásluhou prezidenta obce Adath Izraël Dr. Achilla Naftalise, který plány na modernizaci prosadil. Projekt byl zcela financován realitní společností, která odkoupila pozemek s bývalou modlitebnou a kromě synagogy zde postavila i obytný komplex.\n"}
{"id": "575058", "url": "https://cs.wikipedia.org/wiki?curid=575058", "title": "Pagoda Vincennes", "text": "Pagoda Vincennes\n\nPagoda Vincennes je buddhistická svatyně a zároveň sídlo \"Mezinárodního buddhistického institutu\" (Institut international bouddhique), který založil francouzský politik Jean Sainteny (1907–1978). Nachází se v Bois de Vincennes ve 12. obvodu v Paříži, v jednom z posledních pozůstatků koloniální výstavy z roku 1931.\n\nNa ohrazené ploše 8000 m na břehu jezera Daumesnil se nacházejí dvě budovy, které navrhl architekt Louis-Hippolyte Boileau. Větší je bývalý výstavní pavilon Kamerunu z roku 1931, který byl v roce 1977 obnoven a přeměněn na pagodu. Restaurování druhého pavilonu Toga financovalo město Paříž v roce 2015 spolu s opravou většího pavilonu. Součástí bude knihovna buddhistických textů. Pagodu Vincennes využívají různé buddhistické školy v pařížském regionu a v jejím čele nestojí žádný náboženský představitel. Pagoda je místem společných bohoslužeb. Nalézá se v ní největší socha Buddhy v Evropě. Je pokryta zlatými plátky a měří i s podstavcem přes 9 metrů.\n\nUvnitř areálu pagody Vincennes byl také v letech 1983–1985 postaven tibetský buddhistický chrám Kagyu-Dzong.\n\nHistorické pozůstatky Buddhy pocházející z chrámu Wat Saket v Bangkoku byly uloženy v pagodě Vincennes, která se stala duchovní svatyní buddhismu v Evropě.\n\nDne 17. května 2009 byly pozůstatky uloženy do skleněné schrány a vloženy do pozlacené sochy znázorňující pagodu, kterou drží čtyři muži na červených a zlatých nosítkách. Schrána byla dar Thajska Francii a je umístěna pod sochou Buddhy. Tyto pozůstatky nejsou určeny k tomu, aby natrvalo zůstaly na místě. Je možné je zapůjčit na vyžádání i do jiných zemí.\n\n"}
{"id": "575060", "url": "https://cs.wikipedia.org/wiki?curid=575060", "title": "Schola medica salernitana", "text": "Schola medica salernitana\n\nSchola medica salernitana (tj. salernská lékařská škola) byla první samostatnou středověkou lékařskou školou v latinském prostředí; je spojena s rozvojem salernské university, jedné z nejstarších středověkých universit v Evropě. Škola vznikla v jihoitalském Salernu, které mělo výhodnou geografickou polohu pro styk s arabským světem, který byl v této době kulturně bohatší.\n\nLékařská škola se formuje při ošetřovně u kláštera založeného v 9. stol., největší rozkvět zažívá mezi 10. a 13. stoletím. Ve 13. století pak nastává její postupný soumrak, především kvůli rozvoji lékařství v konkurenčním Montpellieru.\n\nŠkola byla ve spojení s benediktinským klášterem v Monte Cassinu, v jehož bohaté knihovně bylo mnoho rukopisů řecké i arabské lékařské tradice. Některé řecké texty byly dostupné v latinském překladu už v raném středověku (jsou doklady o tom, klášterní knihovna v Monte Cassinu obsahovala latinskou verzi některých Galénových spisků už v 9. stol.). Mnohem více řeckých lékařských textů bylo ovšem dostupných v arabštině (do které byly přeloženy v 9. stol. v Bagdádu arabským učencem a lékařem Hunajnem ibn Isháqem).\n\nPrávě z arabských zdrojů v 11. století čerpal Konstantin Afričan, důležitý učenec, lékař a překladatel z arabštiny, který se narodil buď v Kartágu nebo na Sicílii, každopádně v oblasti pod silným arabským vlivem, a byl tedy zasažen jak arabskou, tak latinskou kulturou, při čemž ovládal obě řeči. Tento učenec byl kolem roku 1065 pozván Alfanem, arcibiskupem ze Salerna, aby se připojil ke zdejší lékařské škole a pomáhal překládat z arabštiny lékařské spisy řecké a arabské tradice. Konstantin se tak stal jedním z hlavních zprostředkovatelů řecké medicíny učencům středověké Evropy.\n\nPřeložil 37 různých spisů, z nichž můžeme uvést např.:\n\nTexty, které vznikly v prostředí salernské školy, ať už jako původní díla nebo kompilace či překlady různých cizojazyčných vzorů:\n\n"}
{"id": "575063", "url": "https://cs.wikipedia.org/wiki?curid=575063", "title": "Dominique Strauss-Kahn", "text": "Dominique Strauss-Kahn\n\nDominique Strauss-Kahn [dominik stros kan] (Ve Francii znám, podle svých iniciálů, též jako DSK 25. dubna 1949, Neuilly-sur-Seine) je francouzský ekonom a politik židovského původu, člen francouzské Socialistické strany a od listopadu 2007 do května 2011 generální ředitel Mezinárodního měnového fondu.\n\nV období 1991–1993 zastával ve vládách Édith Cressonové a Pierra Bérégovoye úřad ministra průmyslu a zahraničního obchodu, poté se na dva roky 1995–1997 stal starostou města Sarcelles. V letech 1997–1999 byl ministrem financí ve vládě Lionela Jospina. Na funkci ministra financí rezignoval, když proti němu bylo zahájeno vyšetřování pro údajné falzifikování dokumentů, na jejíž základě mu byl vyplacen honorář z fondu, který sloužil k vyplácení zdravotního pojištění levicovým studentům, ve výši 60 000 liber. V roce 2006 se snažil v primárkách získat stranickou nominaci do prezidentských voleb, byl ovšem poražen Ségolène Royalovou.\n\nV únoru 2011 začal otevřeně vystupovat proti pozici amerického dolaru coby nestabilní světové měny pro mezinárodní obchod a např. obchod s ropou, a z pozice MMF volal po vytvoření globální měny, která by dolar nahradila.\n\nDne 14. května 2011 byl zatčen v New Yorku v souvislosti s obviněním ze sexuálního obtěžování pokojské (Nafissata Diallo) v hotelu. Na svou funkci 18. května téhož roku rezignoval. Na konci dubna 2012 aféru označil za vytvořenou jeho politickými nepřáteli z okruhu Nicolase Sarkozyho.\n\n"}
{"id": "575068", "url": "https://cs.wikipedia.org/wiki?curid=575068", "title": "Parc Sainte-Périne", "text": "Parc Sainte-Périne\n\nParc Sainte-Périne je veřejný kopcovitý park, který se nachází v Paříži v 16. obvodu mezi \"Avenue de Versailles\" a \"Rue Mirabeau\". Park byl vybudován v roce 1977 a jeho rozloha činí 54 ha.\n\nOd roku 1109 do Francouzské revoluce bylo území majetkem opatství Sainte-Geneviève. Jejich pozemky byly ohraničeny Seinou, dnešními ulicemi \"Boulevard Exelmans\", \"Rue Boileau\", \"Rue d'Auteuil\" a \"Rue Wilhelm\". Po zabrání jejich majetku během revoluce (pozemky byly jako státní majetek prodány na pastvu pro krávy a koně). Nakonec skončily v majetku dcery hraběnky d'Aubusson, která je postoupila v roce 1858 zdravotnické společnosti Assistance Publique.\n\nV roce 1977 byly pozemky bezplatně převedeny městu Paříži, aby zde nechalo vybudovat veřejný park. Tento záměr se doposud nepodařilo zcela naplnit, neboť v části parku stále sídlí některé instituce, především Hôpital Sainte-Périne.\n\nV červnu 2006 se pařížský starosta Bertrand Delanoë během přípravy plánování a v rozporu s deklarovanou politikou chránit zeleň rozhodl o záboru části zelených ploch pro výstavbu obytného komplexu s 210 byty. Jednalo se sice jen asi o 6% rozlohy, ovšem nacházelo se zde 80% stromů. Toto rozhodnutí se setkalo s nesouhlasem místních obyvatel, městské rady 16. obvodu a Ligy na ochranu ptáků. Také Zelení v pařížské městské radě a opozice (UMP) byli proti. Proto později starosta Delanoë svůj úmysl odvolal. V květnu 2008 navrhla komunistická frakce v městské radě obnovit tento projekt, ale rovněž se jej nepodařilo prosadit.\n\n"}
{"id": "575070", "url": "https://cs.wikipedia.org/wiki?curid=575070", "title": "Vilemína Dánská", "text": "Vilemína Dánská\n\nVilemína Dánská (: \"Wilhelmine von Dänemark\", : \"Vilhelmine Marie\") (18. ledna 1808, Kiel – 30. května 1891, Glücksburg) byla rodem dánská korunní princezna a sňatkem vévodkyně von Glücksburg.\n\nVilemína se narodila jako dcera dánského krále Frederika VI. a jeho manželky Marie Hesensko-Kasselské.\n\nProtože její otec neměl přeživšího syna, byla Vilemína velmi žádanou nevěstou. Mezi jejími nápadníky byl budoucí švédský král Oskar I. z nově vzniklé dynastie Bernadotte.\n\nDne 1. listopadu roku 1828 se ve věku dvaceti let provdala v kostele paláce Christiansborg za svého bratrance, korunního prince Frederika, pozdějšího dánského krále Frederika VII., který byl po mužské linii přímým potomkem krále Frederika V. a jeho druhé ženy Juliany Marie. Tímto sňatkem se spojily dvě linie dánské královské rodiny, mezi nimiž byly od roku 1814 chladné vztahy. Manželství bylo i veřejností oslavováno a vítáno s nadšením, jež trvalo měsíce a odrazilo se v řadě pověstí, vyprávění a oslav. Svazek se však záhy ukázal být nešťastným. Zejména Frederikův nevázaný způsob života, nevěry a alkoholismus měly vést k tomu, že pár se v roce 1834 rozešel a 4. září 1834 byl rozveden. Manželství zůstalo bezdětné; lze se domnívat, že podstatnou roli rozpadu svazku hrála spíše tato skutečnost.\n\nO rok později se Vilemína provdala za svého o pět let mladšího bratrance, vévodu \"Karla Glücksburského\", staršího bratra pozdějšího dánského krále Kristiána IX.\n\nV roce 1848 se Karel účastnil jako velitel na straně Šlesvicka-Hoštýnska tříleté války (1848-51) proti Dánsku, což znamenalo silné narušení vztahů mezi Vilemínou a dánským královským dvorem. V létě roku 1848 se Karel z války vrátil zpět a pár žil až do roku 1852 v Drážďanech; v tomto roce se vypravil do Dánska smířit se s příbuzenstvem. Vilemína a její manžel od té doby přebývali převážně na zámcích v Kielu a Louiselundu, zejména pak po nastoupení jejich švagra Kristiána na dánský trůn. Od roku 1864 připadlo vévodství Prusku a Karel ztratil svůj vévodský titul. Pár se přestěhoval zpět na zámek Glücksburg, neboť německý císař jim bývalý vévodský dům postoupil.\n\n24. října 1878 Karel zemřel. Vilemína ho přežila o 13 let, zemřela 30. května 1891, a byla pochována po jeho boku ve vévodské hrobce na městském hřbitově v Glücksburgu.\n\nObě Vilemínina manželství byla bezdětná. Soudí se, že byla neplodná, protože nejsou žádné zprávy o nějakém potratu, či mrtvě narozeném dítěti, tedy že by vůbec kdy otěhotněla; na druhé straně ani její první manžel Frederik VII. neměl potomka, třebaže byl ženatý celkem třikrát.\n\n"}
{"id": "575072", "url": "https://cs.wikipedia.org/wiki?curid=575072", "title": "Theodor von Sickel", "text": "Theodor von Sickel\n\nTheodor von Sickel (18. prosince 1826 v Aken – 21. dubna 1908 v Meranu) byl německorakouský historik a diplomatik. Zaměřoval se na raněstředověkou evropskou historii, vedle toho výrazně formoval pohled na listinu, který se v mnoha ohledech neliší ode dnešního.\n\nStudoval na univerzitě v Halle, kde promoval v roce 1850, a poté na École nationale des chartes. Od roku 1857 působil na Vídeňské univerzitě a mezi lety 1869–1891 zde vedl Institut für Österreichische Geschichtsforschung. Od roku 1875 byl člen týmu okolo Monumenta Germaniae Historica (MGH), mezi lety 1897–1908 vedl bavorskou akademii věd. V roce 1881 založil v Římě při Vatikánském tajném archivu Österreichisches Historische Institut (\"Institutio austriaco di studi storici\"), který zpočátku využívali i čeští badatelé, např. Josef Teige, Ladislav Klicman a Josef Šusta.\n\n"}
{"id": "575079", "url": "https://cs.wikipedia.org/wiki?curid=575079", "title": "Báječní muži s klikou", "text": "Báječní muži s klikou\n\nBáječní muži s klikou je osmý samostatný celovečerní film režiséra Jiřího Menzela z roku 1978. Vypráví o počátcích české kinematografie, kouzelníku a majiteli promítacího přístroje Paspartovi (má připomínat Viktora Ponrepa) a Janu Kolenatém (Jan Kříženecký). Pasparte sní o tom, že jednou otevře vlastní stálý biograf v Praze. Je však bez prostředků a tak objíždí venkov se svým představením…\nFilm byl natočen podle němého filmu Dostaveníčko ve mlýnici.\n\nRudolf Hrušínský (pan Pasparte), Vladimír Menšík (kabaretiér Šlapeto), Jiří Menzel (Jan Kolenatý), Vlasta Fabianová (Emilie Kolářová-Mladá), Blažena Holišová (Evženie), Jaromíra Mílová (Pepička), Josef Kemr (Benjamin), Oldřich Vlček (Berousek), Josef Somr (ouřada), Vladimír Huber (Hynek), Marie Rosůlková (dáma), Hana Burešová (Aloisie), Jiřina Steimarová, Ludvík Hradílek, Miloslav Štibich, Antonín Klepáč, Miroslav Horáček, Miroslav Buberle (výrostek)\n\n"}
{"id": "575080", "url": "https://cs.wikipedia.org/wiki?curid=575080", "title": "Nir Galim", "text": "Nir Galim\n\nNir Galim ( נִיר גַּלִּים‎, doslova „\"Louka vln\"“, v oficiálním přepisu do angličtiny Nir Gallim) je vesnice typu mošav v Izraeli, v Centrálním distriktu, v Oblastní radě Chevel Javne.\n\nLeží v nadmořské výšce 23 metrů v hustě osídlené a zemědělsky intenzivně využívané pobřežní nížině.\n\nObec se nachází 3 kilometry od břehu Středozemního moře, cca 29 kilometrů jihojihozápadně od centra Tel Avivu, cca 52 kilometrů západně od historického jádra Jeruzalému a 3 kilometry severovýchodně od přístavního města Ašdod. Nir Galim obývají Židé, přičemž osídlení v tomto regionu je etnicky převážně židovské.\n\nNir Galim je na dopravní síť napojen pomocí dálnicí číslo 41, která se východně od obce kříží s dálnicí číslo 42 a dálnicí číslo 4. Paralelně s dálnicí číslo 4 vede i železniční trať z Javne směrem do Ašdodu a Aškelonu.\n\nNir Galim byl založen v roce 1949. Za zřízením mošavu stála náboženská sionistická organizace ha-Po'el ha-Mizrachi. První osadníci nejprve procházeli výcvikem v Kerem be-Javne. Šlo o Židy původem z Evropy (hlavně z Maďarska), kteří přežili holokaust. Později se k nim připojili i židovští imigranti z jiných zemí.\n\nV obci fungují zařízení předškolní péče o děti. Od roku 1989 zde působí dokumentační centrum, které se zabývá minulostí náboženského sionismu v Evropě. Místní ekonomika je založena na zemědělství a průmyslu. V sousedství mošavu se rozkládá průmyslová zóna města Ašdod. Působí tu firma Nir Galim zaměřená na výrobu nábytku pro mateřské školy.\n\nPodle údajů z roku 2014 tvořili naprostou většinu obyvatel v Nir Galim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1313 lidí. Během roku 2014 populace stoupla o 3,8 %.\n\n\n"}
{"id": "575084", "url": "https://cs.wikipedia.org/wiki?curid=575084", "title": "Kvucat Javne", "text": "Kvucat Javne\n\nKvucat Javne ( קְבוּצַת יַבְנֶה, v oficiálním přepisu do angličtiny Qevuzat Yavne, přepisováno též Kvutzat Yavne) je vesnice typu kibuc v Izraeli, v Centrálním distriktu, v Oblastní radě Chevel Javne.\n\nLeží v nadmořské výšce 53 metrů v hustě osídlené a zemědělsky intenzivně využívané pobřežní nížině.\n\nObec se nachází 7 kilometrů od břehu Středozemního moře, cca 29 kilometrů jihojihozápadně od centra Tel Avivu, cca 48 kilometrů západně od historického jádra Jeruzalému a 5 kilometrů severovýchodně od přístavního města Ašdod. Kvucat Javne obývají Židé, přičemž osídlení v tomto regionu je etnicky převážně židovské.\n\nKvucat Javne je na dopravní síť napojen pomocí dálnicí číslo 41, která se západně od obce kříží s dálnicí číslo 42 a dálnicí číslo 4. Paralelně s dálnicí číslo 4 vede i železniční trať z Javne směrem do Ašdodu a Aškelonu.\n\nKvucat Javne byl založen v roce 1941. Zakladatelská osadnická skupina se zformovala již roku 1931 poblíž města Petach Tikva a nazývala se Kibuc Rodgias (קיבוץ רודגס). Tvořili ji zejména Židé z Německa. Po deseti letech v provizorní lokalitě se osadníci přesunuli do nynějšího místa a přejmenovali ho podle starověkého židovského města Javne, které poblíž stávalo (a které bylo znovu osídleno Židy až po roce 1948). Kibuc je napojen na náboženskou organizaci kibuců ha-Kibuc ha-Dati.\n\nKoncem 40. let měl kibuc rozlohu katastrálního území 3 441 dunamů (3,441 kilometru čtverečního).\n\nMístní ekonomika je založena na zemědělství a průmyslu. Sídlí tu potravinářská firma na výrobu olivového oleje, sterilované zeleniny apod. Dále i podnik na výrobu hodinek. V kibucu působí zařízení předškolní péče o děti, dále základní a střední škola regionálního charakteru. V areálu kibucu se nachází rovněž náboženské vzdělávací komplexy Kerem be-Javne a Giv'at Washington. Sídlí tu i úřady Oblastní rady Chevel Javne, zdravotní středisko, knihovna a synagoga.\n\nPodle údajů z roku 2014 tvořili naprostou většinu obyvatel v Kvucat Javne Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 957 lidí. Během roku 2014 populace stoupla o 6,2 %.\n\n\n"}
{"id": "575088", "url": "https://cs.wikipedia.org/wiki?curid=575088", "title": "Werner Janensch", "text": "Werner Janensch\n\nWerner Ernst Martin Janensch (11. listopadu 1878 – 20. října 1969) byl německý paleontolog a geolog.\n\nJeho největším přínosem byly zřejmě objevy při německých expedicích do Tendaguru na území tehdejší Německé východní Afriky (dnešní Tanzanie). Janensch spolu s kolegou Edwinem Hennigem vedl v letech 1909-1913 nákladné paleontologické výpravy do této odlehlé oblasti, kde objevili četné fosílie svrchnojurských dinosaurů i mnoha jiných organismů z doby před asi 150 miliony let. Mezi jím popsané neptačí dinosaury patřil gigantický sauropod \"Giraffatitan (Brachiosaurus) brancai\" (1914), menší sauropod \"Dicraeosaurus\" (1914) nebo teropod \"Elaphrosaurus\" (1920).\n\nZkameněliny některých z těchto unikátních dinosaurů jsou dnes uloženy v berlínském \"Museum für Naturkunde\", jehož kurátorem Janensch také byl. Zemřel v Berlíně roku 1969 ve věku nedožitých 91 let.\n\n\n"}
{"id": "575089", "url": "https://cs.wikipedia.org/wiki?curid=575089", "title": "Slim Thug", "text": "Slim Thug\n\nStayve Jerome Thomas (* 8. září 1980, Houston, Texas) spíše známý jako Slim Thug, je americký rapper a zakladatel hudební skupiny a nahrávací společnosti \"Boss Hogg Outlawz\".\n\nNarodil se v Houstonu v roce 1980. S rapováním započal v sedmnácti letech na školních párty. Ke konci 90. let 20. století byl upsán pod nezávislý label \"Swishahouse\", který sdružuje rappery z Texasu. Když zjistil, jak výnosné je prodávat vlastní mixtapy odešel od \"Swishahouse\" a založil si vlastní label \"Boss Hogg Outlawz\", také koupil dva hudební obchody a investoval do obchodu s nemovitostmi.\n\nJeho debutem je album \"Already Platinum\" (2005), které vyšlo skrze Interscope Records, ale na platinové ocenění nedosáhlo. I tak je doposud jeho nejúspěšnějším albem. Album provází úspěšný singl \"I Ain't Heard of That (ft. Pharrell a Bun B)\".\n\nDruhým albem je \"Boss of All Bosses\" (2009), z kterého pochází úspěšná píseň \"I Run\".\n\n\n\n\n\nSingly umístěné v žebříčku Hot R&B/Hip-Hop Songs:\n"}
{"id": "575094", "url": "https://cs.wikipedia.org/wiki?curid=575094", "title": "Komunikační symboly", "text": "Komunikační symboly\n\nKomunikace může být verbální (pomocí slov) a neverbální (beze slov). Právě součástí neverbální komunikace jsou komunikační symboly. Jsou to signály, které mohou být přeloženy do slov nebo významové oblasti. Mohou též skrývat určitý objekt, pocit nebo myšlenku. Napodobení pití nebo jídla, znamená žízeň nebo hlad. Vztyčený prostředníček nadávku. Na základě našich zkušeností a poznání jsou uloženy v našem vědomí. Při vzájemné komunikaci je dokážeme používat a porozumět jim. Pro lidskou společnost jsou komunikační symboly podobné. Naznačení zmáčknutí spouště fotoaparátu nám porozumí i cizinec, stejně našpulení rtů jako symbol polibku. Aby nedocházelo k rozporům je dobré znát příslušnou symboliku například v zemi kam jedeme na dovolenou. I když jsou komunikační symboly podobné, v různých kulturách mohou mít rozdílný význam.\n\nSnadno rozpoznatelné symboly jsou, které:\n"}
{"id": "575099", "url": "https://cs.wikipedia.org/wiki?curid=575099", "title": "Giv'at Washington", "text": "Giv'at Washington\n\nGiv'at Washington nebo Bejt Raban ( גבעת וושינגטון, doslova „\"Washingtonův vrch\"“, nebo בֵּית רַבָּן, doslova „\"Rabanův dům\"“, v oficiálním přepisu do angličtiny Bet Rabban) je obec a školský komplex v Izraeli, v Centrálním distriktu, v Oblastní radě Chevel Javne.\n\nLeží v nadmořské výšce 57 metrů v hustě osídlené a zemědělsky intenzivně využívané pobřežní nížině.\n\nObec se nachází 7 kilometrů od břehu Středozemního moře, cca 29 kilometrů jihojihozápadně od centra Tel Avivu, cca 48 kilometrů západně od historického jádra Jeruzalému a 5 kilometrů severovýchodně od přístavního města Ašdod. Giv'at Washington obývají Židé, přičemž osídlení v tomto regionu je etnicky převážně židovské. Obec tvoří souvislý urbanistický celek se sousedním kibucem Kvucat Javne.\n\nGiv'at Washington je na dopravní síť napojen pomocí dálnicí číslo 41, která se západně od obce kříží s dálnicí číslo 42 a dálnicí číslo 4. Paralelně s dálnicí číslo 4 vede i železniční trať z Javne směrem do Ašdodu a Aškelonu.\n\nGiv'at Washington byl založen v roce 1946. Podle jiného zdroje došlo k založení až roku 1950. Iniciátorem zřízení školského komplexu byli Židé z USA, zejména rabín Zemach Green z Washingtonu. Měl být určen pro výchovu dětí přeživších holokaust. Zpočátku tu v provizorních budovách pobývalo 80 dětí. Plocha komplexu dosahuje 200 dunamů (0,2 kilometru čtverečního). V obci žije cca 70 rodin a studuje tu cca 600 žáků. Areál nabízí středoškolské vzdělání v náboženských studiích i běžných předmětech.\n\nPodle údajů z roku 2014 tvořili naprostou většinu obyvatel v Giv'at Washington Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 920 lidí. Během roku 2014 populace klesla o 9,9 %.\n\n\n"}
{"id": "575104", "url": "https://cs.wikipedia.org/wiki?curid=575104", "title": "Jaromír Volný", "text": "Jaromír Volný\n\nJaromír Volný (* 23. září 1946 Znojmo) je český politik a technik, bývalý senátor za obvod č. 18 – Příbram a člen ODS.\n\nV roce 1970 absolvoval Fakultu jadernou a fyzikálně inženýrskou ČVUT. Poté nastoupil do Československého uranového průmyslu v Ostrově nad Ohří. V letech 1976-1984 působil ve stejném podniku ovšem v Příbrami. Roku 1984 byl zatčen za pobuřování proti socialistickému zřízení a do roku 1986 nesměl pobývat na území Příbrami, po tuto dobu pracoval v Praze v obchodním výpočetním středisku. V letech 1986-1994 se živil jako programátor firmy ZAT, a.s. Mezi lety 1994-2002 zastával funkci přednosty Okresního úřadu Příbram. Je ženatý.\n\nVe volbách 2002 se stal členem horní komory českého parlamentu, když v prvním kole zvítězil nad sociálním demokratem Zdeňkem Vojířem v poměru 35,46 % ku 24,65 % hlasů. Ve druhém kole převahu potvrdil ziskem 55,67 % hlasů. V senátu zasedal v Mandátovém a imunitním výboru, zastával místopředsednické pozice v Ústavně-právní výboru a ve Stálé komisi Senátu pro Ústavu České republiky a parlamentní procedury. Ve volbách 2008 svůj mandát obhajoval, avšak již v prvním kole prohrával se sociálním demokratem Josefem Řihákem v poměru 35,07 % ku 22,57 % hlasů. Ve druhém kole o svůj post přišel díky Řihákovu zisku 62,57 % všech platných hlasů.\n\n"}
{"id": "575105", "url": "https://cs.wikipedia.org/wiki?curid=575105", "title": "Radeckého pochod", "text": "Radeckého pochod\n\nRadeckého pochod (někdy také Radeckého marš, německy \"Radetzky-Marsch\"), Op. 228 je pochod složený Johannem Straussem starším v roce 1848 s věnováním Josefu Václavu Radeckému z Radče. Po složení byl velmi oblíbený mezi vojáky. V současné době je hrán vždy jako poslední skladba na novoročním koncertě Vídeňských filharmoniků, při které se tleskáním do rytmu tradičně zapojuje i obecenstvo.\n"}
{"id": "575109", "url": "https://cs.wikipedia.org/wiki?curid=575109", "title": "Kdo hledá zlaté dno", "text": "Kdo hledá zlaté dno\n\nKdo hledá zlaté dno je film režiséra Jiřího Menzela z roku 1974. Byl natáčen při výstavbě Vodní nádrže Dalešice. Patří mezi hůře hodnocené filmy Jiřího Menzela. Vypráví o mladém muži (Jan Hrušínský), který při návratu z vojenské služby začne pracovat na stavbě přehrady. \n\n"}
{"id": "575119", "url": "https://cs.wikipedia.org/wiki?curid=575119", "title": "Wimbledon 2010 – ženská čtyřhra", "text": "Wimbledon 2010 – ženská čtyřhra\n\nObhájcem titulu byl 1. nasazený pár Venus Williamsová a Serena Williamsová, který prohrál ve čtvrtfinále s dvojicí Jelena Vesninová a Věra Zvonarevová. Tento ruský pár pak ve finále podlehl nenasazené americko-kazašské dvojici Vania Kingová a Jaroslava Švedovová.\n\nV závorce je kolo, ve kterém hráčky vypadly.\n"}
{"id": "575121", "url": "https://cs.wikipedia.org/wiki?curid=575121", "title": "Chris Bourque", "text": "Chris Bourque\n\nChristopher Bourque (* 29. ledna 1986 v Boxfordu, Massachusetts) je americký hokejový útočník. Jeho otec je legendární obránce Ray Bourque a mladší bratr je Ryan Bourque, který hraje také lední hokej.\n\nBourque vystudoval Cushing akademii v roce 2004. Byl draftován týmem Washington Capitals v roce 2004 ve druhém kole 33. celkově.\n\nBourque vstřelil svůj první gól v NHL 30. prosince 2008 proti Buffalo Sabres. Dne 30. září 2009 přestoupil do týmu Pittsburgh Penguins.Tam se mu moc nedařilo a tak se vrátil dne 5. 12. 2009 do týmu Washington Capitals. Ve Washingtonu byl po jediném odehraném zápase přeřazen na farmu Hershey Bears.\n\nDne 24. 6. 2010 se neuplatnil v NHL, tak přestoupil do ligy KHL za tým Atlant Mytišči, kde podepsal smlouvu na 2 roky.\n\n\n\n\n"}
{"id": "575122", "url": "https://cs.wikipedia.org/wiki?curid=575122", "title": "Správní rada Univerzity Palackého", "text": "Správní rada Univerzity Palackého\n\nSprávní rada Univerzity Palackého v Olomouci je podle § 14-15 zákona č. 111/1998 Sb. ve znění pozdějších předpisů dozorčím orgánem nad hospodařením univerzity, který má některé exekutivní pravomoci. Vyjadřuje se především k dlouhodobému záměru školy, k rozpočtu, k výročním zprávám o činnosti a hospodaření, k výsledkům hodnocení její činnosti a k dalším věcem, které jí k projednání předloží rektor nebo ministr školství. \nSprávní rada Up má 15 členů, které po projednání s rektorem UP jmenuje ministr školství. Jsou v ní zastoupeni představitelé veřejného života, územní samosprávy a státní správy, kteří nesmí být zaměstnanci UP. Členství trvá 6 let, obměňuje se vždy po dvou letech jedna třetina členů. Aktuální seznam členů SR UP lze nalézt na stránkách univerzity.\nJejím současným předsedou je Ing. Pavel Prudký, ředitel Finančního úřadu v Olomouci, místopředsedy poslankyně MUDr. Jitka Chalánková a primátor statutárního města Olomouce Martin Novotný.\n\n"}
{"id": "575129", "url": "https://cs.wikipedia.org/wiki?curid=575129", "title": "Mistrovství Evropy ve volejbale žen 1955", "text": "Mistrovství Evropy ve volejbale žen 1955\n\n4. mistrovství Evropy ve volejbale žen proběhlo v dnech 15. – 25. června v Bukurešti v Rumunsku.\n\nMistrovství se zúčastnilo šest družstev. Hrálo se v jedné skupině systémem každý s každým. Mistrem Evropy se stalo družstvo Československa.\n\n SSSR – Bulharsko 3:0 (15:10, 15:6, 15:11)\n\n15. června 1955 – Bukurešť\n\n15. června 1955 – Bukurešť\n\n15. června 1955 – Bukurešť\n\n17. června 1955 – Bukurešť\n\n17. června 1955 – Bukurešť\n\n17. června 1955 – Bukurešť\n\n19. června 1955 – Bukurešť\n\n19. června 1955 – Bukurešť\n\n19. června 1955 – Bukurešť\n\n22. června 1955 – Bukurešť\n\n22. června 1955 – Bukurešť\n\n22. června 1955 – Bukurešť\n\n26. června 1955 – Bukurešť\n\n26. června 1955 – Bukurešť\n\n26. června 1955 – Bukurešť\n1. Československo\n2. SSSR\n3. Polsko\n\n\n"}
{"id": "575130", "url": "https://cs.wikipedia.org/wiki?curid=575130", "title": "Çatal Hüyük", "text": "Çatal Hüyük\n\nÇatal Hüyük (též Çatalhöyük nebo Çatal Höyük) [\"čatal höjuk\"] je turecký název pro osadu v jižní Anatolii, která existovala v období neolitu a chalkolitu, přibližně mezi lety 7500 až 5700 př. n. l. Jedná se o jedno z největších a nejlépe zachovaných archeologických nalezišť z této dějinné epochy.\n\nRozkládá se na přibližně 20 metrů vysokém uměle vytvořeném návrší 40 km jihovýchodně od města Konya. Lokalita byla objevena roku 1958, přičemž hlavní archeologické výzkumy zde proběhly v letech 1961-1965. Druhá fáze výzkumů byla zahájena v druhé polovině roku 1993 a podílejí se na nich týmy archeologů ze Spojeného království, Spojených států amerických, Turecka, Polska a dalších zemí.\n\nOsada byla tvořena obytnými domy postavenými z vepřovic. Mnoho z těchto domů mělo stěny vyzdobeno nástěnnými malbami. Předpokládá se, že v nich mohlo žít 5000-10 000 obyvatel. Díky své velikosti je někdy považována za jedno z prvních měst na světě. Obyvatelé byli zemědělci, což dokládají například nálezy různých druhů obilnin, a rovněž se zabývali chovem domestikovaných zvířat (ovce a skot). Také dokázali zpracovávat mléko. Vyráběli keramiku a obsidiánové nástroje. Mezi nejznámější zdejší nálezy patří figurka sedící matky (snad bohyně) se dvěma lvicemi z pálené hlíny. Společně s ní se zde našly stovky dalších, převážně mužských a zvířecích figurek.\n\n"}
{"id": "575134", "url": "https://cs.wikipedia.org/wiki?curid=575134", "title": "Rockové sady", "text": "Rockové sady\n\nRockové sady jsou rockový hudební festival konající se v západočeském městě Kraslice. Je pořádán od roku 2003 a navazuje na tehdejší festival Sbohem prázdniny. Během předešlých ročníků zde vystoupily skupiny jako: AB-band, AC/DC revival, Alkehol, Arakain, Blue Effect, Debustrol, Doga, Kern, Kreyson, Krucipüsk, Locomotive, Seven a spousta dalších.\n"}
{"id": "575135", "url": "https://cs.wikipedia.org/wiki?curid=575135", "title": "Lincoln Ellsworth", "text": "Lincoln Ellsworth\n\nLincoln Ellsworth (12. května 1880 Chicago, Illinois – 26. května 1951 New York) byl americký podnikatel, letec a polární badatel. Věnoval se leteckému výzkumu Arktidy i Antarktidy. Výzkumy prováděl letadly nebo byl účastníkem expedic vykonaných vzducholodí. Svými lety přispěl podstatně k poznání Antarktidy, byl vyznamenán medailemi několika zeměpisných společností. Jeho jméno nese Ellsworthova země a Ellsworthovo pohoří v Antarktidě a také Ellsworthova letecká základna v Jižní Dakotě.\n\nV roce 1925 se poprvé pokusil s dvěma letadly Dornier Wal dosáhnout severního pólu společně s Amundsenem, museli však nouzově přistát a vrátit se na Špicberky. V roce 1926 se účastnil polární expedice Amundsen - Ellsworth - Nobile na vzducholodi \"\"Norge\"\", při níž přeletěli severní pól ze Špicberk na Aljašku. V roce 1931 byl kartografem při expedici na německé vzducholodi \"\"Graf Zeppelin\"\", která z Archangelska prováděla letecký průzkum země Františka Josefa a Severní země.\nOd roku 1933 se věnoval leteckému výzkumu Antarktidy. V letech 1933–1934 a 1934–1935 se dvakrát pokusil přeletět Antarktidu, avšak poškození letadla a nepříznivé počasí mu v tom zabránily. Teprve na konci roku 1935 se mu podařilo vykonat společně s pilotem Hollick-Kenyonem první přelet z ostrova Dundee ve Weddellově moři do stanice Little America ve Velrybí zátoce v Rossově moři. Pro mlhu museli pětkrát přistát a pro nedostatek paliva nedoletěli až k samému cíli, nýbrž několik kilometrů před ním přistáli a zbytek došli pěšky. Při letu byla objevena země, která dnes nese název Ellsworthova země a plošina Hollick-Kenyona, a také bylo poprvé spatřeno neznámé území západní Antarktidy. V letech 1938–1939 podnikl svou čtvrtou výpravu do oblasti Enderbyho země, avšak uskutečnil jen jediný let do vnitrozemí, při němž objevil Americké pohoří.\n\n\n\n"}
{"id": "575141", "url": "https://cs.wikipedia.org/wiki?curid=575141", "title": "Boll", "text": "Boll\n\nPříjmení Boll či Böll nosí více různých osobností:\n\n\n"}
{"id": "575143", "url": "https://cs.wikipedia.org/wiki?curid=575143", "title": "Tony Rombola", "text": "Tony Rombola\n\nTony Rombola (* 24. listopadu 1964) je kytarista americké heavy metalové kapely Godsmack. Je časopisem \"Guitar World\" označen za jediného kytaristu, který si udržel originální kytarový styl (a kytarová sóla) v nu metalové éře, čímž si vysloužil respekt a obdiv celého kytarového průmyslu. Založil také sólový projekt Another Animal.\n\nRombola začal hrát na kytaru ve svých jedenácti letech jako samouk. První písně, které dokázal zahrát, pocházely od kapely Black Sabbath. Později si velmi oblíbil hudbu na albech \"Led Zeppelin III\", \"2112\" a \"We Sold Our Soul for Rock 'n' Roll\". Za celý svůj život nebyl ani na jediné kytarové lekci, učil se ze svých oblíbených CD a z magazínů typu \"Guitar World\". Sully Erna potkal Rombolu na jednom malém vystoupení, kde hrál cover verze písní od Alice in Chains a Rage Against the Machine.\n\nMá manželku Sue a tři nevlastní děti. Je rovněž známý pro svou oblibu ve videohrách a golfu.\n\n\n\n\n"}
{"id": "575147", "url": "https://cs.wikipedia.org/wiki?curid=575147", "title": "7. návštěvní expedice (ISS)", "text": "7. návštěvní expedice (ISS)\n\n7. návštěvní expedice ( ) na Mezinárodní vesmírnou stanici (ISS) byla krátkodobá výprava ruského kosmonauta Jurije Šargina na stanici. Po týdenním pobytu na stanici a splnění vědeckého programu se Šargin vrátil na Zem.\n\n\n\nMezinárodní vesmírná stanice (ISS) byla od začátku listopadu 2000 trvale osídlena lidmi. Základní posádky stanice byly do havárie Columbie střídány raketoplány, jako záchranné čluny jim sloužily lodě Sojuz. Po následném přerušení letů raketoplánů byla velikost základních posádek stanice snížena na dva kosmonauty, jejichž dopravu zajišťovaly Sojuzy. Třetí místo v lodích obsazovali členové návštěvních posádek po týdnu se starým Sojuzem vracející na Zem.\n\nNa volné místo v Sojuzu TMA-5 se zpočátku od dubna 2004 připravoval Gregory Olsen, ale v červnu 2004 ho lékaři z výcviku vyřadili, pokračoval pak alespoň ve studiu teorie a na ISS se dostal až v Sojuzu TMA-7 v 9. návštěvní expedici. Olsenovým náhradníkem byl Sergej Kostěnko, který s ním odešel z výcviku a byl jeho náhradníkem i pro let na Sojuzu TMA-7.\n\nNásledně, v červnu – srpnu 2004, probíhala jednání o možném letu mezi Roskosmosem a ruským podnikatelem Sergejem Polonským. Polonskij prošel výcvikem účastníka kosmického letu už v září – říjnu 2002 a lednu – únoru 2003. Nicméně rozhovory skončily neúspěšně, oficiálně z medicínských příčin (přílišná výška kandidáta – 194 cm), neoficiálně pro nezaplacení požadované částky.\n\nPo odpadnutí Polonského zůstal jediným kandidátem na volné křeslo v Sojuzu Jurij Šargin, jediný příslušník ruských Kosmických vojsk s výcvikem kosmonauta. Oficiálně byl do posádky Sojuzu TMA-5 zařazen 27. srpna 2004.\n\nSaližan Šaripov a Leroy Chiao z Expedice 10 odstartovali se Šarginem 14. října 2004 z kosmodromu Bajkonur v lodi Sojuz TMA-5. Po dvou dnech samostatného letu se 16. října spojili se stanicí.\n\nPo spojení se kosmonauti uvítali se stálou posádkou ISS, vyložili náklad pro stanici a Šargin začal plnit vědecký program svého letu. Kosmonaut se věnoval především řadě lékařských experimentů skoumajících vliv kosmckého letu na zdraví kosmonautů, dále sledování povrchu Země pro ekologické studie, a technologickým pokusům.\n\nPo týdenním pobytu na ISS se 23. října 2004 ve 21:08 UTC vracející se posádka Expedice 9 a Šargin v Sojuzu TMA-4 odpoutali od stanice a 24. října v 0:36 UTC přistáli v severním Kazachstánu, nedaleko Arkalyku.\n"}
{"id": "575151", "url": "https://cs.wikipedia.org/wiki?curid=575151", "title": "Blažej", "text": "Blažej\n\nBlažej má více významů:\n"}
{"id": "575153", "url": "https://cs.wikipedia.org/wiki?curid=575153", "title": "Zápas Isner–Mahut ve Wimbledonu 2010", "text": "Zápas Isner–Mahut ve Wimbledonu 2010\n\nZápas Isner–Mahut ve Wimbledonu 2010 je nejdelší utkání tenisové historie, v němž bylo překonáno několik wimbledonských i tenisových rekordů, včetně nejvyššího počtu es zahraných v jediném zápase.\n\nV 1. kole mužské dvouhry se utkali 23. nasazený Američan John Isner a Francouz Nicolas Mahut, který do hlavní soutěže postoupil z kvalifikace. Zápas trval 11 hodin a 5 minut, hrál se tři dny, protože byl dvakrát přerušen pro tmu a skončil vítězstvím Johna Isnera v poměru 6–4, 3–6, 6–7(7), 7–6(3), 70–68.\n\nUtkání začalo v 18:18 hodin britského letního času (17:18 UTC) v úterý 22. června 2010. Za stavu 2–2 na sety bylo poprvé přerušeno ve 21:07 hodin pro nedostatek světla. Ve středu 23. června pokračovalo od 14:05 hodin a rekord do té doby nejdelšího utkání pokořilo v 17:45 hodin. Pro nedostatek světla bylo podruhé přerušeno ve 21:13 hodin za poměru 59:59 her v pátém rozhodujícím setu. Ve čtvrtek 24. června došlo k pokračování od 15:40 hodin a Isner proměnil svůj 5. mečbol v 16:49 hodin. Jen pátý set trval 8 hodin a 11 minut, což by stačilo na překonání rekordu nejdelšího utkání historie.\n\nVe wimbledonském zápase 1. kola druhý nejvyšší tenista okruhu ATP John Isner (206 cm) zahrál 113 a Nicolas Mahut 103 es, čímž oba překonali stávající rekord.\n\nUtkání bylo hráno na dvorci č. 18 All England Lawn Tennis and Croquet Clubu. V něm se každoročně na přelomu června a července uskutečňuje třetí grandslamový turnaj sezóny, který je nejstarší na světě. Byl založen již v roce 1877.\n\nNižší postavení Mahuta na žebříčku ATP pro dvouhru neumožňovalo, aby mu zajistilo automatickou účast v hlavní soutěži. Proto musel nastoupit do kvalifikace, v níž byl nasazený jako hráč číslo 27. Vyhrál tři kvalifikační kola, když postupně zdolal Franka Dancevice 6–3, 6–0 v 1. kole, Alexe Bogdanoviće 3–6, 6–3, 24–22 ve 2. kole a konečně Stefana Koubka v pětisetovém zápase 6–7(8), 3–6, 6–3, 6–4, 6–4. Odehrál tak dlouhá utkání již v týdnu před zahájením hlavní soutěže ve Wimbledonu 2010.\n\nLos mužské dvouhry pak kvalifikantovi přidělil za soupeře 1. kola 23. nasazeného Američana Isnera.\n\nIronií osudu se stal rok 2011, kdy proti sobě los poslal oba hráče v prvním kole znova.\nI tentokrát zvítězil John Isner, tentokrát jen ve třech setech. 7:6(4) 6:2 7:6(6)\n\nZápas začal druhý hrací den, v úterý 22. června 2010. Po odehrání čtyř setů, za vyrovnaného stavu 2–2 na sety byl přerušen pro tmu. Během středečního pokračování došlo k překonání rekordu nejdelšího utkání historie. Druhé přerušení pro tmu přišlo za stavu 59–59 her na obou stranách v pátém setu, navzdory skandování publika \"„My chceme ještě, my chceme ještě.“\" Zápas byl dohrán ve čtvrtek 24. června, po dalších několika odehraných hodinách Isner zvítězil poměrem 70–68 v rozhodujícím setu.\n\nHlavním rozhodčím zápasu byl Švéd Mohamed Lahyani, jenž po zápase sdělil „neměl jsem šanci se unavit. Byl jsem u vytržení z toho tenisového představení a udržel koncentraci. Musel jsem kvůli hráčům, kteří ukázali dech beroucí odolnost a energii. Na jídlo nebo koupelnu člověk v tom transu ani nemyslí.“ Od druhého dne zápasu musely být střídány dvě skupiny 14 čárových rozhodčích a čtyři skupiny 28 sběračů míčků.\n\nPo skončení zápasu převzali oba tenisté spolu s hlavním rozhodčím speciální dary (broušenou mísu a flétny na šampaňské), od významných hostů turnaje, bývalého nejlepšího britského tenisty Tima Henmana a wimbledonské vítězky z roku 1969 Ann Haydonové-Jonesové. Následovalo focení u výsledkové tabule kurtu se zobrazeným skóre.\n\nUtkání pokořilo několik stávajících tenisových rekordů, včetně nejdelšího zápasu (11 hodin a 5 minut), nejdelšího setu (pátá sada trvala 8 hodin a 11 minut), největšího počtu odehraných her v setu (138 v páté sadě) i zápasu (183), nejvíce zahraných es v zápase (Isner, 113), absolutního počtu zahraných es oběma hráči (Mahut také překonal se 103 esy rekord, v součtu bylo zaznamenáno 216 es).\n\nRekord nejvyššího počtu odehraných gamů v jediném zápase od zavedení tiebreaku drželo do této chvíle čtvrtfinále na Australian Open 2003 mezi Andy Roddickem a Júnisem Al Ajnávím, v němž bylo dosaženo 83 gamů. Zápas vyhrál Roddick poměrem setů 4–6, 7–6, 4–6, 6–4, 21–19. Absolutní rekord v počtu gamů na jeden zápas, bez ohledu na tiebreak, měl hodnotu 112 her. Byl vytvořen roku 1969 během utkání, v němž Pancho Gonzales zvítězil nad Charliem Pasarelou pomerem setů 22–24, 1–6, 16–14, 6–3, 11–9, také v 1. kole Wimbledonu\n\nRekord v celkové délce zápasu drželo časem 6 hodin a 33 minut utkání hrané na French Open 2004, ve kterém Fabrice Santoro porazil svého francouzského krajana Arnauda Clémenta poměrem setů 6–4, 6–3, 6–7(5), 3–6, 16–14. Zápas Isner–Mahut také překonal neoficiální rekord s hodnotou 6 hodin a 40 minut z nominačního utkání o právo nastoupit za tým Spojeného království do Davisova poháru, hraného 25. února 2009. Chris Eaton v něm zvítězil nad Jamesem Wardem pomerem setů 6–3, 6–2, 6–7(3), 2–6, 21–19. Jen pátý set wimbledonského utkání o několik hodin překonal celkovou délku do té doby nejdelšího zápasu.\n\nJohn Isner zaservíroval rekordní 79. eso při zisku hry na poměr gamů 39–38 v pátém setu. Rekord nejvyššího počtu zahraných es v jediném utkání držel Chorvat Ivo Karlović, nejvyšší tenista na okruhu ATP, který v prvním hracím dnu semifinále Davis Cupu 2009 mezi Chorvatskem a Českou republikou, zaznamenal proti Radku Štěpánkovi 78 es v pěti setech. Celkem Isner zahrál 113 es, Mahut pak 103 es, čímž oba překonali rekord.\n\nVítězný Isner se ve 2. kole utkal s Thiemem de Bakkerem, který také odehrál dlouhý pětisetový zápas 1. kola proti Santiagu Giraldovi. V tomto utkání bylo odehráno celkem 74 gamů, de Bakker vyhrál ve středu 23. června, když v poslední rozhodující sadě zvítězil poměrem her 16–14.\n\nIsnerovo první utkání mužské čtyřhry proti dvojici Michał Przysiężny a Dudi Sela, v níž byl jeho spoluhráčem Sam Querrey, muselo být z plánovaného úterního termínu přeloženo až na pátek, kdy sehrál také zápas 2. kola dvouhry proti de Bakkerovi na dvorci č. 5. Isnerův zápas čtyřhry byl v programu plánován jako druhé utkání na dvorci č. 19. V něm mu podlehl 0–6, 3–6, 2–6 za 74 minut, aniž by zahrál jediné eso. Mahut hrál čtyřhru s krajanem Arnaudem Clémentem. V 1. kole nastoupili proti britskému páru Colin Fleming a Ken Skupski. Utkání začalo ve čtvrtek pozdě odpoledne opět na dvorci č. 18 a bylo přerušeno poté co Francouzi Mahut a Clément ztratili první sadu 6-7(4). V pátek Britové dovedli zápas do vítězného konce celkovým poměrem setů 7–6, 6–4, 3–6, 7–6.\n\nBritský letní čas = UTC+1.\n\n\n\n\nDruhý den zápasu se dvě výsledkové tabule v rozích dvorce zastavily na stavu 47–47 gamů a následně zhasly. Programátoři IBM prohlásili, že tabule jsou nastavené pouze do počtu her 47–47 a aktualizace bude provedena do příštího dne. Na oficiální stránce Wimbledonu, kde jsou zobrazovány online změny zápasů, došlo za stavu her 50–50 k vynulování skóre a na webu se objevil výsledek 0–0. Uživatelé byli informováni, aby k aktuálnímu stavu v pátém setu přičítali 50 gamů u každého tenisty. Programátor IBM pracoval na aktualizaci programu počítadla ve středu do 23:45 hodin, aby bylo následující den schopné zobrazovat výsledek, přestože existovalo riziko, že dojde k dalšímu selhání po odehrání příštích 25 gamů.\n\nBývalí aktivní tenisté a komentátoři označili tento zápas za historický. Vyslovili názor, že je nepravděpodobné, aby se tak dlouhé utkání někdy opakovalo. Wimbledonský vítěz John McEnroe prohlásil, že „toto je nejlepší reklama našeho sportu. Jsem hrdý na to, že jsem byl její součástí. Často neprojevujeme dostatečný respekt, neoceňujeme zásluhy tenistů za odvedené výkony, ale tento zápas by měl vést ke zvýšení jejich prestiže.” Řada dalších hráčů, tenisových odborníků i fanoušků se připojila k jeho tvrzení o vynikajících výkonech hráčů na dvorci.\n"}
{"id": "575154", "url": "https://cs.wikipedia.org/wiki?curid=575154", "title": "Železniční trať Goßdorf-Kohlmühle – Hohnstein", "text": "Železniční trať Goßdorf-Kohlmühle – Hohnstein\n\nŽelezniční trať Goßdorf-Kohlmühle – Hohnstein, známá také jako Schwarzbachbahn, byla saská úzkorozchodná dráha v Českosaském Švýcarsku. Vedla z Goßdorfu na normálněrozchodné trati Budyšín – Bad Schandau údolím potoka Schwarzbach do Hohnsteinu.\n\nProvoz na trati byl zahájen v roce 1897, vzhledem k nízkým přepravním výkonům byly kromě lokomotiv řady IV K využívány také starší, méně výkonné I K. V roce 1951 byla trať zrušena, dnes částečně slouží jako stezka pro pěší. Na zastávce Lohsdorf byly v roce 2006 opět položeny koleje.\n\n"}
{"id": "575158", "url": "https://cs.wikipedia.org/wiki?curid=575158", "title": "Stanislav Tůma (rozcestník)", "text": "Stanislav Tůma (rozcestník)\n\nJméno a příjmení Stanislav Tůma nosí více osobností:\n\n\n"}
{"id": "575159", "url": "https://cs.wikipedia.org/wiki?curid=575159", "title": "Matt Bradley", "text": "Matt Bradley\n\nMatt Bradley (* 13. července 1978 ve Stittsville, Ontario) je bývalý kanadský hokejový útočník. Momentálně pracuje jako skaut pro klub Washington Capitals.\n\nPřed vstupem do draftu, hrával v juniorském celku Kingston Frontenacs hrající v OHL. V klubu působil v letech 1995-1998. V posledním roce získal cenu William Hanley Trophy. V roce 1996 byl draftován týmem San Jose Sharks ve čtvrtém kole 102. celkově. Poprvé v seniorském hokeji se objevil v sezoně 1996/97, v nižší zámořské soutěži AHL odehrál jeden zápas, ve kterém přihrál na gól. Na farmě Sharks v Kentucky Thoroughblades hrál stabilně v období 1998-2000. Sezonu 2000/2001 střídal mezi farmou Kentucky a hlavním týmem San Jose Sharks. 6. října 2000 debutoval v NHL, zápas odehrál proti St. Louis Blues. Od roku 2001 byl kmenovým hráčem Sharks. 1. března 2003 byl vyměněn za Wayne Primeau do Pittsburgh Penguins. V klubu Penguins setrval jeden rok. Během výluky v NHL 2004/2005 odehrál šest zápasů v nižší rakouské lize za klub EC Dornbirn. 18. srpna 2005 podepsal smlouvu s klubem Washington Capitals jako volný hráč. První sezonu v Capitals plnil roli alternativního hráče. V sezóně 2007-08 zdvojnásobil počet střel na bránu z předchozí sezony, celkem vystřelil 111 krát na branku. Byl třetím nejvíce střílejícím hráčem mezi hráči Capitals, přestože byl druhý s nejnižší časem na ledě. Zlepšil si hodnocení plus / mínus v každém ročním období, které se datuje do roku 2003. 27. května 2008 prodloužil smlouvu s Washington Capitals na následující tři roky za 1 000 000 dolarů na sezónu. Hlavní účel v Capitals měl takový, aby chránil hvězdy týmu např: Alexander Ovečkin, Nicklas Bäckström a další. Po vypršení smlouvy nemělo vedení klubu již zájem a 1. července 2011 se stal volným hráčem. Později si ho vyhlídl tým Florida Panthers, se kterým podepsal dvouletou smlouvu v hodnotě 950 000 dolarů. Ve Floridě však strávil jeden rok. 29. října 2012 se dohodl na smlouvě s finským klubem TuTo Hockey, hrající v nižší lize pod názvem Mestis. V prvním zápase, které se odehrálo 1. listopadu 2012, utrpěl otřes mozku. Po čtyřech dnech se rozhodl k návratu do Kanady, podrobit se rehabilitacím, později se rozhodl ukončit hráčskou kariéru.\n\n\n\n"}
{"id": "575163", "url": "https://cs.wikipedia.org/wiki?curid=575163", "title": "Tunel Učka", "text": "Tunel Učka\n\nTunel Učka je silniční tunel v Chorvatsku.\n\nTunel prochází masivem pohoří Učka a spojuje poloostrov Istrii a chorvatské přímoří. Je součástí budované dálnice A8, a tedy i Istrijského ypsilonu. Leží přibližně mezi obcemi Lupoglav a Matulji. Nadmořská výška obou portálů je 495 m.\n\nDélka tunelu je 5062 m a šířka 9,10 m. Tunel je jednotubusový, jsou v něm dva jízdní pruhy (jeden pro každý směr). Z toho důvodu je v něm omezena rychlost na 80 km/h a je zakázáno předjíždění. Provoz v tunelu sleduje 83 kamer. Protipožární ochrana zahrnuje 538 požárních hlásičů, 39 hydrantů a 38 nouzových telefonů. V tunelu jsou též únikové zóny. Test klubu ADAC v roce 2004 vyhodnotil tunel jako vysoce rizikový pro silniční provoz (tunel obsadil v rámci Chorvatska poslední místo společně s tunelem Tuhobić na dálnici A6). Příčinou špatného hodnocení byl špatný stav vozovky a nedostatek únikových cest.\n\nStavba tunelu začala v roce 1978, otevřen 27. září 1981. V současnosti je postaven pouze jeden tubus, spolu s rozšířením rychlostní silnice B8 na dálnici je plánována stavba druhého, severního tubusu. Počet jízdních pruhů se tak zvýší na čtyři (dva pro každý směr). Dokončení stavby je plánované na přelom roků 2014 a 2015.\n\nZa použití tunelu se vybírá mýtné v následují výši:\n\nSoučástí placeného úseku jsou celkem 4 bezprostředně za sebou následující silniční stavby: \n\n"}
{"id": "575164", "url": "https://cs.wikipedia.org/wiki?curid=575164", "title": "Bertrand ze Saint-Gilles", "text": "Bertrand ze Saint-Gilles\n\nBernard ze Saint-Gilles ( \"Bertran de Sant Geli\", \"Bertrand de Saint-Gilles\", 1065/1070 – krátce před 3. únorem 1112) byl hrabě z Toulouse a z Rouergue, markýz provensálský a hrabě z Tripolisu.\n\nNarodil se zřejmě jako nemanželský syn hraběte Raimonda z Toulouse a v roce 1095 se oženil s Helenou, dcerou Oda Burgundského.\n\nNa podzim roku 1096 se Raimond z Toulouse přidal k křížové výpravě a Bertrand se stal regentem panství. Po otcově skonu při obléhání Tripolisu roku 1105 se stal hrabětem a titulu užíval do roku 1108, kdy se na kontinent vrátila vdova po jeho otci i se synem jako právoplatným dědicem. Bertrand se tehdy vydal se silným vojenským doprovodem získat otcovo dědictví ve Svaté zemi. V Konstantinopoli složil lenní hold císaři Alexiovi a poté pokračoval do Tortosy, kde se dočkal přátelského přijetí. Po příjezdu Bertrand očekával, že mu Tankred přenechá někdejší otcovu část Antiochie a dostal se do sporu s Vilémem Jordanem, správcem otcovy pozůstalosti, který mu nechtěl postoupit velení vojska u stále obléhaného Tripolisu. Komplikovanou situaci řešil tím, že požádal o podporu Tankreda i krále Balduina a oběma se zavázal příslibem lenního holdu. Po jejich příjezdu došlo u Tripolisu k všeobecnému usmíření a následně k dobytí města. Vilém Jordan dostal jako odškodnění města Tortosu a Arqu a oba muži uzavřeli dohodu o vzájemném dědění v případě nenadálé smrti toho druhého. V krátké době poté byl Vilém Jordan za nejasných okolností zabit.\n\nBertrand se stal se vládcem čtvrtého křižáckého státu a leníkem jeruzalémského krále. Králi se odvděčil podporou při obléhání Bejrútu, který byl po několikaměsíčním obléhání dobyt a zcela vypleněn.\nZ hrabství ve Svaté zemi se nový hrabě dlouho netěšil. Zemřel v dubnu 1112 a dědicem se stal jediný syn Pons.\n\n"}
