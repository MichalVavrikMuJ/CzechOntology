{"id": "725576", "url": "https://cs.wikipedia.org/wiki?curid=725576", "title": "Bystrica (přítok Nitrice)", "text": "Bystrica (přítok Nitrice)\n\nBystrica je 5,7 km dlouhý potok na Horní Nitře, v západní části okresu Prievidza. Jde o pravostranný přítok Nitrice.\n\nPramení ve Strážovských vrších, v podcelku Nitrické vrchy, na severovýchodním svahu Čierného vrchu (997 m n. m.) v nadmořské výšce 700 m.\n\nOd pramene teče nejprve na sever, postupně se stáčí na východ, zleva přibírá čtyři krátké přítoky z jihovýchodního úpatí Suchého vrchu a stáčí se na jihovýchod. Zprava přibírá přítok z oblasti Kuchyne, další z oblasti Havraní skaly a vstupuje do Hornonitrianske kotliny, do podcelku Rudnianske kotliny. Protéká obcí Rudnianska Lehota, stáčí se a teče východním směrem ke svému ústí. Vlévá se do vodní nádrže Nitrianske Rudno severně od obce Nitrianske Rudno v nadmořské výšce 321 m.\n"}
{"id": "725578", "url": "https://cs.wikipedia.org/wiki?curid=725578", "title": "Europe '72", "text": "Europe '72\n\nEurope '72 je koncertní trojalbum skupiny Grateful Dead. Album vyšlo v roce 1972 u Warner Bros. Records. Písně pocházejí z evropského turné.\n\n"}
{"id": "725579", "url": "https://cs.wikipedia.org/wiki?curid=725579", "title": "Krzeszowice", "text": "Krzeszowice\n\nKrzeszowice jsou město v severozápadní části Malopolského vojvodství. V současné době má 10 050 obyvatel (2010).\n\n"}
{"id": "725580", "url": "https://cs.wikipedia.org/wiki?curid=725580", "title": "Brent Mydland", "text": "Brent Mydland\n\nBrent Mydland (21. října 1952, Mnichov, Německo – 26. července 1990, Lafayette, Kalifornie, USA) byl americký rockový klávesista, nejvíce známý jako člen skupiny Grateful Dead v letech 1979-1990. Spolupracoval například také s Bobem Dylanem na jeho albu \"Down in the Groove\" z roku 1988.\n"}
{"id": "725583", "url": "https://cs.wikipedia.org/wiki?curid=725583", "title": "Keith Godchaux", "text": "Keith Godchaux\n\nKeith Richard Godchaux (19. července 1948, Seattle, Washington, USA – 23. července 1980, Marin County, Kalifornie, USA) byl americký rockový klávesista, nejvíce známý jako člen skupiny Grateful Dead v letech 1971–1979. Krátce také hrál se skupinou Heart of Gold Band.\n"}
{"id": "725584", "url": "https://cs.wikipedia.org/wiki?curid=725584", "title": "Donna Jean Godchaux", "text": "Donna Jean Godchaux\n\nDonna Jean Godchaux-MacKay (* jako Donna Jean Thatcher; 22. srpna 1947, Florence, Alabama, USA) je americká zpěvačka, nejvíce známá jako členka skupiny Grateful Dead v letech 1972–1979. Později hrála například ve skupině Heart of Gold Band.\n"}
{"id": "725587", "url": "https://cs.wikipedia.org/wiki?curid=725587", "title": "Mužik", "text": "Mužik\n\nMužik (rusky \"мужик\") označuje ruského rolníka, obvykle v carském Rusku. Termín implikuje jistou míru chudoby – většina mužiků byla před zemědělskými reformami z roku 1861 nevolníky. Po tomto datu jim byly přiděleny pozemky a stali se svobodnými rolníky. Slovo bylo přeneseno do západních jazyků díky svému častému výskytu v literatuře, zejména u Tolstého a Dostojevského.\n"}
{"id": "725590", "url": "https://cs.wikipedia.org/wiki?curid=725590", "title": "Joshua Lederberg", "text": "Joshua Lederberg\n\nJoshua Lederberg (23. května 1925, Montclair, New Jersey — 2. února 2008, New York) byl americký molekulární biolog, jenž se stal nositelem Nobelovy ceny za objev a popis konjugace u bakterií.\n\nV roce 2012 byl na jeho počest pojmenován na povrchu Marsu v oblasti Xanthe Terra 87 km velký impaktní kráter.\n\nJoshua Lederberg se narodil rabínu Zvi Hirsch Lederbergovi (1903–1969) a jeho ženě Esther Goldenbaumové. Oba rodiče byli Židé, kteří z Palestiny dva roky před narozením Joshui emigrovali do USA.\n\nJoshua Lederberg vystudoval zoologii na Kolumbijské universitě, kde obdržel titul bakalář již ve svých 19 letech. V r. 1944 přestoupil na Yaleovu universitu, kde r. 1947 obdržel doktorát. Stejného roku přechází na univerzitu ve Wisconsinu, kde pokračuje ve výzkumu genetiky bakterií.\n\nJoshua Lederberg byl velice aktivním člověkem. Podílel se na výzkumu virálních protilátek ve spolupráci s laureátem Nobelovy ceny Frankem M. Burnetem, studoval umělou inteligenci, či se zabýval studiem možného mimozemského života (jako první použil termín exobiologie a spolupracoval s Carlem Saganem na ustanovení exobiologie jako vědeckého oboru a jeho prosazení při výzkumech vesmíru). V 60. letech mu mezinárodní pozornost vyneslo upozorňování na fakt, že navrátivší se astronauti z Měsíce by měli strávit určitou dobu v karanténě z důvodu možného přenosu mimozemských mikrobů.\n\nJoshua Lederberg se poprvé oženil r. 1946 s Esther M. Zimmerovou, jež byla objevitelkou transdukce u lambda fága, také poprvé popsala proces lysogenie; roku 1966 se rozvedli. Jeho druhá žena, Marguerita Stein Lederbergová, byla psychiatričkou a profesorkou na Cornellově universitě. Měli spolu dceru Anne.\n\nRoku 2008 Joshua Lederberg zemřel na pneumonii ve věku 82 let.\n\nV době, kdy Joshua Lederberg končil svá doktorská studia, vědci zastávali názor, že se bakterie rozmnožují asexuálně dělením tj. na dvě geneticky totožné poloviny. Avšak Dr. Lederberg byl jiného názoru. Pozoroval, že bakterie \"Escherichia coli\" si určitým způsobem genetickou informaci vyměňují tj. obdobě rekombinace vyšších živočichů. Tento děj r. 1946 nazval konjugací. Nobelovu cenu za tento objev obdržel r. 1958 společně s Georgem Beadllem a Edwardem Tatumem.\n\nJoshua Lederberg je autorem několika knih: \n\n\n"}
{"id": "725603", "url": "https://cs.wikipedia.org/wiki?curid=725603", "title": "Buckner Mountain", "text": "Buckner Mountain\n\nBuckner Mountain je hora v Severních Kaskádách v americkém státě Washington. Nachází se v divočině Stephena Mathera a v národním parku Severní Kaskády. S nadmořskou výškou 2778 metrů se jedná o nejvyšší horu okresu Skagit. Je čtrnáctou nejvyšší horou ve státě, třetí nejvyšší horou v národním parku a jednou z desíti nevulkanických hor ve státě, které jsou větší než 9 tisíc stop nad mořem.\n\nHora nese jméno po Henrym Freelandu Bucknerovi, který na začátku minulého století vedl těžební společnost v Horseshoe Basin, jihozápadně od hory.\n\nHora má dva vrcholy o přibližně stejné nadmořské výšce, které jsou odděleny několik desítek metrů velkým horským hřebenem. Údaje o přesné nadmořské výšce jihozápadního vrcholu se u různých zdrojů liší. Nynější čtyřúhelník USGS ukazuje jeho výšku mezi 2768 metry a 2780 metry, zatímco podle Peakbagger.com je jeho nadmořská výška 2778 metrů, což bylo zjištěno analýzou digitální fotografie. U druhého vrcholu se zdroje shodují na 2777 metrech nad mořem. Známý horolezec Fred Beckey ve svém průvodci Severními Kaskádami tvrdí, že severozápadní vrchol je o 60 centimetrů vyšší, ale nemá proto žádné východisko, navíc ani nikdy na horu nevylezl. Většina horolezců stoupá na vyšší vrcholek, jelikož je blíže po standardní cestě přes Horseshoe Basin.\n\nBuckner Mountain má prominenci 925 metrů, což ji řadí až na jednapadesáté místo ve státě. Nejbližší vyšší horou je Goode Mountain, která se nachází téměř 7 kilometrů východně od Buckner Mountain.\n\nHora se nachází na hranici okresů Skagit a Chelan a na západě ji s Horseshoe Peakem, Boston Peakem a Sahale Mountain spojuje Ripsaw Ridge, hřeben značící několik kilometrů okresní hranice. Několik kilometrů níže od Sahale Mountain se nachází Kaskádový průsmyk, zatímco severně od Ripsaw Ridge se nachází Bostonský ledovec, který je největší v celých Severních Kaskádách. Jižně od hřebenu se nachází Horseshoe Basin, ze které pocházejí některé přítoky horního toku řeky Stehekin. Dlouhé a vysoké hřebeny pokračují z Buckner Mountain východně k průsmyku Park Creek Pass a jižně k Booker Mountain a Park Creek Ridge. Mezi ledovce nedaleko hory patří Hromový ledovec na severu a Bucknerův ledovec na jihu.\n\nHora tvoří rozvodí mezi povodími řek Skagit a Columbia.\n\nHora je jedním z lépe přístupných vrcholků ve státě, za což vděčí své poloze východně od Kaskádového průsmyku a nedaleko dobře spravované turistické stezky. Bostonský ledovec, který se nachází severně od hory, se stal jedním z nejčastěji slézaných ledovců Severních Kaskád.\n"}
{"id": "725606", "url": "https://cs.wikipedia.org/wiki?curid=725606", "title": "Svět (rozcestník)", "text": "Svět (rozcestník)\n\nPojem svět může označovat:\n\n\n\n\n\n"}
{"id": "725608", "url": "https://cs.wikipedia.org/wiki?curid=725608", "title": "Městský okres", "text": "Městský okres\n\nMěstský okres je označení správní jednotky v různých státech:\n"}
{"id": "725611", "url": "https://cs.wikipedia.org/wiki?curid=725611", "title": "Kindle Fire", "text": "Kindle Fire\n\nKindle Fire je tablet firmy Amazon.com představený dne 28. září 2011. Jeho operačním systémem je modifikovaný Android firmy Google. První dodávky Amazon realizoval 15. listopadu 2011.\n\nStartovací cena byla stanovena na 199 $, přičemž produkt byl nejprve nabídnut pouze americkým zákazníkům. Podle odhadu analytiků je cena materiálu 150 až 191,65 $ a skutečná výrobní cena 209,63 $. Podle jiných odhadů může být ztráta firmy na jednom tabletu až 50 $. V roce 2012 firma ústy svého šéfa Jeffa Bezose potvrdila, že čtečky Kindle Paperwhite i tablety Kindle Fire prodává za výrobní cenu a že zisk generuje až prodávaný obsah.\n\nPoužitý IPS displej má velikost 7\", jeho rozlišení je 1024×600 px a před poškozením jej chrání tvrzené sklo Gorilla Glass. Uvnitř tabletu se nachází dvoujádrový procesor. Celková hmotnost je 413 g a jeho rozměry jsou\n19×12×1,1 cm. Data se ukládají do vnitřní 8GB paměti a zároveň na server Amazon Cloud. K Internetu se Kindle Fire připojuje pomocí Wi-Fi, k počítači pomocí USB 2.0.\n"}
{"id": "725613", "url": "https://cs.wikipedia.org/wiki?curid=725613", "title": "Bocianská dolina", "text": "Bocianská dolina\n\nBocianská dolina je 16 km dlouhá dolina na Liptově. Odděluje dva geomorfologické podcelky Nízkých Tater: Ďumbierské Tatry na západě a Kráľovohoľské Tatry na východě.\n\nZačíná pod sedlem Čertovica, probíhá přibližně směrem na sever a vyúsťuje u obce Kráľova Lehota do Liptovské kotliny. Dolinou v horní části protéká nejprve krátký potok Čertovica, který následně ústí do Boce (protéká sousední Starobocianskou dolinou). V dolině leží tři obce: Vyšná Boca, Nižná Boca a Malužiná. Kromě zmíněné Starobocianské doliny do Bocianské doliny vyúsťují také další boční doliny: Podvrch a Malužinská dolina zprava, Svidovská a Michalovská dolina zleva.\n\nDolinou prochází významná silniční spojnice Horního Pohroní a Liptova - silnice I/72. Dolina je významnou oblastí cestovního ruchu s početnými ubytovacími a stravovacími zařízeními. Zachovaná dřevěná a zděná architektura se postupně mění na rekreační objekty. Obraz doliny dotvářejí početné dřevěné seníky, hlavně ve střední části doliny.\n"}
{"id": "725614", "url": "https://cs.wikipedia.org/wiki?curid=725614", "title": "Šyrjajeve", "text": "Šyrjajeve\n\nŠyrjajeve ( , rusky Ширяево / \"Šyrjajeve\") je městečko (sídlo městského typu) v Oděské oblasti na Ukrajině, správní středisko Šyrjajevského rajónu. Podle sčítání lidu z roku 1984 zde žilo 7500 obyvatel. Obec leží nad řekou Velký Kujalnik a má celkovou rozlohu 9,14 km.\n\n"}
{"id": "725617", "url": "https://cs.wikipedia.org/wiki?curid=725617", "title": "Šyrjajevský rajón", "text": "Šyrjajevský rajón\n\nŠyrjajevský rajón ( , rusky Ширяевский район/ \"Šyrjajevský rajón\") je jedním z rajónů Oděské oblasti na Ukrajině. Jeho administrativním centrem je obec Šyrjajeve. Má 29 809 obyvatel. Rajónem protéká řeka Velký Kujalnik. Jednou z největších vesnic rajónu je Petrovirivka.\n\n"}
{"id": "725618", "url": "https://cs.wikipedia.org/wiki?curid=725618", "title": "History of the Grateful Dead, Volume One (Bear's Choice)", "text": "History of the Grateful Dead, Volume One (Bear's Choice)\n\nHistory of the Grateful Dead, Volume One (Bear's Choice) je čtvrté koncertní album skupiny Grateful Dead. Album poprvé vyšlo 13. července 1973 u Warner Bros. Records a v roce 2003 u Rhino Records.\n\n"}
{"id": "725619", "url": "https://cs.wikipedia.org/wiki?curid=725619", "title": "Rozvod v Česku", "text": "Rozvod v Česku\n\nRozvedení manželství neboli rozvod je jedním ze způsobů zániku manželství. V Česku byl do 1. ledna 2014 upraven v zákoně o rodině, který byl nahrazen novým občanským zákoníkem.\n\nManželství může být rozvedeno, je-li soužití manželů hluboce, trvale a nenapravitelně rozvráceno a nelze očekávat jeho obnovení (tzv. kvalifikovaný rozvrat). O rozvedení vždy rozhoduje soud. Řízení proběhne buď jako sporný rozvod, nebo, pokud se druhý manžel k návrhu připojí, na základě dohody obou manželů.\n\nŘízení o rozvod probíhá před okresním soudem, který je místně příslušný, tedy v jehož obvodu měli manželé poslední společné bydliště, bydlí-li v tomto obvodu alespoň jeden z manželů. Jinak ten soud, v jehož obvodu bydlí manžel, který nepodal návrh na zahájení řízení. Řízení je zahájeno na návrh jednoho z manželů nebo společným návrhem obou manželů, se kterým je spojena povinnost uhradit soudní poplatek ve výši 2 000 Kč.\n\nMají-li manželé nezletilé dítě, které není plně svéprávné, soud manželství nerozvede, dokud nerozhodne o poměrech dítěte po rozvodu manželů.\n\nSoud manželství rozvede, jestliže je tak hluboce a trvale rozvráceno, že nelze očekávat obnovení manželského soužití. Za tím účelem soud musí především prozkoumat příčiny rozvratu. Vždy však bude záležet na úvaze soudu, který bude muset zjišťovat existenci rozvratu manželství a přitom zjišťovat jeho příčiny. Soud vede účastníky k nalezení smírného řešení. Je-li to účelné a vhodné, může účastníkům nařídit setkání se zapsaným mediátorem.\n\nSoud manželství rozvede, aniž zjišťuje příčiny rozvratu manželství, dojde-li k závěru, že shodné tvrzení manželů, pokud se jedná o rozvrat manželství a o záměru dosáhnout rozvodu, je pravdivé a pokud\na) ke dni zahájení řízení o rozvod trvalo manželství nejméně jeden rok a manželé spolu déle než šest měsíců nežijí,\nb) manželé, kteří jsou rodiči nezletilého dítěte, které nenabylo plné svéprávnosti, se dohodli na úpravě poměrů tohoto dítěte pro dobu po rozvodu a soud jejich dohodu schválil,\nc) manželé se dohodli na úpravě svých majetkových poměrů, svého bydlení, a popřípadě výživného pro dobu po tomto rozvodu.\n\nNesporný rozvod vyžaduje zpravidla dvě stání u soudu, kdy se nejprve schvaluje dohoda o úpravě poměrů nezletilého dítěte a následně dochází k rozvodu.\n\nPřesto, že je soužití manželů rozvráceno, nemůže být manželství rozvedeno, byl-li by rozvod v rozporu\na) se zájmem nezletilého dítěte manželů, které nenabylo plné svéprávnosti, který je dán zvláštními důvody, nebo\nb) se zájmem manžela, který se na rozvratu porušením manželských povinností převážně nepodílel a kterému by byla rozvodem způsobena zvlášť závažná újma s tím, že mimořádné okolnosti svědčí ve prospěch zachování manželství, ledaže manželé spolu již nežijí alespoň po dobu tří let.\n\nSpolu s rozvodem zaniká i společné jmění manželů a musí se provést jeho vypořádání, při kterém se vychází z toho, že podíly obou manželů na zaniklém společného jmění jsou stejné. Pokud nedojde k dohodě, rozhodne o vypořádání na návrh jednoho z manželů soud. Pokud by ani k tomuto vypořádání nedošlo, nastupuje po 3 letech od zániku společného jmění nevyvratitelná domněnka, že k vypořádání došlo. V takovém případě platí, že hmotné movité věci si bývalí manželé rozdělili podle toho, který z nich je pro potřebu svou, své rodiny nebo rodinné domácnosti výlučně jako vlastník užívá, u ostatních movitých věcí, dluhů a u nemovitých věcí vzniká podílové spoluvlastnictví, přičemž jejich podíly jsou stejné.\n\nV případě, že rozvádějící se manželé dříve využili společné oddlužení manželů, nemá samotný rozvod vliv na probíhající oddlužení. Splácení probíhá nadále beze změny. Skutečnost je však nutné nahlásit insolvenčnímu správci a mzdové účetní.\n\nTen z manželů, který přijal příjmení druhého manžela, může do šesti měsíců po rozvodu oznámit matričnímu úřadu, že přijímá zpět své dřívější příjmení, resp. že upouští od užívání společného příjmení vedle příjmení dřívějšího. Pokud tak včas neučiní, příjmení z období manželství mu už zůstane.\n\nNení-li rozvedený manžel schopen sám se živit a tato neschopnost má svůj původ v manželství nebo v souvislosti s ním, má vůči němu jeho bývalý manžel v přiměřeném rozsahu vyživovací povinnost, lze-li to na něm spravedlivě požadovat, zejména s ohledem na věk nebo zdravotní stav rozvedeného manžela v době rozvodu nebo po skončení péče o společné dítě rozvedených manželů. Soud při rozhodování o výživném vezme na zřetel, jak dlouho rozvedené manželství trvalo a jak dlouho je rozvedeno, jakož i zda \na) si rozvedený manžel neopatřil přiměřené zaměstnání, přestože mu v tom nebránila závažná překážka, \nb) si rozvedený manžel mohl výživu zajistit řádným hospodařením s vlastním majetkem,\nc) se rozvedený manžel podílel za trvání manželství na péči o rodinnou domácnost,\nd) se rozvedený manžel nedopustil vůči bývalému manželu nebo osobě mu blízké činu povahy trestného činu, nebo\ne) je dán jiný obdobně závažný důvod.\n\nManželé si mohou mezi sebou ujednat, že výživné nahradí jednorázovým odbytným.\n\nNedohodnou-li se manželé o výživném, může manžel, který rozvrat manželství převážně nezapříčinil nebo s rozvodem nesouhlasil a kterému byla rozvodem způsobena závažná újma, navrhnout, aby soud stanovil vyživovací povinnost bývalého manžela i v takovém rozsahu, který zajistí, aby rozvedení manželé měli v zásadě stejnou životní úroveň (tzv. sankční výživné). Právo rozvedeného manžela na výživné lze v tomto případě považovat za důvodné jen po dobu okolnostem přiměřenou, nejdéle však po dobu tří let od rozvodu.\nPrávo rozvedeného manžela na výživné zanikne, uzavře-li oprávněný rozvedený manžel nové manželství, nebo vstoupí-li do registrovaného partnerství.\n\nPokud měli manželé k domu nebo bytu, v němž se nacházela jejich rodinná domácnost, stejné, nebo společné právo, a nedohodnou-li se, kdo bude v domě nebo bytě dále bydlet, zruší soud na návrh jednoho z nich podle okolností případu dosavadní právo toho z rozvedených manželů, na kterém lze spravedlivě žádat, aby dům nebo byt opustil, a popřípadě zároveň rozhodne o způsobu náhrady za ztrátu práva; přitom přihlédne zejména k tomu, kterému z rozvedených manželů byla svěřena péče o nezletilé dítě, které nenabylo plné svéprávnosti a o které manželé pečovali, jakož i ke stanovisku pronajímatele, půjčitele nebo jiné osoby v obdobném postavení.\n\nRozvedený manžel, který má dům nebo byt opustit, má právo tam bydlet, dokud mu druhý manžel nezajistí náhradní bydlení, ledaže mu náhrada nebyla přiznána; v tomto případě má právo v domě nebo bytě bydlet nejdéle jeden rok. Byla-li mu však svěřena péče o nezletilé dítě, které nenabylo plné svéprávnosti a o které manželé pečovali za trvání manželství, nebo o dítě nezaopatřené, které s ním žije, může soud na návrh tohoto manžela založit v jeho prospěch právo bydlení podle okolností případu, nejdéle však do doby, než takové dítě nabude trvale schopnost se živit, a za úplatu srovnatelnou s nájemným v místě obvyklým.\n\nPočet rozvodů se zvýšil mezi lety 1955 a 2010 z 10 000 na 30 000 ročně.\n\nV roce 2010 bylo v České republice 30 783 rozvodů. Dvě třetiny návrhů na rozvod podávají ženy, jednu třetinu muži. Podle výkazu C.11.01 Českého statistického úřadu, který je zpracován na základě soudci vyplňovaného „Hlášení o rozvodu“ se rozvody odehrály kvůli následujícím základním (prvotním) příčinám:\nPříčinu rozvratu manželství na straně muže vyjadřuje číslo před lomítkem, na straně ženy číslo za lomítkem.\n"}
{"id": "725623", "url": "https://cs.wikipedia.org/wiki?curid=725623", "title": "Tyra Dánská (1000)", "text": "Tyra Dánská (1000)\n\nTyra Dánská, Tyra Haraldsdatter, Thyra, Tove († 1000) byla v letech 998-1000 norská královna.\n\nTyra (\"Thyra\" nebo také \"Tove\") se narodila jako dcera dánského a norského krále Haralda Modrozuba a pravděpodobně jeho manželky Tove Obodritské. Byla rovněž sestrou krále Svena Vidlího vouse.\n\nPodle dostupných pramenů byla Tyra provdána třikrát. Jejím prvním manželem byl uchazeč o švédský trůn \"Stirbjörn Silný\". Z historických pramenů je znám pouze jeden syn Tyry, a to právě z manželství se Stirbjörnem Silným. Byl to \"Torkel Stirbjörnsson\", jehož dcera \"Gytha Thorkelsdóttir\" se provdala za hraběte Godwina z Wessexu a Kentu, jemuž kromě dalších dětí porodila syna Harolda, pozdějšího anglického krále Harolda II.\n\nSága \"Heimskringla\" popisuje příběh jejích dvou dalších manželství takto:\n\nNorský král Olaf I. Tryggvason požádal o ruku Sigrid, vdovu po švédském králi Erikovi Vítězném, ale jako podmínku si určil, aby konvertovala ke křesťanství. Sigrid mu řekla: \"Neodloučím se od víry, kterou přede mnou udržovali mí předci.\" Olaf ji ve vzteku uhodil rukavicí, načež Sigrid chladně reagovala: \"To může jednoho dne znamenat tvou smrt.\" Sigrid poté chtěla utvořit koalici Olafových nepřátel. Zajistila spojenectví Švédska a Dánska, když se provdala za ovdovělého dánského krále Svena Vidlího vouse. Sven svou sestru Tyru provdal za vendského krále Burislava. Tyra však utekla a provdala se za Olafa, čímž jen rozdmýchala konflikt mezi Olafem a jejím bratrem, zatímco Sigrid štvala Svena proti svému bývalému nápadníkovi. To vedlo k bitvě u Svoldu, ve které Olaf zemřel. Stalo se tak, když byl Olaf na cestě do země Vendů bojovat o její věno, jak po něm Tyra žádala.\n\nPo bitvě u Svoldu Tyra mizí z historie. Podle legendy spáchala Tyra sebevraždu vyhladověním poté, co se dověděla o smrti svého třetího manžela.\n\n"}
{"id": "725632", "url": "https://cs.wikipedia.org/wiki?curid=725632", "title": "Grayfolded", "text": "Grayfolded\n\nGrayfolded je koncertní album skupina Grateful Dead. Album produkoval John Oswald. \"Grayfolded\" je homofonem slov „Grateful Dead“.\n\n"}
{"id": "725634", "url": "https://cs.wikipedia.org/wiki?curid=725634", "title": "Co vtip, to mrtvola", "text": "Co vtip, to mrtvola\n\nCo vtip, to mrtvola (\"Rire et Châtiment\", tj. \"Smích a trest\") je francouzský hraný film z roku 2003, který režírovala Isabelle Doval podle vlastního scénáře. Isabelle Doval hrála zároveň hlavní ženskou roli a její manžel José Garcia hlavní mužskou roli. Hlavní postavou je pařížský lékař, v jehož okolí umírají lidé smíchy. Originální název filmu upomíná na román Fjodora M. Dostojevského \"Zločin a trest\" (ve fr. \"Crime et Châtiment\"), který je ve filmu zmiňován.\nVincent Roméro je osteopat, který rád vypráví vtipy a je středem pozornosti. Je příliš zahleděný do sebe a jeho přítelkyně Camille je již příliš vyčerpána životem s mužem, který ji neposlouchá. Rozhodne se proto od něho odejít. Vincent se ji snaží získat zpět a dochází za ní do nemocnice Saint-Louis, kde pracuje, ale ta odmítá. Vincent navíc zjistí, že lidé, kteří se smějí jeho vtipům, umírají smíchy. Snaží se proto omezit svůj humor a zapíše se kurzy první pomoci. Aby získal zpět Camillu, naučí se i rusky a chce si přečíst Dostojevského \"Zločin a trest\", neboť její otec byl původem Rus. Teprve když pochopí, jak byl sobecký, zajde za Camillou na koncert na \"Quai Saint-Bernard\", kde se usmíří.\n\n"}
{"id": "725635", "url": "https://cs.wikipedia.org/wiki?curid=725635", "title": "Pavel Kyprý", "text": "Pavel Kyprý\n\nPavel B. Kyprý (30. října 1904 Gęsiniec – 7. června 1976) byl český protestantský kazatel a činovník ekumenického hnutí, zejména mezi evangelikálními církvemi.\n\nNarodil se v Husinci ve Slezsku v komunitě potomků českých exulantů pro víru. Studoval na misijním ústavu pro jihovýchodní Evropu v Kladské Bukovině.\n\nPůsobil jako kazatel „Snahy“ v Jihlávce (1932–1933), Jindřichově Hradci (1933–1946) a v Chodově (1946–1952). Následně působil jako diakon, pak vikář a od roku 1957 jako farář ve sborech Českobratrské církve evangelické v Chodově (1952–1953), Heřmanově Městci (1954–1968).\n\nByl ženat s Ludmilou, roz. Rajskou.\n\n"}
{"id": "725639", "url": "https://cs.wikipedia.org/wiki?curid=725639", "title": "John Oswald", "text": "John Oswald\n\nJohn Oswald (* 30. května 1953, Kitchener, Ontario, Kanada) je kanadský hudební skladatel a saxofonista, nejvíce známý projektem \"Plunderphonics\". Složil také například album \"Grayfolded\" skupiny Grateful Dead.\n"}
{"id": "725646", "url": "https://cs.wikipedia.org/wiki?curid=725646", "title": "One from the Vault", "text": "One from the Vault\n\nOne From the Vault je koncertní dvojalbum skupiny Grateful Dead, poprvé vydané 15. dubna 1991 u Grateful Dead Records. Nahrávky pochází z 13. srpna 1975, kdy byli nahrány v San Franciscu v Kalifornii.\n\n"}
{"id": "725651", "url": "https://cs.wikipedia.org/wiki?curid=725651", "title": "Two from the Vault", "text": "Two from the Vault\n\nTwo from the Vault je koncertní dvojalbum skupiny Grateful Dead. Album poprvé vyšlo v roce 1992 u Grateful Dead Records. Nahrávky pocházejí z roku 1968, kdy byli nahrány v Los Angeles v Kalifornii.\n\n"}
{"id": "725661", "url": "https://cs.wikipedia.org/wiki?curid=725661", "title": "Dobrý Will Hunting", "text": "Dobrý Will Hunting\n\nDobrý Will Hunting, v originále Good Will Hunting, je americké filmové drama z roku 1997. Film režíroval Gus Van Sant a v hlavních rolích se objevili Matt Damon, Robin Williams, Ben Affleck, Minnie Driver, a Stellan Skarsgård. Scénář napsali Damon a Affleck a Damon se objevil v titulní roli. Film sleduje Willa Huntinga, dvacetiletého dělníka z Jižního Bostonu, který je zároveň matematickým géniem a musí navštěvovat terapeuta (Williams) a studovat pokročilou matematiku s vysokoškolským profesorem (Skarsgård), aby se vyhnul pobytu ve vězení. Během terapeutických sezení Will přehodnocuje vztahy ke svému nejlepšímu kamarádovi (Affleck) a ke své přítelkyni (Driver), a při tom konfrontuje své emocionální problémy a rozhoduje se o své budoucnosti.\n\nFilm zaznamenal velký finanční úspěch a úspěšný byl i u filmové kritiky. Během promítání v kinech vydělal přes 225 milionů dolarů, čímž více než dvacet dva krát překonal rozpočet filmu (10 milionů dolarů). Snímek byl nominován na devět cen Akademie a získal dvě: za Nejlepšího herce ve vedlejší roli pro Williamse a Nejlepší původní scénář pro Damona a Afflecka.\n\nDvacetiletý Will Hunting (Matt Damon) z Jižního Bostonu oplývá geniální úrovní své inteligence, ale rozhodne se pracovat jako dělník ve stavebnictví a trávit čas se svými kamarády, Chuckiem Sullivanem (Ben Affleck), Billym McBridem (Cole Hauser) a Morganem O'Mallym (Casey Affleck). Také pracuje jako uklízeč na Massachusettském technologickém institutu (MIT), kde vysokoškolský profesor matematiky a laureát Fieldsovy medaile, profesor Gerald Lambeau (Stellan Skarsgård) zveřejní obtížný matematický problém týkající se algebraické teorie grafů jako výzvu k vyřešení pro své studenty, kteří budou absolvovat. Will problém vyřeší neobyčejně rychle a anonymně, což Lambeaua donutí zveřejnit mnohem těžší problém. Ten ale Will také snadno a rychle vyřeší, Lambeau ho při tom uvidí, ale Will už utíká pryč.\n\nJednoho večera, když jde pít s přáteli, Will potkává Skylar (Minnie Driver), britskou studentku, která se chystá absolvovat Harvardovu univerzitu a plánuje, že půjde na Stanfordovu univerzitu v Kalifornii studovat medicínu. Poté se Will dostane k soudu za předchozí pouliční bitku, během které byl zatčen policií, soudce jej za to odsoudí do vězení. Profesor Lambeau od vedoucího údržby Harvardovy univerzity obdrží kontakt na jeho sociálního kurátora a tak zjistí, o koho se jedná a kde se vlastně Will nachází. Ve vězení jej sám vyhledá a nabídne mu možnost, že ho z vězení osvobodí, pokud bude pod jeho dohledem studovat matematiku a bude pravidelně docházet k psychoterapeutovi. Will s tím souhlasí, ale prvních pár psychoterapeutů bere s opovržením a i oni s ním po chvíli odmítají spolupracovat. Zoufalý Lambeau vyzve profesora Seana Maguira (Robin Williams), svého bývalého a již odcizeného spolužáka, který také vyrůstal v Jižním Bostonu a nyní vyučuje psychologii na Bunker Hill Community College. Na rozdíl od jiných psychoterapeutů, Sean na Willa zatlačí a překoná jeho obranné mechanismy a po pár neproduktivních sezeních se sobě navzájem začnou otevírat.\n\nWill je obzvláště zasažen, když mu Sean řekne, že se v roce 1975 vzdal své vstupenky na šestou hru sezóny Boston Red Socks, která se později stala historicky významnou, kvůli tomu, že se na první pohled zamiloval do neznámé dívky, která se později stala jeho ženou. Sean svého rozhodnutí dodnes nelituje a nelituje ani posledních let, která strávil se ženou, když umírala na rakovinu. To Willa povzbudí a snaží se vybudovat svůj vztah se Skylar, ačkoliv jí lže o své minulosti a zdráhá se představit ji svým kamarádům nebo jí ukázat zchátralé okolí svého bydliště. Také vyzve Seana, aby na svůj život upíral objektivní pohled, a vyjde najevo, že se Sean se smrtí své manželky doposud nevyrovnal.\n\nWill se pod velkými očekáváními ze strany Lambeaua začne rozčilovat a stane se terčem posměchu v rozhovorech, které pro něj Lambeau připravil. Sean upozorňuje Lambeaua, že na chlapce příliš tlačí. Will je najde ve vášnivé hádce, kdy se zaobírají jeho budoucností, a velmi se naštve. Když se ho Skylar zeptá, jestli by s ní nechtěl odjet do Kalifornie, Will začne panikařit a začne ji tlačit pryč a během jejich hádky ji o sobě prozradí, že je ve skutečnosti sirotek a jeho pěstounský otec ho fyzicky napadl. Skylar mu řekne, že ho miluje, ale on ji na oplátku řekne, že ji nemiluje a opustí ji. Následovně zaútočí na Lambeaua, když mu řekne, že matematický výzkum bral jako „vtip“. Sean poukazuje na to, že Will je takovým odborníkem na předvídání budoucích selhání ve svých mezilidských vztazích, které záměrně sabotuje, aby zabránil vzniku emocionální bolesti. Když Will odmítne dát upřímnou odpověď na otázku, co chce dělat se svým životem, Sean mu ukáže dveře. Will řekne Chuckiemu, že po zbytek života chce být dělníkem; Chuckie mu odpoví, že by bylo pro jeho přátele urážlivé, aby Will mrhal svým potenciálem a že jeho největším přáním by bylo, aby Will práci dělníka opustil a začal se věnovat něčemu většímu. Will se tedy rozhodne přijmout nabídku jedné práce v základním výzkumu, kterou pro něj zařídil Lambeau.\n\nNa jiném terapeutickém sezení se Sean a Will o sobě navzájem dozví, že se oba stali dětství oběťmi zneužívání, a Sean pomůže Willovi, aby si uvědomil, že bolest, kterou při zneužívání utrpěl, není jeho chyba a že se to nestalo jeho vinou. Will se posléze rozhodne jít dle okolí správnou cestou a přijme jednu z pracovních nabídek získaných přes Lambeaua. Sean poté, co pomůže Willovi vyřešit jeho problémy, se usmíří s Lambeauem a rozhodne se vzít si volno a cestovat po světě. Will ke svým jedenadvacátým narozeninám dostane od kamarádů opravený Chevrolet Nova a rozhodne se odjet do Kalifornie za Skylar. Před odjezdem ještě stihne Seanovi předat dopis ve kterém se omlouvá Lambeauovi, že nemůže nastoupit do práce kvůli holce…\n\nBen Affleck a Matt Damon původně napsali scénář jako thriller: Mladý muž v drsných a špinavých ulicích Jižního Bostonu, který disponuje vysokou inteligencí, je najat FBI, aby se stal jejich agentem. Prezident společnosti Castle Rock Entertainment Rob Reiner na ně později naléhal, aby upustili od thrillerového aspektu příběhu a aby se soustředili na vztah mezi Willem Huntingem (Damon) a jeho psychologem (Williams). Na Reinerovu žádost si scénář přečetl i známý scenárista William Goldman, který později navrhl, aby vyvrcholením filmu bylo Willovo rozhodnutí následovat jeho přítelkyni Skylar do Kalifornie.\n\nGoldman neustále popírá přetrvávající fámu o tom, že psal scénář on nebo pracoval na pomocném skriptu. Ve své knize \"Which Lie Did I Tell?\" (česky Kterou lež jsem řekl?) Goldman píše, že po přečtení scénáře strávil den s autory a jeho jediný přínos byl ten, že souhlasil s připomínkami, které měl již Rob Reiner. Píše: „Myslím, že důvod, proč svět tak horlivě nevěří, že scénář nenapsali Matt Damon a Ben Affleck, je jen obyčejná závist.“\n\n\"Dobrý Will Hunting\" se natáčel v okolí Bostonu a Toronta přes pět měsíců v roce 1996. I když se příběh odehrává v Bostonu, většina scén se natáčela v Torontu a prostory univerzity v Torontu sloužily jako MIT a Harvard a scény ve třídě se natáčely ve fyzikálních laboratořích univerzity a ve střední technické škole v Torontu.\n\nObsazení filmu se při zkouškách zabývalo značně improvizací. Robin Williams, Ben Affleck a Minnie Driver svými poznámkami významně přispěli ke svým postavám. Poslední věta Williamse ve filmu byla zcela improvizovaná, stejně jako scéna z jednoho terapeutického sezení, kdy Willovi vypráví o své trochu výstřední manželce. Tato scéna všechny překvapila. Podle komentáře Damona na DVD verzi filmu to způsobilo, že Johnny (kameraman), se při té scéně smál tak hodně, že místy můžeme vidět, že se kamera pomalu pohybuje nahoru a dolů a svým smíchem Damon také mírně porušil svou postavu. Režisér filmu Gus Van Sant v komentáři na DVD říká, že kdyby věděl, jak bude film úspěšný, tak by ve filmu nechal více scén, které nakonec z filmu vystřihli kvůli délce. Jedna z nich je, když Skylar navštěvuje Chuckieho v naději, že ji vysvětlí některé výstřelky, o kterých není Will ochoten sám diskutovat.\n\nFilm je věnován památce básníka Allena Ginsberga a spisovatele Williama S. Burroughse; oba zemřeli v roce 1997.\n\nFilm získal téměř univerzální úspěch u filmových kritiků; na webové stránce Rotten Tomatoes dostal hodnocení 97 % a byl nominován na řadu ocenění (viz níže).\n\nMatt Damon, Robin Williams a Minnie Driver byli za své role nominováni na Oscara a Williams cenu vyhrál. Damon a Affleck získali Oscara za Nejlepší původní scénář.\n\nV prvním víkendu promítání filmu v kinech v omezeném vydání vydělal film 272 912 tisíc dolarů. V lednu 1998, když se film promítal pro širokou veřejnost, vydělal za první víkend přes 10 milionů dolarů. V Severní Americe film vydělal 138 milionů dolarů a celosvětově téměř 226 milionů dolarů.\n\n\n\n"}
{"id": "725663", "url": "https://cs.wikipedia.org/wiki?curid=725663", "title": "Turan ostrý", "text": "Turan ostrý\n\nTuran ostrý (\"Erigeron acris\") je druh polovysoké planě rostoucí byliny, vyskytující se na loukách, pastvinách nebo pozemcích narušených lidskou činností, s květy v nichž se mísí barva světle fialová se žlutou.\n\nRozšířen je téměř v celé Evropě, nevyskytuje se pouze na severu Britských ostrovů a Skandinávie a na jihu Španělska, Itálie a Řecka. V oblasti mírného podnebného pásu je z Evropy rozšířen spojitě na východ do Asie až po pohoří Kavkaz a Pamír a po jezero Bajkal. Dále roste, již jen sporadicky, přes Mongolsko až na Dálný východ. Byl také zavlečen do Severní Ameriky.\n\nNejčastěji je k nalezení na travnatých stráních, úhorech, lesních světlinách, osluněných okolích skal, okrajích cest, na skládkách apod. Upřednostňuje sušší, propustnou, záhřevnou půdu, na pH není citlivý. V České republice se vyskytuje po celém území roztroušeně od nížin do podhůří.\n\nPatří mezi dvouletky, za příhodných podmínek bývá krátce vytrvalý. Přímá, hranatě rýhovaná lodyha řídce porostlá listy může dorůstat do výšky 20 až 60 i více cm. Na řezu je okrouhlá, po celé délce ji porůstají krátké přitisklé chloupky, rozvětvuje se jen v horní části. Třížilné přízemní listy netvořící růžici mají kopinatý tvar, jsou do řapíku zúžené, okraj mají celistvý nebo hrubě pilovitý, v době kvetení již bývají suché. Přisedlé jednožilné lodyžní listy s celistvým okrajem vyrůstající střídavě mají čepele dlouhé 2,5 až 6 cm a široké do 0,8 cm, jejich tvar je kopinatý až čárkovitý. Listy jsou drsně chlupaté. Je to hemikryptofyt, na jaře lodyha vyrůstá z obnovovacích pupenů v úrovni půdy.\n\nKvětní úbory, šířky průměrně 1 cm, rostou po 10 až 20 v hroznatých nebo chudých latnatých květenstvích na jednom stonku.\nTerčové trubkovité oboupohlavné květy mají červenavě žluté pětičetné koruny, 5 tyčinek s prašníky obklopují čnělku s dvoulaločnou bliznou. Obvodové samičí květy, uspořádané ve 2 až 3 řadách, s uzounkými jazykovitými korunami 2krát tak dlouhými jako zákrov a směřujícími vzhůru jsou světle růžové až fialové barvy. Květy jsou tetracyklické, opylovány jsou hmyzem. Kvetou v červenci až září. Zákrov je široce miskovitého tvarů, na bázi je plochy. Střechovitě uspořádané chlupaté listeny čárkovitého až kopinatého tvaru jsou šídlovitě zakončeny. Mají barvu zprvu zelenou, později se s dozráváním mění na červenavou.\n\nNažky, veliké do 3 mm, jsou žluto hnědé barvy a jsou porostlé chloupky. Roznáší je vítr pomoci načervenalého chmýru dlouhého až 6 mm. Spadlá semena pomáhá dále šířit hmyz, hlavně mravenci. Chromozómové číslo: 2n = 18.\n\nHospodářský význam turan ostrý nepřináší. Jako plevelná rostlina příliš neškodí, není vůči jiným rostlinám agresivní a většinou roste na málo užitných pozemcích. Jeho nať má svíravou chuť a dobytek ho nespásá. Semena naopak slouží za potravu ptákům a drobným hlodavcům.\n\n \n"}
{"id": "725673", "url": "https://cs.wikipedia.org/wiki?curid=725673", "title": "Timothy Mwitwa", "text": "Timothy Mwitwa\n\nTimothy Mwitwa (21. května 1968 – 27. dubna 1993) byl zambijský fotbalový útočník a reprezentant.\nTragicky zahynul při letecké havárii zambijské reprezentace u pobřeží Gabonu.\n\nHrál za Kabwe Warriors FC a AC Sparta Praha. V sezóně 1990/91 byl prvním Afričanem v týmu Sparty i v 1. československé lize. V československé lize nastoupil v 7 utkáních a v Lize mistrů nastoupil ve 2 utkáních.\n\n"}
{"id": "725680", "url": "https://cs.wikipedia.org/wiki?curid=725680", "title": "Chichée", "text": "Chichée\n\nChichée je francouzská obec v departementu Yonne, v regionu Burgundsko-Franche-Comté. V roce 2008 zde žilo 350 obyvatel. Leží na řece Serein.\n\n"}
{"id": "725682", "url": "https://cs.wikipedia.org/wiki?curid=725682", "title": "Thyra Dánská (rozcestník)", "text": "Thyra Dánská (rozcestník)\n\nJméno Tyra Dánská nebo Thyra Dánská nosilo v historii více dánských princezen:\n\n"}
{"id": "725683", "url": "https://cs.wikipedia.org/wiki?curid=725683", "title": "Trubačovité", "text": "Trubačovité\n\nTrubačovité (\"Bignoniaceae\") je čeleď vyšších dvouděložných rostlin z řádu hluchavkotvaré (\"Lamiales\"). Jsou to stromy nebo liány, řidčeji i byliny či keře, obvykle se vstřícnými složenými listy. Květy bývají nápadné, nálevkovité nebo zvonkovité. Nejvíce druhů se vyskytuje v tropech, pouze některé rostou v mírném pásu. V Evropě čeleď není zastoupena. Některé druhy jsou v Česku pěstovány jako okrasné rostliny, zejména katalpa, křivouš a dvojostice. V tropech náleží mezi oblíbené okrasné stromy zejména žakaranda citlivkolistá a spatodea zvonkovitá.\n\nTrubačovité jsou nejčastěji liány nebo stromy, řidčeji keře a výjimečně i byliny. Stromy jsou často opadavé.\n\nMladé stonky jsou oblé nebo hranaté, často se žlázkami nebo rýhou mezi bázemi řapíků. Stromy i liány jsou občas kauliflorní. Liány mají ojedinělý způsob druhotného tloustnutí stonku. Na příčném řezu stonkem tvoří xylém a floém charakteristickou křížovitou až hvězdicovitou strukturu se 4 až 32 rameny, vzniklou poruchami tvorby sekundárního xylému v kambiu. Tato struktura zřejmě dává stonkům lián pružnost. Listy jsou nejčastěji vstřícné, dlanitě nebo zpeřeně až vícenásobně složené, řidčeji jsou jednoduché (např. \"Crescentia\") nebo střídavé (\"Catalpa\"). Koncový lístek je u lián často přeměněn v jednoduchý, rozdvojený až rozvětvený úponek, který může být přeměněný i v háky nebo přísavky. Palisty chybí, mohou je však připomínat modifikované šupiny kryjící původně pupen.\n\nKvětenství jsou úžlabní nebo vrcholová, nejčastěji laty, vrcholíky nebo thyrsy, nebo jsou květy jednotlivé. U některých zástupců je vyvinuta kauliflorie. Květy jsou obvykle velké, dvoustranně souměrné a oboupohlavné. Kalich je obvykle miskovitý, trubkovitý, toulcovitý nebo baňkovitý, lístky často s nápadnými žlázkami. Koruna je často nápadná, srostlá z 5 lístků, nejčastěji nálevkovitá. Tyčinky jsou nejčastěji 4 (u rodů \"Catalpa\" a \"Pseudcatalpa\" jen 2). V květech je často přítomno 1 staminodium. Kolem báze semeníku bývá vyvinut nektáriový disk. Semeník je svrchní, srostlý ze 2 plodolistů, dvoupouzdrý, s jednou čnělkou zakončenou dvouramennou bliznou. Placentace je axilární, výjimečně parietální (např. \"Crescentia\"). Plodem je nejčastěji suchá tobolka pukající 2 chlopněmi, občas i dužnatá bobule s tuhou slupkou. Semena bývají četná, plochá okřídlená nebo s chomáči chlupů, bez endospermu.\n\nMezi charakteristické obsahové látky náležejí zejména iridoidy a fenolické glykosidy.\n\nČeleď zahrnuje asi 800 druhů ve 110 rodech. Největší rody jsou \"Adenocalymma\" (asi 78 druhů), tabebuja (\"Tabebuia\", 70), \"Arrabidaea\" (69), žakaranda (\"Jacaranda\", 50) a \"Anemopaegma\" (45 druhů). Většina ostatních rodů obsahuje jen několik druhů nebo jsou monotypické. Čeleď je rozšířena v tropech celého světa s přesahy do teplých oblasti mírného pásu. Asi 3/4 všech druhů se vyskytují v tropické Americe. V původní květeně Evropy trubačovité nejsou zastoupeny.\n\nTrubačovité se vyskytují na nejrůznějších stanovištích, nejvíce v nížinném deštném lese jako liány dosahující korunního patra, dále na savanách a v oblastech s periodickým obdobím sucha a také v horách. Až na několik výjimek nerostou ve velkých nadmořských výškách.\n\nTrubačovité jsou nejčastě opylovány včelami, vosami, v tropické Americe také kolibříky a v tropech Starého světa strdimily, dále lišaji, motýli, netopýry a zřejmě i lemury. Květy některých druhů trubačovitých nemají nektar, jsou však většinou podobné květům jiných druhů rostoucích v téže oblasti a hmyz je také navštěvuje. Kolibříci a drvodělky často prorazí korunní trubku ze strany těsně nad kalichem a vysají nektar, aniž by přišli do kontaktu s bliznou či prašníky.\nBlizna je senzitivní a její ramena se po dotyku opylovače sevřou dočasně k sobě, čímž se předejde opylení vlastním pylem, když opylovač opouští květ.\nSemena jsou často křídlatá a jsou nejčastěji šířena větrem nebo vodou. Semena z dužnatých plodů šíří různí savci. Tobolky některých druhů se přichycují na srsti zvířat.\nNěkteré druhy trubačovitých mají specializované nektáriové žlázky na listech, stoncích, květech nebo plodech, která přitahují mravence chránící rostlinu před býložravci. Bylo také pozorováno, že mravenci čistí povrch rostliny např. od vajíček jiného hmyzu. Některé druhy rodů tabebuja a \"Stizophyllum\" mají duté kmeny, které mravenci obývají.\n\nTrubačovité jsou taxonomicky dobře vyhraněná skupina a s nástupem molekulární biologie (systém APG) došlo v jejím vymezení jen k drobným změnám. Rod \"Schlegelia\" byl přeřazen do čeledi \"Schlegeliaceae\". Podobně rod pavlovnie (\"Paulownia\"), tvořící po morfologické stránce jakýsi přechod mezi čeleděmi trubačovité (\"Bignoniaceae\") a krtičníkovité (\"Scrophulariaceae\") a řazený v minulosti do té či oné z obou čeledí, byl přeřazen do samostatné čeledi pavlovniovité (\"Paulowniaceae\"). Naproti tomu na úrovni rodů je taxonomie této čeledi dosti neustálená a existuje mnoho synonym. V rozsáhlé studii vydané v roce 2014 byla publikována nová taxonomie největšího tribu \"Bignonieae\", založená na analýze chloroplastové i nukleární DNA. Bylo zjištěno, že mnohé rody tohoto tribu nejsou monofyletické a jejich počet byl zredukován z téměř 50 na 21.\n\nKůra některých jihoamerických druhů rodu \"Handroanthus\" (dříve v rodu tabebuja) je známa jako lapačo. Odvar posiluje imunitní systém a je používán při léčbě rakoviny, zánětlivých onemocnění, cukrovky a mnohých jiných chorob a potíží.\n\nJako okrasné stromy jsou v ČR pěstovány některé druhy a kříženci katalpy (\"Catalpa\"), vzácněji mezirodový kříženec katalpy obecné (\"Catalpa bignoioides\") s mexickým druhem \"Chilopsis linearis\", zvaný \"xChitalpa taskentensis\". V teplých lze pěstovat bohatě kvetoucí liány křivouš kořenující (\"Campsis radicans\") a křivouš velkokvětý (\"Campsis grandiflora\"). Jako trvalky okrasné velkými květy jsou pěstovány různé druhy dvojostice (\"Incarvillea\").\n\nŽakaranda citlivkolistá (\"Jacaranda mimosifolia\") je v subtropických zemích jedním z nejvíce pěstovaných okrasných stromů. Pěstují se i jiné druhy, např. \"Jacaranda cuspidifolia\", \"Jacaranda caerulea\" a \"Jacaranda jasminoides\". Pocházejí vesměs z Jižní Ameriky. Spatodea zvonkovitá (\"Spathodea campanulata\"), známá jako 'africký tulipánový strom', náleží k nejkrásnějších tropickým dřevinám. Pro tmavě červené květy a nápadné plody je pěstována kigélie africká neboli salámový strom (\"Kigelia africana\"). Oba druhy pocházejí z Afriky.\nStromy rodu tabebuja a příbuzného rodu \"Handoanthus\" kvetou zpravidla v bezlistém stavu, kdy se celý strom obsype spoustou barevných květů. V tropech se pěstují zejména druhy tabebuja růžová (\"Tabebuia rosea\") s růžovými květy a \"Handroanthus chrysanthus\" (syn. \"Tabebuia chrysantha\") s květy žlutými. Kujeta neboli kalabašový strom (\"Crescentia cujete\", \"Crescentia alata\") je pěstována pro zajímavé velké kulovité plody. Mezi další tropické okrasné keře a stromy náleží zejména tekoma (\"Tecoma\"), parmentiera (\"Parmentiera\"), \"Delostoma\", \"Dolichandrone\", \"Markhamia\" a \"Newbouldia laevis\". Z lián se v tropech a subtropech pěstují zejména zástupci rodů pandora (\"Pandorea\"), tekomárie (\"Tecomaria\"), podranka (\"Podranea\"), trubatka (\"Pyrostegia\"), \"Adenocalymma\", \"Arrabidaea\", \"Clytostoma\", \"Cydista\", \"Distictis\", \"Macfadyena\", \"Mansoa\", \"Siratea\" a \"Tecomanthe\".\n\nKvalitní a tvrdé dřevo stromů rodu \"Handroanthus\" (dříve v rodu \"Tabebuia\"), známé jako 'ipé', je vlivem konzervace obsaženým naftochinonem lapačolem velmi trvanlivé a je ceněné zejména na konstrukce a stavby. \"Jacaranda copaia\" je rychle rostoucí strom a je využívána v tropech k zalesňování. Z nápadných tykvovitých plodů \"Crescentia cujete\" jsou vyráběny různé nádoby.\n\n\"Adenocalymma\",\n\"Amphilophium\",\n\"Amphitecna\",\n\"Anemopaegma\",\n\"Argylia\",\n\"Arrabidaea\",\n\"Astianthus\",\n\"Bignonia\"\n\"Callichlamys\",\n\"Campsidium\",\n\"Campsis\",\n\"Catalpa\",\n\"Catophractes\",\n\"Chilopsis\",\n\"Colea\",\n\"Crescentia\",\n\"Cuspidaria\",\n\"Cybistax\",\n\"Delostoma\",\n\"Deplanchea\",\n\"Digomphia\",\n\"Dinklageodoxa\",\n\"Distictella\",\n\"Dolichandra\",\n\"Dolichandrone\",\n\"Eccremocarpus\",\n\"Ekmanianthe\",\n\"Ferdinanda\",\n\"Fernandoa\",\n\"Fridericia\",\n\"Godmania\",\n\"Handroanthus\",\n\"Heterophragma\",\n\"Hieris\",\n\"Incarvillea\",\n\"Jacaranda\",\n\"Kigelia\",\n\"Lamiodendron\",\n\"Lundia\",\n\"Manaosella\",\n\"Mansoa\",\n\"Markhamia\",\n\"Martinella\",\n\"Mayodendron\",\n\"Millingtonia\",\n\"Neojobertia\",\n\"Neosepicaea\",\n\"Newbouldia\",\n\"Niedzwedzkia\",\n\"Nyctocalos\",\n\"Ophiocolea\",\n\"Oroxylum\",\n\"Pachyptera\",\n\"Pajanelia\",\n\"Pandorea\",\n\"Paratecoma\",\n\"Parmentiera\",\n\"Pauldopia\",\n\"Perianthomega\",\n\"Perichlaena\",\n\"Phyllarthron\",\n\"Phylloctenium\",\n\"Pleonotoma\",\n\"Podranea\",\n\"Pyrostegia\",\n\"Radermachera\",\n\"Rhigozum\",\n\"Rhodocolea\",\n\"Romeroa\",\n\"Roseodendron\"\n\"Santisukia\",\n\"Sparattosperma\",\n\"Spathodea\",\n\"Sphingiphila\",\n\"Spirotecoma\",\n\"Stereospermum\",\n\"Stizophyllum\",\n\"Tabebuia\",\n\"Tanaecium\"\n\"Tecoma\",\n\"Tecomanthe\",\n\"Tecomella\",\n\"Tourrettia\",\n\"Tynnanthus\",\n\"Xylophragma\",\n\"Zeyheria\"\n"}
{"id": "725685", "url": "https://cs.wikipedia.org/wiki?curid=725685", "title": "Xenofón z Efesu", "text": "Xenofón z Efesu\n\nXenofón z Efesu, řecky Ξενοφῶν (rozhraní 2. a 3. století) byl starověký řecký spisovatel, autor milostného románu \"Vyprávění o Anthei a Habrokomovi\", zkráceně \"Ephesiaka\" (Ἐφεσιακά, Efeské příběhy).\n\nO jeho životě není vůbec nic známo. Byzantský encyklopedický slovník \"Suda\" z 10. století uvádí, že kromě \"Efeských příběhů\" napsal ještě nedochované historické dílo \"O efeské obci\". Tento slovník, také tvrdí, že pocházel z maloasijského Efesu. Šlo však pravděpodobně o zpětné vytvoření přídomku podle místa děje jeho románu pro odlišení od autorů stejného jména (např. od historika Xenofóna).\n\nVe svém románu líčí Xenofón příběhy dvou milenců, kteří jsou od sebe záhy po svém sňatku odloučeni, prožívají různá dobrodružství, odolají všem nástrahám, zachovají si věrnost a nakonec se šťastně shledají na Rhodu. Podle slovníku \"Suda\" měl román deset knih, ale dochovalo se jich jen pět. Existuje i názor, že jde o výtah, čímž by se vysvětlovala nesouvislost vypravování. Po umělecké stránce tak patří román k nejslabším starořeckým románům. Xenofonovo vypravování je jednoduché a strohé, postrádající půvab jiných podobných děl.\n\n\n"}
{"id": "725688", "url": "https://cs.wikipedia.org/wiki?curid=725688", "title": "Déhrádún", "text": "Déhrádún\n\nDéhrádún (garhválsky respektive\n\nDle údajů ze sčítání lidu z roku 2011 zde žilo 578 420 obyvatel. Úředním a nejpoužívnšějším jazykem je hindština, následuje ngličtina, bengalština, nepálština a další. \n\nNáboženské složení obyvatelstva je následující:\n\n"}
{"id": "725690", "url": "https://cs.wikipedia.org/wiki?curid=725690", "title": "Červánky", "text": "Červánky\n\nČervánky jsou meteorologický pojem, který označuje jev odehrávající se na večerní, případně také ranní obloze.\n\nJako červánky se označuje zbarvení oblohy do červené, růžové, oranžové nebo i žluté barvy. Tento jev nastává především v létě za západu slunce. Hlavně po větrném dni se v atmosféře nachází velké množství zvířeného prachu. Při stmívání dochází k ochlazení atmosféry. Vlivem poklesu teploty vodní páry kondenzují v podobě ledových krystalků na částečkách prachu. Když sluneční paprsky ozařují tyto krystalky, dochází v nich k lomu a rozptylu světla a obloha se pozorovateli jeví barevně. Současně je možné na obloze často pozorovat tzv. beránky.\n\nRanní červánky jsou méně časté. Letní noci bývají vlivem tlakové výše mírné a bezvětrné, takže ráno vzduch neobsahuje částice, od nichž by se světlo mohlo odrážet. Pokud je ale možné červánky ráno spatřit, znamená to, že noc byla větrná a přibývalo oblačnosti, a tedy příchod studené fronty a špatného počasí.\n\nSkutečnost, že lze podle červánků na obloze odhadnout počasí, lidé znají už od pradávna.\n\nČeská pranostika říká:\n\nPodobné pranostiky mají také ve Francii, Itálii, Velké Británii, Spojených státech, Dánsku, Norsku a mnoha dalších. \n\nNapříklad anglická verze zní:\n\nZnalost tohoto faktu dokládá také bible (Matouš 16:1-3):\n"}
{"id": "725694", "url": "https://cs.wikipedia.org/wiki?curid=725694", "title": "Rybný potok", "text": "Rybný potok\n\nRybný potok (: ) je vodní tok pramenící v Krušných horách v Krásném Lese v Ústeckém kraji České republiky, který překračuje státní hranici a pokračuje pod názvem Gottleuba do Saska v Německu, kde se v Pirně z levé strany vlévá do řeky Labe. Je součástí úmoří Severního moře a v jeho rámci povodí Labe. V České republice jeho délka činí 6,9 kilometru (z toho 1,4 kilometru tvoří státní hranici s Německem), na níž protéká přírodním parkem Východní Krušné hory. Plocha jeho povodí je 252 km.\n\nV České republice tvoří Rybný potok osu zástavby vesnice Krásný Les (dříve Schönwald), která před druhou světovou válkou pokračovala až ke státní hranici, kde volně přecházela v německou obec Kleinliebenau. Na tomto úseku má několik přítoků (mj. levostranné přítoky Liščí potok, Větrovský potok, Hraniční potok). Asi 700 metrů před státní hranicí jej překlenuje most dálnice D8. Od místa soutoku s Hraničním potokem vede následující 1,4 kilometru po česko-německé státní hranici. Poté pokračuje pod názvem Gottleuba na sever do Německa, kde jej po několika kilometrech přehrazuje vodní nádrž Gottleuba. Ta byla postavena v 70. letech 20. století jako zásobárna pitné vody pro Pirnu a jde o druhou největší přehradní nádrž v Sasku. Řeka Gottleuba následně pokračuje dále na sever přes Bad Gottleuba-Berggießhübel do nedaleké Pirny, kde se vlévá do Labe.\n\nV noci z 8. na 9. července 1927 došlo na Rybném potoce k přívalové povodni, která zasáhla vesnici Schönwald (od roku 1948 známou jako Krásný Les), kde si vyžádala velké materiální škody a oběti na lidských životech. Rozvodněný potok a sesuvy půdy zničily zdejší silnici, 32 domů a způsobily smrt dvou lidí a více než dvou desítek hospodářských zvířat. Celkem za deset hodin bouře spadlo na vesnici 209 mm srážek. Škody byly nakonec vyčísleny na 10 milionů korun. Velké škody a především ztráty na lidských životech si povodeň vyžádala na německé části toku. Dohromady si na Rybném potoce (Gottleubě) a nedaleké Mohelnici (Müglitz) vyžádala 152 lidských životů.\n\n"}
{"id": "725695", "url": "https://cs.wikipedia.org/wiki?curid=725695", "title": "Force &amp; Styles", "text": "Force &amp; Styles\n\nForce & Styles bylo britské producentské a DJské duo, které tvořili DJ Force (Paul Hobbs) a Darren Styles (Darren Mew). V devadesátých letech společně napsali a vyprodukovali mnoho happy hardcorových písní, jako například \"Heart of Gold\". Ta dosáhla 55. pozice v UK Singles Chart v červenci 1998. Mnoho ze svých nahrávek vydali ve svých vlastních vydavatelstvích, UK Dance Records a UK Dance Extreme, a vzniklo také mnoho cover verzí od trancových a housových hudebníků jako jsou Flip & Fill a Ultrabeat.\n\n\n"}
{"id": "725701", "url": "https://cs.wikipedia.org/wiki?curid=725701", "title": "Pochajská zátoka", "text": "Pochajská zátoka\n\nPochajská zátoka ( , pchin-jinem \"Bóhǎi Wān\") je nejzápadnější ze tří velkých zátok Pochajského zálivu, který leží v severovýchodní Číně a je součástí Žlutého moře. Pochajská zátoka hraničí s provincií Che-pej a městem Tchien-ťin v Čínské lidové republice.\n\nV zátoce se nachází několik ropných polí.\n"}
{"id": "725704", "url": "https://cs.wikipedia.org/wiki?curid=725704", "title": "Kostel svatého Martina z Tours (Líbeznice)", "text": "Kostel svatého Martina z Tours (Líbeznice)\n\nKostel svatého Martina z Tours je dominantou Líbeznic. Nechal ho vybudovat hrabě Nostic v letech 1788 až 1795 jako náhradu za starší kostel z 13. nebo 14. století. Do konce roku 2005 byl kostel farním.\n\nPodle dochovaných zpráv stál kostel zasvěcený sv. Martinovi v Líbeznicích již před rokem 1380. Nacházel se v blízkosti dnešního domu čp. 142, který v letech 1883-1956 sloužil jako škola, a asi 200 kroků od něho stála prkenná zvonice se zvony z let 1663 a 1676. O výstavbě nového kostela začalo být uvažováno již po třicetileté válce, kdy bylo k líbeznické farnosti trvale připojeno území zrušených farnostív Hovorčovicích a Pakoměřicích. V roce 1788 byl starý kostel zbourán a dne 1. května 1788 pražským světícím biskupem Erasmem Dionýsem Kriegerem posvěcen základní kámen nově budovaného kostela, pro nějž bylo vybráno vyvýšené místo jižně od původní stavby (při dnešním Mírovém náměstí).\n\nJednolodní pozdně barokní kostel s obdélníkovou lodí o délce 25 metrů a šířce 16 metrů a presbytářem tvaru čtverce se dvěma zkosenými rohy byl postaven pod vedením zednického mistra Matěje Kinzla. Autorem nástropních maleb je pražský malíř Antonín Schlachter, na stavbě se dále podíleli například zámečník Matěj Eim z Měšic, dvorní kameník Koller z Prahy, dvorní klempíř Vít Mayer z Prahy a tesař Josef Lang z Prahy. Po stranách lodi se nacházejí obdélníkové sakristie. Na západní straně je kostel zakončen věží čtvercového půdorysu s hlavním vstupem, jehož dveře jsou opatřeny letopočtem 1793. Po obou stranách lodi jsou ještě postranní vchody.\n\nVnitřní vybavení pochází převážně z 2. poloviny 18. století. Portálový hlavní oltář (s nástavcem z roku 1764) byl původně určen pro kostel v Rokycanech a je vyzdoben plastikami Ignáce Františka Platzera; autorem oltářního obrazu sv. Martina z roku 1881 je Bohumír Roubalík. Boční oltáře Panny Marie a Ukřižovaného byly přeneseny ze zrušeného pražského kostela sv. Michaela archanděla. Všechny tři oltáře jsou dílem architekta Františka Ignáce Preéa. Kostel byl dokončen a benedikován v roce 1795. Jednalo se o první kostel v Čechách, na který byl instalován hromosvod; instaloval ho zde pražský profesor mechaniky Antonín Renner.\n\nKostel je obklopen hřbitovem. Nedaleko stojí patrová barokní fara (čp. 6) z 1. poloviny 18. století s mansardovou střechou. Kostel i fara jsou od roku 1958 zapsány do seznamu kulturních památek.\n\nK 1. lednu 2006 byla líbeznická farnost zrušena a její území přičleněno k farnosti v Odolena Vodě. Nedělní bohoslužby zůstaly zachovány.\n"}
{"id": "725706", "url": "https://cs.wikipedia.org/wiki?curid=725706", "title": "Thomandersia", "text": "Thomandersia\n\nThomandersia je jediný rod čeledi Thomandersiaceae vyšších dvouděložných rostlin z řádu hluchavkotvaré (\"Lamiales\"). Zahrnuje 6 druhů stromů a keřů, vyskytujících se v tropické Africe.\n\nZástupci rodu \"Thomandersia\" jsou keře a stromy s jednoduchými vstřícnými listy. Semena jsou v plodech podepřena strukturou zvanou jakulátor podobně jako u čeledi paznehtníkovité, avšak zde plody nepukají explozivně a semena nejsou vystřelována jakulátorem do okolí.\n\nRod zahrnuje 6 druhů a vyskytuje se v rovníkové Africe.\nRod \"Thomandersia\" byl v minulosti řazen do čeledi paznehtníkovité (\"Acanthaceae\"). Čeleď byla publikována v roce 1977 na základě morfologických studií. V systému APG I ani v systému APG II nefiguruje a objevuje se až v systému APG III z roku 2009. Příbuzenské vztahy s ostatními čeleděmi řádu hluchavkotvaré (\"Lamiales\") nejsou dosud vyřešeny.\n"}
{"id": "725712", "url": "https://cs.wikipedia.org/wiki?curid=725712", "title": "Salaška", "text": "Salaška\n\nPotok Salaška je pravostranný přítok Moravy v okrese Uherské Hradiště. Odvodňuje spolu se Zlechovským potokem a Dlouhou řekou jihovýchodní část Chřibů. Náleží k povodí Moravy.\n\nPramení v Chřibech ve vzdálenosti jednoho kilometru jihovýchodně od poměrně frekventované turistické křižovatky Vlčáku v nadmořské výšce 490 m n. m. a teče jihovýchodním směrem podél cesty partyzánské skupiny Olga kolem památníků partyzánům 1. čs. partyzánské brigády Jana Žižky a památníku obětem salašské tragédie přes obec Salaš, Velehrad, podél jižního okraje obce Modrá do Starého Města, kde ústí přes bývalé koryto a vyschlé mrtvé rameno do Moravy v 177,3 m n. m. Průměrný sklon toku je 17 ‰. Délka toku je 17,8 km, plocha povodí 49,6 km. \n\nNa svém toku přijímá přítoky Modranský a Bunčovský potok, oba zleva.\n\nPrůměrný průtok Salašky u ústí činí 0,18 m³/s.\n\nMezi nejrozšířenější rybí druhy Salašky patří plotice obecná (Rutilus rutilus), pstruh potoční (Salmo trutta fario), střevle potoční (Phoxinus phoxinus), mřenka mramorovaná (Noemacheilus barbatulus) a vranka obecná (Cottus gobio).\n\nV r. 1979 byla objevena v místě, kde původní koryto Salašky vtékalo do Starého Města, archeologická zajímavost. Jednalo se o dřevěnou propusť s věží, která chránila místo průtoku potoka Salaška tělesem velkomoravského opevnění tzv. Christinova valu.\n\nPotok Salašku překlenuje kamenný most na Velehradě, který prochází rozsáhlou opravou, je chráněnou kulturní památkou a zároveň nejstarším mostem na silnicích Zlínského kraje.\nPočátkem července roku 2011 při průzkumu kamenného barokního mostu přes potok Salaška v obci Velehrad zjistili archeologové Slováckého muzea v Uherském Hradišti, že most je daleko starší, než se původně předpokládalo. Našly se důkazy, že nejstarší část mostu pochází z vrcholného středověku, tedy ze 14. až 15. století. Existenci mostu přes Salašku staršího než barokního mají archeologové doloženu pouze na jedné vedutě Velehradu z roku 1667, na níž je most přes Salašku evidentně na pilířích, s největší pravděpodobností kamenných. Zbytky starších pilířů a zdiva byly druhotně použity do vyzdění a zpevnění oblouku z vnější strany barokního mostu.\n"}
{"id": "725722", "url": "https://cs.wikipedia.org/wiki?curid=725722", "title": "Glacier Peak", "text": "Glacier Peak\n\nGlacier Peak (v jazyce kmene Sauků \"Takobia\") je nejizolovanější z pěti hlavních stratovulkánů Kaskádového vulkanického oblouku, které se nachází v americkém státě Washington. Nachází se v divočině Glacier Peak a z žádného z blízkých hustě obydlených území nelze rozpoznat, z čehož plyne, že se toho o něm moc neví a v porovnání s ostatními sopkami v oblasti není ani tolik známý. Přesto od poslední doby ledové má na svědomí největší a nejexplozivnější erupce ze všech sopek ve státě. Vulkán byl vytvořen před přibližně milionem let v pleistocénu a stále je jednou z nejaktivnějších sopek ve Washingtonu. Pravidelné erupce ale nastaly až s ústupem pevninského ledovce z regionu.\n\nPůvodní obyvatelé v minulosti uctívali sílu tohoto, i ostatních vulkánů ve státě, což je také částí jejich pověstí. Když se do regionu dostali bílí osadníci, zjistili základní informace o okolní krajině, ale nepřišli na to, že se jedná o sopku. Glacier Peak se nachází v okrese Snohomish, jen 110 kilometrů severovýchodně od Seattlu, což z něj dělá po Mount Rainier druhý nejbližší vulkán k Seattlu, na rozdíl od nejvyšší hory státu ale není tak dobře viditelný.\n\nVrchol vulkánu se skládá hlavně ze zbytků prehistorických sopečných dómů, stejně jako „falešný vrchol“ zvaný Vrchol zklamání. Dřívější pyroklastické proudy zanechaly stopy v okolních říčních údolích, pravděpodobně se jedná o stopy úlomků zborcených sopečných dómů, a na hřebenech východně od vrcholu se nachází zbytky oblaků popela. Na západních svazích se nachází zbytky 35 kilometrů dlouhého laharu, který tudy proudil před 14 tisíci lety. Viditelných je dalších deset zbytků pyroklastických proudů, všechny jsou podle odhadu deset tisíc let staré. U sopky se nachází také mladší zbytky laharů, které mohou být pouhých 5 a půl tisíce nebo pouhé tři tisíce let staré. Další, neznámo jak starý lahar, proudí až 30 kilometrů daleko do řeky Sauk.\n\nZbytky mračen popela se nachází také na východním svahu sopky, kde prozatímní studie ještě nenašly žádné známky pyroklastických proudů, ale už dokázaly identifikovat cestu několika laharů. V potoce Dusty Creek se nachází nejméně 6 kilometrů tlustý lahar, jehož částí jsou i zbytky pyroklastických proudů a ostatních laharů. Nachází se zde alespoň 10 km³ kamenných úlomků, na západním svahu jsou naopak uvězněny zbytky tefry.\n\nSvahy vulkánu jsou také hosty pro tři sypané kužely a tři termální prameny.\n\nSopka se nachází v americkém státě Washington, kde je jedním z pěti hlavních stratovulkánů. Je částí Kaskádového vulkanického oblouku a byla vytvořena subdukcí oceánské desky Juana de Fucy pod pevninskou Severoamerické desky. Sbližování těchto dvou desek pokračuje rychlostí 4 centimetry za rok. Pohoří se vyznačuje sopečnou aktivitou už 36 milionů let, zatímco horniny, které sopky tvoří, jsou 55 až 42 milionů let staré. Erupce se zde nekonají pravidelně, ani najednou. Vědci se snaží odlišit od sebe sopky podle jejich stáří, ale ne ve státě Washington, kde má každá sopka, bez ohledu na výšku nebo umístění, odlišný věk.\n\nV okolní oblasti před příchodem bílých osadníků žili Indiáni, kteří horu uctívali, stejně jako ostatní sopky, jako mocného ducha. Když se osadníci poprvé dostali do regionu, některé informace o sopce, zjistili právě díky místním legendám. Přestože původní obyvatelé tvrdili o vulkánu, že je velice důležitý v jejich pověstech, při prvním zmapování byl vrcholek vynechán, jelikož se nezmínili o jeho sopečné aktivitě. Až v roce 1850 se totiž zmínili přírodovědci Georgi Gibbsovi, že z hory se jednou kouřilo. Gibbs pochopil, že se jedná o sopku a v roce 1898 se Glacier Peak poprvé objevil na mapách.\n\nPůvodní obyvatele užívali území okolo pohoří také k zemědělství, což vedlo k častým setkáním v blízkosti hor. Mezi sedmdesátými a devadesátými lety devatenáctého století tak do oblasti přišli zlatokopové hledající zdroje a bohatou půdu. První běloch, který kdy horu spatřil a zapsal to, byl Daniel Lindsey, který zde v roce 1870 hledal vhodnou cestu pro železniční trať společnosti Northern Pacific.\n\nPřes svou nadmořskou výšku 3 213 je Glacier Peak malou sopkou, jejíž vysoká nadmořská výška je důsledkem umístění na vysokém hřebenu. Sopečná část hory se vyvyšuje pouhých 500 až 1 000 metrů nad hřeben. Podobnou geomorfologii má nedaleký masiv Mount Meager na jihozápadě Britské Kolumbie, který se nachází na 400 metrů vysokém hřebeni z nesopečných, krystalických a přeměněných hornin.\n\nZe všech pěti hlavních sopek ve státě Washington pouze Glacier Peak a Mount St. Helens zažily v posledních patnácti tisících letech velké erupce. Obě sopky produkují magma dacitického původu, takže viskózní magma přibývá jelikož nemůže proudit ven eruptivním otvorem. Tlak postupně stoupá až exploze vychrlí materiály jako tefra, která je ve své nejjednodušší podobě popel.\n\nTefrochronologie a radiokarbonová metoda datování ukazují, že Glacier Peak zažil erupce přibližně v letech 1700, 1300, 900, 200 a přibližně 850, 3 150 a 3 550 let před našim letopočtem. Tři z těchto erupcí dosáhly 2-4, což je v porovnání s indexem 5, kterého dosáhla erupce Mount St. Helens v roce 1980, málo. Obvykle se jednalo o erupci centrálního otvoru, kterou následovala explozivní erupce. Erupce se lišily produktem, některé vyprodukovaly lahary, jiné pyroklastické proudy, další zase sopečné dómy.\n\nPřed asi 13 tisíci lety se v období menším než sto let odehrálo devět tefrových erupcí, které vyprodukovaly pyroklastické proudy. Po smíchání se sněhem a ledem vznikly lahary, které proudily do nedalekých řek, čímž zaplnily jejich údolí velkými nánosy. Lahary pak pokračovaly pryč koryty severního ramene řeky Stillaguamish a řeky Skagit. V Arlingtonu, téměř sto kilometrů po proudu řeky, zanechaly více než dva metry nánosů. Následná eroze nánosů nedaleko Darringtonu způsobila oddělení říčního systému řeky Stillaguamish od řek Skagit a Sauk. Nánosy se vyskytovaly po celé délce řek až k pobřeží Pugetova zálivu, na místech se k nim přidala také tefra, která se ale často dostala vysoko do atmosféry a vítr ji roznesl několik stovek kilometrů daleko. Nánosy tefry se nedaleko Chelanu nakupily na půl metru a nedaleko 554 kilometrů vzdálené Missouly v Montaně téměř osm milimetrů.\n\nOd té doby sopka vyprodukovala ještě několik laharů, největší přišly před 5 900 lety a 1 800 lety, kdy byly spojeny s dómovými explozemi. V obou případech se lahary po řece Skagit dostaly do Pugetova zálivu.\n\nKdyž lahary dospějí do obydlených oblastí, obvykle pohřbívají budovy a lidi samotné. Příkladem je lahar, který zaplavil v roce 1985 po erupci sopky Nevado del Ruiz kolumbijské městečko Armero, ve kterém usmrtil přes dvacet tisíc lidí. Lahary z Glacier Peaku jsou velkým nebezpečím pro malé obce Darrington a Concrete, menším pro větší města Mount Vernon a Burlington, obecně obce na tocích řek Skagit a Stillaguamish. Ve studii USGS z roku 2005 byla sopka zařazena mezi devět Kaskádových sopek, které byly označeny jako velice nebezpečné s neadekvátním monitorováním. Sopku totiž sledoval jediný seismometr, který navíc dva roky nefungoval.\n\nHoru pokrývá jedenáct důležitých ledovců. Když je v roce 1906 spatřil C. E. Rusk, popsal, že začaly ustupovat, ale byly stále celkem rozvinuté. Průměrný ústup ledovců na Glacier Peaku od malé doby ledové do roku 1958 čítal 1 640 metrů. Richard Hubley zaznamenal, že v padesátých letech minulého století se ledovce Severních Kaskád po půlstoletí rychlého ústupu zase začaly rozpínat. Stalo se tak poté, co se začaly zvyšovat zimní srážky a snižovat letní teploty v roce 1944. Deset z patnácti ledovců na hoře, včetně všech ledovců na svazích, se začaly rozpínat. Jejich rozpínání dosáhlo 15 až 480 metrů a dosáhlo vrcholu v roce 1978. Mezi lety 1984 a 2005 probíhal další ústup, který u osmi ledovců na hoře dosahoval průměrně 310 metrů. Milk Lake Glacier na severním svahu hory roztál úplně v devadesátých letech.\n\nNedaleko hory prochází transkontinentální turistická stezka Pacific Crest Trail, na které je význačným místem překročení řeky Suiattle, na kterém byl most až do konce roku 2003, kdy jej odnesla bouře.\n\nPrvním horolezcem, který na horu vylezl, byl v roce 1897 společně se skupinou vědců z USGS Thomas Gerdine. Sopka je také dostupná pro lyžaře. Hora je dostupná po osmikilometrové chůzi po stezce White Chuck River Trail (Stezka správy lesů č. 643) a poté výstupem po ledovci Sitkum Glacier. Stezka je dostupná po Silnici správy lesů č. 23. Svahy se jak při výstupu, tak při slézání skládají z černých diamantů.\n"}
{"id": "725730", "url": "https://cs.wikipedia.org/wiki?curid=725730", "title": "Achilleus Tatios", "text": "Achilleus Tatios\n\nAchilleus Tatios, řecky Ἀχιλλεύς Τάτιος (asi 2. nebo začátek 3. století) byl starověký řecký spisovatel, autor románu \"Příhody Leukippy a Kleitofónta\" (Τὰ κατὰ Λευκίππην καὶ Kλειτoφῶντα).\n\nO jeho životě není prakticky nic známo, než to, že pravděpodobně pocházel z Alexandrie. Tvrzení byzantského encyklopedického slovníku \"Súda\" z 10. století, že se stal křesťanským biskupem, je velmi málo pravděpodobné.\n\nVe svém románu líčí Achilleus Tatios v osmi knihách strastiplné příběhy milenecké dvojice na pouti po cizích zemích. Vystupující osoby a líčená dobrodružství (bouře, ztroskotání, piráti, únosy, otroctví atd.) mají však většinou vzor v románech Longa, Charitóna, Xenofónta z Efesu a dalších. Příběh je často rozmělňován neúčelnými vsuvkami, jako jsou různé dopisy, bajky atp. Stylová živost a umělecká síla v popisech však zajistila románu velkou oblibu nejen v pozdní antice, ale hlavně u Byzantinců.\n"}
{"id": "725734", "url": "https://cs.wikipedia.org/wiki?curid=725734", "title": "Mezenchymální kmenová buňka", "text": "Mezenchymální kmenová buňka\n\nMezenchymální kmenová buňka (MSC) je multipotentní buňka schopná obnovovat poškozené mezenchymální a krvetvorné tkáně. Je schopná se měnit (diferencovat) na široké spektrum buněčných typů, jako je chondrocyt, adipocyt, osteocyt, osteoblast, myocyt, kardiomyocyt, neuron či inzulin produkující buňka. Mezenchymální buňky jsou proto vhodnými kandidáty pro použití v regenerativní medicíně a buněčné terapii.\n\nTento typ kmenových buněk se dá získávat z kostní dřeně (kde tvoří 1/1000–1/100 buněk, tedy desetkrát méně, než je tam hematopoetických k. b.). Krev z kostní dřeni je však dostupná jen pomocí poměrně invazivních zákroků, navíc jsou buňky zvláště u starších osob již méně kvalitní a s menším diferenciačním potenciálem. Studie z počátku 21. století však popisují nálezy mezenchymálních kmenových buněk i v pupečníkové krvi a v tkáni pupečníkové šňůry, stejně jako v některých tkáních v dospělém lidském těle (tuková tkáň atp.).\n\nMezenchymální kmenové buňky jsou definovány na základě tří kritérií:\n\nMSCs mají vliv na buňky vrozené i specifické imunity. MSC produkují mnoho molekul majících imunomodulační účinky. Mezi tyto molekuly patří HLA-G, Prostaglandin E (PGE2), oxid dusnatý, TSG-6, indoilamin-2,3-dioxigenáza, TIMP-1, IL-6, tak i další povrchové markery - FasL, CD54, PD-L1/2. \n\nMSCs ve vrozené imunitě ovlivňují makrofágy, neutrofily, NK buňky, žírné buňky a dendritické buňky. Konkrétně jsou MSCs schopné migrovat do místa poranění, kde polarizují prostřednictvím PGE2 makrofágy v M2 fenotyp, který se vyznačuje protizánětlivým účinkem. Dále prostřednictvím PGE2 inhibují schopnosti žírných buněk degranulovat a produkovat TNF-α. Proliferace a cytotoxická aktivita NK buněk je inhibována PGE2 a IDO. MSCs také snižují expresi receptorů NK buněk – NKG2D, NKp44 a NKp30. Produkcí cytokinů IL-6 a IL-8 inhibují MSCs respirační vzplanutí a apoptózu neutrofilů. Diferenciace a exprese povrchových markerů dendritických buněk je inhibována konkrétně IL-6 a PGE2. Imunosupresivní účinky MSC závisí i na IL-10, není však jisté, jestli ho produkují ony samy, nebo jen k jeho produkci stimulují další buňky.\n\nMSC exprimují adhezivní molekuly VCAM-1 a ICAM-1, díky nim na jejich povrch přilnou T-lymfocyty a MSC na ně mohou působit molekulami, které kvůli krátkému poločasu rozpadu působí jen v bezprostředním okolí buňky. Mezi tyto molekuly patří oxid dusnatý, PGE2, HGF a aktivace receptoru PD-1. MSCs snižují proliferaci T-lymfocytů mezi G a G fázemi buněčného cyklu a snižují expresi IFNγ Th1 buněk a zároveň zvyšují expresi IL-4 Th2 buněk. MSCs inhibují proliferaci B-lymfocytů také mezi G a G fázemi buněčného cyklu.\n\nDíky zmíněným imunomodulačním mechanismům jsou důležité i pro jiné dospělé tělní kmenové buňky, pomáhají vytvářet niku v kostní dřeni pro hematopoetické kmenové buňky a v centrálním nervovém systému imunoprivilegovanou niku pro neurální kmenové buňky.\n\n\"In vitro\" se MSC jeví jako imunosupresivní, \"in vivo\" je ovšem situace jiná, jeví se jako imunosupresivní i imunogenní zároveň.\n\nOdpovědí na tento paradox může být zaznamenaný výskyt dvou různých fenotypů MSC, vznikajících po stimulaci rozdílných TLR receptorů. Po stimulaci TLR4 vzniká imunogenní fenotyp MS1, po stimulaci TLR3 vzniká imunosupresivní fenotyp MS2. Sekretom těchto fenotypů se značně liší, imunogenní fenotyp MS1 produkuje IL-6, IL-8 a TGFβ, imunosupresivní fenotyp MS2 produkuje indoilamin-2,3-dioxigenázu, IL-4 a prostaglandin E. \n\nImunosupresivních vlastností MSC lze využít v klinické medicíně, jelikož je lze využívat mimo jiné v podstatě jako lokální imunosupresivum. Zatím však nebyly všechny možnosti jejich využití dostatečně prozkoumány, stejně jako účinnost takovéto léčby.\n\nV současnosti probíhá mnoho studií zkoumající využití MSC pro léčku autoimunitních chorob. Prozatím se zdá, že pomáhají tlumit průběh revmatoidní artritidy nebo systémového lupusu erythematodes.\n\nVýsledky studií ukazují, že přítomnost MSC pomáhá v hojení poškozených tkání. Dále také pomáhají oslabovat případnou rejekci transplantovaného štěpu.\n\nDále se také zdá, že pomáhají zmírňovat reakci štěpu proti hostiteli po transplantaci kostní dřeně, respektive hematopoetických kmenových buněk.\n"}
{"id": "725736", "url": "https://cs.wikipedia.org/wiki?curid=725736", "title": "Thyra Dánská (1880)", "text": "Thyra Dánská (1880)\n\nThyra Dánská (: \"Prinsesse Thyra Louise Caroline Amalie Augusta Elisabeth\"), 14. března 1880, Kodaň – 2. listopadu 1945 tamtéž, byla dánská princezna.\n\nNarodila se jako šesté dítě (třetí dcera) dánského krále Frederika VIII. a jeho manželky, švédské princezny Luisy. Své první jméno dostala po své tetě z otcovy strany princezně Thyře, provdané vévodkyni z Cumberlandu.\n\nPrincezna Thyra se nikdy neprovdala a většinu života žila u svého bratra Gustava (1887–1944), rovněž svobodného. Stejně jako on zemřela bezdětná, a to ve svých 65 letech.\n\n"}
{"id": "725738", "url": "https://cs.wikipedia.org/wiki?curid=725738", "title": "Ťi-nan", "text": "Ťi-nan\n\nŤi-nan ( , pchin-jinem \"Jǐnán\") je subprovinční město v Čínské lidové republice. Je hlavním městem provincie Šan-tung ležící ve východní Číně, má rozlohu 8117 čtverečních kilometrů a necelých sedm miliónů obyvatel.\n\nSoučasné jméno Ťi-nan znamená doslova „na jih od Ťi“ a odkazuje tak na řeku Ťi, která až do poloviny 19. století protékala severně od města. V roce 1852 změnila Žlutá řeka svůj tok a řeku Ťi pohltila.\n\nŤi-nan leží na severozápadě Šan-tungu, ve vzdálenosti 400 kilometrů na jih od Pekingu. Vyplňuje zhruba prostor mezi předhůřím Tchaj-šanu na jihu a údolím Žluté řeky na severu. Krasové zvodně v místním vápenci zde daly vzniknout mnoha artéským studním.\n\nŤi-nan hraničí na jihozápadě s Liao-čchengem, na severozápadě s Te-čou, na severovýchodě s Pin-čou, na východě s C'-po, na jihovýchodě s Laj-wu a na jihu s Tchaj-anem.\n\nJe zde železniční stanice na vysokorychlostní trati Peking – Šanghaj. Hlavním ťinanským letištěm je mezinárodní letiště Ťi-nan Jao-čchiang ležící zhruba třicet kilometrů severovýchodně od centra.\n\nV Ťi-nanu se nachází šest z kampusů Šantungské univerzity, jedné z největších univerzit v Čínské lidové republice.\n\n"}
{"id": "725742", "url": "https://cs.wikipedia.org/wiki?curid=725742", "title": "Quinn", "text": "Quinn\n\nQuinn může být:\n\n\n\n"}
{"id": "725743", "url": "https://cs.wikipedia.org/wiki?curid=725743", "title": "Jü-jüan", "text": "Jü-jüan\n\nJü-jüan Čan ( , pchin-jinem \"Yùyuán Zhàn\", doslova \"stanice zahrady Jü\") je stanice linky 10 šanghajského metra. V provozu je od dubna 2010 a pravděpodobně bude v budoucnosti přestupní stanicí mezi linkou 10 a linkou 14.\n\nV září 2011 zde došlo k srážce souprav, při které bylo zraněno více než 270 lidí.\n"}
{"id": "725746", "url": "https://cs.wikipedia.org/wiki?curid=725746", "title": "Martin Koudelka", "text": "Martin Koudelka\n\nMartin Koudelka (11. února 1976) je bývalý český hokejista. Hraje na postu útočníka. Momentálně se věnuje výchově mladých hokejistu jako hokejový trenér v Pardubicích\n\n\n"}
{"id": "725748", "url": "https://cs.wikipedia.org/wiki?curid=725748", "title": "Josef Janík (fotbalista)", "text": "Josef Janík (fotbalista)\n\nJosef Janík (*1921 Otrokovice) je bývalý český fotbalista, křídelní útočník, reprezentant Československa. \n\nZa československou reprezentaci odehrál roku 1946 dvě utkání a dal jeden gól. Hrál za Baťu Zlín.\n\n"}
{"id": "725750", "url": "https://cs.wikipedia.org/wiki?curid=725750", "title": "Vladimír Tomšík", "text": "Vladimír Tomšík\n\nVladimír Tomšík (* 12. června 1974 Čeladná) je český ekonom a pedagog. Mezi lety 2006 a 2018 byl členem bankovní rady České národní banky, od července 2010 byl zároveň viceguvernérem ČNB. Na jaře 2019 se stal velvyslancem ČR v Číně.\n\nPo maturitě na Gymnáziu Mikuláše Koperníka v Bílovci vystudoval Tomšík na pražské Vysoké škole ekonomické Fakultu národohospodářskou a Fakultu financí a účetnictví (akademické tituly inženýr). Dále vystudoval Fakultu sociálních věd na Univerzitě Karlově v Praze (akademický titul doktor filozofie). Poté získal dva doktoráty, a to v oboru hospodářská politika na Vysoké škole ekonomické a v oboru ekonomie na Univerzitě Karlově (akademické tituly doktor). V roce 2004 se habilitoval na Fakultě financí a účetnictví Vysoké školy ekonomické pro obor finance (docent). Roku 2009 byl na návrh Vědecké rady Vysoké školy ekonomické jmenován pro obor finance profesorem (profesor).\n\nJeště během studií – od roku 1997 – působil jako odborný asistent na Vysoké škole ekonomické. V únoru 2000 nastoupil do Komerční banky a v září téhož roku přešel do finanční a poradenské společnosti Newton Holding. Mezi roky 2004 a 2006 byl zároveň vedoucím Ústavu ekonomie na brněnské NEWTON College. V září 2005 začal působit ve švýcarském Světovém obchodním institutu. Své působení zde ukončil roku 2006, kdy byl prezidentem republiky Václavem Klausem s účinností od 1. prosince 2006 jmenován za člena bankovní rady České národní banky.\n\nPočínaje 1. červencem 2010 v souvislosti se změnou osoby guvernéra (Zdeňka Tůmu nahradil Miroslav Singer) stal jedním ze dvou viceguvernérů ČNB. Ve funkci viceguvernéra odpovídal za oblast finanční stability a výkon dohledu nad finančním trhem a byl členem Evropské rady pro systémová rizika (ESRB, ) a konzultační skupiny Basilejského výboru pro dohled nad bankami.\n\nV letech 1997 až 2005 přednášel hospodářskou politiku a makroekonomickou analýzu a prognózu na několika vysokých školách:\nOd roku 2009 vyučuje na Masarykově univerzitě v Brně.\n\nAbsolvoval též několik studijních pobytů v Irsku, Německu, Spojených státech amerických a ve Švýcarsku.\n\nNa jaře 2019 se stal velvyslancem ČR v Číně.\n"}
{"id": "725751", "url": "https://cs.wikipedia.org/wiki?curid=725751", "title": "Kyncl", "text": "Kyncl\n\nPříjmení Kyncl nosí více různých osobností:\n\n\n"}
{"id": "725755", "url": "https://cs.wikipedia.org/wiki?curid=725755", "title": "Alois Hercík", "text": "Alois Hercík\n\nAlois Hercík (* 28. ledna 1935) je bývalý český fotbalista, útočník, reprezentant Československa.\n\nZa československou reprezentaci odehrál 30. 8. 1958 přátelské utkání s SSSR, které skončilo prohrou 1:2. V československé lize hrál za Dynamo Praha. Dal 29 ligových gólů.\n\n\n"}
{"id": "725757", "url": "https://cs.wikipedia.org/wiki?curid=725757", "title": "František Feczko", "text": "František Feczko\n\nFrantišek Feczko, často uváděný i jako František Fecko, (12. února 1925) je bývalý slovenský fotbalista, záložník, reprezentant Československa. Po skončení aktivní kariéry působil jako fotbalový trenér. Jeho synem je fotbalista Peter Fecko, bratrancem byl fotbalista Ján Gajdoš. Jeho bratr byl ligový fotbalista Košic.\n\nV československé lize hrál za Dynamo ČSD Košice a Tatran Prešov. Nastoupil v 82 ligových utkáních a dal 8 ligových gólů. V československé reprezentaci odehrál 11. 5. 1952 přátelské utkání s Rumunskem, které skončilo prohrou 1-3.\n\n\n\n"}
{"id": "725758", "url": "https://cs.wikipedia.org/wiki?curid=725758", "title": "Postupimský den", "text": "Postupimský den\n\nPostupimský den, německy Tag von Potsdam (kdysi též \"Den národní obnovy\" / \"Tag der nationalen Erneuerung\") byl slavnostní akt ze dne 21. března 1933, při němž NSDAP a němečtí konzervativci z DNVP pod Hindenburgovým vedením slavnostně vyhlásili před německým národem svoji následnou jednotu v činech. K aktu došlo po svolání nového Říšského sněmu a byl po celém Německu přenášený rozhlasem. Akční jednota a následné sloučení nacistů a konzervativců zůstalo platné až do konce války v roce 1945.\n\n"}
{"id": "725760", "url": "https://cs.wikipedia.org/wiki?curid=725760", "title": "Lambert", "text": "Lambert\n\nPříjmení Lambert nosí více různých osobností:\n\n\n"}
{"id": "725762", "url": "https://cs.wikipedia.org/wiki?curid=725762", "title": "Š’-ťia-čuang", "text": "Š’-ťia-čuang\n\nŠ'-ťia-čuang ( , pchin-jinem \"Shíjiāzhuāng\") je městská prefektura v Čínské lidové republice. Je hlavním městem provincie Che-pej v severní Číně.\n\nŠ'-ťia-čuang leží přibližně 280 kilometrů na jih od Pekingu. Hraničí s Cheng-šuejem na východě, s Sing-tchajem na jihu, s Pao-tingem na severu a s provincií Šan-si na západě.\n\nMěsto leží na kraji severočínské nížiny, která západně od města přechází v pohoří Tchaj-chang. Přes něj vede skrz průsmyk Niang-c' silnice spojující Š'-ťia-čuang s Tchaj-jüanem, hlavním městem provincie Šan-si. Do stejného města odsud vede také vysokorychlostní trať Š'-ťia-čuang - Tchaj-jüan.\n\nV severojižním směru přes město procházejí vysokorychlostní trať Peking – Hongkong a železniční trať Peking – Kanton, po kterých také jezdí vlaky na mezinárodní letiště Š’-ťia-čuang Čeng-ting ležící přibližně třicet kilometrů severovýchodně od centra města.\n\nMěsto je mimo jiné významným centrem mlékárenství, zdejší průmysl byl ovšem v roce 2008 poznamenán problémy s otráveným mlékem.\n\n"}
{"id": "725763", "url": "https://cs.wikipedia.org/wiki?curid=725763", "title": "Ferdinand Kardoš", "text": "Ferdinand Kardoš\n\nFerdinand Kardoš (4. července 1905 – 23. prosince 1984) byl slovenský fotbalista, brankář, reprezentant Československa.\n\nZa československou reprezentaci odehrál 14. června 1931 přátelské utkání s Polskem, které skončilo výhrou 4-0. Stal se tak desátým brankářem reprezentace.\n\nByl brankářem ČsŠK Bratislava (1930–1931) – (1935–1936).\n\n"}
{"id": "725790", "url": "https://cs.wikipedia.org/wiki?curid=725790", "title": "Godalming", "text": "Godalming\n\nGodalming je město v Jihovýchodní Anglii, ve hrabství Surrey, na břehu řeky Wey. Podle sčítání lidu z roku 2001 zde žije 21 103 obyvatel.\n\nRoku 1881 v Godalmingu byla vybudována první na celém světě elektrárna, kterou uvedla do provozu firma „Siemens“.\n\n"}
{"id": "725800", "url": "https://cs.wikipedia.org/wiki?curid=725800", "title": "VS", "text": "VS\n\nSpojení písmen V a S může mít různé významy:\n\n\n"}
{"id": "725801", "url": "https://cs.wikipedia.org/wiki?curid=725801", "title": "Catherine Hubbacková", "text": "Catherine Hubbacková\n\nCatherine Anne Austenová Hubbacková, ang.: Catherine Anne Hubback, roz. Austen (7. července 1818 – 25. února 1877, Gainesville, Virginie, USA) byla dcera sira Francise Austena, bratra známé spisovatelky Jane Austenové, a tedy její neteří.\n\nZačala psát romány, aby uživila rodinu poté, kdy byl její manžel hospitalizován po nervovém zhroucení. Protože měla k dispozici rukopisy své proslulé tety, dopsala její nedokončený román \"Watsonovi\" a vydala jej v roce 1850 pod názvem \"Mladší sestra\". V následujících třinácti letech napsala dalších devět románů. Posledních sedm let života strávila v Americe. Kromě prozaického díla je její přínos i v seznámení široké veřejnosti s dílem Jane Austenové, v čemž po její smrti pokračovala i její rodina.\n\n\n"}
{"id": "725802", "url": "https://cs.wikipedia.org/wiki?curid=725802", "title": "Duce", "text": "Duce\n\nDuce je italský výraz odvozený z latinského \"dux\", v překladu znamená \"průvodce\", \"vůdce\".\n\nVe starší italštině byl výraz \"duce\" několikrát použit v 19. století propagandou italského národního obrození, například v souvislosti s působením Giuseppeho Garibaldiho a později také Gabrieleho d'Annunzia v období Italského regentství Carnaro.\n\nBěhem první světové války bylo zvykem v propagandistické rétorice označovat krále Viktora Emanuela III. jako \"duce supremo\" (nejvyšší vůdce) jakožto nejvyššího velitele ozbrojených sil. Toto oslovení krále Viktora Emanuela III. se nachází také v Bollettino della Vittoria, po zakončení bojů s rakousko-uherskou armádou z roku 1918.\n\nPoté titul \"Duce\" přešel jako označení Benita Mussoliniho, což se později obecně vžilo v běžné a propagandistické mluvě a získalo zvláštní význam. Analogicky k termínu \"duce\", v době mezi dvěma světovými válkami, se podobné definice připisují také dalším evropským diktátorům jako například \"Führer\" pro Adolfa Hitlera v nacistickém Německu, \"Caudillo\" pro Francisca Franca ve Španělsku, \"Conducător\" pro Iona Antonesca v Rumunsku (což po něm převzal Nicolae Ceaușescu), nebo \"poglavnik\" pro Anteho Paveliće v Nezávislém chorvatském státě. \n\n"}
{"id": "725805", "url": "https://cs.wikipedia.org/wiki?curid=725805", "title": "Frankistické Španělsko", "text": "Frankistické Španělsko\n\nFrankistické Španělsko je historický termín pro historické období Španělska, kdy se vlády po porážce republiky v občanské válce chopil generál Francisco Franco, autoritativní politik a nejvyšší představitel Španělska od roku 1939 až do své smrti v roce 1975. Oficiální název tehdejšího Španělska byl Španělský stát (španělsky \"Estado Español\"), formálně ještě Španělské království (španělsky \"Reino de España\").\n\nPoté, co byla v roce 1931 vyhlášena ve Španělsku republika, byl protirepublikánsky smýšlející Francisco Franco degradován na velitele pěší brigády a odvelen nejprve do severozápadního Španělska a pak na Baleáry. V republice začala dominovat levice. Franco se zpět do Španělska vrátil až v roce 1934, aby v Asturii potlačil dělnické povstání, což se mu podařilo nasazením vojáků cizinecké legie a maurských jednotek. Zásah proti dělníkům byl velmi brutální a Franco byl za splnění úkolu povýšen v roce 1935 na vrchního velitele španělských jednotek v Maroku a zanedlouho na šéfa generálního štábu. Této pozice využil k tomu, aby republikánskou armádu postupně očistil od republikánských důstojníků a podpořil důstojníky smýšlející monarchisticky. Poté, co moc v zemi převzala Lidová fronta, byl Franco znovu vypovězen, tentokrát na Kanárské ostrovy, kde se stal vojenským velitelem. V roce 1936 pak Franco stanul v Maroku v čele vojenského povstání proti Lidové frontě a republice. S pomocí nacistického Německa a fašistické Itálie bylo do konce října 1936 dopraveno ze severní Afriky do republikánského Španělska téměř čtrnáct tisíc legionářů a 269 tun válečného materiálu. Ve Španělsku vypukla občanská válka, v níž proti sobě stály na jedné straně vláda socialistů, komunistů, anarchistů a části liberálů oficiálně podporovaná SSSR, Mexikem a na druhé straně pravicoví povstalci (monarchisté a nacionalisté) podporovaní Itálií a Německem. Franco po těžkých a krvavých bojích zvítězil a podporovaný armádou, katolickou církví a falangou, jedinou povolenou politickou stranou, nastolil ve Španělsku diktaturu. V roce 1938 udělil španělský kardinál Gomar Frankovi titul \"vůdce Španělska s Boží milostí\". Francisco Franco vydal v roce 1947 \"Zákon o nástupnictví\", čímž ve Španělsku obnovil monarchii a zařídil, aby se po jeho smrti stal králem opět příslušník z rodu španělských Bourbonů.\n\nAčkoliv Frankův režim je začasté označován jako fašistický, a zejména ve svých počátcích počítal s podporou fašistů ve Španělsku i zahraničí, významná část badatelů jej považuje za nacionalisticko-konzervativní, případně klerofašistický. Mnohé rysy frankistického uspořádání jsou v rozporu s obecnou charakteristikou totalitních režimů – frankisté systematicky nebudovali „nového člověka“, i když sám Franco svůj režim krátce po jeho nastolení za totalitní prohlásil. Franco potlačoval veškerou liberální, demokratickou a socialistickou opozici, zakázal svobodné odbory a vytvořil jedinou státem kontrolovanou odborovou organizaci. Potlačoval snahy Basků a Katalánců, popř. Galicijců o autonomii (včetně jejich národních jazyků) a tvrdě postupoval proti svým politickým odpůrcům, z nichž většina skončila ve vězení, na popravišti nebo v exilu. Na druhé straně, Frankovo \"Národní hnutí\" zapojilo většinu obyvatelstva do svých nejrůznějších organizací. Důraz byl kladen spíše na hierarchické pojetí společnosti, pořádek a stabilitu nežli na konkrétní politické vize.\n\nVe Frankově režimu hrál důležitou roli katolicismus, z jehož morálních požadavků přímo vycházely některé státní zákony. A tak byly anulovány občanské sňatky z doby předchozího režimu, a lidem byla nabídnuta jediná možnost, jak je obnovit – v katolickém kostele. Nadále tedy byly úředně platné pouze sňatky požehnané katolickou církví. Ve Frankově režimu neexistovala možnost rozvodu, razantně byly omezeny interrupce i antikoncepce. Frankistický režim svými zákony i sociální politikou prosazoval velmi konzervativní roli ženy ve společnosti – závislá nejprve na otci, následně na manželovi, její místo tu bylo hlavně v rodině, péči o děti. Tato vize byla podporována též oficiální vládní kampaní. Hned po vyhrané občanské válce bylo zrušeno mnoho zákonů, které měnily roli žen ve společnosti liberálním směrem. Ženy se tak opět nemohly stávat soudkyněmi a jejich právní status i finanční situace měla záviset zejména na otci nebo manželovi. Za mimomanželské vztahy mohli být lidé odsouzeni do vězení. Až do 70. let potřebovala žena ke zřízení bankovního účtu souhlas svého otce nebo manžela. K posunům v těchto záležitostech začalo docházet až ke konci Frankovy vlády ve Španělsku. V roce 1954 byl přijat zákon, který definoval jako trestné činy pedofilní i homosexuální chování, a také prostituci. Aplikace těchto zákonů v praxi nebyla příliš důsledná a dopadala především na chudé lidi.\n\nV roce 1940 byl vytvořen „Vertikální odborový svaz\", který vycházel z korporativistických ideálů Primo de Rivery. Tento svaz se stal jedinou povolenou odborovou organizací.\n\nPo vypuknutí druhé světové války Franco vyhlásil španělskou neutralitu, ale brzy učinil krok směrem k větší angažovanosti a vyhlásil stav „neútočení\". Podle některých historiků Adolf Hitler, představitel nacistického Německa, se pokusil Franka přesvědčit, aby španělští vojáci vypomohli zemím Osy v bojích proti Spojencům. Franco to prý odmítl s poukazem na velké ztráty v domácí občanské válce. Nabídl však Hitlerovi k využití španělské přístavy. Jiní tvrdí, že Franco chtěl nacistické Německo vojensky podpořit, ale Hitler o španělskou účast ve válce příliš nestál, protože se obával, že nová fronta by byla Německu spíše na obtíž. Když Hitler později napadl Sovětský svaz, vyslalo Španělsko na východní frontu dobrovolnickou „Modrou divizi“, která tam bojovala na straně nacistického Německa. Za druhé světové války španělští diplomaté v zemích Osy odmítali podlehnout tlaku nacistických a fašistických sil na přijetí antisemitských zákonů. Španělsko si tak uhájilo status útočiště židovských uprchlíků. V roce 1943, když už Německo sláblo, vrátilo se Španělsko do pozice plné neutrality.\n\nPo skončení druhé světové války Spojenci zabránili Španělsku ve vstupu do OSN na základě vazeb tohoto státu na mocnosti Osy. Frankův režim byl považován, jak zeměmi východního bloku, tak i mnohými západními zeměmi za pohrobka středoevropského fašismu. V důsledku toho přijala OSN brzy rezoluci odsuzující Frankův režim. Tato rezoluce vyzývala státy k odvolání jejich velvyslanců ze Španělska. Pouze Portugalsko a některé latinskoamerické země, např. Perónova Argentina, odmítly jednat podle této rady.\n\nTak se frankistický režim dostal do mezinárodní izolace, mezi jejíž dopady patřilo rovněž uzavření francouzské státní hranice – tento krok nevedl k oslabení režimu, naopak posílil jeho vnitrostátní podporu. Tato izolace byla frankisty vyložena jako moderní pokračování černé legendy, mnohými příznivci režimu byla vnímána jako boj Židů a Svobodných zednářů proti věrnému katolickému Španělsku.\n\nV roce 1947 poslal argentinský prezident svoji ženu Evitu na návštěvu Španělska, kde byla nadšeně přivítána.\n\nPo 2. světové válce byla španělská ekonomika v zoufalém stavu, způsobeném nejen válkou, ale také Frankovými ekonomickými experimenty. Přídělový systém na potraviny byl v určité míře využíván až do roku 1952. Válka a ekonomická izolace posunovala režim k větší autokracii, což bylo vítáno zejména falangisty. Základní rysy ekonomiky byly následující: omezení dovozu, ekonomická soběstačnost, státem kontrolovaná výroba a volný trh se základními potřebami, státem zakládaný průmysl a budování infrastruktury, která byla občanskou válkou značně poničena.\n\nRostoucí napětí mezi Spojenými státy a Sovětským svazem v 50. letech vedlo americkou vládu k hledání nových spojenců v Evropě. Francův režim byl od samého vzniku konstituován jako jasně antikomunistický, čímž se stal v očích USA spojencem ve Studené válce.\n\nŠpanělský zázrak (\"Desarrollo\"), tak je označován ekonomický rozkvět Španělska v letech 1959–1973. Toto období je vnímáno jako velký úspěch Frankovy vlády. Během tohoto období výrazně stouply Španělům výdělky, což dalo vzniknout mnoha rozvinutým oblastem a položilo základ silné střední třídě, která později převzala otěže při budování demokracie. Frankův ministr turistiky Manuel Fraga otevřel zemi především movitým turistům, což přineslo velké příjmy z turistického ruchu. Současně však pokračovaly procesy proti politickým vězňům a byla potírána kultura a jazyk ostatních národů Španělska — Katalánců, Basků či Galicijců, přestože Franco z Galicie pocházel.\n\nRopná krize v roce 1973 vedla k ekonomické stagnaci, a ta k četným stávkám.\n\nFrancův zhoršující se zdravotní stav vedl k posílení vlivu admirála Luise Carrera Blanca, ten byl však roku 1973 zavražděn baskickou teroristickou organizací ETA. Předsedou vlády se stal Carlos Arias Navarro, který se pokusil zavést reformy, které by tehdejší španělský politický režim posunuly směrem k liberální demokracii. To vedlo ke sporům mezi dvěma frakcemi ve státní správě, mezi \"bunkeristy\" (pravice, zastánci zachování režimu) a \"aperturisty\", kteří prosazovali přechod k uvolněnějším poměrům.\n\nV roce 1960 Franco nabídl vládu dědici španělského trůnu Juanu Carlosovi I., který se také po jeho smrti v roce 1975 stal španělským králem. Král Juan Carlos I. po svém uvedení na trůn propůjčil Marii Carmen, dceři zemřelého Franca, titul vévodkyně. Vdova po Francovi pak obdržela čestný titul seňora de Meiras. Dona Carmen Polo de Franco přežila svého manžela o třináct let a zemřela 6. února 1988. Francova dcera Maria del Carmen Franco y Polo, vévodkyně de Franco, se v roce 1950 vdala za Cristobala Martinéz-Bordiú, markýze z Villaverde, s nímž měla sedm dětí. Jedním z jejich vnuků, a tedy pravnukem generála Franca, je i současný legitimistický pretendent francouzského trůnu Ludvík Alfons, vévoda z Anjou (dle legitimistů Ludvík XX.).\n\nCelkové hodnocení jeho dlouhé vlády je dodnes nejednoznačné. V roce 2006 informovala BBC, že evropský poslanec za Ligu polských rodin Maciej Giertych vyjádřil obdiv Frankovi, který podle něj garantoval udržení tradičních hodnot v Evropě. V dnešní Evropě však převažuje odlišný názor. Mnoho soch a frankistických symbolů bylo odstraněno, včetně velké Frankovy jezdecké sochy v Madridu, kterou nechala levicová vláda odstranit v roce 2005. Evropský parlament odsoudil frankistický režim deklarací, která obviňuje režim z rozsáhlého porušování lidských práv.\n\nFrancisco Franco je pochován, spolu se zakladatelem Falangy José Antoniem Primo de Riverou, pod oltářem v monumentální bazilice Údolí padlých (Valle de los Caídos) poblíž Escorialu, která i v dnešní době představuje hlavní symbol „frankismu“. Franco nechal celý komplex zřídit na paměť „padlých naší slavné Křížové výpravy“. Návštěvníci zde často otevřeně používají frankistické symboly a vždy 20. listopadu, na výročí smrti obou vůdců, se Údolí padlých stává poutním místem přívrženců generála Franka.\n\nTato bazilika je funkční katolický chrám, vytesaný do skály, za vstupné přístupný veřejnosti, včetně možnosti pořádání svateb, doslova na Frankově náhrobním kamenu.\n\n\n"}
{"id": "725808", "url": "https://cs.wikipedia.org/wiki?curid=725808", "title": "Báburova mešita", "text": "Báburova mešita\n\nBáburova mešita (hindsky बाबरी मस्जिद, urdsky بابری مسجد) byla mešita, která v letech 1527–1992 stála v Ajódhji v indickém státě Uttarpradéš.\n\nMešita byla postavena v roce 1527 a byla pojmenována na počest prvního mughalského císaře Bábura. Podle hinduistů měla být postavena v místech, kde se narodil princ Ráma a kde původně stával hinduistický chrám.\n\nÚzemí, na kterém byla mešita postavena, se stalo dějištěm mnoha nábožensky motivovaných násilností mezi hinduisty a muslimy. K první zaznamenané násilnosti mezi oběma stranami došlo ještě za dob britské nadvlády v roce 1853. Střety vyvrcholily v roce 1992, kdy byla mešita stržena hinduisty, kteří byli přímo i nepřímo podněcováni nacionalisticko-hinduistickými stranami Višva Hindú Parišád, Šiv Sena a stranou Bharatíja Džanata. Následné násilnosti si vyžádaly kolem 2000 mrtvých. Ostré spory o území pokračovaly i v následujících letech. V roce 2010 indický soud rozhodl, že pozemky, kde mešita stávala, budou rozděleny mezi muslimskou a hinduistickou komunitu.\n\n\n"}
{"id": "725810", "url": "https://cs.wikipedia.org/wiki?curid=725810", "title": "Polytechnický ústav vyšších věd", "text": "Polytechnický ústav vyšších věd\n\nPolytechnický ústav vyšších věd (francouzština Institut polytechnique des sciences avancées) je univerzita se specializací na soukromé francouzské letectví. Založena byla v roce 1961.\n\nŠkola se nachází v Ivry-sur-Seine, Lyon, Marseille a Toulouse a je součástí \"IONIS Education Group\".\n\n\n"}
{"id": "725811", "url": "https://cs.wikipedia.org/wiki?curid=725811", "title": "J. Cole", "text": "J. Cole\n\nJermaine Lamarr Cole (* 28. leden 1985, Frankfurt nad Mohanem, Německo), spíše známý jako J. Cole, je americký rapper a hudební producent. Také je zakladatelem labelu Dreamville Records.\n\nNarodil se na americké vojenské základně v německém Frankfurtu v roce 1985. Jeho otec je afroameričan a matka běloška. Když mu bylo osm měsíců rodina se přestěhovala do Fayetteville v Severní Karolíně. Brzy po přestěhování jeho otec opustil rodinu. Vystudoval střední školu Terry Sanford High School ve Fayetteville a poté i newyorskou St. John's University, kde studoval obchod a management.\n\nS rapováním započal ve čtrnácti letech, kdy mu byl mentorem jeho bratranec J. Money. Později prohlásil, že jeho styl je inspirovaný Tupacem, Nasem a Eminemem. O rok později začíná i s producentskou tvorbou. V sedmnácti letech se snaží proslavit na internetu pod pseudonymem \"Therapist\".\n\nSvůj první nezávislý mixtape vydal v roce 2007 pod názvem \"The Come Up\". Roku 2009 nahrál píseň \"Lights Please\", která byla příčinou zisku smlouvy s Jay-Zýho nahrávací společností Roc Nation. V červnu 2009 zde vydal mixtape s názvem \"The Warm Up\".\n\nPublicitu získal po spolupráci na Jay-Zýho písni \"A Star is Born\" z alba \"The Blueprint 3\". Také hostoval na písních rappera Wale. Roku 2010 hostoval na albech či mixtapech dua Talib Kweli & DJ Hi-Tek, rappera B.o.B a zpěvačky Keri Hilson. Také vydal svůj třetí mixtape nazvaný \"Friday Night Lights\".\n\nV červnu 2010 vydal první singl z alba nazvaný \"Who Dat\", který se umístil na 93. příčce žebříčku Billboard Hot 100. Jako promo singl byla v červnu 2011 vydána píseň \"Work Out\", ta se v US hitparádě umístila na 13. příčce. K propagaci alba zdarma zveřejňoval sérii EP s názvem \"Any Given Sunday\". Na začátku září 2011 byl vydán druhý oficiální singl \"Can't Get Enough\". Album \"\" bylo vydáno 27. září 2011. V první týden se v USA prodalo 218 000 kusů. Album debutovalo na první příčce žebříčku Billboard 200. V prosinci 2011 album získalo certifikaci zlatá deska od společnosti RIAA. Celkem se v USA prodalo 772 000 kusů alba. V únoru 2016 RIAA změnila pravidla udělování certifikací a nově do celkového prodeje započítávala i audio a video streamy. Díky tomu album získalo certifikaci platinová deska.\n\nV říjnu 2011 oznámil, že již nahrává své druhé album, pro které využije i písní nahraných pro svůj debut. Album mělo být vydáno v červnu 2012. Nakonec bylo odloženo na pozdější datum vydání, kterým se stal 28. leden 2013, tehdy oznámil i název alba \"Born Sinner\". K propagaci alba v únoru zdarma vydal EP \"Truly Yours\". V únoru 2013 zveřejnil první singl \"Power Trip\" (ft. Miguel), který se vyšplhal na 19. příčku v Billboard Hot 100. V dubnu 2013 bylo stanoveno datum vydání na 25. června 2013, ale nakonec bylo vydáno již 18. června 2013. O první týden prodeje se v USA prodalo 297 000 kusů alba, čím obsadilo druhou příčku v žebříčku Billbard 200. Celkem se v USA prodalo okolo 747 000 kusů alba. I toto album získalo v únoru 2016, díky změně pravidel RIAA, certifikaci platinová deska.\n\nV lednu 2014 jeho imprint label Dreamville Records podepsal smlouvu o distribuci s Interscope Records, k oslavě vydal společný mixtape labelu \"Revenge Of The Dreamers\".\n\nDne 16. listopadu 2014 zveřejnil video, ve kterém oznámil vydání svého třetího studiového alba s názvem \"2014 Forest Hills Drive\". Album bylo vydáno 9. prosince 2014, a to bez předchozího vydání singlů a jen s malou propagační kampaní. Téhož dne byly vydány dva singly, a to písně \"Apparently\" (58. příčka) a \"G.O.M.D.\". Do amerického žebříčku se však po vydání alba dostaly i jiné písně než singly, a to \"Wet Dreamz\" (61. příčka) a \"No Role Modelz\" (50. příčka). V první týden prodeje se v USA prodalo 353 500 kusů alba, a tím debutovalo na první příčce. Album získalo ocenění zlatá deska. Celkem se v USA prodal jeden milion kusů alba a tím se stalo jeho prvním, které získalo platinovou certifikaci. V říjnu 2016 se album díky streamům stalo 2× platinovým.\n\nV lednu 2016 vydal exkluzivně na streamovací hudební službě Tidal live album \"\". Album bylo nahráno na koncertu v rodném Fayetteville v Severní Karolíně. Za první dva týdny se alba prodalo 16 000 kusů (45 000 ks i po započítání streamů).\n\nDne 1. prosince 2016 Cole na sociální sítě překvapivě vyvěsil obal svého nového alba s názvem \"4 Your Eyez Only\" a sdílel odkaz na předprodej alba na iTunes. Album o deseti písních bylo vydáno 9. prosince 2016, přesně dva roky po albu \"2014 Forest Hills Drive\". Stejně jako ono je celé bez hostů. S předchozí albem sdílí rovněž stejnou marketingovou taktiku překvapivého vydání. V první týden prodeje se v USA prodalo 362 000 ks (492 000 ks po započítání 176 milionů streamů). J. Cole tím opět dosáhl první příčky v žebříčku Billboard 200. Po vydání alba se všech deset písní umístilo do 40. místa žebříčku Billboard Hot 100, nejlépe si vedly písně \"Deja Vu\" (7. příčka), \"Immortal\" (11. příčka) a \"Neighbors\" (13. příčka), ačkoliv nešlo, alespoň zprvu, o singly, jedná se o jeho do této doby nejlépe umístěné písně. Do žebříčku se dostaly také dvě písně z jeho \"Eyez\" dokumentu, který byl vydán spolu s albem; jedná se o písně \"False Prophets\" a \"Everybody Dies\". V lednu 2017 bylo album oceněno certifikací zlatá deska. V dubnu 2017 získalo certifikaci platinová deska.\n\nVydání pátého studiového alba s názvem \"KOD\" (zkratka pro Kids on Drugs, King Overdosed a Kill Our Demons) bylo oznámeno bez dřívější propagace 16. dubna 2018. Vydáno bylo 20. dubna 2018. Album je opět bez hostů. V seznamu písní se sice objevuje kiLL Edward, jde však pouze o alter ego J. Colea. Album během prvního dne zlomilo rekord zpěváka Drakea na streamovací službě Apple Music, během prvního dne zaznamenalo 64,5 milionů streamů. Na streamovací službě Spotify během prvního dne zaznamenal 36,7 milionu streamů. Album debutovalo na první příčce žebříčku Billboard 200 se 397 000 prodanými kusy (po započítání streamů). V květnu byl vydán první singl s názvem \"KOD\" (10. příčka). Po vydání alba se v žebříčku Billboard Hot 100 umístilo všech 12 písní, nejlépe písně: \"ATM\" (6. příčka), \"Kevin's Heart\" (8. příčka), \"Photograph\" (14. příčka), \"Motiv8\" (15. příčka) a \"1985\" (20. příčka). Do konce roku 2018 se alba prodalo celkem 981 500 ks.\n\nV lednu 2019 oznámil plánované vydání třetího společného alba svého labelu Dreamville Records s názvem \"Revenge of the Dreamers III\". Dalším oznámením bylo nahrávání komerční mixtape \"The Off Season\". V lednu 2019 vydal singl \"Middle Child\" (4. příčka).\n\n"}
{"id": "725818", "url": "https://cs.wikipedia.org/wiki?curid=725818", "title": "Chemilly-sur-Serein", "text": "Chemilly-sur-Serein\n\nChemilly-sur-Serein je francouzská obec v departementu Yonne, v regionu Burgundsko-Franche-Comté. V roce 2008 zde žilo 176 obyvatel. Leží u řeky Serein.\n\n"}
{"id": "725824", "url": "https://cs.wikipedia.org/wiki?curid=725824", "title": "Tchien-kung 1", "text": "Tchien-kung 1\n\nTchien-kung 1 (: pchin-jin Tiān​gōng yī​hào, znaky 天宫一号, doslova „Nebeský palác 1“) byla první čínská vesmírná stanice řady Tchien-kung. Byla odvozena od lodi Šen-čou a určena hlavně k procvičení manévrů setkávání a spojování kosmických těles na oběžné dráze Země.\n\nModel stanice byl poprvé představen 25. ledna 2009 v čínské televizi CCTV.\n\nŘada Tchien-kung je odvozena od kosmické lodi Šen-čou, nicméně s výraznými odlišnostmi. Služební modul je osazen solárními panely a kratší než služební modul lodí Šen-čou. Návratový a orbitální modul jsou nahrazeny novým laboratorním modulem s průměrem do 3,35 m, tedy větším než u Šen-čou. V přední části modulu je androgynní stykový uzel APAS-89, analogický uzlům z modulu Kristall stanice Mir. Hmotnost stanice je kolem 8,5 tun, délka 10,4 m. Objem vnitřního prostoru činí 15 m.\n\nPro stanici Tchien-kung 1 byla předpokládána dvouletá životnost.\n\nHlavním cílem letu stanice bylo vyzkoušení a nacvičení setkávání a spojování s loděmi Šen-čou. Na její palubě též byly prováděny experimenty v kosmické medicíně a testováno vybavení pro budoucí větší čínské kosmické stanice.\n\nZpočátku byl start stanice plánován na konec roku 2010. Nicméně v březnu 2010 se objevila informace, že byl odložen na první polovinu roku 2011. V únoru 2011 ministerstvo obrany Čínské lidové republiky oznámilo odklad startu na druhou polovinu roku 2011.\n\nStanici Tchien-kung 1 vynesla do vesmíru 29. září 2011 (start ve 13:16 UTC) nosná raketa Dlouhý pochod 2F. Start proběhl z kosmodromu Ťiou-čchüan v poušti Gobi. Stanice se pohybovala na oběžné dráze ve výšce 330–350 km.\n\nDne 2. listopadu 2011 se ke stanici připojila bezpilotní kosmická loď Šen-čou 8. Bylo to první spojení čínských kosmických lodí. Loď zůstala spojena se stanicí do 17. listopadu 2011, kdy se odpojila a její přistávací modul se vrátil na zem.\n\nKe stanici byly plánovány lety lodí Šen-čou:\n\nPo uplynutí dvouletého prodloužení životnosti čínská strana 21. března 2016 uvedla informaci, že stanice přestala komunikovat se Zemí a její mise byla oficiálně ukončena. Až po půl roce Čína přiznala poruchu rozvodů sloužících při nabíjení baterií ze solárních panelů. Stanice v tomto stavu vyčerpala zásoby energie a změnila se v neovladatelné těleso.\n\nZhruba 8,5 tunová experimentální vesmírná laboratoř tak bez kontroly začala pomalu klesat k Zemi. Původní odhady, kdy by se měly zbytky kosmické stanice dostat na zemský povrch, hovořily o období mezi říjnem 2017 a dubnem roku 2018. Takto široké období bylo určeno proto, že se stanicí nešlo manévrovat a nebylo jisté, kdy vstoupí do atmosféry.\n\nV říjnu roku 2017 začala výška stanice klesat o něco rychleji než v předchozím období, což bylo známkou toho, že stanice se již dostala do horních vrstev atmosféry. Jonathan McDowell, astrofyzik z Harvardovy univerzity, odhadoval, že konec stanice můžeme očekávat již ke konci roku 2017, nejpozději na začátku roku 2018. \n\nDo atmosféry vstoupila stanice nad Pacifikem v noci z 1. dubna na 2. dubna 2018 čtvrt hodiny po půlnoci (UTC).\n\n"}
{"id": "725828", "url": "https://cs.wikipedia.org/wiki?curid=725828", "title": "Chemilly", "text": "Chemilly\n\nChemilly může označovat více francouzských obcí:\n\n"}
{"id": "725835", "url": "https://cs.wikipedia.org/wiki?curid=725835", "title": "Václav Sršeň", "text": "Václav Sršeň\n\nVáclav Sršeň (17. června 1925, Buštěhrad – 1996) byl fotbalista, útočník, reprezentant Československa.\n\nV československé lize hrál za SK Kladno, ATK Praha a Svit Gottwaldov. Nastoupil v 217 ligových utkáních a dal 85 gólů. Za československou reprezentaci nastoupil 4. 7. 1948 v utkání s Rumunskem, které skončilo prohrou 1-2. Kariéru končil v Baníku Švermov.\n\n\n"}
{"id": "725845", "url": "https://cs.wikipedia.org/wiki?curid=725845", "title": "Děložní sliznice", "text": "Děložní sliznice\n\nDěložní sliznice (endometrium z řec. \"endo\"–uvnitř, \"métra\"–děloha) je vnitřní slizniční výstelka děložní dutiny savců. Jedná se o jednoduchý cylindrický epitel (uspořádaný do velkého množství záhybů), pod nímž je ještě slizniční vazivo (lamina propria mucosae). Endometrium v prvních fázích těhotenství umožňuje přichycení zárodku, podílí se na tvorbě placenty a samo vylučuje určité látky důležité pro vývoj embrya. U člověka a některých dalších savců se děložní sliznice během každého menstruačního cyklu odlučuje.\n\nŠířka ženského endometria se mění podle fáze menstruačního cyklu, v níž se nachází. V sekreční fázi se dají rozlišit tři vrstvy: povrchová \"pars compacta\" (cylindrický epitel a vyústění žláz), prostřední \"pars spongiosa\" (řídká vazivová vrstva a těla žláz) a hlouběji umístěná tenká vrstva \"pars basalis\" (se spodními konci děložních žláz). Třetí jmenovaná vrstva je z nich jediná, která se ani při menstruaci neodlučuje. Dvě svrchní (odlučující se) vrstvy se společně označují jako \"pars functionalis\" (též zona functionalis) a mají samostatné cévní zásobení.\n\nEndometrium má šedorůžovou barvu a srůstá s níže položeným myometriem, svalovou vrstvou. Kromě epitelových buněk v svrchní vrstvě a fibroblastů ve střední vrstvě obsahuje ještě tubulární žlázy obsahující epiteliální a sekreční buňky. Navíc jsou v epitelu roztroušeny i buňky endokrinní. V oblasti přiléhající k čípku plynule přechází endometrium v dlaždicový epitel.\n\n"}
{"id": "725847", "url": "https://cs.wikipedia.org/wiki?curid=725847", "title": "Kandalakšský břeh", "text": "Kandalakšský břeh\n\nKandalakšský břeh ( ) je název jihovýchodního břehu Kolského poloostrova v Murmanské oblasti v Rusku. Sahá od města Kandalakša k ústí řeky Varzugy.\n"}
{"id": "725848", "url": "https://cs.wikipedia.org/wiki?curid=725848", "title": "Karibské Nizozemsko", "text": "Karibské Nizozemsko\n\nKaribské Nizozemsko ( \"Caribisch Nederland\", v papiamentu \"Hulanda Karibe\") je souhrnné pojmenování pro 3 ostrovy v Karibiku, které mají status „speciálních municipalit Nizozemska“ (možný též český výraz „zvláštní správní obvod“, nizozemsky „bijzondere gemeenten“). Jedná se o ostrovy Bonaire, Svatý Eustach a Saba. Bonaire se nachází v blízkosti ostrovů Aruba a Curaçao při venezuelském pobřeží, zatímco Saba a Svatý Eustach náleží do skupiny tzv. Závětrných ostrovů.\n\nKaribské Nizozemsko vzniklo 10. října 2010, kdy zanikly Nizozemské Antily a tyto 3 ostrovy získaly nové postavení v rámci Nizozemska. Za zdravotnictví, dopravní infrastrukturu, imigrační politiku, daňový systém, policii, vzdělávací a sociální systém je zodpovědná Národní kancelář pro Karibské Nizozemsko (nizozemsky \"Rijksdienst Caribisch Nederland\") . Karibské Nizozemsko obdrželo nový mezinárodní ISO 3166 kód: \n\nAž do svého zániku měly Nizozemské Antily ve vztahu k Evropské unii postavení „Zámořské země a území“ . I přesto, že Bonaire, Saba a Svatý Eustach jsou nyní integrální součástí Nizozemska, status Zámořské země či území jim zůstane minimálně do roku 2015.\n\nNa Bonaire panuje tropické suché klima. Jižní část ostrova je rovinatá, naopak na severu se nachází nízké pohoří (nejvyšší bod má výšku 240 m n. m.). Po ostrově je rozeseto několik lagun se slanou vodou, které skýtají útočiště pro několik tisíc plameňáků. V blízkosti Bonaire se nachází menší ostrov Klein Bonaire (6 km²).\n\nSaba je neaktivní sopka se čtyřmi krátery, které se strmě svažují do moře. Na ostrově se nachází nejvyšší hora Nizozemského království – Scenery – 877 m n. m.\n\nSvatý Eustach je s největší pravděpodobností neaktivní vulkán s kráterem na jihovýchodě ostrova. Kráter se jmenuje The Quill a je asi dvě stě tisíc let starý. Na sever od kráteru je vyvřelá hornina a zbytek nížinaté krajiny.\n"}
{"id": "725864", "url": "https://cs.wikipedia.org/wiki?curid=725864", "title": "WTA Tour 2011", "text": "WTA Tour 2011\n\nSony Ericsson WTA Tour představovala elitní tenisový okruh pro profesionálky, organizovaný Ženskou tenisovou asociací (WTA).\n\nSezóna 2011 zahrnovala turnaje Grand Slamu – organizované Mezinárodní tenisovou federací (ITF), kategorie WTA Premier Tournaments, WTA International Tournaments, dále pak závěrečné turnaje sezóny Commonwealth Bank Tournament of Champions a WTA Tour Championships a týmové soutěže pořádané ITF – Fed Cup společně s Hopmanovým pohárem, z nichž nebyly přidělovány tenistkám body.\n\nSvětovou jedničkou ve dvouhře byla na žebříčku WTA po celý rok, vyjma jednoho únorového týdne, Dánka Caroline Wozniacká.\n\nNejvíce turnajů ve dvouhře vyhrály Petra Kvitová a Caroline Wozniacká (6) a ve čtyřhře pak Květa Peschkeová a Katarina Srebotniková (6).\n\nV pořadí států byla nejúspěšnější Česká republika, když její hráčky získaly celkem 32 turnajových vítězství, druhé Rusko nasbíralo 19 titulů.\n\n\"Tabulky měsíců uvádí vítězky a finalistky dvouhry i čtyřhry a dále pak semifinalistky a čtvrtfinalistky dvouhry. Zápis –D/–Q/–Č/–X uvádí počet hráček dvouhry/hráček kvalifikace dvouhry/párů čtyřhry/párů mixu. (ZS) – základní skupina.\"\n\n\n"}
{"id": "725866", "url": "https://cs.wikipedia.org/wiki?curid=725866", "title": "Čtvrtá vláda Konrada Adenauera", "text": "Čtvrtá vláda Konrada Adenauera\n\nČtvrtá vláda Konrada Adenauera byla vláda SRN v období Západního Německa, působila od 14. listopadu 1961 do 13. prosince 1962. Byla zformována po federálních volbách v roce 1961. Tvořila ji koalice liberálně konzervativní křesťanskodemokratické CDU/CSU a liberální středo-pravicové FDP. Vláda padla v důsledku aféry s deníkem Der Spiegel.\n\nNěmecký deník Der Spiegel uveřejnil 10. října 1962 kritický článek o obranné politice spolkové vlády a Bundeswehru. 26. října následně policie obsadila redakci deníku a zatkla jeho vydavatele a majitele Rudolfa Augsteina a následně ho obvinila z porušování zákonů o státním tajemství.\n\nNa základě této aféry složili 19. listopadu všichni ministři za FDP na protest své funkce a strana z vlády vystoupila, což vyvolalo vládní krizi. Jakmile bylo zaručeno, že spolkový ministr obrany Franz Josef Strauß (CSU) již součástí nového kabinetu nebude, došlo v prosinci 1962 k sestavení nové vlády již bez ministrů, kteří se na vzniku aféry podíleli. Strauß byl následně ve své funkci v lednu 1963 nahrazen Kaiem-Uwem von Hasselem (CDU).\n\nSpolkový soud v roce 1965 žalobu na deník Der Spiegel odmítl. Roku 1966 zároveň ústavní soud zamítl stížnost Der Spiegelu na porušení svobody tisku. Tyto události jsou považovány za první test demokracie v poválečém Západním Německu a potvrdily, že jsou v SRN dodržovány principy demokracie.\n\n"}
{"id": "725867", "url": "https://cs.wikipedia.org/wiki?curid=725867", "title": "Ruský státní symfonický orchestr", "text": "Ruský státní symfonický orchestr\n\nStátní akademický symfonický orchestr Ruské federace J. F. Světlanova (: , zkráceně GASO) je významný ruský symfonický orchestr.\n\nByl založen v roce 1936 jako Státní akademický symfonický orchestr SSSR (: ) a poprvé vystoupil 5. října 1936 ve Velkém sále Moskevské konzervatoře.\n\nOd poloviny 50. let a zejména po nástupu Jevgenije Světlanova na post šéfdirigenta se intenzivně věnoval nahrávání, z té doby pochází i projekt \"Antologie ruské symfonické hudby\". V roce 1956 byl prvním souborem svého druhu, který ze Sovětského svazu vyrazil na zahraniční turné.\n\nV roce 1991 byl orchestr přejmenován na Státní akademický symfonický orchestr Ruska. V roce 2000 odvolal ruský ministr kultury Světlanova z důvodu, že se podle názoru ministra věnoval přehnaně vystupování v zahraničí.\n\nV roce 2006 získal orchestr jméno Světlanova, který zemřel v roce 2002.\n\n\n"}
{"id": "725868", "url": "https://cs.wikipedia.org/wiki?curid=725868", "title": "Interní komunikace", "text": "Interní komunikace\n\nInterní komunikace (angl. \"internal communications\") či interní marketing (angl. \"internal marketing\") je hybnou silou celé firmy. Správná interní komunikace zvyšuje motivaci a je cestou k tomu, aby všichni věděli, co mají dělat a proč, i cestou ke společnému sdílení vizí, cílů a hodnot celé firmy. „\"Prostřednictvím interní komunikace společnosti zlepšují své vztahy se zaměstnanci, aby ti lépe rozuměli tomu, co se ve firmě děje, kam směřuje, jakou roli v ní hrají a chtěli tak přispět k firemním cílům.\"“ Vnitřní marketing tvoří součást strategie společnosti a řeší, aby komunikace uvnitř ní probíhala správným způsobem. \"„Interním marketingem se rozumí jak maximum uspokojování potřeb pracovníků, tak aplikace nástrojů marketingového mixu na interní podnikové vztahy.\"“ Je součástí personálního marketingu a také souvisí s PR a interaktivním marketingem, který se zabývá hledáním optimálního uplatnění marketingových nástrojů vůči veřejnosti. \n\nZaměstnanci jsou nejdůležitější součástí celé firmy. Ve většině firem tvoří lidský kapitál padesát procent veškerých nákladů. Pomocí správné interní komunikace je možné zvyšovat angažovanost zaměstnanců, zlepšovat jejich vztah k firmě a ztotožnit je s firemními hodnotami. Interní marketing se zabývá tím, že zkoumá, co by zaměstnance uvnitř firmy motivovalo k vyšší výkonnosti a lepšímu mínění o samotné firmě, nebo co by je naopak demotivovalo. Při těchto výzkumech se také sleduje, s čím jsou zaměstnanci spokojení a s čím nikoliv. Na základě těchto zjištění jsou ve firmě poté přijímána různá opatření a prováděny příslušné změny, aby se docílilo vyšší spokojenosti zaměstnanců. Společnost se tímto způsobem pro své zaměstnance snaží být více atraktivní. Důvodem, proč je potřeba zabývat se interním marketingem, je to, že \"„vychází z mnohaleté zkušenosti, že spokojený zaměstnanec obslouží svého zákazníka mnohem lépe, než zaměstnanec nespokojený.“\"\n\nJe nutné, aby byla interní komunikace pravdivá, otevřená a včasná, aby zaměstnanci dostávali relevantní informace od správných osob ve správnou dobu, aby se nebáli otevřeně komunikovat s nadřízenými a aby si vedení firmy bylo vědomo obrovského významu interní komunikace. Díky strategicky pojaté a promyšlené interní komunikaci lze zabránit mnoha problémům, které mohou negativně ovlivnit život firmy a pracovní atmosféru. \n\nSprávně fungující interní marketing zajistí uvnitř firmy zvýšení efektivní komunikace, výrazně zvýší pracovní výkonnost zaměstnanců a jejich morálku. Dále také posílí firemní kulturu a zvýší konkurenceschopnost dané firmy. V neposlední řadě také ušetří firmě její náklady.\n\nCíle interní komunikace, jejichž naplněním firma dosahuje efektivní úrovně interní komunikace:\n\nPři dosahování dobrého interního marketingu je důležité provádět interní výzkumy ve firmě a s nimi spojené inovace. Dále je důležité, aby se vedení firmy zaměřilo na pomoc svým spolupracovníkům, poskytlo jim správné potřebné nástroje, které potřebují k výkonu své práce. Také by jim mělo poskytnout prostředky, aby si měli možnost rozšiřovat své vzdělání (např. pomocí nejrůznějších vzdělávacích kurzů či školení) a rozšířili tím svůj rámec působení a své dovednosti. Jak uvádí autoři \"Chování podniku v globalizujícím se prostředí\" ve svých prognózách ohledně vývoje marketingu v České republice, interní marketing se stále více rozšiřuje do prostředí firem; zahraniční firmy již pochopily význam investice do něj, ale firmy podnikající v České republice považují interní marketing za zbytečné rozhazování nejen peněžních prostředků.\n\nProstřednictvím interní komunikace firma tedy nejen informuje pracovníky, ale zároveň ovlivňuje jejich názory, postoje, pocity a mění chování zaměstnanců. Náplní interní komunikace je nejen informování zaměstnanců o jejich pracovních úkolech, ale i o strategických prioritách firmy, o úloze, jakou mají při jejich realizaci, a o posilování jejich motivace. Motivovaní zaměstnanci, u kterých firma buduje důvěru, se stávají loajálními zaměstnanci. Vnitřní motivace u zaměstnanců je velice důležitá, motivovaní a angažovaní zaměstnanci jsou ochotni pracovat více a lépe v zájmu firmy.\n\nInterní komunikace je trvalá aktivita spojená s budováním firemní identity. Její nedílnou součástí je zpětná vazba. Ta kontroluje veškeré interní \naktivity a s její pomocí se dá určit, zdali firma komunikuje efektivně a správně. Na základě zpětné vazby může docházet k obrovským posunům ve firmě a také se díky zpětné vazbě dá předcházet různým konfliktům. Aby management získal efektivní zpětnou vazbu, musí dlouhodobě komunikovat se zaměstnanci a vytvářet si důvěru. Zaměstnanec, který nemá k managementu firmy důvěru a není loajální, nikdy nepodá kvalitní zpětnou vazbu, a to ať z důvodu strachu, nebo z důvodu, že se mu jen nebude chtít.\n\nSprávně fungující interní komunikace se projevuje fungováním procesů a celkovou spokojeností zaměstnanců s jejich podnikem. Zaměstnanci jsou poté hrdí na podnik, ve kterém pracují, a šíří jeho dobré jméno. Jsou vůči firmě loajální, vykazují vysokou angažovanost, mají nižší nemocnost a úrazovost a také nižší fluktuaci.\n\n\nMezi nejčastěji používané nástroje interní komunikace patří:\n\nOptimální komunikační mix v interní komunikaci zajistí efektivní vynakládání prostředků tak, aby byly optimálně naplněny všechny cíle interní komunikace, aby zaměstnanci dostávali relevantní informace, byli správně, včas a pravdivě informováni o firemní strategii a dění ve firmě, a aby tak byla zajištěna jejich maximální angažovanost. \nNefungující interní komunikace je jedna z příčin konfliktů ve firmě. Projevuje se jako demotivace, nerozhodnost, pasivita, frustrace, ztráta důvěry ve firmu, ztráta loajality, snadná ovlivnitelnost fámami, snížená výkonnost pracovníků. To pak může přerůstat ve vysokou míru fluktuace, nemocnosti a úrazovosti pracovníků, ve špatnou koordinaci procesů a činností, v nezájem o dosahování vytyčených cílů, ve stanovení špatné strategie na základě nefungující zpětné vazby, v neefektivní řízení, v konkurenční neschopnost celé firmy. Jedním ze silně demotivačních prvků je vnímání jakékoliv nespravedlnosti. Může to být upřednostňování někoho jiného (rodinného příslušníka, kamaráda), nebo opravdového odborníka, který má díky svým znalostem a schopnostem určité výhody oproti ostatním pracovníkům.\n\nVelmi kladně je v poslední době hodnocena společnost Singapore Airlines (SIA), která se velmi snaží s/z oblasti interního marketingu. Ve svém přístupu používá tzv. \"„pravidlo 40-30-30: 40 % prostředků jde na trénink a motivaci zaměstnanců, 30% je využito na ověřování procesů a postupů a posledních 30 % na nápady a služby spojené s tvorbou nových produktů“\".\n\nDalším příkladem je Stena Line, mezinárodní přepravce nákladu a osob ze Švédska. Školí zaměstnance v oblasti vztahů se zákazníky, interní marketingové strategie, realizují pro své zaměstnance vzdělávací kurzy a každým rokem provádí interní průzkum jejich spokojenosti ve firmě. \n\n\n"}
{"id": "725883", "url": "https://cs.wikipedia.org/wiki?curid=725883", "title": "Cole World: The Sideline Story", "text": "Cole World: The Sideline Story\n\nCole World: The Sideline Story je debutové studiové album amerického rappera a hudebního producenta J. Colea. Album bylo nahráno u Roc Nation se záštinou Columbia Records a distribucí u Sony Music Entertainment.\n\nNěkteré písně na albu J. Cole nahrál již před svým upsáním k Roc Nation v roce 2009, kdy sám cítil, že byly příliš dobré na to, aby byly zveřejněny na mixtapech. Ostatní nahrál u Roc Nation.\n\nVětšinu hudby si J. Cole sám složil. Přesně to bylo dvanáct z šestnácti skladeb. Na zbytek si pozval producenty No I.D., Briana Kidda a L&X Music. Na kompletaci hudby na albu mimo něj dohlížel i Jay-Z.\n\nNa jeho debutovém albu hostují Jay-Z, Trey Songz, Drake a Missy Elliott.\n\nV červnu 2010 byl vydán singl \"Who Dat\", který se umístil na 93. příčce žebříčku Billboard Hot 100, nakonec se píseň na album nevešla a byla vydána jen jako bonus. Oficiálně tak je prvním singlem píseň \"Work Out\", ta se umístila na 13. příčce a získala platinovou certifikaci. Druhým singlem byla stanovena píseň \"Can't Get Enough\" (ft. Trey Songz), tento singl se umístil na 52. pozici.\n\nV listopadu byl vydán třetí singl \"Mr. Nice Watch\" (ft. Jay-Z), v hitparádách ale nezabodoval. Čtvrtým singlem byla píseň \"Nobody's Perfect\" (ft. Missy Elliott), která se vyšplhala na 63. příčku žebříčku Billboard Hot 100.\n\nAlbum bylo vydáno 27. září 2011. Debutovalo na první příčce žebříčku Billboard 200 s 218 000 prodanými kusy v první týden prodeje v USA. Druhý týden se v USA prodalo 54 000 kusů. V prosinci 2011 album obdrželo certifikaci zlatá deska od společnosti RIAA za 500 000 prodaných kusů v USA. Celkem se v USA prodalo 772 000 kusů alba. V únoru 2016 RIAA změnila pravidla udělování certifikací a nově do celkového prodeje započítávala i audio a video streamy. Díky tomu album získalo certifikaci platinová deska.\n\n\n"}
{"id": "725909", "url": "https://cs.wikipedia.org/wiki?curid=725909", "title": "Roc Nation", "text": "Roc Nation\n\nRoc Nation je americká hudební nahrávací společnost a obchodní a managementová společnost založena v roce 2008 rapperem Jay-Z. Společnost má sídlo v New Yorku.\n\nV dubnu 2008 se společnost Live Nation, která se zabývá zábavním průmyslem, spojila s rapperem a podnikatelem Jay-Z a vytvořily dceřinou společnost a hudební nakladatelství Roc Nation. Ve stejném roce byl také vytvořen podlabel StarRoc a společnost Takeover Roc Nation, která se zabývá distribucí a propagací v Evropě. Společnost podléhá distribuci Sony Music Entertainment.\n\nPři vzniku se k labelu upsal Jay-Z. Prvním přírůstkem do sestavy se stal rapper a hudební producent J. Cole, a to v roce 2009. Roku 2010 přibyli rapper Jay Electronica, zpěvák Hugo a zpěvačky Alexis Jordan, Bridget Kelly, Rita Ora a Willow Smith. Roku 2011 byl k labelu upsán rapper K Koke.\n\nSoučasní:\nBývalí:\nSpolečnost Roc Nation také spravuje mnohé umělce po stránce managementu. Mezi jejich nejznámější klienty patří zpěvačky Rihanna, Shakira, Kylie Minogue a M.I.A., dále umělci jako jsou Mark Ronson, Melanie Fiona, Santigold, The Ting Tings, Tinchy Stryder, Wale, Big Sean, Fabolous a Tinashe.\n\nMimo zpěváků se věnují i hudebním producentům, starají se o producenty jako jsou No I.D., Stargate, Lab Ox, S1, Timbaland a další.\n\n\n"}
{"id": "725912", "url": "https://cs.wikipedia.org/wiki?curid=725912", "title": "Nachal Chomet", "text": "Nachal Chomet\n\nNachal Chomet ( נחל חמט) je vádí v jižním Izraeli, v Judské poušti.\n\nZačíná v nadmořské výšce přes 400 metrů, v neosídlené pouštní krajině poblíž hory Har Choled, nedaleko od hranic Západního břehu Jordánu. Směřuje pak k východu, zvolna se zařezává do okolního terénu a klesá k okraji příkopové propadliny Mrtvého moře. Ještě před jejím okrajem ale ústí zprava do vádí Nachal Choled, které jeho vody odvádí dál do vádí Nachal Chever a pak do Mrtvého moře.\n\n"}
{"id": "725914", "url": "https://cs.wikipedia.org/wiki?curid=725914", "title": "Chris Halliwell", "text": "Chris Halliwell\n\nChristopher \"Perry\" Halliwell je jedna z hlavních postav amerického seriálu \"Čarodějky\" (\"Charmed\"). Je to druhý syn čarodějky Piper Halliwellové a v té době Staršího, světlonoše Lea. Objeví se poprvé na konci páté série, kde je svět ohrožen Titány, předchozí generací řeckých bohů, kteří se chtějí pomstít. Chris se pomocí kouzla dostane do minulosti, aby zachránil svou tetu Paige Matthews před smrtí, což se mu částečně podaří. Ovšem slýchá spoustu otázek od ostatních členů jeho rodiny, jelikož ho ještě nikdy neviděli jako např.: odkud je, co tu pohledává, proč přišel, co bude jiného v budoucnosti apod.. Chris ale neodpoví ani půlku z toho, co mu položili. Neprozradí jim, že je Leův a Pipeřin syn, řekne jen, že přišel, aby změnil věci k lepšímu.\n\nV šesté sérii se stane hlavní postavou a bude pomáhat sestrám a svému bratrovi, Wyattovi, který se má stát nejhorším zlem jeho světa, budoucnosti. Nikdo mu ale nevěří a Leo tvrdí, že on je ten, kdo ho dostal do Valhally, což je svým způsobem vlastně pravda. Neustále slýchá Leovy narážky nato, jak je nepotřebný a snaží se ho zbavit. Skoro nikdy mu nevěří a ani nechce věřit. Poté, co se v epizodě 6x10 vrací pro Chrise jeho snoubenka z budoucnosti, Bianca Phoenix, a odvede ho zpět do zlé budoucí reality, na rozkaz jeho na zlo přeměněného bratra Wyatta, sestry zjišťují, že poloviční světlonoš a poloviční čaroděj. S pomocí sester se vrací zpět a omlouvá se jim za lži, které jim řekl. Brzy ale prozradí další poslání: zabránit, aby se jeho starší bratr Wyatt obrátil ke zlu - za každou cenu. Protože když se tak nestane, život v budoucnosti pro něj stejně nebude mít smysl.\n\nJak již víme, Chris je syn Piper a Lea. To jako první odhalí Phoebe ve svém vidění a dále Paige (epizoda 6x14). Když to zjistí, žádá je o pomoc - pokud totiž jeho rodiče znovu nesmíří, přestane existovat. Už úplně mizí, ale na poslední chvíli se Leo a Piper usmíří - a aby to nebylo obyčejné, nestane se to nikde jinde, než ve sféře duchů. A tak je Chris opět na scéně. Postupně se o jeho totožnosti dozvídá i jeho matka, Piper, její otec a zároveň Chrisův děda, Viktor, a v poslední řadě i Leo. Dozvídáme se, že Chris ho nemá příliš rád - protože se o něj nikdy moc nestaral.\n\nChris pomáhá dále chránit své staršího bratra před zlem (epizody 6x22 a 6x23), ale při tom ho zlý Starší/Démon Gideon zabije. Chris zemře a Leo získá neobyčejný vztek - zničí Gideona, zachrání Wyatta před zlem a i se stane svědkem Chrisova narození. A tím pádem stále zůstává naživu - jen už ne v dospělé formě. Ale té se jednou dočká.\n\nChris má také epizodní roličku v epizodě 7x07, \"Někdo mne hlídá (Someone to Witch Over Me)\", kde se stane jeho duševním průvodcem v křižovatce jeho života.\n\nChris se společně s jeho bratrem Wyattem, oba jako dospělí, objeví v posledním dílu. To proto, že kvůli lstivému kouzlu Christy Jenkins přišel Wyatt o všechnu svou moc a byl přenesen do minulosti. Nakonec to bylo milé rodinné překvapení a dobře strávení čas buď před jistou smrtí nebo osudovou výhrou...\n\nTradiční schopnost pohybovat předměty pomocí pohybu ruky.\nSvětlonošská schopnost přenosu.\nJako všichni čarodějové a čarodějky ovládá část ze síly tří - jejich zaklínadla.\n"}
{"id": "725918", "url": "https://cs.wikipedia.org/wiki?curid=725918", "title": "Nachal Cruja", "text": "Nachal Cruja\n\nNachal Cruja ( נחל צרויה) je vádí v jižním Izraeli, v Judské poušti.\n\nZačíná v nadmořské výšce přes 200 metrů, na temeni náhorní planiny Ramat Chever, v neosídlené pouštní krajině. Směřuje pak k východu, prudce se zařezává do okolního terénu a klesá do příkopové propadliny Mrtvého moře. Zde podchází dálnici číslo 90 a necelé 2 kilometry jižně od kibucu Ejn Gedi ústí do Mrtvého moře.\n\n"}
{"id": "725921", "url": "https://cs.wikipedia.org/wiki?curid=725921", "title": "Ceratops", "text": "Ceratops\n\nCeratops („Rohatá tvář“) byl malý rohatý dinosaurus (ceratopsid), který žil před asi 75 miliony lety v období svrchní křídy na území dnešního západu Severní Ameriky (stát Montana). Jedná se o jednoho z prvních popsaných rohatých dinosaurů, fragmentární fosilie jeho lebky však nelze přesně určit. Zatím se proto jedná o \"nomen dubium\" (pochybné jméno). V současnosti jsou však připravovány vědecké studie, které mohou původ \"ceratopse\" osvětlit. Jednou z možností je, že se jedná o zástupce rodu \"Avaceratops\", \"Styracosaurus\" nebo \"Medusaceratops\". Délka tohoto dinosaura činila pouze asi 2,5 metru.\n\n\n"}
{"id": "725926", "url": "https://cs.wikipedia.org/wiki?curid=725926", "title": "Nachal Arugot", "text": "Nachal Arugot\n\nNachal Arugot ( נחל ערוגות) je vádí na Západním břehu Jordánu a v jižním Izraeli, v Judské poušti.\nZačíná v nadmořské výšce okolo 900 metrů, na hřebeni Judských hor na Západním břehu Jordánu, jižně od izraelské osady Migdal Oz a poblíž vrchu Giv'at Oz. Směřuje pak k východu skrz polopouštní odlesněnou krajinu a prudce se zařezává do okolního terénu. Západně od palestinského města Tuqu' se stáčí k jihojihovýchodu. Vede pak hlubokým kaňonem s četnými zákruty, přičemž přijímá od východu další boční vádí například Vádí al-Arub. Ze západu míjí izraelskou osadu Ma'ale Amos. Dál po proudu již vchází do převážně neosídlené Judské pouště. Postupně mění směr na jihovýchodní a východní a klesá strmě do příkopové propadliny Mrtvého moře. Zde vstupuje na území Izraele v mezinárodně uznávaných hranicích a v posledním úseku vytváří mohutný turisticky využívaný kaňon, který z jihu lemují hory Har Avišaj a Har Cruja, na severu stejně vysoké náhorní planiny. Od jihozápadu sem ústí vádí Nachal Avišaj. Spolu se sousedním údolím vádí Nachal David je dolní úsek Nachal Arugot začleněn do národního parku Ejn Gedi. Vyvěrá tu pramen \"Ejn Arugot\" (עין ערוגות). Ze severu míjí kibuc Ejn Gedi, podchází dálnici číslo 90 a severně od veřejné pláže v Ejn Gedi ústí vádí do Mrtvého moře. Jde o jedno ze dvou vádí v centrální části Judské pouště, která mají díky pramenům celoroční průtok vody a která tak vytvářejí specifický ekosystém pouštní oázy.\n\n"}
{"id": "725927", "url": "https://cs.wikipedia.org/wiki?curid=725927", "title": "Pátá vláda Konrada Adenauera", "text": "Pátá vláda Konrada Adenauera\n\nPátá vláda Konrada Adenauera byla vláda SRN v období Západního Německa, působila od 14. prosince 1962 do 16. října 1963. Vznikla jako následek pádu vlády předchozí, která odstoupila v důsledku aféry s deníkem Der Spiegel. Tvořila ji koalice liberálně konzervativní křesťanskodemokratické CDU/CSU a liberální středo-pravicové FDP.\n"}
{"id": "725933", "url": "https://cs.wikipedia.org/wiki?curid=725933", "title": "Metateorie", "text": "Metateorie\n\nMetateorie je teorie vznikající při zkoumání, analýze a popisu teorie samotné. Může být také viděna jako filozofie na pozadí teorie. Je to základní soubor\nmyšlenek o tom, jak nahlížet a zkoumat daný jev našeho zájmu v konkrétní oblasti. Nejedná se o moc používaný termín, nejvíce se s ním můžeme setkat v humanitních a přírodovědných oborech.\n"}
{"id": "725934", "url": "https://cs.wikipedia.org/wiki?curid=725934", "title": "Olly Murs", "text": "Olly Murs\n\nOliver Stanley „Olly“ Murs (* 14. května 1984 Witham, Essex, Spojené království) je anglický zpěvák, textař a televizní moderátor. Proslavil se v šesté sérií britské televizní soutěže \"The X Factor\", ve které skončil na druhém místě. V současné době má podepsanou smlouvu s vydavatelstvími Epic Records, Columbia Records a Syco Music.\n\nMurs vydal svůj první debutový singl s názvem „Please Don't Let Me Go“ koncem srpna 2010. Písnička se umístila na prvním místě v žebříčku Velké Británie. Jeho druhý singl z debutového alba \"Thinking Of Me\" se umístil na čtvrtém místě a získal stříbrnou certifikaci. \"Heart Skips a Beat\" byl druhý singl, který se umístil na prvním místě v žebříčku. Jeho první singl z alba In Case You Didn't Know \"Dance with Me Tonight\" se také umístil na prvním místě.\n\nV listopadu 2010 vydal své debutové album nazvané \"Olly Murs\", které se v žebříčku umístilo na druhém místě a za první týden se ho prodalo přes 108 000 kopií. V listopadu 2011 vydal své druhé album \"In Case You Didn't Know,\" to se umístilo na místě prvním.\n\nV březnu 2011 bylo oznámeno, že se Olly vrátí do X Factoru jako moderátor spin-offu show The Xtra Factor. Jeho autobiografie \"Happy Days\" byla vydána v říjnu 2012. V listopadu 2012 vydal své třetí album \"Right Place Right Time \"a první zveřejněným singlem byl \"Troublemaker\", který se umístil na prvním místě a stal se tak jeho čtvrtým singlem na první příčce žebříčku.\n\nOlly se narodil Vicki-Lynn a Peterovi Mursovi. Olly má své klučičí dvojče, Bena Murse (Olly je z nich ten starší) a sestru, Fay Murs která je lotyšského původu. Navštěvoval Howbridge Junior school ve Withamu a poté Notleyskou Střední školu v Braintree, Essex, kde byl útočník ve fotbalovém týmu.\n\nJe fanouškem Manchester United a hrál za Witham Town. Své fotbalové kariéry se vzdal po zranění.\n\nPředtím než se přihlásil do X Factoru, pracoval jako personální konzultant ve Withamu a vystupoval s kapelou v malém městečku Blaggers s kamarádem Johnem Goodey. Také se objevil v anglické reality show, Deal or No Deal v roce 2007 ve které vyhrál pouhých 10 liber.\n\nV roce 2008 odcestoval do Austrálie, vydal se tam sám podél východního pobřeží po dobu tří měsíců. Po návratu se rozhodl, že i přes minulý neúspěch se do X Factoru přihlásí znovu.\n\nV roce 2009 se zúčastnil konkurzů do šesté série soutěže The X Factor. Na konkurzu před hvězdnou porotou zpíval písničku \"Superstition\" od Stevieho Wondera. Na soustředění zpíval písničku \"Your Song\" od Eltona Johna. V první live show zpíval \"She's the One\" a ve druhé \"A Fool In Love\". Ve třetím kole zpíval \"Bewitched\", Louis Walsch ho nominoval na \"černého koně\" soutěže. Ve čtvrtém týdnu obdržel opět pozitivní komentáře po vystoupení s písní \"Come Together\".V páté live show zpíval písničku \"Twist and Shout\" a v šesté \"Don't Stop Me Now\". V sedmém kole zpíval \"Fastlove\" a umístil se na posledních dvou místech společně s Johnem & Edwardem. Po rozhodnutí poroty domů odešli John a Edward. V dalším kole zpíval písničky \"Can You Feel It\" a \"We Can Work It Out\". Při vyhlašování výsledků se dozvěděl, že postupuje do finálové trojice. 12. prosince při finálovém kole znovu zazpíval písničku ze svého konkurzu \"Superstition\" a poté duet s Robbiem Williamsem \"Angels\" a znovu písničku \"Fool in Love\" z druhého kola. Kvalifikoval se do finálové dvojice a zpíval písničku \"Twist and Shout\". Ve finálovém vystoupení vystoupil se svojí vítěznou písničkou \"The Climb\". Ve finále skončil na druhém místě, titul mu přebral Joe McElderry.\n\n15. prosince bylo oznámeno, že Simon Cowell plánuje nabídnout Ollymu nahrávací smlouvu. Po boku Joeho McElderryho, Johna & Edwarda, Stacey Solomon a Lucie Jones vystupoval na X Factor koncertní tour.\n\nOlly podepsal smlouvu s Epic Records a Syco Music v únoru roku 2010. První singl \"Please Don't Let Me Go\" byl zveřejněn 27. srpna 2010. 5. září 2010 porazil v hudebním žebříčku Velké Británie Katy Perry a její song \"Teenage Dream\" a stal se číslem jedna. Jeho debutové album nazvané \"Olly Murs\" vyšlo v listopadu roku 2010. Album se umístilo na druhém místě v žebříčku. Druhý singl \"Thinking of Me\" byl vydán 19. listopadu 2010. Další singl \"Heart on My Sleeve\" se umístil v březnu roku 2011 na 20. místě a singl \"Busy\" se v červnu 2011 umístil na 45. místě.\n\nV červnu 2011 se začalo proslýchat, že Olly pracuje na novém albu. V červenci 2011 potvrdil, že hlavní singl z alba se bude jmenovat \"Heart Skips a Beat\" a že se na songu bude také podílet rapperské duo Rizzle Kicks. Písnička měla premiéru 7. července 2011. Později se stala číslem jedna v žebříčku ve Velké Británii, Německu a Švýcarsku.\n\nV září 2011 oznámil prostřednictvím svého twitter účtu, že album se bude jmenovat \"In Case You Didn't Know\". 21. listopadu 2011 vydal singl \"Dance with me Tonight\" a opět se umístil na prvním místě žebříčku. V nejlepší desítce se umístil v Německu, Švýcarsku a Polsku. 2. dubna zveřejnil singl \"Oh My Goodness\", který se umístil na 13. místě.\n\nV dubnu 2012 se potvrdilo, že Olly pracuje na třetí desce, která byla vydaná 26. listopadu 2012. 18. listopadu vydal první singl \"Troublemaker\", na kterém se podílel rapper Flo Rida. Ten samý den také oznámil název svého třetího alba \"Right Place Right Time. \"10. března vydal druhý singl \"Army Of Two\" a 3. června 2013 třetí singl \"Dear Darlin\". 25. srpna byl vydán čtvrtý singl \"Right Place Right Time\".\n\nOlly byl předskokanem One Direction při jejich tour po Severní Americe, která začala 29. května v Torontu. Písnička \"Heart Skips a Beat\" byla vydána jako jeho první americký singl skrz společnost Columbia Records 29. května 2012. V písničce nahradil americký raper Chiddy Bang Rizzle Kicks. V září 2012 se umístil na 96. místě v Billboard Hot 100 žebříčku.\n\nV únoru 2014 oznámil, že pracuje na čtvrtém albu. Na albu pracuje s Waynem Hectorem, Claude Kelly, Stevem Robsonem a Demi Lovato. 28. září oznámil, že jeho album se bude jmenovat \"Never Been Better. \"Album bylo vydáno 24. listopadu a umístilo se na první příčce žebříčku ve Velké Británii. Jeho první singl \"Wrapped Up\" byl zveřejněn 16. listopadu 2014 a debutoval na třetím místě.\n\n"}
{"id": "725937", "url": "https://cs.wikipedia.org/wiki?curid=725937", "title": "Škoda Citigo", "text": "Škoda Citigo\n\nŠkoda Citigo je miniautomobil vyráběný českou automobilkou Škoda Auto od roku 2011. Karosářsky je to malý třídveřový nebo pětidveřový hatchback. Jedná se o sesterský model Seatu Mii a Volkswagenu up!, z něhož oba celkově vycházejí. Koncern těmito třemi modely zavádí skupinu zvanou New Small Family. Citigo se vyrábí spolu se sesterskými modely na Slovensku v Bratislavě. Vůz dostal nový facelift v roce 2017. \n\nNa začátku roku 2019 byla představena plně elektrická verze Citigo-e iV, která na podzim 2019 nahradila ve výrobě verzi se spalovacím motorem.\n\nVůz disponuje bezpečnostními prvky, jako jsou například boční airbagy nebo systém City Safe Drive, který řidiče upozorní popřípadě sám zastaví před blížící se překážku (do rychlosti 30km/h).\n\nActive - základní výbava.Ambition - prostřední výbava.Style - nejvyšší výbava.+ Sport vycházející z verze Ambition - pouze optické úpravy a snížený podvozek.+ Sound vycházející z verze Style - optické úpravy a lepší aparatura.\n\nŠkoda Citigo-e iV je elektromobil vycházející z modelu Škoda Citigo, který automobilka vyráběla se spalovacími motory od roku 2011. Premiéra vozu proběhla 23. května 2019 v Bratislavě v rámci 83. mistrovství světa v hokeji. Výroba začala v polovině roku 2019. Citigo-e iV je sourozencem elektrifikovaných vozů SEAT Mii a Volkswagen up! z koncernu Volkswagen Group.\n\nHistoricky první elektromobil Škody Auto má být na jedno nabití schopný ujet až 265 km dle standardu WLTP. Cena první 500-kusové série činila 429 900 Kč, poté Citigo stálo 479 900 Kč. Prvních 500 kusů se vyprodalo během sedmi týdnů. Dojezd zajišťuje lithium-iontová baterie s kapacitou 36,8 kWh, elektromotor pak poskytuje výkon 61 kW. Zrychlení z nuly na sto se u Citigo-e iV udává na 12,5 sekundy. Maximální rychlost je pak omezena na 130 km/h. Jediná varianta je nabízena ve výbavovém stupni Style.\n"}
{"id": "725941", "url": "https://cs.wikipedia.org/wiki?curid=725941", "title": "Tabulka stránek", "text": "Tabulka stránek\n\nTabulka stránek je v informatice označení pro datovou strukturu, kterou procesor při stránkování paměti používá pro překlad virtuálních adres na fyzické adresy. Zatímco procesorem vykonávané strojové instrukce používají virtuální adresy, při přístupu do elektronické paměti typu RAM je nutné použít skutečné fyzické adresy. Překlad adres z virtuálních na fyzické provádí v procesoru jednotka MMU. Tabulku stránek v paměti RAM, kterou je tento překlad řízen, vytváří jádro operačního systému.\n\nPři stránkování paměti je každému procesu vytvořen lineární virtuální adresní prostor, který začíná od adresy nula. Virtuální adresy jsou používány strojovými instrukcemi, avšak procesor při přístupu do paměti RAM musí použít skutečné fyzické adresy. Virtuální adresní prostor i fyzický prostor v RAM je rozdělen na stránky stejné délky (typicky 4 KiB). Pro překlad virtuálních adres na fyzické adresy je používána tabulka stránek, která je též uložena v paměti RAM (její umístění typicky specifikují speciální registry procesoru). Tabulku při překladu využívá jednotka procesoru, kterou označujeme jako MMU ( ). Stránkování paměti odstraňuje nutnost relokace programu při jeho spuštění v prostředí víceúlohových systémů a odstraňuje též externí fragmentaci paměti a do určité míry i interní fragmentaci paměti. Tabulka stránek je využívána i pro další účely, jako je rozšíření virtuální paměti o místo na pevném disku, nastavení omezení pro přístup do paměti (jen pro čtení, i pro zápis) a podobně.\n\nProcesor obsahuje jednotku správy paměti (MMU), která ukládá naposledy použité mapování z tabulky stránek do cache zvané Translation Lookaside Buffer (TLB). Když je potřeba přeložit virtuální adresu na fyzickou, je TLB prohledána jako první. Pokud je nalezena shoda (TLB hit), fyzická adresa je vrácena a přístup do paměti může pokračovat. Pokud shoda není nalezena (tzv. TLB miss), je nutné vyhledat překlad adresy podle tabulky stránek a zjistit zda mapování existuje (Page Walk). Pokud mapování existuje, je zapsáno do TLB (hardwarové zpřístupnění paměti pomocí TLB) a strojová instrukce, která výpadek stránky způsobila, je znovu provedena. Další překlad je nalezen jako TLB hit a přístup do paměti bude pokračovat.\n\nVyhledávání tabulky stránek může selhat ze dvou důvodů. První je, pokud nejsou k dispozici žádné překlady, které se zabývají touto adresou, což znamená, že se přistupuje do paměti na virtuální adresu, která je neplatná. K tomu obvykle dochází z důvodu chyb v programování a operační systém musí provést nějakou akci k řešení problému. V moderních operačních systémech se zašle signál segmentation fault na problematický program.\nDále může vyhledávání tabulky stránek selhat, pokud stránka není ve fyzické paměti. To nastane v případě, že požadovaná stránka byla odebrána z fyzické paměti, aby se udělalo místo pro další stránky. V tomto případě je stránka swapována na sekundární lokální úložiště nacházející se na médiu, jako je pevný disk (toto sekundární lokální úložiště, nebo ,záložní úložiště\" je často nazýváno jako ,swap partition\", pokud se jedná o diskový oddíl nebo ,swapfile\", nebo ,stránkovací soubor\", pokud je to soubor). Když se tohle stane, tak stránky musí být z disku dány zpět do fyzické paměti.\nKdyž fyzická paměť není plná, tak se jedná se o jednoduchou operaci. Stránka je zapsána zpět do fyzické paměti, a tabulka stránek a TLB jsou aktualizovány a instrukčně restartovány. Stránkovací tabulky je třeba aktualizovat, aby byly označeny stránky, které byly dříve ve fyzické paměti a již tam nejsou. A dále označit stránky, které byly na disku a jsou nyní ve fyzické paměti. TLB je třeba také aktualizovat, včetně odstranění swapovacího souboru stránky.\n\nNejjednodušší systémy tabulek stránek často udržují rámec tabulky a stránku tabulky. Rámec tabulky obsahuje informace o tom, které rámce jsou mapovány. V pokročilejších systémech může rámcová tabulka obsahovat informace o adresním prostoru, který řeší stránky, statistické informace, nebo jiné informace.\nStránkovací tabulka obsahuje mapování mezi virtuální adresou stránky a adresu fyzického rámce. Obsahuje také pomocné informace o stránce, jako present bit, dirty nebo modified bit, adresu místa nebo ID procesu.\nSekundární ukládání, jako je ukládání na pevný disk, lze použít pro zvýšení fyzické paměti. Stránky mohou být stránkovány z fyzické paměti a pevného disku. Present bit nám ukazuje, jaké stránky jsou v současné době ve fyzické paměti, nebo na disku a ukazuje jak se chovají tyto různé stránky.\nDirty bit umožňuje optimalizaci výkonu. Stránka na disku, která je stránkována do fyzické paměti je přečtená a následně stránkování není potřeba zapisovat zpět na disk, protože se stránka nezměnila. Nicméně, pokud stránka byla napsána až po jeho stránkování, bude nastaven dirty bit, což znamená, že stránka musí být zapsána zpět do záložního úložiště. Tato strategie vyžaduje, aby záložní úložiště ponechalo kopii stránky poté, co se stránkovalo do paměti. Není-li dirty bit použit, musí být záložní úložiště tak velké, jako okamžitá celková velikost všech odstránkovaných stránek v jakémkoliv momentě. Při použití dirty bitu budou vždy existovat některé stránky v obou fyzických pamětech a záložním úložišti.\nAdresový prostor nebo ID informace procesu jsou nezbytné k tomu, aby management virtuální paměti systému věděl, jaké stránky spojit s jakým procesem. Dva procesy mohou používat dvě stejné virtuální adresy pro různé účely. Stránkovací tabulky musí pro dva procesy podporovat různé virtuální paměťové mapování. To lze provést pomocí přiřazení dvou odlišných identifikátorů adresových map procesu, nebo pomocí ID procesů. Alternativou k označování položek záznamů tabulky stránek, je proces jedinečných identifikátorů. Ten může v tabulce stránek obsadit jinou virtuální paměť stránek pro každý proces tak, aby se v tabulce stránek stal součástí kontextu procesu.\n\n\n\n"}
{"id": "725943", "url": "https://cs.wikipedia.org/wiki?curid=725943", "title": "Sara Canningová", "text": "Sara Canningová\n\nSara Canningová (* 14. července 1987, Gander, Newfoundland, Kanada) je kanadská herečka. Mezi její nejznámější role patří Jenna Sommers v seriálu \"Upíří deníky,\" hlavní role ve filmu z roku 2009 s názvem \"Black Field\" a role Jacquelyn v seriálu \"A Series of Unfortunate Events\",\n\nNarodila se v Newfoundlandu v Kanadě jako dcera Wayna a Daphne Canningových. Vyrůstala v Sherwood Park poblíž Edmontonu ve státě Alberta. V dětství soutěžila v krasobruslení. Její velké zaujetí divadlem přišlo, když studovala na střední škole F.R. Haythorne Junior High. Během studia na Bev Facey Community High School si zahrála několik divadelních rolí a pak hrála ve hrách ve svém rodném městě na Festival Place.\n\nJejí profesionální herecký debut přišel, když jí bylo osmnáct let ve hře s názvem \"1984\". Začala studovat obecné umění na univerzitě v Albertě a zvažovala, že se stane novinářkou. Měla ale stále zájem o vystupování v divadle a tak se v devatenácti letech přestěhovala do Vancouveru, aby se mohla věnovat své herecké kariéře. Absolvovala roční program herectví na filmové škole ve Vancouveru.\n\nNašla si agenta a začala hrát v televizních seriálech a filmech vyrobených ve Vancouveru. Když nenatáčela filmy, tak pracovala jako servírka v restauraci. Její první filmová role přišla v roce 2008, kdy si zahrála Nicky Hilton ve filmu \"Paparazzi Princess: The Paris Hilton Story\". V roce 2009 se objevila v malých rolích v seriálech \"Smallville\" a \"Kyle XY\" a zahrála si ve filmu podle skutečné události s názvem \"Únos za bílého dne\" roli Anne Sluti, sedmnáctiletou dívku, kterou unese šíleným kriminálníkem (hrál ho James Van Der Beek).\n\nVe stejném roce natočila pilotní díl k seriálu \"Upíří deníky\". Poté si zahrála v historickém filmu \"Black Field\", který režírovala Danishka Esterhazy. Film se točil v květnu 2009 blízko Tyndallu v Manitobě a natáčení skončilo po dvaceti dnech. Premiéra filmu proběhla na Mezinárodním filmovém festivalu ve Vancouveru v roce 2009.\n\nTři týdny po natáčení \"Black Field\" se Canningová dozvěděla, že se \"Upíří deníky\" budou natáčet jako televizní seriál.\nV tomto seriálu si zahrála Jennu Sommersovou, tetu a opatrovnici Eleny Gilbertové (Nina Dobrevová) a jejího mladšího bratra Jeremyho (Steven R. McQueen). Bylo jí ale stejně let jako hercům, kteří hráli studenty na střední škole, takže tým vizážistů a kostymérů se snažil, aby Canningová vypadala starší. Také se musela snažit odstranit svůj kanadský přízvuk. Jejího přítele v seriálu si zahrál Matthew Davis.\n\nObjevila se i v druhé sérii seriálu, ale v předposlední epizodě druhé série s názvem „The Sun Also Rises“ byla její postava zavražděna. V roce 2011 si zahrála ve filmu \"Hunt for the I-5 Killer\". Také se začala zajímat o psaní scénářů a režírování; od září 2011 píše scénář romantického příběhu. Zahrála si hlavní roli kanadském hororu \"Blitzed\". Během let 2013 až 2014 hrála v seriálu \"Remedy.\" V roce 2014 cenu UBCP/ACTRA a v roce 2015 cenu Leo Award. V roce 2017 si zahrála ve filmu \"Válka o planetu opic\". Objevila se v televizním filmu \"On the Farm\" a filmu \"Hello Destroyer\", který měl premiéru na Mezinárodním filmovém festivalu v Torontu. Od roku 2017 hraje v netflixovém seriálu \"A Series of Unfortunate Events.\"\n\nKvůli natáčení \"Upířích deníků\" se přestěhovala do Atlanty v Georgii. V rozhovoru pro magazín \"Parade\" řekla, že shledává jižní část USA jako velice odlišné kultury na rozdíl od západního pobřeží Kanady\" a že se stala jejím „druhým domovem“. Po ukončení účinkování v seriálu se z Atlanty přestěhovala.\n\nV roce 2008 se provdala za Michaela Morrise, který v roce 2011 tragicky zemřel.\n\n"}
{"id": "725956", "url": "https://cs.wikipedia.org/wiki?curid=725956", "title": "Nachal Avišaj", "text": "Nachal Avišaj\n\nNachal Avišaj ( נחל אבישי) je vádí v jižním Izraeli, v Judské poušti.\n\nZačíná v nadmořské výšce okolo 250 metrů v pouštní krajině na náhorní plošině nad příkopovou propadlinou Mrtvého moře. Směřuje pak k severovýchodu, z jihovýchodu míjí horu Har Avišaj a prudce se zařezává do okolního terénu. Klesá do kaňonu vádí Nachal Arugot, do kterého pak ústí zprava cca 1 kilometr západně od kibucu Ejn Gedi a které jeho vody odvádí do Mrtvého moře. Je turisticky využívané a začleněné do národního parku Ejn Gedi.\n\n"}
{"id": "725962", "url": "https://cs.wikipedia.org/wiki?curid=725962", "title": "Arrondissement Avallon", "text": "Arrondissement Avallon\n\nArrondissement Avallon je francouzský arrondissement ležící v departementu Yonne v regionu Burgundsko. Člení se dále na 10 kantonů a 149 obcí. Sídlem správy je město Avallon.\n\n\n"}
{"id": "725964", "url": "https://cs.wikipedia.org/wiki?curid=725964", "title": "Nachal David", "text": "Nachal David\n\nNachal David ( נחל דוד, Vádí Sidejr) je vádí na Západním břehu Jordánu a v jižním Izraeli, v Judské poušti.\nZačíná v nadmořské výšce okolo 400 metrů, na jižních úbočích hory Ras al-Šukaf v pouštní neosídlené krajině na Západním břehu Jordánu. Odtud směřuje k jihovýchodu, přičemž se postupně zařezává do okolního terénu a přijímá četná boční vádí. Vstupuje na území Izraele v mezinárodně uznávaných hranicích a klesá strmě do příkopové propadliny Mrtvého moře. Zde vytváří mohutný turisticky využívaný kaňon, který ze severu lemuje hora Har Jišaj, z jihu stejně vysoké náhorní planiny. V prudce klesajícím údolí se nachází několik skalních stupňů s vodopády. Tento úsek vádí je spolu se sousedním údolím vádí Nachal Arugot začleněn do národního parku Ejn Gedi a nalézají se tu zbytky starověkého osídlení. Pak vádí vstupuje do pobřežní nížiny u Mrtvého moře, z jihu míjí areál ubytovny Ejn Gedi, podchází dálnici číslo 90 a severně od veřejné pláže v Ejn Gedi vádí do Mrtvého moře, cca 2 kilometry severovýchodně od kibucu Ejn Gedi. Spolu s Nachal Arugot jde o jedno ze dvou vádí v centrální části Judské pouště, která mají díky pramenům celoroční průtok vody a která tak vytvářejí specifický ekosystém pouštní oázy. Nacházejí se tu přírodní vodní nádrže, jejichž velikost kolísá během roku. V zimním deštivém období bývá vádí nárazově vystaveno přívalovým povodním.\n\n"}
{"id": "725966", "url": "https://cs.wikipedia.org/wiki?curid=725966", "title": "Po-chaj", "text": "Po-chaj\n\nPo-chaj může znamenat:\n\n"}
{"id": "725968", "url": "https://cs.wikipedia.org/wiki?curid=725968", "title": "Nachal Jišaj", "text": "Nachal Jišaj\n\nNachal Jišaj ( נחל ישי) je vádí na Západním břehu Jordánu a v jižním Izraeli, v Judské poušti.\n\nZačíná v nadmořské výšce okolo 300 metrů, na jižních úbočích hory Micpe Kedem v pouštní neosídlené krajině na Západním břehu Jordánu. Odtud směřuje k jihovýchodu, přičemž se postupně zařezává do okolního terénu a přijímá četná boční vádí. Pak klesá strmě do příkopové propadliny Mrtvého moře, přičemž vstupuje na území Izraele v mezinárodně uznávaných hranicích. Zde vytváří mohutný kaňon, který ze jihu lemuje hora Har Jišaj, ze severu stejně vysoké náhorní planiny. V prudce klesajícím a turisticky využívaném údolí se nachází několik skalních stupňů s vodopády. Vodopád \"Mapal Nachal Jišaj\" (מפל נחל ישי) je druhý nejvyšší v Izraeli. Pak vádí podchází dálnici číslo 90 a ústí do Mrtvého moře, cca 4 kilometry severovýchodně od kibucu Ejn Gedi.\n\n"}
{"id": "725971", "url": "https://cs.wikipedia.org/wiki?curid=725971", "title": "San-ming", "text": "San-ming\n\nSan-ming ( , pchin-jinem \"Sānmíng\") je městská prefektura v Čínské lidové republice. Leží na západě provincie Fu-ťien, má rozlohu 22 929 čtverečních kilometrů a v roce 2010 v ní žilo dva a půl milionu obyvatel.\n\nSan-ming hraničí na severu s Nan-pchingem, na východě s Fu-čou, na jihovýchodě s Čchüan-čou, na jihu s Lung-jenem a na západě s provincií Ťiang-si.\n\n\n"}
{"id": "725972", "url": "https://cs.wikipedia.org/wiki?curid=725972", "title": "Započtení", "text": "Započtení\n\nZapočtení (někdy také kompenzace) je jednostranné právní jednání, které vede k zániku závazku. Spočívá v tom, že věřitel a dlužník mají vůči sobě navzájem pohledávky s plněním stejného druhu (např. na zaplacení finanční částky) a jeden z nich vůči druhému učiní projev směřující právě k započtení. Zánik pak nastane tehdy, jestliže se takto setkají pohledávky započtení způsobilé, což jsou pohledávky, které jsou dostatečně určité a které lze uplatnit u soudu. Nelze tedy započíst tzv. naturální obligace a pohledávky, které se zatím nestaly splatnými (\"nedospělé pohledávky\"). Samotné promlčení dospělé pohledávky započtení přesto nebrání, vzájemné pohledávky a dluhy ale vždy zanikají jen do výše, v níž se navzájem kryjí.\n\nZapočtení je sice jen jednostranné jednání, pokud však nedojde k oboustranné dohodě věřitele s dlužníkem, nelze započíst pohledávky na náhradu újmy způsobené na zdraví, ledaže by šlo o vzájemnou pohledávku na náhradu újmy téhož druhu. Ani dohodou ale nelze započíst pohledávky na výživném, které je poskytováno nezletilým a plně nesvéprávným dětem.\n"}
{"id": "725973", "url": "https://cs.wikipedia.org/wiki?curid=725973", "title": "Ulpívání", "text": "Ulpívání\n\nSlovo ulpívání může mít více významů:\n"}
{"id": "725977", "url": "https://cs.wikipedia.org/wiki?curid=725977", "title": "Nachal Kedem", "text": "Nachal Kedem\n\nNachal Kedem ( נחל קדם) je vádí na Západním břehu Jordánu, v Judské poušti.\n\nZačíná v nadmořské výšce okolo 400 metrů v Judské poušti, v pouštní neosídlené krajině. Směřuje k východu, přičemž se postupně zařezává do okolního terénu a přijímá četná boční vádí. Pak klesá strmě do příkopové propadliny Mrtvého moře. Zde se nachází vodopád Mapal Nachal Kedem o výšce 300 metrů, nejvyšší na územích kontrolovaných Izraelem. Pak vádí podchází dálnici číslo 90 a ústí do Mrtvého moře, cca 6 kilometrů severovýchodně od kibucu Ejn Gedi. Poblíž ústí do moře se nacházejí prameny Ejn Kedem (עין קדם) se sirnatou vodou.\n\n"}
{"id": "725981", "url": "https://cs.wikipedia.org/wiki?curid=725981", "title": "Perseverace", "text": "Perseverace\n\nPerseverace (\"z angl. \"persevering thinking\"\"), česky někdy též ulpívání či ulpívavé myšlení, je psychologický a psychiatrický pojem. Označuje myšlení, které se neustále vrací k určitému tématu, a to i při přílivu nových podnětů. Toto myšlení může být projevem zdravého člověka například v opilosti, při únavě či ospalosti, může ale být také projevem duševní poruchy, například při difúzním poškození mozku, případně u mentálně retardovaných osob. Odpovědi na otázky (například při psychologickém vyšetření) navíc bývají stereotypní, ačkoliv se otázka mění. Kromě ulpívání na daném tématu se může perseverace projevovat také jako patologické opakování určitého slova, části slova, hlásky či zvuku – v tomto případě bývá občas užíván i pojem \"verbigerace\". \n\n"}
{"id": "725982", "url": "https://cs.wikipedia.org/wiki?curid=725982", "title": "Ostrorep americký", "text": "Ostrorep americký\n\nOstrorep americký (\"Limulus polyphemus\"), známý též pod názvem krab trnitý, je hrotnatec, který žije zejména v Mexickém zálivu a na severním atlantském pobřeží Severní Ameriky. Spolu s ostatními ostrorepy je považován za možného nejbližšího žijícího příbuzného trilobitů.\n\nFrancouzský autor Jacques Tardi využil ostrorepa amerického jako působivou rekvizitu. V komiksu \"Le Mystère des profondeurs\" (\"Tajemství hlubin\"), osmém dílu série \"Les Aventures extraordinaires d'Adèle Blanc-Sec\" (\"Neobyčejná dobrodružství Adély Blanc–Sec\"), přemnožení obrovští ostrorepové strašili Paříž v roce 1922.\n"}
{"id": "725983", "url": "https://cs.wikipedia.org/wiki?curid=725983", "title": "Nachal Chacacon", "text": "Nachal Chacacon\n\nNachal Chacacon ( נחל חצצון, Vádí Chusasa) je vádí na Západním břehu Jordánu, v Judské poušti.\n\nZačíná v nadmořské výšce okolo 600 metrů v Judské poušti, v pouštní řídce osídlené krajině jižně od izraelské osady Ma'ale Amos. Směřuje k jihovýchodu, přičemž se postupně zařezává do okolního terénu a přijímá četná boční vádí. Prochází jen sporadicky osídlenou oblastí s rozptýlenými beduínskými tábory. Podchází nejvýchodnější úsek pouštní silnice číslo 3698. Stáčí se k východu, z jihu míjí horu Ras al-Mutejride a pak klesá strmě do příkopové propadliny Mrtvého moře. Hluboký kaňon je ze severu vymezen horou Micpe Michvar, z jihu Roš Chacacon. Nachází se tu několik skalních stupňů a vodopádů. Pak vádí z jihu míjí izraelskou osadu Micpe Šalem, podchází dálnici číslo 90 a ústí do Mrtvého moře.\n\n"}
{"id": "725986", "url": "https://cs.wikipedia.org/wiki?curid=725986", "title": "Danny Lyon", "text": "Danny Lyon\n\nDanny Lyon (* 16. března 1942, Brooklyn, New York, USA) je americký fotograf - samouk a filmař.\n\nNarodil se v roce 1942 v newyorském Brooklynu jako syn ruské Židovky Rebeccy Henkinové a německého Žida Ernsta Fredricka Lyona. Danny byl přijat na Kew Gardens v Queensu a poté pokračoval ve studiu historie na University of Chicago, kde promoval s titulem BcA. v roce 1963.\n\nV témže roce publikoval své první fotografie, když pracoval pro studentský nenásilný koordinační výbor. Jeho dokumentární snímky se objevily v knize \"The Movement\" o organizaci \"Hnutí za občanská práva\" na jihu USA.\n\nPozději začal vydávat své vlastní knihy. Jeho první studie pojednávala o motorkářích ve sbírce \"Bikeriders\" (1967), kde byl více než jen fotograf motocyklistů na americkém Středozápadu 1963 - 1967. Kromě toho se také stal členem chicagského klubu Outlaws Motorcycle Club, cestoval s nimi a sdílel jejich životní styl. Podle něj samotného se jedná o \"\"pokus o záznam a oslavu života amerického bikeridera\".\" Série byla značně populární a měla vliv v letech 1960 až 1970. Během 70. let také pracoval pro státní americkou agenturu pro ochranu životního prostředí a jejich projekt DOCUMERICA.\n\nV roce 1969 publikoval další svůj projekt \"The Destruction of Lower Manhattan\" (vydal Macmillan Publishers). Kniha dokumentuje rozsáhlé demolice probíhající v celém Dolním Manhattanu v roce 1967. Fotografie zachycují ničení ulic a budov, portréty posledních tam žijících opozdilců a snímky přímo ze samotné demolice. Kniha se původně prodávala kus za jeden dolar, ale brzy se z ní stal sběratelský kousek. Později byla znovu vydána v roce 2005.\n\n\"Conversations with the Dead\" (1971) byl vydáván s plnou spolupráci s texaským ministerstvem nápravy (Texas Department of Corrections). Lyon fotografoval v šesti věznicích více než čtrnáct měsíců od roku 1967 do roku 1968. Série vyšla v knižním vydání v roce 1971 (vydal Holt publishing). Lyon v knížce píše: \"Snažil jsem udělat obrázek o vězení jako stresující, protože jsem věděl, že to tak ve skutečnosti je.\"\n\nVšechny jeho publikované práce jsou vytvořeny ve stylu fotografického nového žurnalismu, což znamená, že fotograf se do reportáže \"ponoří\" a je účastníkem dokumentovaného příběhu.\n\nZískal stipendium nadace Solomona R. Guggenheima na fotografování v roce 1969 a pro filmovou tvorbu v roce 1979. Měl samostatné výstavy v institucích jako Whitney Museum of American Art, Museum of Modern Art, Art Institute of Chicago a v centru Center for Creative Photography na univerzitě University of Arizona. Je zakládajícím členem fotografické skupiny \"Bleak Beauty\". Velmi jej podporoval v jeho dokumentární tvorbě kurátor Hugh Edwards.\n\nByl součástí projektu DOCUMERICA americké agentury pro ochranu životního prostředí. V období 1971-77 vznikl program sponzorovaný americkou Agenturou pro ochranu životního prostředí (EPA), jehož úkolem bylo pořídit „fotografický dokument subjektů z hlediska životního prostředí“ na území Spojených států. EPA najala externí fotografy k fotografování objektů jako například zeměpisné oblasti s environmentálními problémy, EPA aktivity a každodenní život. Správa národních archivů a záznamů část tohoto katalogu zdigitalizovala a lze v něm najít odkaz na řadu fotografií autora.\n\n"}
{"id": "725994", "url": "https://cs.wikipedia.org/wiki?curid=725994", "title": "Nachal Darga", "text": "Nachal Darga\n\nNachal Darga ( נחל דרגה, Vádí Murabba'at) je vádí v Izraeli a na Západním břehu Jordánu, v Judských horách a v Judské poušti.\n\nZačíná v nadmořské výšce přes 700 metrů na hřebenu Judských hor východně od vesnice Ramat Rachel, která leží na jižním okraji Jeruzaléma. Rychle se zařezává do okolního terénu a vede k východu převážně odlesněným údolím, které na severu vymezuje jeruzalémská čtvrť Talpijot Mizrach, na jihu čtvrť Sur Bahir, přičemž vstupuje na území Západního břehu Jordánu. U čtvrti Umm Lisun se údolí stáčí k jihovýchodu a opouští jeruzalémskou aglomeraci. Vede pak východně od města Bajt Sahur hustě osídlenou venkovskou krajinou, která pak městem Za'atara přechází do již jen sporadicky osídlené Judské pouště s občasnými beduínskými tábory. Vede napříč celou pouští. Přijímá zprava od západu vádí Nachal Tekoa a pak klesá strmě do příkopové propadliny Mrtvého moře. Hluboký kaňon je z jihu vymezen horou Micpe Michvar, ze severu výšinou Katef Tur a lokalitou Mecukej Dragot (bývalá jordánská policejní stanice, nyní turistická vyhlídka a cíl). V kaňonu se nacházejí skalní stupně, vodopády a jeskyně. Je turisticky využívaný. V zdejší jeskyni \"Ma'arat Murabba'at \" (מערת מורבעת) byly nalezeny pozůstatky textů psaných Šim'onem bar Kochbou, vůdcem židovského protiřímského povstání z 2. století našeho letopočtu. Pak vádí ze severu míjí izraelskou osadu Micpe Šalem, podchází dálnici číslo 90 a ústí do Mrtvého moře.\n\n"}
{"id": "725997", "url": "https://cs.wikipedia.org/wiki?curid=725997", "title": "Karel Čapek (fotbalista)", "text": "Karel Čapek (fotbalista)\n\nKarel Čapek (* 26. ledna 1925, České Budějovice) je bývalý český fotbalista, brankář, reprezentant Československa.\n\nHrál za SK České Budějovice, Bratrství Sparta Praha a MEZ Židenice. Za československou reprezentaci odehrál v roce 1948 dvě utkání. Do Českých Budějovic přišel z Vodňan, pomohl k postupu do ligy. Po ročním působení v lize přišel sestup a mezitím již dvojnásobný reprezentant přestoupil do Sparty. Ve Spartě ale dělal jen dvojku Ročkovi a když dostal ve Spartě šanci André Houška, odešel do Židenic, kde odchytal ještě několik ligových utkání. Později žil ve Švýcarsku.\n\n"}
{"id": "726001", "url": "https://cs.wikipedia.org/wiki?curid=726001", "title": "Okres Imst", "text": "Okres Imst\n\nOkres Imst je okres v rakouské spolkové zemi Tyrolsko. Má rozlohu 1724,82 km² a žije zde 57 322 obyvatel (k 1. 1. 2011). Sídlem okresu je město Imst. Okres se dále člení na 24 obcí (z toho jedno město).\n"}
{"id": "726005", "url": "https://cs.wikipedia.org/wiki?curid=726005", "title": "Nachal Tekoa", "text": "Nachal Tekoa\n\nNachal Tekoa ( נחל תקוע) je vádí na Západním břehu Jordánu, v Judských horách a v Judské poušti.\n\nZačíná v nadmořské výšce ncelých 900 metrů na hřebenu Judských hor východně od izraelské osady Efrat. Rychle se zařezává do okolního terénu a vede k východu převážně odlesněným údolím, které lemují četné palestinské vesnice na okolních návrších. U izraelské osady Tekoa se tok vádí stáčí k jihu a jihovýcohdu a vytváří zde několik kilometrů dlouhý kaňon, na jehož západní straně leží osada Tekoa, na protější straně osada Nokdim. Nachází se tu několik rozsáhlých krasových jeskyň jako Ma'arat Charitun (מערת חריטון), která je největší jeskyní v zemi, nebo \"Ma'arat Mišmaš\" (מערת משמש). Dál již vádí přechází do jen sporadicky osídlené Judské pouště s občasnými beduínskými tábory. Prochází potom napříč touto pouští, přičemž od západu sem zprava ústí vádí Nachal Amos. Krátce poté, co vádí začíná strmě klesat do příkopové propadliny Mrtvého moře, ústí zprava do vádí Nachal Darga, které jeho vody odvádí do Mrtvého moře.\n\n"}
{"id": "726009", "url": "https://cs.wikipedia.org/wiki?curid=726009", "title": "Vinegar Joe (album)", "text": "Vinegar Joe (album)\n\nVinegar Joe je stejnojmenné debutové album skupiny Vinegar Joe, které bylo vydáno v roce 1972 v hudebním vydavatelství Island Records.\n\n\n"}
{"id": "726015", "url": "https://cs.wikipedia.org/wiki?curid=726015", "title": "Nachal Amos", "text": "Nachal Amos\n\nNachal Amos ( נחל עמוס) je vádí na Západním břehu Jordánu, v Judských horách a v Judské poušti.\n\nZačíná v nadmořské výšce přes 700 metrů v Judských horách jižně od palestinské obce Tuqu' a od izraelské osady Tekoa. Postupně se zařezává do okolního terénu a vede k jihovýchodu skrz Judskou poušť, přičemž přijímá četná boční vádí. Z východu míjí izraelskou osadu Ma'ale Amos. Pak prochází hlubokým kaňonem, stáčí se k východu a ústí zprava do vádí Nachal Tekoa, které jeho vody odvádí do Mrtvého moře. Při soutoku stojí zbytky kaple, která tu vyrostla v roce 538 jako součást malého byzantského kláštera.\n\n"}
{"id": "726018", "url": "https://cs.wikipedia.org/wiki?curid=726018", "title": "Lionel Walter Rothschild, druhý baron Rothschild", "text": "Lionel Walter Rothschild, druhý baron Rothschild\n\nLionel Walter Rothschild, 2. baron Rothschild, baron de Rothschild (8. února 1868 – 27. srpna 1937) byl britský bankéř, politik a zoolog a člen dynastie Rothschildů. \n\nByl nejstarší syn a dědic lorda Nathana Rothschilda. Jeho otec byl nesmírně bohatý finančník mezinárodní finanční dynastie Rothschildů a stal se prvním židovským nekonvertovaným (ke křesťanství) peerem v Anglii. Kvůli svému křehkému zdraví se musel vzdělávat doma. Jako mladý muž cestoval po Evropě a rok studoval na univerzitě v Bonnu před tím než nastoupil na Magdaleny College v Cambridge. Po dvou letech studia v roce 1889 univerzitu opustil, aby se mohl věnovat rodinnému bankovnímu podnikání a studovat finance. V 21 letech neochotně odešel pracovat do rodinné banky, NM Rothschild & Sons v Londýně. Zde působil mezi lety 1889 – 1908. \n\nProtože neměl zájem ani talent pro finančnictví, bylo mu nakonec dovoleno věnovat se svým zálibám, a to zejména botanice. Již ve svých sedmi letech totiž prohlásil, že založí botanickou zahradu. Jako dítě sbíral hmyz, motýly a zvířata. Mezi jeho domácí zvířata v rodinného domě v Tring Parku patřili například klokani a exotické ptactvo.\n\nRothschildova sbírka čítala 300 000 ptáků, 200 000 ptačích vajíček, 2 250 000 motýlů a 30 000 brouků. Dále také tisíce druhů savců, ještěrů a ryb. Vytvořil největší soukromou zoologickou sbírku v historii.\n\nJako první popsal Giraffa camelopardis rothschildi, poddruh žirafy s pěti rohy místo dvou, který nese jeho jméno. V dnešní době je to jeden z devíti nejohroženějších druhů na světě. Dále objevil 153 druhů hmyzu, 58 ptáků, 17 savců, tři ryby, tři pavouky, dva plazy, jednoho členovce a červa, které jsou po něm pojmenováni.\n\nV roce 1892 si otevřel soukromé muzeum přístupné veřejnosti. Byla to největší světová zoologická sbírka. Roku 1932 byl donucen prodat značnou část své kolekce ptáků do Amerického muzea přírodních věd poté, co byl vydírán. V roce 1936 věnoval zbytek sbírky fondu Britského muzea. Jeho zoologické museum v Tringu je nyní součástí Muzea přírodních věd.\n\nByl členem britské Liberální strany. V letech 1899 až 1910 působil jako poslanec za obvod Aylesbury. Byl aktivním sionistou a blízkým přítelem Chajima Weizmanna. Pracoval na návrhu vzniku židovského státu v Palestině. 2. listopadu 1917 obdržel dopis od britského ministra zahraničí Arthura Balfoura, jenž mu byl adresován přímo domu na Piccadilly 148. V tomto dopis vyjádřila britská vláda podporu pro vznik Palestiny jako „národního domova pro Židy“. Tento dopis je známý jako Balfourova deklarace.\n\nNikdy se neoženil, jedna z jeho dvou milenek mu porodila dceru. V roce 1915 zdědil britský peerský titul „Baron Rothschild“ od svého otce Nathana Mayera Rothschilda. Také zdědil titul „Baron de Rothschild“ od rakouské koruny, co byl v Británii platný šlechtický titul na základě nařízení z 27. dubna 1932. V roce 1929 koupil jednu z největších rezidencí na Manhattanu v New Yorku, na 70. ulici. Zemřel v roce 1937 v Hertfordshire v 69 letech. Neměl žádné právoplatné dědice, takže jeho titul připadl jeho synovci Victoru Rothschildovi.\n\nV roce 1898 mu univerzita v Giessenu udělila čestný doktorát. Roku 1899 byl zvolen správcem britského muzea. V roce 1911 se stal členem Royal Society.\n\n\n"}
{"id": "726021", "url": "https://cs.wikipedia.org/wiki?curid=726021", "title": "Thyra Dánská (1853)", "text": "Thyra Dánská (1853)\n\nPrincezna Thyra Dánská plným jménem a tituly dánsky \"Prinsesse af Danmark, Kronprinsesse af Hannover, Hertuginde af Cumberland,\" (29. září 1853, Kodaň – 26. února 1933, Gmunden, Rakousko) byla rodem dánská princezna a sňatkem britská a hannoverská princezna, vévodkyně z Cumberlandu a brunšvicko-lüneburská vévodkyně.\n\nThyra se narodila jako třetí, nejmladší dcera ze šesti dětí dánského krále Kristiána IX. a jeho manželky Luisy Hessensko-Kasselské.\nJejímu otci se přezdívalo \"tchán Evropy\", neboť jeho děti se staly manželi či manželkami významných evropských monarchů, jejichž děti obsadily další trůny – jejími sourozenci byli:\n\nKrálovna Luisa předpokládala, že její nejmladší dcera uzavře stejně dobrý sňatek jako její starší sestry. Prvním Thyřiným nápadníkem byl nizozemský král Vilém III., byl však o 36 let starší, a proto byl odmítnut.\n\nMatčiny plány zhatila sama princezna. Sotva sedmnáctiletá princezna se zamilovala do poručíka kavalerie měštanského původu, Viléma Friedemanna Marchera (1841–1872). Jejich vztah nezůstal bez následků, neboť princezna zakrátko otěhotněla. Aby skandál nevypukl naplno, nabídl jí její bratr, řecký král Jiří I., aby odcestovala slehnout k němu do Athén; dánský tisk informoval, že princezna onemocněla žloutenkou. Thyra nicméně porodila na zámku v německém Glücksburgu. Děvčátko, které se narodilo 8. listopadu roku 1871, adoptovali krátce po narození \"Rasmus a Anna Marie Jørgensenovi\" z Odense a dali mu jméno \"Marie Kateřina (Kate)\" (1871–1964); provdala se v roce 1902 za \"Frode Pløyen-Holsteina\" a zemřela v roce 1964. Otec dítěte, poručík Marcher, spáchal po konfrontaci s králem Kristiánem IX. 4. ledna roku 1872 sebevraždu.\n\nPo tomto pro všechny těžkém období poslali Thyru na cestu do Itálie, kde poznala hannoverského korunního prince Ernesta Augusta, vévodu z Cumberlandu (1845–1923), jediného syna slepého krále Jiřího V. Hannoverského (1819–1878) a jeho manželky Marie Sasko-Altenburské (1818–1907). Provdala se za něj 22. prosince roku 1878 v Kodani. Tímto sňatkem se Thyra stala vévodkyní z Cumberlandu a Teviotdale, vévodkyní von Brunswick-Lüneburg a členkou britské královské rodiny; byla titulární hannoverskou královnou, neboť ani její tchán (který zemřel šest měsíců před její svatbou), ani manžel se nikdy nezřekli hannoverského trůnu po anexi jejich monarchie Pruskem v roce 1866.\n\nZ jejich šťastného manželství vzešlo šest potomků:\n\nPoté, co se v Kodani vzali, odešli do exilu do Gmundenu v Horních Rakousích. Zde nechal Arnošt August vystavět reprezentativní zámek. Zemřel v roce 1923, v 78 letech.\n\nThyra oznámila 1. ledna roku 1933 svou cestu do Alexandrie s posledním ze svých nápadníků, hrabětem de Thera, její tělo však bylo nalezeno o měsíc později, v únoru, v Gmundenu.\n\n"}
{"id": "726022", "url": "https://cs.wikipedia.org/wiki?curid=726022", "title": "Toray Pan Pacific Open 2011", "text": "Toray Pan Pacific Open 2011\n\nTenisový turnaj na okruhu WTA Toray Pan Pacific Open 2011 se konal ve dnech 26. září – 2. října v japonském hlavní městě Tokiu venku na kurtech s tvrdým povrchem jako součást kategorie Premier Series. Odměny činily 2 000 000 USD.\n\nObhájkyně titulu ve dvouhře, světová jednička Caroline Wozniacká, prohrála ve třetím kole s Estonkou Kaiou Kanepiovou.\n\nObhájkyně titulu ve čtyřhře – pár Iveta Benešová a Barbora Záhlavová-Strýcová, podlehl v úvodním kole druhé nasazené dvojici Gisela Dulková a Flavia Pennettaová.\n\nOsm nejvýše nasazených mělo v úvodním kole volný los.\n\nHráčky, které obdržely divokou kartu:\n\nHráčky, které do hlavní soutěže postoupily z kvalifikace:\n\n\n\n"}
{"id": "726045", "url": "https://cs.wikipedia.org/wiki?curid=726045", "title": "Olga Jegorovová", "text": "Olga Jegorovová\n\nOlga Nikolajevna Jegorovová ( ; * 28. března 1972, Novočeboksarsk, Čuvašsko) je bývalá ruská atletka, běžkyně, která se věnovala středním (1500 m, 3000 m) a dlouhým (5000 m) tratím.\n\nPrvní mezinárodní úspěchy vybojovala coby reprezentantka Sovětského svazu v roce 1989 na juniorském mistrovství Evropy ve Varaždínu, kde získala bronzovou medaili v běhu na 1500 metrů. O dva roky později podobně uspěla také na MEJ v Soluni. V roce 1997 doběhla na halovém MS v Paříži ve finále běhu na 3000 metrů na 6. místě. Obdobně skončila rovněž na halovém MS 1999 v Maebaši i na halovém ME v Gentu.\n\nV roce 2001 se stala v Lisabonu halovou mistryní světa v běhu na 3000 metrů, když si ve finále vytvořila časem 8:37,48 nový osobní rekord. V červnu téhož roku měla na mítinku Zlaté ligy v Paříži pozitivní dopingový test na EPO (erythropoetin). Při kontrole ji však nebyl odebrán vzorek krve ale jen vzorek moči. Jegorovová se tak mohla zúčastnit světového šampionátu v kanadském Edmontonu, když ji mezinárodní atletická federace (IAAF) pustila na start. Tato zpráva vyvolala velký odpor veřejnosti i atletů. Rumunská běžkyně Gabriela Szabóová hrozila, že proti Rusce nenastoupí a britské běžkyně Paula Radcliffeová a Halley Tullettová na tribuně rozvinuly transparent s nápisem „EPO podvodnice ven“. Jegorovová se následně stala mistryní světa v běhu na 5000 metrů, když trať zaběhla v čase 15:03,39. Stříbro získala Marta Domínguezová, která byla o více než tři sekundy pomalejší.\n\nV roce 2002 na evropském šampionátu v Mnichově skončila těsně pod stupni vítězů, na 4. místě (5000 m). Nejrychlejší naopak byla na světovém poháru v Madridu, kde 5 km na dráze zaběhla v čase 15:18,15. Od roku 2004 se začíná více specializovat na patnáctistovku. Ve stejném roce podruhé v kariéře reprezentovala na letních olympijských hrách. V dějišti her, v řeckých Athénách skončila ve finále běhu na 1500 metrů na 11. místě. Na předchozích olympijských hrách v Sydney v roce 2000 obsadila 8. místo v běhu na 5000 metrů.\n\nV roce 2005 se stala v Helsinkách vicemistryní světa v běhu na 1500 metrů. Původně doběhla jako třetí, avšak její krajanka Julija Čiženková byla ze stříbrné pozice diskvalifikována za nedovolené strkání v průběhu závodu. Mistryní světa se stala další Ruska Taťjana Tomašovová.\n\nVšechny její výsledky, kterých dosáhla od 7. dubna 2007 však byly později anulovány.\n\nZa údajnou manipulaci s dopingovými vzorky (moč), které byly Jegorovové a dalším šesti ruským atletkám (Taťjana Tomašovová, Jelena Sobolevová, Julija Fomenková, Světlana Čerkasovová, Darja Piščalnikovová a Gulfija Chanafejevová) odebrány na jaře roku 2007 dostala Jegorovová dvouletý zákaz startů, který začal platit 31. července 2008. Jejich trest byl později prodloužen o dalších devět měsíců a vypršel 30. dubna 2011.\n\n"}
{"id": "726049", "url": "https://cs.wikipedia.org/wiki?curid=726049", "title": "Česneková polévka", "text": "Česneková polévka\n\nČesneková polévka neboli česnečka (nářečně \"česnekačka\") neboli úkrop (obecněčesky oukrop) je polévka z česneku, brambor a chleba, kterou je možno doplnit dalšími přísadami, jako například sýrem nebo vejcem.\n\nDříve se jednoduchý oukrop připravoval tak, že se horkou vodou zalil talíř s utřeným česnkem a nalámaným suchým chlebem.\n\nSlovenský úkrop je podobná polévka, ovšem z ovčího sýra. Polsky \"ukrop\", ukrajinsky \"okríp\", dolnolužicky \"hukšop\".\n\n\n"}
{"id": "726084", "url": "https://cs.wikipedia.org/wiki?curid=726084", "title": "Ľudovít Dubovský", "text": "Ľudovít Dubovský\n\nĽudovít Dubovský (15. listopadu 1918 – 24. května 1998) byl slovenský fotbalový útočník a reprezentant Československa.\n\nZa československou reprezentaci odehrál 4. 7. 1948 utkání s Rumunskem, které skončilo prohrou 1-2. Hrál za ŠK Kabel Bratislava, OAP Bratislava, SK Ostrava a Odevu Trenčín. V československé lize dal za Ostravu 17 gólů.\n\n"}
{"id": "726086", "url": "https://cs.wikipedia.org/wiki?curid=726086", "title": "Andrej Iľko", "text": "Andrej Iľko\n\nAndrej Iľko (2. ledna 1925 Košice), narozený jako Andrej Ilyko, byl slovenský fotbalový útočník a československý reprezentant.\n\nZa československou reprezentaci odehrál 14.10.1951 přátelské utkání s Maďarskem, které skončilo prohrou 1-2. Hrál za Dynamo Košice. \n\n"}
{"id": "726090", "url": "https://cs.wikipedia.org/wiki?curid=726090", "title": "Jan Kaftan (skladatel)", "text": "Jan Kaftan (skladatel)\n\nJan Kaftan (25. prosince 1870 Karlín – 1. května 1908 Bubeneč) byl český hudební skladatel.\n\nVystudoval gymnázium v Praze a České vysoké učení technické. V hudbě byl žákem Zdeňka Fibicha. Odešel za prací do Mělníka a stal se tam organizátorem hudebního života. Řídil místní symfonický orchestr. Později onemocněl, vrátil se do Prahy a zemřel ve věku 37 let. Psal spíše drobnější skladby. Některé z nich vyšly i tiskem. Intermezzo a Nálady provedla Česká filharmonie.\n\n\n\n\n\n"}
{"id": "726091", "url": "https://cs.wikipedia.org/wiki?curid=726091", "title": "Kaftan (rozcestník)", "text": "Kaftan (rozcestník)\n\nKaftan může být:\n\n\n"}
{"id": "726092", "url": "https://cs.wikipedia.org/wiki?curid=726092", "title": "Július Korostelev", "text": "Július Korostelev\n\nJúlius Korostelev [júlijus korostěleu] (19. června 1923 Turčianský Svätý Martin – 18. října 2006 Turín) byl slovenský fotbalista, levý záložník, reprezentant Československa.\n\nV československé lize hrál za ŠK Bratislava (dobový název Slovanu), dále hrál italskou Serii A za Juventus a Atalantu Bergamo. Sezony 1949/50 a 1950/51 hrál za Regginu v Serii C, ve třetí nejvyšší italské soutěži nastupoval i v dresu Parmy (1951–1954). V ročnících 1954/55 a 1955/56 hrál s Parmou v Serii B, končil v Mantově (1956/57). Hrál jako levé křídlo či záložník.\nZa československou reprezentaci odehrál jen jeden zápas, bylo to 14. září 1946 přátelské utkání se Švýcarskem, které skončilo výhrou 3:2. Gól nedal.\nV roce 1961 trénoval s Gunnarem Grenem Juventus Turín. \n\n"}
{"id": "726096", "url": "https://cs.wikipedia.org/wiki?curid=726096", "title": "Alexander Kovács", "text": "Alexander Kovács\n\nAlexander Kovács (* 8. října 1950, Vlčany) je bývalý slovenský útočník, reprezentant Československa.\n\nV československé lize začínal za Inter Bratislava. Dále hrál ve druhé lize za Baník Prievidza. V československé lize hrál dále v letech 1976–1980 za Jednotu Trenčín. V československé lize nastoupil celkem ve 140 utkáních a dal 39 gólů. Do širšího kádru reprezentace se dostal jako hráč druholigové Prievidzy. Za československou reprezentaci odehrál 7. 9. 1977 jedno utkání (přátelský zápas s Tureckem). Vítěz Slovenského poháru a finalista Československého poháru 1978.\n\n\n"}
{"id": "726099", "url": "https://cs.wikipedia.org/wiki?curid=726099", "title": "Josef Kuchař", "text": "Josef Kuchař\n\nJosef Kuchař (2. června 1901 Praha – 13. září 1995) byl československý fotbalista, záložník, reprezentant Československa.\n\nZačínal v Unionu Žižkov. Ve dvacátých letech nastupoval na pravém kraji skvělé záložní řady Kuchař - Carvan - Mika, kterou Židenicím záviděla celá fotbalová Praha.\nZa československou reprezentaci odehrál 28. 9. 1924 přátelské utkání s Jugoslávií, které skončilo výhrou 2-0. Do listiny střelců se nezapsal. Hrál za Slávii Praha a SK Židenice.\nV roce 1925 přestoupil do pražské Slavie, kde však odehrál v nejvyšší soutěži pouze 5 zápasů. Po těžké havárii na motocyklu byl nucen odejít z velkého fotbalu.\n\n\n"}
{"id": "726102", "url": "https://cs.wikipedia.org/wiki?curid=726102", "title": "Josef Novák (1900)", "text": "Josef Novák (1900)\n\nJosef Novák (20. října 1900 Kladno – 1974) byl český fotbalový útočník a reprezentant Československa. Československo reprezentoval také jeho starší bratr Jan Novák.\n\nZa československou reprezentaci odehrál 30. května 1924 utkání 1. kola se Švýcarskem na olympijských hrách v Paříži, které skončilo prohrou 0-1. Hrál za SK Židenice, SK Kladno, AFK Union Žižkov, SK Rakovník a AC Sparta Praha.\n\n"}
{"id": "726103", "url": "https://cs.wikipedia.org/wiki?curid=726103", "title": "Bandaska", "text": "Bandaska\n\nBandaska je menší válcová plechová nádoba, opatřená pokličkou (víkem). Může být vyrobena z ocele \nnebo i ze slitin hliníku. Pokud je vyrobena z oceli, pak bývá obvykle chráněna proti korozi smaltováním. Pro snadné přenášení a úchop je vybavena uchem zhotoveným ze silnějšího drátu s dřevěným držadélkem. \n\nV minulosti byly bandasky hojně používány například dělníky nebo horníky, kteří si v bandaskách z domova do svého zaměstnání nosívali nápoje, například čekankovou či žitnou kávu meltu. V dnešní době její používání pro tyto účely postupně zaniká.\n\nDá se však použít, kromě jiného, i pro přenášení čepovaného piva nebo volně prodávaného mléka. V případě potřeby ji lze i zavěsit.\n"}
{"id": "726104", "url": "https://cs.wikipedia.org/wiki?curid=726104", "title": "Mnichovský úvěr", "text": "Mnichovský úvěr\n\nVýrazem Mnichovský úvěr se označuje finanční úvěr, poskytnutý Velkou Británií Československu bezprostředně po uzavření Mnichovské dohody.\nZáhy po uzavření Mnichovské dohody poskytla Velká Británie Československu finanční úvěr ve výši 30 milionů liber šterlinků, určených ke kompenzaci ztrát, které Československo utrpělo vlivem uzavření Mnichovské dohody, a k překonání hospodářských těžkostí spojených s odstoupením Sudet nacistickému Německu . Z těchto 30 milionů bylo nakonec poskytnuto jen 10 milionů (z toho 4 miliony jako dar za odstoupení Sudet a 6 milionů jako úvěr) . Peníze byly půjčeny na 1% úrok. Do 15. března 1939, kdy byla zahájena okupace Čech a Moravy, vyčerpalo Československo z 6 milionů úvěru částku 2,5 milionu liber. Ze zbývající částky 3,5 milionu liber vznikl v roce 1940 československý fond (Czecho Slovak financial claims fund), jenž byl spravován britským ministerstvem financí a sloužil k zaplacení závazků československé vlády a některých československých občanů vůči britským věřitelům . Další úvěr poskytla Velká Británie Československu v roce 1940 – to se již jednalo o válečný úvěr (Finanční smlouva mezi vládou Velké Británie a Československou prozatímní vládou (1940)).\n"}
{"id": "726110", "url": "https://cs.wikipedia.org/wiki?curid=726110", "title": "Chavacano", "text": "Chavacano\n\nChavacano (také Chabacano či Zamboangueño) je souhrnné označení pro kreolské jazyky založené na španělštině. Na Filipínách jimi mluví 607 000 lidí. V 17. století přišel ze souostroví Moluky na Filipíny. Asi 90 % slovní zásoby je původem ze španělštiny, zatímco gramatika se podobá dalším filipínským jazykům např. tagalog či cebuano. Ve španělsky mluvících zemích se výrazy \"chavacano\" nebo krátce \"chavacán\" označuje něco mdlého, obyčejného, hrubého, sprostého, nevhodného či neotesaného.\n\nPodle mezinárodního standardu ISO 639-3 (Kódy pro názvy jazyků – Část 3: třípísmenný kód pro vyčerpávající pokrytí jazyků) je kód jazyka chavacano \"cbk\" a v ISO 639-2 \"crp\" (ostatní kreolské a pidžin jazyky).\n"}
{"id": "726113", "url": "https://cs.wikipedia.org/wiki?curid=726113", "title": "Finanční smlouva mezi vládou Velké Británie a Československou prozatímní vládou (1940)", "text": "Finanční smlouva mezi vládou Velké Británie a Československou prozatímní vládou (1940)\n\nFinanční smlouva mezi vládou Spojeného království Velké Británie a Severního Irska a Československou prozatímní vládou byla smlouva o válečném úvěru, poskytnutém Velkou Británií exilové československé prozatímní vládě. Takto získaný úvěr sloužil k financování československé prozatímní vlády a československých branných sil v exilu.\n\n25. října 1940 byla podepsána československo-britská dohoda o československé branné moci, která kromě postavení a organizace československých vojenských jednotek ve Velké Británii upravovala také způsob jejich financování. Na základě následné smlouvy z 10. prosince 1940 poskytla Velká Británie exilové československé prozatímní vládě první válečný úvěr ve výši 7,5 milionu liber. Tento úvěr byl poskytnut za podmínky, že československá prozatímní vláda souhlasí s tím, že veškeré zlato Československé národní banky, uložené v té době v Bank of England (jednalo se o 26 tun zlata), bude poskytnuto vládě Velké Británie na podporu Spojeneckých sil (konkrétně na nákup zbraní v USA) Z takto získaného úvěru byla následně financována politická i vojenská činnost československého exilu – jednalo se tedy o finance nutné na chod prozatímní vlády a především na formování a následné vyzbrojení exilových branných sil v průběhu války. Československý odboj v zahraničí a armáda v zahraničí tak byly financovány po dobu války z vlastních prostředků.\n\nPo skončení druhé světové války existovala možnost, že poskytnutý úvěr Československo uhradí z německých válečných reparací. Československo však žádné reparace od Německa (ať už se jednalo o tehdejší Německou demokratickou republiku či Spolkovou republiku Německo) nikdy neobdrželo. Situace se značně zkomplikovala po komunistickém puči v únoru 1948. Velká Británie začala požadovat splacení úvěrů, které za války poskytla k financování organizace a výzbroje československé armády ve Velké Británii a rovněž žádala i splacení mnichovského úvěru z roku 1938. Velká Británie také požadovala náhradu za majetek znárodněný britským občanům, kteří před válkou žili v Československu (náhradu Československo plně nevyplatilo s poukazem na to, že západní státy neoprávněně zadržují československý podíl zlata, nalezeného po válce v solných dolech Merkers – jednalo se o 227 tun zlata Německé říšské banky, z čehož značná část bylo zlato ukradené v okupovaných evropských zemích) K požadavkům Velké Británie se přidaly i Spojené státy americké a rovněž požadovaly finanční náhradu za znárodněný majetek některých bývalých československých občanů, nyní již občanů USA (jednalo se především o Petschkovu rodinu). Jednání o konečném vypořádání se nakonec táhla až do roku 1982. Československá socialistická republika nakonec uhradila Velké Británii 24 milionů liber, Spojeným státům 84,5 milionu dolarů a 20. února 1982 bylo do Prahy letecky dopraveno 18,4 tun zlata.\n\n"}
{"id": "726118", "url": "https://cs.wikipedia.org/wiki?curid=726118", "title": "Džbán (nádoba)", "text": "Džbán (nádoba)\n\nDžbán (zdrobněle džbánek, džbáneček) je menší nádoba kulovitého tvaru určená k ručnímu přenášení poživatelných tekutin – například vody, mléka, vína, piva apod. \n\nDžbán obvykle nemá žádnou pokličku nebo víko. Pouze na jedné straně nádoby je opatřen uchem pro úchop a snadné přenášení. \nNedá se tedy běžně nosit oběma rukama a nelze jej, pokud je naplněn, ani nijak zavěšovat, neboť tekutina v něm by se vylila.\n\nČastým materiálem k výrobě džbánů je třeba sklo, porcelán nebo keramika, ale může být třeba také plechový.\n\nV minulosti bývaly džbány často velmi hezky zdobené různými obrázky a nápisy, šlo o projev lidové umělecké tvořivosti, někdy byly doplněny i o různé nápisy, projev lidové slovesnosti.\n"}
{"id": "726120", "url": "https://cs.wikipedia.org/wiki?curid=726120", "title": "Julius Kalaš", "text": "Julius Kalaš\n\nJulius Kalaš (pseudonymy: Luis Kassal, Cajus) (18. srpna 1902, Praha – 12. května 1967 tamtéž) byl český hudební skladatel, pedagog a klavírista.\n\nVystudoval gymnázium v Praze a Pražskou konzervatoř. Byl žákem Jaroslava Křičky a Josefa Bohuslava Foerstra. Po dokončení studia na konzervatoři pokračoval na mistrovské škole u Josefa Suka. Souběžně studoval práva na Karlově univerzitě a v roce 1930 se stal doktorem práv. Až do roku 1948 pracoval jako úředník \"Zemského finančního ředitelství v Praze\". Kromě toho působil jako dirigent a autor scénické hudby u divadla Na Slupi, Nového divadla Oldřicha Nového, Národního divadla a dalších pražských divadel.\n\nV roce 1948 se stal profesorem na katedře \"Zvuk a hudba ve filmu\" Filmové fakulty Akademie múzických umění v Praze. V letech 1949–1950 byl děkanem a v letech 1950–1957 proděkanem Filmové fakulty. Současně působil jako funkcionář v různých hudebních organizacích (\"Ochranný svaz autorský, Dilia\"). Byl prvním předsedou Českého hudebního fondu i předsedou Syndikátu českých filmových umělců a techniků.\n\nByl autorem jak vážné hudby orchestrální a komorní, tak i hudby populární. Značnou část jeho díla tvoří operety a hudební komedie. Nejvíce však proslul jako skladatel filmové hudby. Podílel se rovněž na vzniku hudebního pěveckého souboru Kocourkovští učitelé. Byl jejich uměleckým vedoucím a klavíristou. Kocourkovští učitelé vystupovali v kabaretech, na koncertech, na zájezdech, v estrádách i ve filmu.\n\nPohřben je v Praze na Vyšehradském hřbitově. Za své zásluhy získal v roce 1965 titul zasloužilý umělec.\n\n\n\n\n\n\n\n\n"}
{"id": "726121", "url": "https://cs.wikipedia.org/wiki?curid=726121", "title": "Jiří Kaftan", "text": "Jiří Kaftan\n\nJiří Kaftan (22. května 1935 Ústí nad Labem — 11. listopadu 2011 Praha - Nemocnice na Bulovce) byl český herec, mim, tanečník a divadelní pedagog.\n\nJeho poslední účinkování bylo v Divadle Na Jezerce.\n\nNa Pražské konzervatoři a Konzervatoři Jaroslava Ježka vyučoval\npantomimu.\n\n\n\n"}
{"id": "726122", "url": "https://cs.wikipedia.org/wiki?curid=726122", "title": "Nachal Tur", "text": "Nachal Tur\n\nNachal Tur ( נחל טור) je vádí na Západním břehu Jordánu, v Judské poušti.\n\nZačíná v nadmořské výšce okolo 100 metrů na svazích vrchu Katef Tur v pouštní náhorní planině. Směřuje pak k východu a klesá strmě do příkopové propadliny Mrtvého moře. V kaňonu se nacházejí skalní stupně a tři vodopády, z nichž nejvyšší měří 80 metrů. Vádí je turisticky využívané. Jižně odtud leží turistický cíl a vyhlídka Mecukej Dragot. Vádí pak podchází dálnici číslo 90 a ústí do Mrtvého moře cca 3,5 kilometru severoseverovýchodně od izraelské osady Micpe Šalem.\n\n"}
{"id": "726124", "url": "https://cs.wikipedia.org/wiki?curid=726124", "title": "Nachal Samar (Judská poušť)", "text": "Nachal Samar (Judská poušť)\n\nNachal Samar ( נחל סמר) je vádí na Západním břehu Jordánu, v Judské poušti.\n\nZačíná v nadmořské výšce okolo 200 metrů mezi vrchy Katef Tur a Roš Tur na okraji pouštní náhorní planiny. Směřuje pak k východu a okamžitě klesá strmě do příkopové propadliny Mrtvého moře. V kaňonu se nacházejí skalní stupně a několik turisticky využívaných vodopádů. Vádí pak podchází dálnici číslo 90 a ústí do Mrtvého moře cca 4 kilometry severoseverovýchodně od izraelské osady Micpe Šalem. Při ústí do moře se nacházejí prameny Ajanot Samar (עינות סמר), které obklopuje enkláva hustého rákosového porostu.\n\n"}
{"id": "726129", "url": "https://cs.wikipedia.org/wiki?curid=726129", "title": "Pracovní řád", "text": "Pracovní řád\n\nPracovní řád je zvláštním druhem vnitřního předpisu, který vydává zaměstnavatel a který blíže rozvádí práva a povinnosti zaměstnanců, obecně vyplývajících ze zákoníku práce i dalších pracovněprávních předpisů. Musí být obecný, nemůže tedy ukládat povinnosti jednotlivým konkrétním zaměstnancům, ani nesmí ukládat nové povinnosti, stejně jako nesmí obsahovat úpravu mezd či platů.\n\nVydání pracovního řádu je ze strany zaměstnavatele jen na jeho úvaze, ale stát, obec, kraj, státní fond, příspěvková organizace nebo školská právnická osoba jej vydat musí. Pokud u zaměstnavatele působí odbory, je jeho vydání či jeho změna možná jen s jejich souhlasem.\n"}
{"id": "726132", "url": "https://cs.wikipedia.org/wiki?curid=726132", "title": "Nachal Kana (Judská poušť)", "text": "Nachal Kana (Judská poušť)\n\nNachal Kana ( נחל קנה) je vádí na Západním břehu Jordánu, v Judské poušti.\n\nZačíná v nadmořské výšce okolo 200 metrů na svazích vrchu Roš Tur na okraji pouštní náhorní planiny. Směřuje k severovýchodu a východu a pak klesá strmě do příkopové propadliny Mrtvého moře. Podchází dálnici číslo 90 a ústí do Mrtvého moře cca 7 kilometrů severoseverovýchodně od izraelské osady Micpe Šalem. Jižně od ústí do moře se nacházejí prameny \"Ajanot Kana\" (עינות קנה), které obklopuje enkláva hustého rákosového porostu.\n\n"}
{"id": "726133", "url": "https://cs.wikipedia.org/wiki?curid=726133", "title": "Okres Landeck", "text": "Okres Landeck\n\nOkres Landeck je okres v rakouské spolkové zemi Tyrolsko. Má rozlohu 1594,81 km² a žije zde 43 959 obyvatel (k 1. 1. 2011). Sídlem okresu je město Landeck. Okres se dále člení na 30 obcí (z toho jedno město).\n"}
{"id": "726134", "url": "https://cs.wikipedia.org/wiki?curid=726134", "title": "Nachal Temarim", "text": "Nachal Temarim\n\nNachal Temarim ( נחל תמרים, \"Vádí al-Ghuweir\") je vádí na Západním břehu Jordánu, v Judské poušti.\n\nZačíná v nadmořské výšce okolo 300 metrů v kopcovité krajině Judské pouště. Směřuje k východu a pak klesá strmě do příkopové propadliny Mrtvého moře. V turisticky využívané soutěsce se nachází několik skalních stupňů a vodopádů až 70 metrů vysokých. Vádí potom podchází dálnici číslo 90 a ústí do Mrtvého moře přibližně 8 km severoseverovýchodně od izraelské osady Micpe Šalem, u palmového háje, který dal vádí jeho jméno. Jižně od ústí do moře se nacházejí prameny Ajanot Kana (עינות קנה), které obklopuje enkláva hustého rákosového porostu.\n\n"}
{"id": "726141", "url": "https://cs.wikipedia.org/wiki?curid=726141", "title": "Robert Konieczny", "text": "Robert Konieczny\n\nRobert Konieczny (* 1969, Katovice) je polský architekt.\n\nRoku 2006 získal cenu \"House of the Year\", kterou každoročně uděluje časopis World Architecture News za realizaci Aatriového domu (\"Dom Aatrialny\") u Opolí.\n\n\n"}
{"id": "726143", "url": "https://cs.wikipedia.org/wiki?curid=726143", "title": "Kulič", "text": "Kulič\n\nKulič může být:\n\n\n"}
{"id": "726145", "url": "https://cs.wikipedia.org/wiki?curid=726145", "title": "První vláda Ludwiga Erharda", "text": "První vláda Ludwiga Erharda\n\nPrvní vláda Ludwiga Erharda byla vláda SRN v období Západního Německa. Působila od 17. října 1963, kdy byl Ludwig Erhard zvolen do funkce spolkového kancléře, jelikož jeho předchůdce Konrad Adenauer o dva dny dříve abdikoval. Své působení ukončila 26. října 1965. Tvořila ji koalice liberálně konzervativní křesťanskodemokratické CDU/CSU a liberální středo-pravicové FDP. O Erhartovi se jako o novém kancléři uvažovalo uvnitř CDU již od dubna.\n"}
{"id": "726146", "url": "https://cs.wikipedia.org/wiki?curid=726146", "title": "Luňák (rozcestník)", "text": "Luňák (rozcestník)\n\nLuňák může být:\n\n\n\n"}
{"id": "726149", "url": "https://cs.wikipedia.org/wiki?curid=726149", "title": "Salto", "text": "Salto\n\nSalto (z latinského \"saltus\" – skok) je akrobatický prvek – kotoul ve vzduchu s dopadem na nohy. \nTělo rotuje o 360° kolem horizontální osy tak, že nohy se dostávají nad hlavu. Provádí se s rozběhem nebo z místa, může směřovat vpřed, vzad i do strany, existují také salta několikanásobná. Provozuje se v cirkuse (proslulé \"salto mortale\") nebo v některých sportovních odvětvích: sportovní gymnastika, skoky do vody, akrobatické lyžování. Naproti tomu v krasobruslení je salto zakázáno. Jako salto bývá také označován přemet provedený s motocyklem nebo letadlem.\n\n"}
{"id": "726151", "url": "https://cs.wikipedia.org/wiki?curid=726151", "title": "Dovolená", "text": "Dovolená\n\nDovolená je zkrácený název pro dovolenou absenci (nepřítomnost) zaměstnance na pracovišti. Nárok na její poskytování v moderní době ve většině zemí zpravidla upravuje zákoník práce či obdobná legislativa. Nejběžnějšími typy dovolené jsou: \n\nOznačení nemocenská dovolená pro pracovní volno poskytnuté na základě neschopenky (lékařského potvrzení o dočasné pracovní neschopnosti), zpravidla za náhradu na základě nemocenského pojištění je někdy používáno jako interpretace zpodstatnělého adjektiva „nemocenská“, „být na nemocenské“. Častěji však bývá „nemocenská“ chápána jako „nemocenská dávka“.\n\nČeský zákoník práce používá pojem dovolené pouze pro dovolenou na zotavenou, mateřskou dovolenou a rodičovskou dovolenou. Dovolenou na zotavenou však zákoník práce 262/2006 Sb., na rozdíl od předchozího, již označuje pouze slovem „dovolená“. Zatímco nárok na tuto dovolenou upravuje část devátá zákoníku práce, která je tímto slovem i nadepsána, mateřská a rodičovská dovolená jsou upraveny již v části osmé nadepsané „Překážky v práci“, v paragrafech 195–198. \n\nZákon č. 81/1959 Sb., o placené dovolené na zotavenou, a jeho prováděcí vyhláška uváděly v nadpisech zpravidla plný název, ovšem v dalším kontextu či podnadpisech už používaly většinou jen označení bez přívlastku. Zákoník práce 65/1965 Sb. oddíl třetí nadepisoval „dovolená na zotavenou“, ovšem ve formulacích jednotlivých ustanovení už přívlastek neopakoval. V jiných částech uváděl přívlastek tam, kde byl vhodný kvůli jednoznačnosti, například v ustanovení o splatnosti mzdy. Například novelizační zákon 111/1984 Sb. též zmiňoval ve svém názvu prodloužení dovolené na zotavenou, ale ve vlastních novelizovaných formulacích používal pouze výraz dovolená bez přívlastků. \n\nSlovník spisovného jazyka českého zmiňuje u prvního významu slova řadu příkladů: zákonitá, řádná, mimořádná, placená, neplacená, započitatelná, zdravotní, mateřská dovolená, dovolená z rodinných důvodů, následně pak jako údajný právnický význam uvádí pouze dovolenou na zotavenou. Jako dovolenou tento slovník zmiňuje také neplacenou dovolenou, které se však obvykle říká neplacené volno. Jako druhý význam tento slovník uvádí rekreační pobyt po dobu dočasného uvolnění z práce.\n\nTerezie Nývltová Vojáčková na webu Peníze.cz v článku pro mladé matky v kontextu s mateřskou a rodičovskou dovolenou píše o dovolené na zotavenou jako o „řádné“ či „normální“ dovolené, popřípadě jako o dovolené bez přívlastků. I v dalších populárních článcích je mnohdy dovolená na zotavenou zmiňovaná často bez přívlastků, případně přívlastek není v rámci jednoho kontextu opakován pokaždé. Tak tomu je například i v článku Karoliny Švidrnochové z roku 2005 na iDnes.cz.\n\n\n"}
{"id": "726156", "url": "https://cs.wikipedia.org/wiki?curid=726156", "title": "Nachal Kidron", "text": "Nachal Kidron\n\nNachal Kidron ( נחל קדרון, ‎وادي الجوز, Vádí al-Džoz, v Bibli též potok Cedron) je vádí v Jeruzalémě a na Západním břehu Jordánu, v Judských horách a Judské poušti.\n\nZačíná v nadmořské výšce necelých 800 metrů na jižních svazích hory Skopus severovýchodně od Starého Města v Jeruzalémě. Stojí tu čtvrť Vádí al-Džoz, jejíž jméno je odvozeno od arabského názvu vádí. Tento horní úsek bývá ovšem někdy nazýván Nachal Egoz. Pak se rychle zařezává do okolního terénu a prochází podél východní strany Starého Města, které tak odděluje od hory Olivetské s čtvrtěmi at-Tur a al-Savana. V Bibli je toto údolí označováno jako dolina Jóšafatu, podle citátu z Knihy Jóel 4,2: „\"shromáždím všechny pronárody, svedu je do Doliny Jóšafatu (to je Hospodin bude soudit) a budu je tam soudit kvůli svému lidu, kvůli svému dědictví, kvůli Izraeli, kterého rozehnali mezi pronárody\".“ Z novozákonních textů je toto údolí známo jako lokalita, kde se nachází Getsemanská zahrada.\n\nVádí pak pokračuje mohutným kaňonem dál k jihu. Jeho svahy pokrývá prakticky souvislá městská zástavba. Na východě je to čtvrť Ras al-Amud a Džebel Batan al-Hawa na hoře Har ha-Mašchit, v samotném údolí pak leží čtvrť Silvan a Ir David. Od západu sem podél hory Sijón ústí údolí toku Nachal Hinom (\"Hinonské údolí\" neboli \"Gehena\"). Pak vádí Nachal Kidron stáčí směr k jihojihovýchodu a vchází do předměstských částí Východního Jeruzaléma. Prochází okolo čtvrtí Abu Tor (zde sem od západu ústí vádí Nachal Ecel) al-Savahira al-Garbija a Arab al-Savahira a překračuje městské hranice Jeruzaléma směrem na Západní břeh Jordánu. Míjí město Abu Dis. U města al-Ubejdija se stáčí dočasně k východu, pak opět k jihu, přičemž vstupuje do pouštní a jen řídce osídlené krajiny Judské pouště. Zde se nachází na svazích nad Nachal Kidron historicky významný a turisticky vyhledávaný komplex kláštera Mar Saba. Kaňon se pak otevírá v menší planinu (Bik'at Hurkanija), kde sem od jihozápadu zprava ústí vádí Nachal Gorfan.\n\nPokračuje potom k východu zcela neosídlenou pouštní oblastí a klesá strmě do příkopové propadliny Mrtvého moře. Stojí tu čistička odpadních vod, která řeší problémy se splaškovými vodami, které do Nachal Kidron ústí v aglomeraci Jeruzaléma. Dolní úsek vádí je turisticky využíván. Soutěsku z jižní strany ohraničuje vrch Micpe Nachli'el. Podél jižní strany vesnice Avnat pak Nachal Kidron vstupuje do sníženiny u břehu Mrtvého moře, podchází dálnici číslo 90 a ústí do Mrtvého moře.\n\n"}
{"id": "726160", "url": "https://cs.wikipedia.org/wiki?curid=726160", "title": "Rocasaurus", "text": "Rocasaurus\n\nRocasaurus („ještěr z města General Roca“) byl menší sauropodní dinosaurus, představitel skupiny Titanosauria. Žil v období pozdní křídy (asi před 80 nebo spíše 73 až 67 miliony let) na území dnešní Jižní Ameriky (Argentina, provincie Río Negro). Na poměry sauropodních dinosaurů byl velmi malým zástupcem, neboť dosahoval délky pouze kolem 8 metrů.\n\nTypový druh \"Rocasaurus muniozi\" byl formálně popsán roku 2000.\n\n"}
{"id": "726162", "url": "https://cs.wikipedia.org/wiki?curid=726162", "title": "Čang-čou", "text": "Čang-čou\n\nČang-čou ( , pchin-jinem \"Zhāngzhōu\") je městská prefektura v Čínské lidové republice. Leží v provincii Fu-ťien, má rozlohu 12 888 km² a v roce 2010 měla necelých pět milionů obyvatel.\n\nMěstským stromem je kafrovník lékařský a městskou květinou narcis taceta.\n\nČang-čou leží na jihu provincie Fu-ťien na březích řeky Ťiou-lung. Hraničí na severovýchodě se Sia-menem a prefekturou Čchüan-čou, na severozápadě s prefekturou Lung-jen, na jihozápadě s provincií Kuang-tung a na jihovýchodě s Tchajwanským průlivem.\n\nMěstská prefektura Čang-čou se dělí na jedenáct celků okresní úrovně:\n\n"}
{"id": "726164", "url": "https://cs.wikipedia.org/wiki?curid=726164", "title": "Kočičí hra", "text": "Kočičí hra\n\nKočičí hra je divadelní hra, jejímž autorem je István Örkény.\n\n„Všichni po sobě něco chceme. Jen po starých lidech už nechce nikdo nic. Když však staří lidé po sobě něco chtějí, smějeme se jim.“(István Örkény)\n\nPůvodně se jednalo o filmovou povídku, k jejímuž napsání podnítila maďarského autora návštěva u jedné maďarské malířky, u které pobývala v té době její sestra. Obě starší dámy začaly předvádět Örkénymu a jeho příteli, filmovému režisérovi Károlu Makkovi, svou dětinskou hru. Bavily se napodobováním kočičího mňoukání. Oba návštěvníky jejich roztomilá kratochvíle nadchla a inspirovala. Režisér přiměl spisovatele k napsání povídky, podle které pak vytvořil filmový scénář. K realizaci filmu však nedošlo a tak Örkény povídku přepracoval do jiné podoby. Román, nebo snad přesněji novela Kočičí hra byla několikrát vydána s velkým úspěchem u maďarských čtenářů.\n\nPodnětem ke dramatizaci byl popud divadelního režiséra Gábora Székelyho. Zpracovaná divadelní hra měla světovou premiéru v roce 1971 v Szolnoku a tři měsíce nato se hrála v Budapešti v Divadle komedie, což je druhá nejvýznamnější maďarská divadelní scéna. Do filmové podoby byla uvedena v roce 1972 režisérem Károlly Makkem, který stál u jejího zrodu. Česká premiéra Kočičí hry byla v r. 1972 v Divadle bratří Mrštíků v Brně. O rok později byla uvedena v Ostravě, ale největší úspěch jí přinesla činohra Národního divadla s Danou Medřickou jako svéráznou Erži a Vlastou Fabiánovou jako elegantní Gizelou. Za téměř devět let se odehrálo na scéně Tylova divadla více než 400 repríz, a tím se inscenace Národního divadla zařadila k legendám české divadelní historie.\n\nPodle autorova přání má tato hra „být hrána jako jediná souvislá věta“. Po celou dobu nahlížíme pomocí osobitých dialogů do světa svérázné Erži, která se s nezdolným optimismem rve i v šedesáti o své právo na život „jako kočka“. Přechází plynule z jednoho obrazu do druhého, aniž by přerušila rozmluvu a vede osobitý dialog jak sama se sebou, tak se svou sestrou a okolním světem. I když jsou to v podstatě její osobní starosti, odráží se v nich odraz doby, ve které žila a prožila celý svůj život a ve které chce taky zemřít.\n\nO světovém věhlasu životního osudu Eržiky Orbánové a Kočičí hry svědčí i anekdota, která kolovala počátkem 70. let Maďarskem: \"„Na čem teď pracuje mistr Örkény? – Překládá Kočičí hru zpátky do maďarštiny.“\"\n\nIstván Örkény: \"„Smát se můžeme všeličemu. Dokážeme se smát škodolibě, z radosti, mrzutosti, štěstí, dokonce i ze zoufalství...“\"\n\nJedná se o drama na hranici grotesky a hlavním tématem je milostný trojúhelník. Na tom by nebylo nic zvláštního - nečekané je, že se nejedná o mladé lidi, ale o šedesátileté seniory, z nichž každý má svůj nezaměnitelný náhled na život.\n\nHlavní osu hry o dvou jednáních tvoří monologické výstupy starší, ale temperamentní Eržiky Orbánové, která žije téměř dvacet let sama v budapešťském činžovním domě. Její jedinou přítelkyní je mladá sousedka Myška, společně mají svůj signál k vzájemným návštěvám - napodobování kočičího mňoukání přes světlík. Jinak kromě častých slovních potyček s mlékařkou či řezníkem se Erži nestýká s nikým– až na svou dávnou lásku, poživačného penzistu Viktora Molnára, bývalého operního pěvce, kterého po dlouhá desetiletí nekriticky zbožňuje a obdivuje. Eržina dcera nemá pro matčiny starosti a radosti vůbec pochopení. Ta proto své pocity a nálady vyjadřuje prostřednictvím dopisů a telefonátů své starší, uhlazené a jemné sestře Gisele, jež žije v sice v blahobytu, ale osaměle a upoutaná na invalidní vozík „za železnou oponou“ u svého syna v Německu.\nDlouholetý Eržičin stereotyp naruší až setkání s bývalou přítelkyní Pavlou, která jí posléze Viktora přebere. Zoufalá Erži, která prohrála svůj „kočičí“ boj o život a nárok na lásku, nenajde žádnou oporu u své dcery ani u jejího manžela a tak se jej rozhodne dobrovolně ukončit. I v tom má smůlu a pokus se jí nezdaří. Z citové krize ji vyvede až sestra Gisela, která se vrátí do rodné vlasti a společně naváží na nit společného života, přerušenou před mnoha lety.\n\n\"„Příběh je vykládán různě – jako oslava aktivního stáří, pocta nezdolné životaschopnosti navzdory nepřízni osudu, psychologická hra o potřebě blízkosti a komunikace, sonda do temných zákoutí ženské duše, netradiční milostný román... To všechno a mnohem víc v Kočičí hře je...“\"\n\nJana Pithartová\n\n\n"}
{"id": "726166", "url": "https://cs.wikipedia.org/wiki?curid=726166", "title": "Nachal Gorfan", "text": "Nachal Gorfan\n\nNachal Gorfan ( נחל גורפן) je vádí na Západním břehu Jordánu, v Judské poušti.\n\nZačíná v nadmořské výšce okolo 600 metrů poblíž palestinské obce Ras Sinsil. Směřuje pak k jihovýchodu a východu, přičemž opustí osídlenou oblast a prochází převážně neobydlenou kopcovitou krajinou Judské pouště. Stáčí se k severu a vchází do menší planiny Bik'at Hurkanija, kde ústí zprava do vádí Nachal Kidron, které jeho vody odvádí do Mrtvého moře.\n\n"}
{"id": "726168", "url": "https://cs.wikipedia.org/wiki?curid=726168", "title": "Druhá vláda Ludwiga Erharda", "text": "Druhá vláda Ludwiga Erharda\n\nDruhá vláda Ludwiga Erharda byla vláda SRN v období Západního Německa, působila od 26. října 1965 do 30. listopadu 1966. Tvořila ji koalice liberálně konzervativní křesťanskodemokratické CDU/CSU a liberální středo-pravicové FDP.\n\nByla zformována po federálních volbách v roce 1965. Sestavování vlády bylo zatíženo aférou Hanse Grafa Huyna, kdy byl ohrožen únik informací z ministerstva vnitra.\n\nV roce 1966 se dostala vláda do krize, když ji 28. října opustili z důvodu neshod ohledně státního rozpočtu všichni ministři za FDP. V důsledku toho zvolil poslanecký klub CDU/CSU 10. listopadu za kandidáta na nového spolkového kancléře Kurta Georga Kiesingera. Po neúspěšných pokusech při jednání o koaliční vládě s FDP byla vytvořena dohoda o velké koalici CDU/CSU s SPD, jelikož tyto strany měly ve spolkovém sněmu rovněž nadpoloviční většinu. 30. listopadu Ludwig Erhard odstoupil z funkce spolkového kancléře a 1. prosince se ujal vlády kabinet velké koalice nového kancléře Kiesingera.\n"}
{"id": "726170", "url": "https://cs.wikipedia.org/wiki?curid=726170", "title": "Nachal Acal", "text": "Nachal Acal\n\nNachal Acal též Nachal Ecel ( נחל אצל, Vádí Jasul) je vádí v Jeruzalémě, v Judských horách.\n\nZačíná v nadmořské výšce přes 750 metrů na východním okraji čtvrti ha-Mošava ha-Germanit, která leží v Západním Jeruzalému tedy na území v mezinárodně uznávaných hranicích státu Izrael. Nedaleko od areálu bývalé železniční stanice Jerušalajim terén prudce spadá k východu. Vádí se zde rychle zařezává do okolního terénu a prochází zčásti zalesněným údolím (les Ja'ar ha-Šalom). Vstupuje na území, které před rokem 1967 oddělovalo zóny kontroly Izraele a Jordánska (takzvaná oblast Armon ha-Naciv). Z jihu je toto údolí vymezeno zástavbou čtvrti Talpijot Mizrach, na severu čtvrti Abu Tor. Vádí pak klesá do kaňonu vádí Nachal Kidron, do kterého ústí zprava poblíž čtvrti Džebel Batan al-Hawa. Ústí již leží zcela na území Východního Jeruzaléma okupovaného Izraelem od roku 1967. Nachal Kidron potom jeho vody odvádí do Mrtvého moře.\n\n"}
{"id": "726177", "url": "https://cs.wikipedia.org/wiki?curid=726177", "title": "Darryl Morris", "text": "Darryl Morris\n\nDarryl Morris je jedna z hlavních postav amerického seriálu \"Čarodějky\" (\"Charmed\"). Je to policejní inspektor, který řeší vraždy a zajímá se o nadpřirozené jevy okolo domu Halliwellových. Nejdřív to byl parťák Pruiny lásky Andyho Trudeau. Po jeho smrti se snažil utišit Prue a začali si vzájemně tykat. Později se sblížil i s jejími sestrami a ony se mu svěřili se svým tajemstvím. Začal jim tedy pomáhat při nebezpečí, i když občas sám potřeboval pomoct. Také si prožil pár nebezpečných chvilek a byl v nebezpečí. Čarodějky měli však věci pod kontrolou. Zúčastnil se pohřbu Prue svatby Piper a Lea. Pomáhal Paige s jejími sociálními případy. Na konci 7. série pod nátlakem ochránit svoji rodinu odjel ze země.\n"}
{"id": "726178", "url": "https://cs.wikipedia.org/wiki?curid=726178", "title": "Parvis Notre-Dame – place Jean-Paul-II", "text": "Parvis Notre-Dame – place Jean-Paul-II\n\nParvis Notre-Dame – place Jean-Paul-II je náměstí v Paříži. Nachází se ve 4. obvodu před katedrálou Notre-Dame.\n\nNáměstí se rozkládá na ostrově Cité na prostranství před katedrálou nazývaném francouzsky \"parvis\". Je ohraničeno na severu nemocnicí Hôtel-Dieu, na východě katedrálou, na jihu nábřežím \"Promenade Maurice-Carême\" podél Seiny, kde se rozkládá Jardin de la Place-Jean-Paul-II, a na západě ulicí \"Rue de la Cité\".\n\nProstranství před katedrálou bylo uvolněno za Druhého císařství během přestavby Paříže vedené baronem Haussmannem. To znamenalo demolici hrázděných domů z 15. století, kostela Sainte-Geneviève-des-Ardent a původní nemocnice Hôtel-Dieu.\n\nPřed hlavním portálem katedrály se nacházela šibenice, kterou v roce 1767 nahradil pranýř odstraněný roku 1792. V roce 1924 byl do dlažby na náměstí instalován bronzový medailon, tzv. nultý bod, od kterého se měří vzdálenosti mezi Paříží a dalšími městy.\n\nDne 3. září 2006 bylo náměstí \"Place du Parvis-Notre-Dame\" přejmenováno na \"Parvis Notre-Dame – place Jean-Paul-II\" na počest papeže Jana Pavla II. Slavnostní akt proběhl za přítomnosti starosty Paříže Bertranda Delanoë, arcibiskupa André Vingt-Troise a apoštolského nuncia Fortunata Baldelliho. Tato změna názvu odsouhlasená městskou radou 13. června 2006 nebyla přijata jednomyslně a byla předmětem odporu opozice. Slavnostní otevření se konalo pod policejním dohledem ve vypjaté atmosféře a bylo poznamenáno asi padesáti zatčeními.\n\n\n"}
{"id": "726184", "url": "https://cs.wikipedia.org/wiki?curid=726184", "title": "Střihavka", "text": "Střihavka\n\nPříjmení Střihavka nosí více různých osobností:\n\n"}
{"id": "726185", "url": "https://cs.wikipedia.org/wiki?curid=726185", "title": "František Karkó", "text": "František Karkó\n\nFrantišek Karkó (* 27. února 1944 Kravany nad Dunajom) je bývalý slovenský fotbalista, útočník, reprezentant Československa.\n\nV československé reprezentaci odehrál v roce 1971 dvě utkání a dal 2 góly. S fotbalem začínal ve svém rodišti, od roku 1962 hrál za Spartak Komárno (zde byl jeho prvním trenérem Jozef Vrečič), na vojně za Duklu Brno, potom Spartak ZJŠ Brno, v roce 1966 odešel do Martina a v roce 1968 do TŽ Třinec. V československé lize dal 15 gólů. V roce 1973 se vrátil do Martina, kde končil kariéru v roce 1980.\n\nV roce 1988 dokončil studium FTVŠ v Bratislavě se specializací trenér fotbalu a věnuje se trenérské práci. Trénoval Strojárne Martin, Bardejov, Ružomberok, Třinec, Turčianske Teplice, Michalovce a Žiar nad Hronom.\n\n\n"}
{"id": "726186", "url": "https://cs.wikipedia.org/wiki?curid=726186", "title": "Nachal Kumran", "text": "Nachal Kumran\n\nNachal Kumran ( נחל קומראן nebo נחל קומרן \"Vádí Kumrán\") je vádí na Západním břehu Jordánu, v Judské poušti.\n\nZačíná v nadmořské výšce okolo 400 metrů východně od hory Har Montar v kopcovité krajině Judské pouště. Směřuje k východu a pak klesá strmě do příkopové propadliny Mrtvého moře. V turisticky využívané soutěsce se nachází několik skalních stupňů a menších vodopádů. Od západu sem zprava ústí boční vádí Nachal Schacha. Z jihu míjí národní park Kumrán, kde byly nalezeny svitky od Mrtvého moře, podchází dálnici číslo 90 a ústí do Mrtvého moře cca 3 kilometry jihojihovýchodně od izraelské osady Kalija.\n\n"}
{"id": "726192", "url": "https://cs.wikipedia.org/wiki?curid=726192", "title": "Nachal Schacha", "text": "Nachal Schacha\n\nNachal Schacha ( נחל סככה) je vádí na Západním břehu Jordánu, v Judské poušti.\n\nZačíná v nadmořské výšce okolo 400 metrů jihovýchodně od hory Har Montar v kopcovité krajině Judské pouště. Směřuje k jihovýchodu a klesá do nevelké pouštní planiny Bik'at Hurkanija. Zde se stáčí k severovýchodu, od západu zleva přijímá vádí Nachal Bavana a dále klesá do příkopové propadliny Mrtvého moře. Zde ústí cca 3,5 kilometru jihozápadně od izraelské osady Kalija zprava do vádí Nachal Kumran, které jeho vody odvádí do Mrtvého moře.\n\n"}
{"id": "726198", "url": "https://cs.wikipedia.org/wiki?curid=726198", "title": "Nachal Bavana", "text": "Nachal Bavana\n\nNachal Bavana ( נחל בוואנה) je vádí na Západním břehu Jordánu, v Judské poušti.\n\nZačíná v nadmořské výšce přes 300 metrů v kopcovité krajině Judské pouště. Směřuje k východu a klesá do nevelké pouštní planiny Bik'at Hurkanija. Zde ústí zleva do vádí Nachal Schacha, které pak jeho vody odvádí do Nachal Kumran a do příkopové propadliny Mrtvého moře.\n\n"}
{"id": "726200", "url": "https://cs.wikipedia.org/wiki?curid=726200", "title": "Christy Jenkinsová", "text": "Christy Jenkinsová\n\nChristy Jenkinsová je vedlejší postava amerického seriálu \"Čarodějky\" (\"Charmed\"). Je čarodějka, která byla jako malá unesena démony, protože je pro ně klíč k vrcholné moci. Po 15 letech ji Billie za pomocí sester vysvobodí. Ta se u nich na chvíli ubydlí, až do té chvíle, co se vzpamatuje. Obviňuje sestry z toho, že nedělají nic dobrého a že myslí jen na své osobní životy a na vlastní prospěch. Piper to přijde absurdní, protože ony už udělali dost dobra, za těch 7,5 let. Christy je však úplně mimo a nabádá svoji sestru k tomu, aby se odstěhovaly. Tak taky obě učiní, podrobí si magickou školu a se svým přítelem Dumainem chystají plán na oživení triády a zabití sester. Billie je však zásadně proti a je z celé té situace nesvá. Christy ji neustále přesvědčuje až tomu mladší sestra podlehne. Nejdříve chtějí zjistit slabosti čarodějek, proto je uspí a vstoupí do jejich snů. Po této akci je Billie ještě víc přesvědčená a chce je zastavit. Dumain unese Wyatta a obě sestry Jenkinsovi z něho pomocí propasti vysají sílu, jeho moc. Propast ale vyvolají i sestry Halliwellovy zároveň. Proto mají moc všichni a sejdou se ve svém vlastním domě. Při zárěrečné bitvě Christy zahyne a proto se její mladší sestra vydá do minulosti aby změnila současnost. To se jí podaří, ale při druhé závěrečné bitvě nemá Billie jinou možnost, než Christy zničit. Ona podlehla absolutnímu zlu.\n\n\"(Pyrokinesis)\" - pomocí myšlenek dokáže vytvořit oheň, založit požár apod.\n\n\"(Telepation)\" – schopnost přenášet myšlenky do cizího mozku, kontaktovat jiné osoby.\n"}
{"id": "726204", "url": "https://cs.wikipedia.org/wiki?curid=726204", "title": "Adam Pavlásek", "text": "Adam Pavlásek\n\nAdam Pavlásek (* 8. října 1994 Bílovec) je český profesionální tenista, který na okruh ATP World Tour vstoupil v roce 2011. Ve své dosavadní kariéře na něm nevyhrál žádný turnaj. Na challengerech ATP a okruhu Futures získal do července 2018 deset titulů ve dvouhře a dva ve čtyřhře. Domovským oddílem je TK Agrofert Prostějov.\nNa žebříčku ATP byl nejvýše ve dvouhře klasifikován v lednu 2017 na 72. místě a ve čtyřhře pak v červenci 2015 na 214. místě. Na juniorském kombinovaném žebříčku ITF byl nejvýše hodnocen v lednu 2012 na 7. příčce. Trénuje jej Michal Navrátil.\n\nV českém daviscupovém týmu debutoval jako 20letý v roce 2015 ostravským utkáním 1. kola Světové skupiny proti Austrálii, když po boku Jiřího Veselého nastoupil do čtyřhry proti dvojici Samuel Groth a Lleyton Hewitt, které dokázali v pěti setech porazit. Česko přesto prohrálo 2:3 na zápasy. Do září 2018 v soutěži nastoupil ke čtyřem mezistátním utkáním s bilancí 1–0 ve dvouhře a 3–1 ve čtyřhře.\n\nV roce 2007 a 2010 byl v anketě Zlatý kanár vyhlášen talentem roku.\n\nS tenisem začal v pěti letech. Preferuje antukový povrch a v současnosti ho trénuje daviscupový kapitán Jaroslav Navrátil, kondiční přípravu pak má na starost Jozef Ivanko.\n\nV roce 2009 vyhrál Olympijský festival evropské mládeže ve finském Tampere. V sezóně 2011 pak prestižní Pardubickou juniorku a společně s Jiřím Veselým a Markem Jaloviecem i Galeově poháru.\n\nV juniorské dovuhře na US Open 2011 skončil ve čtvrtfinále. Na juniorce Australian Open 2012 se probojoval do semifinále dvouhry a s Chorvatem Filipem Vegerem do finále čtyřhry. První grandslamový zápas v hlavní soutěži mužské dvouhry odehrál na červnovém French Open 2016 po tříkolové kvalifikaci, z níž postoupil jako šťastný poražený. Po pětisetové bitvě v prvním kole udolal Španěla Roberta Carballése Baenu. Ve druhém kole však nenašel recept na francouzskou turnajovou třicítku Jérémyho Chardyho.\n\nDo elitní světové stovky premiérově pronikl po titulu na challengeru Sparta Prague Open 2016, kde ve čtvrtfinále přehrál nejvýše nasazeného Lukáše Rosola. V boji o titul pak na něj nestačil Francouz Stéphane Robert. Ve vydání žebříčku ATP z 13. června 2016 figuroval na 99. příčce.\n\nDo prvního čtvrtfinále na okruhu ATP Tour se probojoval na červencovém Generali Open Kitzbühel 2016, kde na úvod vyřadil argentinskho kvalifikanta Máxima Gonzáleze a poté španělskou turnajovou trojku Marcela Granollerse vždy bez ztráty setu. Mezi poslední osmičkou však nestačil na Gruzínce Nikoloze Basilašviliho.\n\nNa lednovém Hopmanově poháru 2017 reprezentoval Českou republiku po boku Lucie Hradecké, která 19. prosince 2016 nahradila zraněnou a původně nominovanou světovou jedenáctku Petru Kvitovou. Ve dvouhře postupně podlehl Jacku Sockovi, Nicku Kyrgiosovi i Felicianu Lópezovi a český tým obsadil konečné 3. místo základní skupiny B s bilancí mezistátních zápasů 1:2.\n\nV první polovině roku 2013 skončil jeho partnerský vztah s tenistkou a wimbledonskou vítězkou Petrou Kvitovou.\n\n"}
{"id": "726207", "url": "https://cs.wikipedia.org/wiki?curid=726207", "title": "Meduna", "text": "Meduna\n\nPříjmení Meduna (Medunová) nosí více různých osobností:\n"}
{"id": "726209", "url": "https://cs.wikipedia.org/wiki?curid=726209", "title": "Samsung Galaxy Note", "text": "Samsung Galaxy Note\n\nSamsung Galaxy Note je multimediální smartphone či phablet firmy Samsung se systémem Android, který se vyznačuje velkým displejem 5,3″ (13,46 cm) a použitím stylusu (S Pen). Podle Samsungu je Galaxy Note zařízením, které definuje novou kategorii zařízení na pomezí mobilního telefonu a tabletu (i když je spíše nástupcem relativně méně úspěšného telefonu Dell Streak s displejem o velikosti 5″). Byl uveden na veletrhu IFA 2011 v Berlíně.\n\nGalaxy Note má dvoujádrový 1,4 GHz procesor, displej HD Super AMOLED, hlavní fotoaparát se snímačem 8 Mpx, který může natáčet 1080p video, přední kameru 2 Mpx a také podporu bezdrátové sítě Wi-Fi standardu 802.11 b/g/n a HSPA+ s rychlostí 21 Mbit/s, podporuje mobilní sítě s frekvencemi 850, 900, 1900 a 2100 MHz.\n\nKromě dotykového displeje včetně multitouch pro snímání více prstů najednou, je v telefonu umístěn stylus S Pen, který může být využit v různých aplikacích. Například při psaní SMS zpráv je text napsaný stylusem rozpoznán a převeden na text. Podobně je přizpůsobeno více standardních aplikací. Samsung plánuje pro S Pen uvést SDK, aby pro něj mohly být přizpůsobeny další aplikace.\n\nGalaxy Note měl být uveden na trh v USA 24. října 2011 a v Evropě 1. listopadu 2011. Očekávaná cena je v 699 amerických dolarů, v Británii £495, v České republice pak 16 000 až 20 000 Kč podle velikosti vestavěné paměti (16, 32 a 64 GiB).\n\nKompatibilita nástrojů a jednotlivých aplikací s jinými zařízeními může být mírně problematická. Většinou se však dá nějak vyřešit, byť třeba jen v dílčí míře a s jistou dávkou experimentování.\n\nNástupcem tohoto přelomového zařízení, specifického svou velikostí byl neméně diskutovaný Samsung Galaxy Note II, který byl uveden na trh s displayem ještě o 0.2\" větším. Dalším bonusem pro uživatele, kteří zvolili přechod na toto zařízení byla dvojnásobná operační paměť RAM, procesor nabízející 4 jádra oproti předchozím 2 navíc s větší rychlostí a to o 200 MHz.\n\nDalším obrovským plusem je verze systému, která oproti základní verzi Note I který nabízel Android 2.3, je 4.3 JellyBean.\n\nV březnu 2014 se má toto zařízení dočkat OTA aktualizace na Android 4.4 Kit Kat, což jistě uživatelé poznají na rychlosti odezvy a menším využití paměti RAM.\n\n"}
{"id": "726217", "url": "https://cs.wikipedia.org/wiki?curid=726217", "title": "Johnny Mathis", "text": "Johnny Mathis\n\nJohnny Mathis (28. září 1933 - 27. září 2011) byl americký countryový zpěvák a skladatel. Spolu s Jimmy Lee Fauthereem tvořil dvojici Jimmy & Johnny. Zemřel jeden den před svými 78. narozeninami.\n"}
{"id": "726226", "url": "https://cs.wikipedia.org/wiki?curid=726226", "title": "No Promises...No Debts", "text": "No Promises...No Debts\n\nNo Promises...No Debts je studiové album nizozemské hard rockové skupiny Golden Earring. Album vyšlo v červenci roku 1979 u Polydor Records.\n\n"}
{"id": "726234", "url": "https://cs.wikipedia.org/wiki?curid=726234", "title": "Nachal Og", "text": "Nachal Og\n\nNachal Og ( נחל אוג) je vádí v Jeruzalému a na Západním břehu Jordánu, v Judských horách a Judské poušti.\n\nZačíná v nadmořské výšce přes 700 metrů na hřebenu Judských hor v prostoru města Jeruzalém, východně od čtvrti ha-Giva ha-Carfatit, na severních svazích hory Skopus. Ihned za výrazně zařezává do okolního terénu a směřuje k východu, kde v hlubokém údolí míjí z jihu uprchlický tábor Šu'afat, ze severu čtvrť Isavija. Podél vádí tudy také k východu z města vede dálnice číslo 1. Krajina se rychle mění na polopouštní a vádí vstupuje do Judské pouště. Severně od velké izraelské osady Ma'ale Adumim se vádí stáčí k jihovýchodu, ze severu míjí průmyslovou zónu Mišor Adumim a vede prakticky neosídlenou pouštní krajinou, kterou prochází v hlubokém, turisticky využívaném kaňonu. Je tu několik skalních stupňů a vodopádů. Nedaleko od vádí stojí svatyně Nabi Musa. Dále výrazně klesá do příkopové propadliny Mrtvého moře, do níž vstupuje jižně od izraelské osady Almog. Zde se obrací k jihojihovýchodu, podchází dálnici číslo 90 a východně od izraelské osady Kalija ústí do Mrtvého moře.\n\n"}
{"id": "726239", "url": "https://cs.wikipedia.org/wiki?curid=726239", "title": "Moje superbejvalka", "text": "Moje superbejvalka\n\nMoje superbejvalka, anglicky My Super Ex-Girlfriend je americká filmová fantasy komedie z roku 2006 režiséra Ivana Reitmana s Umou Thurmanovou a Luke Wilsonem v hlavní roli.\nJde o komediálně laděnou romantickou parodii na filmy s tématem Supergirl (neboli G-Girl, což je ženská obdoba Supermana).\n\nArchitekt a stavitel Matthew Saunders (Luke Wilson) se v newyorském metru náhodně seznámí s na první pohled velmi nenápadnou mladou ženou Jenny Johnson (Uma Thurman) v okamžiku, kdy jí \"pomáhá\" chytit zloděje její kabelky. Matt přitom ale vůbec netuší, že jde o ženu se zcela mimořádnými a nadpřirozenými schopnostmi, která umí bleskurychle létat, má obrovskou sílu a nezničitelné tělo, propaluje materiály očima a neustále pomáhá všem lidem v různých těžkých, svízelných a problematických situacích. Jak se také ukáže, je také o divokou milovnicí a velmi žárlivou ženu. Situaci komplikuje profesor Bedlam alias Barry Edward Lambert (Eddie Izzard), její bývalý spolužák, který je do ní už od školních let zamilován. Jenny Mattovi časem prozradí svoji dvojí identitu, ale Matt se s ní po několika dnech rozejde, neboť ve skutečnosti miluje svoji půvabnou kolegyni z kanceláře Hannah (Anna Faris). Jenny na ni začne velice žárlit a vyvádět Mattovi různé neplechy a těžkosti (a to přesto, že doposud lidem vždy jenom pomáhala), jeho auto mu přestěhuje na oběžnou dráhu do vesmíru, do bytu Hannah vhodí živého žraloka, v Mattově bytě udělá díru do stropu atd. apod. Nicméně její bývalý spolužák Barry také touží mít stejné nadpřirozené vlastnosti jako má jeho milovaná Jenny. Matt se potřebuje zbavit své žárlivé \"bývalky\" s nadpřirozenými schopnostmi. Proto se nakonec oba muži spojí a pokusí se Jenninu výjimečné schopnosti společnými silami neutralizovat, což se jim ale vymkne z rukou, neboť schopnosti G-Girl nezíská Barry, ale shodou náhod Mattova milá kolegyně Hannah. Děj filmu končí tím, jak se dvě bývalé sokyně v lásce skamarádí a vzájemně spolupracují coby dvě Supergirl. Matt s Barrym nakonec odejdou na pivo. \n\n\n"}
{"id": "726241", "url": "https://cs.wikipedia.org/wiki?curid=726241", "title": "Ladies and Gentlemen... the Grateful Dead", "text": "Ladies and Gentlemen... the Grateful Dead\n\nLadies and Gentlemen... the Grateful Dead je koncertní čtyřalbum skupiny Grateful Dead. Album vyšlo v roce 2000. Záznam byl nahrán ve dnech 25. - 29. dubna 1971 v Fillmore East v New York City.\n\n"}
{"id": "726250", "url": "https://cs.wikipedia.org/wiki?curid=726250", "title": "What a Long Strange Trip It's Been", "text": "What a Long Strange Trip It's Been\n\nWhat a Long Strange Trip It's Been je kompilační album skupiny Grateful Dead, vydané v roce 1977, původně u Warner Bros. Records. Reedice v roce 2009 vyšla u Rhino Records.\n\n"}
{"id": "726251", "url": "https://cs.wikipedia.org/wiki?curid=726251", "title": "Seznam horských chat ve Vysokých Tatrách", "text": "Seznam horských chat ve Vysokých Tatrách\n\nSeznam horských chat ve Vysokých Tatrách představuje výčet horských chat ve slovenské části Vysokých Tater. Seznam zahrnuje pouze horské chaty a ubytovny, tzn. neobsahuje hotelová zařízení nižších poloh.\n\n"}
{"id": "726252", "url": "https://cs.wikipedia.org/wiki?curid=726252", "title": "Rotoskopie", "text": "Rotoskopie\n\nRotoskopie je primárně animační technika, kterou vynalezl Max Fleischer roku 1915 (patentováno roku 1917).\nPrincip rotoskopování: animátor překresluje filmové rámečky, které obsahují hranou stopáž, technika je náročná a zdlouhavá, animátor totiž musí překreslovat filmový pás rámeček po rámečku.\n\nV prvním typu rotoskopu se hrané snímky, určené k překreslení, promítaly na skleněný panel, pomocí kterého je animátor mohl velmi pečlivě překreslit. Dnes se pro tyto účely používá téměř výhradně výpočetní technika.\n\n\n\n\n \n"}
{"id": "726253", "url": "https://cs.wikipedia.org/wiki?curid=726253", "title": "Iniciační nálož", "text": "Iniciační nálož\n\nIniciační nálož, nazývaná též iniciátor, detonátor nebo počinová nálož, je obvykle tvořena třaskavinou, popř. jinou citlivou výbušninou, jejímž úkolem je přenést detonační vlnu na základní nálož.\n\nIniciační nálož je tedy v podstatě iniciátorem pro vyvolání detonace méně citlivé výbušniny, nejčastěji nějaké trhaviny. Iniciační nálož může mít hmotnost od několika gramů až do několika kilogramů. Typickým tvarem je dutý nebo plný válec. Příkladem použití je např. bomba, která obsahuje určité množství základní nálože (trhaviny), malou iniciační nálož (třaskavinu) a zařízení pro vyvolání výbušné reakce iniciační nálože. \n\nTřaskaviny se jako iniciační nálože používají především z důvodu jejich schopnosti rychle přejít od hoření k detonaci. Jde o tzv. primární výbušniny, které jsou citlivé na různé mechanické i tepelné podněty. \n"}
{"id": "726254", "url": "https://cs.wikipedia.org/wiki?curid=726254", "title": "Dead Zone: The Grateful Dead CD Collection (1977–1987)", "text": "Dead Zone: The Grateful Dead CD Collection (1977–1987)\n\nDead Zone: The Grateful Dead CD Collection (1977–1987) je soubor šesti CD skupiny Grateful Dead. Obsahuje studiová i koncertní alba, původně vydaná v letech 1977-1987 u Arista Records. Před rokem 1977 skupina svá alba vydávala u svého vlastního vydavatelství, u Grateful Dead Records. Box set zahrnuje alba: \"Terrapin Station\", \"Shakedown Street\", \"Go to Heaven\", \"Reckoning\", \"Dead Set\" a \"In the Dark\". Soubor neobsahuje žádné nové nahrávky.\n\n"}
{"id": "726256", "url": "https://cs.wikipedia.org/wiki?curid=726256", "title": "Sochský rajon", "text": "Sochský rajon\n\nSochský rajon (uzbecky \"So`h tumani/Сўх тумани\", rusky \"Сохский район\"), někdy též Soch, je uzbecká exkláva v Kyrgyzstánu nacházející se v údolí Soch (správní centrum rajonu Ravan). Administrativně Sochský rajon náleží k Ferganské oblasti Uzbekistánu. Na území se nachází celkem 19 obcí, ve kterých žije 59 000 obyvatel, z toho 99 % tádžické, 0,7 % kyrgyzské a 0,3 % uzbecké národnosti. Nejsevernější bod Sochského rajonu je od zbytku Uzbekistánu vzdálen vzdušnou čarou 11,5 km. Exkláva vznikla úpravou hranic svazových republik SSSR roku 1955. Dle nepodložené legendy vyhrál území uzbecký tajemník komunistické strany nad svým kyrgyzským kolegou v kartách. Po rozpadu Sovětského svazu se stal Soch příčinou sporů mezi oběma státy, uzbecký požadavek na vytvoření koridoru spojujícího exklávu s vlastním státem kyrgyzská strana jednoznačně odmítla. V roce 1999 po neúspěšném pokusu uzbeckých islámských extrémistů skrývajících se v Kyrgyzstánu obsadit území uzbecká armáda zaminovala hranice exklávy.\n\n"}
{"id": "726258", "url": "https://cs.wikipedia.org/wiki?curid=726258", "title": "Čínské ajmagy", "text": "Čínské ajmagy\n\nAjmag ( ; ) je správní jednotka v Čínské lidové republice. Ajmagy existovaly i v předešlých čínských státech – Čínské republice a říši Čching. Zřizovány byly v regionech osídlených Mongoly.\n\nV říši Čching byla většina vnitřního Mongolsko rozdělena na šest ajmagů – Žirim, Žuu uda, Zostyn, Šilijn gol, Uláncab a Jeke žuu; zbytek podléhal přímo ústřední vládě. Podobně teritorium vnější Mongolsko (tedy dnešního Mongolska) po připojení k říši Čching roku 1691 zaujímaly tři (od roku 1725 čtyři) ajmagy. Čínská republika roku 1928 ajmagy vnitřního Mongolska zrušila a nahradila je provinciemi. \n\nV systému administrativního členění Čínské lidové republiky jsou ajmagy celky druhé (prefekturní) úrovně, vedle městských prefektur, prefektur a autonomních prefektur. Existují pouze v autonomní oblasti Vnitřní Mongolsko, která byla rozdělena na ajmagy po svém ustavení roku 1947. Z původních 13 ajmagů zabírajících téměř celou provincii zůstaly jen tři (Alšá na východě a Šilijn gol a Chjangan na západě). Tři byly včleněny do sousedních ajmagů v padesátých letech a zbylých sedm bylo po roce 1983 změněno v městské prefektury. \n\nAjmagy podléhají vládě autonomní oblasti Vnitřní Mongolsko, dělí se na korouhve, případně okresy, nebo městské okresy.\n"}
{"id": "726260", "url": "https://cs.wikipedia.org/wiki?curid=726260", "title": "Europe '72: The Complete Recordings", "text": "Europe '72: The Complete Recordings\n\nEurope '72: The Complete Recordings je box set, složený z koncertních nahrávek americké skupiny Grateful Dead. Obsahuje záznamy všech vystoupení skupiny na jaře 1972 z koncertního turné po Evropě – 22 kompletních koncertů na 73 CD. Album vyšlo 1. září 2011.\n\n\n"}
{"id": "726261", "url": "https://cs.wikipedia.org/wiki?curid=726261", "title": "Chata pod Rysmi", "text": "Chata pod Rysmi\n\nChata pod Rysmi (česky Chata pod Rysy; polsky Chata pod Rysami) je nejvýše položená horská chata Vysokých Tater.\n\nChata je nejvýše položená ve Vysokých Tatrách. Nachází se ve výšce 2250 m n. m. pod sedlem Váha (2337 m n. m.) v jedné z kotlin Mengusovské doliny. V ústí kotliny se nachází Žabie plesá Mengusovské v lokalitě Wachterka. Kolem chaty vede červená turistická značka na Rysy (2503 m n. m.), nejvyšší horu Polska a nejvyšší horu Vysokých Tater, na kterou vede turistická značená cesta.\nPřístup je možný pěšky pouze v letním období od 16. června do 31. října. Výstup je možný od rozcestí nad Popradským plesem:\nK rozcestí nad Popradským plesem je možné se dostat od:\n\nS myšlenkou postavit chatu pod Rysy se pracovalo již koncem 19. století, avšak z technických a finančních důvodů se se stavbou započalo až ve třicátých letech 20. století. Chatu postavil v roce 1933 Klub československých turistů a lyžařů. Původní chata zahrnovala pouze jídelnu a kuchyni. V roce 1947 a 1954 byla zasažena lavinami, které chatu značně poškodily. V roce 1977 prošla chata rekonstrukcí, během níž bylo přistavěno jedno patro. V letech 2000 a 2001 byla chata znovu zasažena silnými lavinami z Ťažkého štítu, které chatu silně poškodily a chata začala fungovat na improvizovaný provoz. Byl zpracován nový plán na stavbu chaty mimo lavinovou dráhu, který však nedostal stavební povolení. Proto bylo v roce 2010 započato s rekonstrukcí dosavadní chaty. Od roku 2014 je znovu v plném provozu.\n\n\nChata pod Rysmi je využívaná turisty a horolezci. Pro turistiku je strategicky položená pod závěrečným stoupáním ze slovenské strany na oblíbený vrchol Rysy a zároveň se sem lze dostat z polské strany od Mořského oka po turistické značce přes vrchol.\n\nHorolezci mají na výběr množství letních i zimních výstupů v okolí. Nejpopulárnější výstupy vedou na Žabí kôň, Volia veža, Galerii Ganku a Vysokou.\n\n\n"}
{"id": "726273", "url": "https://cs.wikipedia.org/wiki?curid=726273", "title": "Seznam enkláv a exkláv", "text": "Seznam enkláv a exkláv\n\nNeúplný seznam současných exkláv podle světadílů a mateřských států. \n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "726279", "url": "https://cs.wikipedia.org/wiki?curid=726279", "title": "Fillmore West 1969: The Complete Recordings", "text": "Fillmore West 1969: The Complete Recordings\n\nFillmore West 1969: The Complete Recordings je box set složený z koncertních nahrávek skupiny Grateful Dead. Album vyšlo pouze v omezném počtu kopií, a to 10 000. Nahrávky vznikly od 27. února do 2. března 1969 ve Fillmore West v San Franciscu. Album vyšlo v listopadu 2005.\n\n"}
{"id": "726283", "url": "https://cs.wikipedia.org/wiki?curid=726283", "title": "The Warner Bros. Studio Albums", "text": "The Warner Bros. Studio Albums\n\nThe Warner Bros. Studio Albums je box set složený z pěti prvních studiových alb skupiny Grateful Dead. Alba původně vyšla u Warner Bros. Records. Obsahuje alba \"The Grateful Dead\", \"Anthem of the Sun\", \"Aoxomoxoa\", \"Workingman's Dead\" a \"American Beauty\". Box set vyšel u Rhino Records 21. září 2010.\n\n"}
{"id": "726289", "url": "https://cs.wikipedia.org/wiki?curid=726289", "title": "Ed Westcott", "text": "Ed Westcott\n\nJames Edward Westcott (* 20. ledna 1922 Chattanooga, Tennessee, USA - 29. března 2019) byl americký fotograf, který pracoval pro americkou vládu v Oak Ridge, Tennessee během projektu Manhattan v době studené války. Jako jeden z mála lidí měl dovoleno fotografovat v rámci projektu Manhattan v Oak Ridge. Vytvořil hlavní vizuální záznam výstavby a provozu tohoto zařízení.\n\nNarodil se 20. ledna 1922 ve městě Chattanooga v Tennessee jako syn Jamie a Lucille Westcottovým. Ještě jako dítě se s nimi odstěhoval do Nashvillu v Tennessee. Poté co projevil zájem o fotografování, jeho otec mu koupil přístroj Foth Derby za 25 dolarů. Tento dárek v době Velké hospodářské krize roku 1934 odstartoval mladému Edovi cestu k jeho budoucí kariéře. Během dospívání se naučil vyvolávat filmy pro přátele a sousedy, pracoval v několika portrétních studiích v Nashvillu. V roce 1941 se jako fotograf přidal k americkému armádnímu sboru \"U.S. Army Corps of Engineers\". Díky práci pro sbor v Tennessee vytvořil fotografickou dokumentaci několika míst, které se později staly válečnými zajateckými tábory, a dalších zařízení na Fort Campbell.\n\nV prosinci 1942 byl dvacetiletý Westcott armádním sborem převeden do tajné továrny společnosti Clinton Engineer Works v Oak Ridge a měl pracovat jako oficiální vládní fotograf v době od roku 1942 do roku 1966. Během druhé světové války byl na základě smlouvy s armádním sborem zaměstnán u společnosti Roane-Anderson. Kromě fotografování stavby a strojů laboratoře Oak Ridge National Laboratory a výrobních zařízení X-10, K-25, Y-12 a S-50 (Manhattan Project), fotografoval civilní činnosti v Oak Ridge pro týdeník \"Oak Ridge Journal\". Všechny své válečné snímky snímal buď přístrojem Graflex Speed Graphic nebo velkoformátovou kamerou 8x10\" firmy Deardorff. Některé z jeho snímků byly publikovány v médiích společně s oznámením první atomové bomby a tajného projektu, který ji vytvořil. Během několika týdnů před bombardováním Hirošimy byla část tiskových fotografií označena jako tajná.\n\nV červnu 1945 se Westcott opět stal zaměstnancem armády a v poválečných letech přešel do zaměstnání k U.S. Atomic Energy Commission (AEC) po jejím vzniku v roce 1946. V roce 1966 byl přidělen k velitelství AEC v blízkosti Washingtonu v Germantown v Marylandu, kde pracoval pro AEC a jeho nástupnické agentury (Energy Research and Development Administration a Department of Energy) až do odchodu do důchodu v roce 1977. Fotografoval jaderné elektrárny po celých Spojených státech.\n\nBěhem třiceti pěti let své profesionální kariéry vytvořil také rozsáhlou kolekci portrétů mnoha pozoruhodných lidí, včetně vědců projektu Manhattan: Mezi nimi byli také: J. Robert Oppenheimer, Arthur Compton, Glenn Seaborg, Vannevar Bush, Ernest O. Lawrence, a James Bryant Conant, americký armádní generál Leslie Groves a Maxwell Taylor, admirál Kenneth Nichols, admirál Hyman Rickover, člen Secretary of War Robert P. Patterson, američtí senátoři Estes Kefauver a Kenneth McKellar z Tennessee a Robert Taft z Ohia, ředitel Tennessee Valley Authority a předseda AEC David Lilienthal a sedm nebo osm amerických prezidentů.\n\nWestcottův fotografický portrét Oppenheimera z února roku 1946 je pokládaný za typický obraz vědeckého ředitele projektu Manhattan Project - muž unavený z obrovské váhy jeho zkušeností. Když Westcott potkal Oppenheimera, dozvěděl se že fyzik neměl drobné mince na cigaretu. Poté co mu Westcott dal peníze, které potřeboval, si Oppenheimer zapálil. Westcott pak zachytil obraz fyzika, který seděl vedle krbové římsy v Oak Ridge Guest House s čerstvě zapálenou cigaretou v ruce.\n\nNavzdory neformálnosti s cigaretou fotograf a profesor Baldwin Lee z University of Tennessee poukazuje na to, že fotografie byla pečlivě naplánována a komponována. Podle Leeho, Westcott instruoval Oppenheimera, aby seděl \"lehce zbožňovaně\" a mírně se naklonil dopředu, a pak pořídil fotografii z místa, kdy \"divák fyzicky vzhlíží k člověku,\" což zvyšuje význam vnímaného subjektu. Leeova kritika také poznamenává, že Oppenheimerův pohled se nezdá být nasměrován nikam v místnosti, ale namísto toho je zaměřen na \"něco velmi vzdáleného a něco, co vidí.\"\n\nHodně jeho fotografií bylo přísně tajných vzápětí od okamžiku, kdy byly vytvořeny. Některé z nich tak zůstaly klasifikovány na mnoho let, ale v současné době je přístup k jeho dílu bez omezení. Asi 5000 negativů je spravováno v archivu National Archives and Records Administration. Jeho fotografie byly často reprodukovány, často bez jeho uvedení jako autora v publikacích a exponátech o projektu Manhattan.\n\nPrvní jeho výstavu uspořádalo Muzeum dětí v Oak Ridge v roce 1981 pod názvem \"Oak Ridge Seen 1943–1947: 20 Photographs by Edward Westcott\" (\"Oak Ridge 1943–1947: 20 fotografií Edwarda Westcotta\"). Další výstavu měl v roce 2005 v galerii umění a architektury Ewing na University of Tennessee v Knoxville, Tennessee s názvem \"\"Through the Lens of Ed Westcott: A Photographic History of World War II's Secret City\"\".\n\nWestcott se přestěhoval do Oak Ridge. Byl ženatý s Esther Seigenthaler Westcottovou 56 let až do její smrti. Měli spolu pět dětí. Jeho vnuk Phil pracuje jako fotograf národního parku na Aljašce, dokumentující účinky globálního oteplování. Westcott v roce 2005 utrpěl mrtvici, která poškodila jeho řeč. Nákupní centrum Oak Ridge Kroger Marketplace, které bylo otevřeno v roce 2014, je na jeho počest pojmenováno \"Westcott Center\".\n\nZemřel 29. března 2019 ve věku 97 let.\n\n"}
{"id": "726290", "url": "https://cs.wikipedia.org/wiki?curid=726290", "title": "Daniel Block", "text": "Daniel Block\n\nDaniel Block (1802 – 3. září 1853) byl židovský aktivista, který založil synagogu B´nai B´rith v St. Louis, Missouri. Prožil v USA jen čtyři roky, ale významně přispěl ke kulturnímu povznesení židovské komunity v St. Louis, k níž náležel. V období mezi svým příjezdem asi roku 1848 a úmrtím roku 1853 zásadně přispěl k organizaci a rozvoji kongregace B´nai El.\n\nDaniel Block se narodil pravděpodobně v Čechách v roce 1802, ale nenalezl se žádný záznam o narození. Ve sčítání lidu provedeném roku 1850 vládou USA v St. Louis uvedl jako svou profesi řeznictví a jako místo narození Německo. V tomto sčítání uvedl v kolonkách pro svou ženu Sáru Wedeles a děti, že se narodily v Německu. V té době bydlela rodina ve 1. čtvrti města Saint Louis poblíž řeky Mississippi, jižně od Eadsova mostu.\n\nPozdější záznamy ve sčítání lidu pořádaném vládou USA uváděly, že se žena a děti narodily v Čechách. Mnoho členů rodiny Blockovy odešlo na počátku 19. století z Čech, tehdy součásti Rakouského císařství. Většina z nich přišla ze Švihova (okres Klatovy), německy Schwihau. Jde o malé město asi 70 mil jihozápadně od Prahy v klatovské oblasti.\n\nJe dobře známo a zdokumentováno, že se Daniel Block roku 1849 podílel na založení synagogy B´nai B´rith. Jeho činnost popsal v některých podrobnostech Zion in the Valley (Sion v údolí). Tato kongregace byla známá jako „Bohemian shul“, protože ji založili německy mluvící židé z Čech, kteří žili v jižní části Saint Louis.\n\nDanielovi Blockovi se říkalo „první představený“ (first parnass) a byl uváděn jako „otec kongregace B´nai B´rith“. V poslední vůli Daniela Blocka lze nalézt soupis dalších zakládajících členů. Tato kongregace vznikla proto, že nově přistěhovalí liberální Židé z Čech pokládali stávající Spojenou hebrejskou kongregaci za příliš nesnášenlivou v náboženských záležitostech, příliš polskou co do zvyků a dodržování obyčejů a příliš rigorózní ve finančních otázkách.\n\nB´nai B´rith zakoupil parcelu v intravilánu města, kde hodlal vybudovat synagogu, ale v říjnu roku 1850 nedokázal zaplatit doplatek za terén a vrátil parcelu realitní kanceláři Benjamina Soularda. Krátce nato, když se prezidentem stal Isidor Bush, dopadly nové snahy úspěšně a byl získán jiný pozemek na Jackson Street. Bush pak apeloval na příspěvky z celé země tím, že v novinách rabína Issaca Leesera ve Philadelphii publikoval otevřený dopis se žádostí o peníze na stavbu. Tento dopis podepsal prezident Bush, viceprezident M. Taussig a tajemník Ludwig Schwartzkopf.\n\nRabín Leeser cestoval po celých Spojených státech a snažil se sjednotit židovské obyvatelstvo. V chrámu Spojené hebrejské církve na Páté ulici v Saint Louis mluvil 14. prosince 1851 k více než stovce lidí. Upozorňoval na to, že je absurdní udržovat tři oddělené kongregace.\n\nVýsledkem těchto aktivit bylo to, že B´nai B´rith splynul s Emanu-El a Spojenou hebrejskou církví do B´nai-El. Během roku 1852 Daniel působil v různých výborech, které pomáhaly spojit B´nai B´rith a Emanu El, což předcházelo splynutí se Spojenkou hebrejskou církví. Dokument, který utvořil B´nai El, byl ratifikován 17. října 1852. Daniel byl jmenován prozatímním vedoucím spolu s Bushem. Do čela výboru spravujícího fond byl postaven Daniel a s ním i Fred Wolff, F. L. Dattelzweig, L. R. Strauss, Bernard Singer a Julius Epstein. Později se stal stálým vedoucím spolu s Isidorem Bushem, Williamem Walterem, Alexandrem Suessem, Bernardem Singerem, Isaakem Lowmanem a Ludwigem Schwartzkopfem.\n\nRoku 1853 přesvědčil vedení, aby odmítlo pronájem parcely a raději zakoupilo pozemek k vybudování úplně nové stavby. Kongregace projekt dovršila krátce po jeho smrti, když zakoupila parcelu u Šesté (ulice) a lokality Gratiot poblíž Cerre. Základní kámen první synagogy postavené v Saint Louis a první na západ od Mississippi byl položen na tomto místě 16. dubna 1855. Ceremonii přihlíželo více než čtyři sta lidí.\n\nJeho první zeť byl Louis Schwartzkopf, pravděpodobně ze Sušice v Čechách, též zakládající člen skupiny B´nai B´rith. Louise uvádí Zion in the Valley jako chazzana (zpěváka, toho, kdo vede obřad) mezi léty 1852 a 1857. Louis zemřel ve věku 38 let 18. prosince 1863 a zanechal po sobě ovdovělou Danielovu dceru Doru se čtyřmi malými dětmi. Louis je možná příbuzný Abrahama Schwartzkopfa, který si vzal členku Blockova rodu z dřívějších dob, Esther, sestru Eliezera S. Blocka a Ellen Blockové, která se vdala za Josepha Kohna.\n\nDaniel Block zemřel 3. září 1853 a byl pohřben na hřbitově New Mount Sinai Cemetery (staré oddělení) v Saint Louis. Byl první osobou pohřbenou na tomto nově založeném hřbitově, a proto se uvádí na úvodní webové stránce hřbitova. Jeho původní náhrobní kámen nahradily jeho děti pozdějším darem.\nDěti Daniela Blocka byli Heinrich, Jacob, Dora (rozená jako Veronika) a Abraham.\n"}
{"id": "726291", "url": "https://cs.wikipedia.org/wiki?curid=726291", "title": "Proton Malaysian Open 2011", "text": "Proton Malaysian Open 2011\n\nTenisový turnaj ATP Proton Malaysian Open 2011 se konal ve dnech 26. září – 2. října v hlavním městě Malajsie Kuala Lumpur v hale na kurtech s tvrdým povrchem jako součást kategorie ATP World Tour 250 Series. Odměny činily 947 750 USD.\n\nNejvýše čtyři nasazení měli v 1. kole volný los.\n\nHráči, kteří obdrželi divokou kartu:\n\nHráči, kteří do hlavní soutěže postoupili z kvalifikace:\n\n\n"}
{"id": "726292", "url": "https://cs.wikipedia.org/wiki?curid=726292", "title": "Dick's Picks Volume 21", "text": "Dick's Picks Volume 21\n\nDick's Picks Volume 21 je koncertní album skupiny Grateful Dead. Jedná se o 21. pokračování série \"Dick's Picks\". Album vyšlo 20. března 2001 u Grateful Dead Records a nahráno bylo 1. listopadu 1985 v Richmondu, Virginia.\n\n"}
{"id": "726293", "url": "https://cs.wikipedia.org/wiki?curid=726293", "title": "Administrativní dělení Moldavska", "text": "Administrativní dělení Moldavska\n\nSoučasné administrativní dělení Moldavska bylo zavedeno zákonem № 764 v roce 2002. Stát se dělí na:\n\n\n\n\nPo svém vzniku v roce 1991 převzalo nezávislé Moldavsko administrativní dělení Moldavské sovětské socialistické republiky. Stát se dělil na 40 rajonů. Roku 1999 byla provedena reforma, kterou bylo zavedeno 9 krajů (moldavsky \"județul\"), 2 územně-správní jednotky (Gagagauzsko a de facto neexistující Levý břeh Dněstru, tj. Podněstří) a 1 statutární město (Kišiněv). Toto uspořádání bylo platné do roku 2002, kdy byl zaveden současný systém administrativního dělení státu. \n"}
{"id": "726294", "url": "https://cs.wikipedia.org/wiki?curid=726294", "title": "Place Igor-Stravinsky", "text": "Place Igor-Stravinsky\n\nPlace Igor-Stravinsky (\"náměstí Igora Stravinského\") je náměstí v Paříži. Nachází se ve 4. obvodu.\n\nNáměstí ohraničuje ze severu Centre Georges Pompidou a ulice \"Rue Saint-Merri\", na východě ulice \"Rue Brisemiche\", na jihu kostel svatého Mederika a na západě budova institutu IRCAM. Prostory tohoto institutu se nacházejí i pod náměstím.\n\nNáměstí zabírá prostor bývalého bloku domů, kde se ve středověku provozovala prostituce. Domy byly v rámci hygienických opatření strženy v letech 1934–1936.\n\nDne 21. listopadu 1979 získalo náměstí své dnešní jméno na počest ruského skladatele Igora Fjodoroviče Stravinského.\n\n\n"}
{"id": "726297", "url": "https://cs.wikipedia.org/wiki?curid=726297", "title": "Symbol smrti", "text": "Symbol smrti\n\nSymbol smrti (\"Pars vite et reviens tard\", tj. \"Uteč rychle a vrať se pozdě\") je francouzský hraný film z roku 2007, který režíroval Régis Wargnier. Film byl natočen podle detektivního románu z roku 2001, jehož autorkou je Fred Vargas. Kniha vyšla v českém překladu v roce 2003 pod názvem \"Uteč rychle a vrať se pozdě\". Policejní komisař Adamsberg vyšetřuje v Paříži sérii úmrtí spojených se středověkým symbolem, který má ochraňovat před morovou nákazou.\n\nNa dveřích některých domů a bytů v Paříži se objevuje tajemný symbol obrácené čtyřky. Vždy jeden z bytů však zůstane neoznačený. Policie to považuje za vandalismus do té doby, než je v jednom z neoznačených bytů nalezen mrtvý muž se známkami morové nákazy na těle. Na náměstí \"Place Igor-Stravinsky\" mezi Centre Georges Pompidou a kostelem sv. Mederika si bývalý herec Joss Le Guern přivydělává veřejným čtením zpráv a vzkazů, které mu lidé vhodí přes den do schránky. Mezi vzkazy se rovněž objevují podivné středověké texty ohlašující morovou epidemii. Před Stravinského fontánou se pravidelně shromažďují lidé z okolí. Jedním z nich je Hervé Decambrais, bývalý učitel středověké literatury, který začne texty studovat. Také komisař Jean-Baptiste Adamsberg, který vyšetřuje úmrtí, shání informace o podivném symbolu. Oba se potkají ve studovně Francouzské národní knihovny a Decambrais se stane komisařovým poradcem. Symbol obrácené čtyřky má odvracet morovou nákazu. Mezitím dojde k úmrtí dalších dvou osob, které rovněž mohly zemřít na mor. V jejich bytech byly nalezeny obálky s blechami. Zjištění přítomnosti viru potrvá několik dní a o případu se dozví novináři. Ve městě vypukne panika. Komisař se snaží najít spojitost mezi mrtvými, ale žádnou nenachází, teprve u čtvrté oběti zjistí, že všichni společně pracovali před 12 lety v Kongu pro farmaceutickou společnost. Komisař zjistí, že roznašečem blech a autorem symbolů a opsaných textů je mladík Damas, jehož otec byl generálním ředitelem farmaceutické společnosti a v Kongu zahynul. Damas je zatčen, ovšem lékaři zjistí, že lidé nezemřeli na mor, ale na jed. Pravý vrah uniká a je posléze chycen za pomoci Decambraise na mostě Alexandra III.\n\n"}
{"id": "726299", "url": "https://cs.wikipedia.org/wiki?curid=726299", "title": "Juosta", "text": "Juosta\n\nJuosta je řeka ve střední Litvě. Teče v okresech Anykščiai (Utenský kraj) a Panevėžys - venkov (Panevėžyský kraj). Je to pravý přítok řeky Nevėžis. Je 50,8 km dlouhá. Vytéká z jezera Juostinas, 5 km na východ od města Troškūnai. Teče převážně na západ až severozápad. Do Nevėžisu se vlévá na východním okraji krajského města Panevėžys v místě, kde protéká rybníkem Ekrano marios, jako jeho pravý přítok 145,7 km od jeho ústí do Němenu. Řečiště je regulované. U vsi Raguvėlė je na dvou místech jez, aby se udržela vyšší úroveň hladiny. V zimě nezřídka zamrzá až ke dnu. Střední tok spadá do Hydrografické rezervace Juosty. Na řece převládají pravé přítoky z toho důvodu, že nemalá část toku probíhá paralelně v dosti velké blízkosti k toku Nevėžisu.\n\n\nObecný výraz \"juosta\" v litevštině znamená pás(ek), pásmo.\n"}
{"id": "726300", "url": "https://cs.wikipedia.org/wiki?curid=726300", "title": "The Ace of Cups", "text": "The Ace of Cups\n\nThe Ace of Cups byla americká rocková skupina, založená v Los Angeles v roce 1967. Skupina bývá označována jako první kompletně dívčí rocková skupina.\n\nČlenky skupiny The Ace of Cups byli Mary Gannon (baskytara), Marla Hunt (varhany, piáno), Denise Kaufman (kytara, harmonika), Mary Ellen Simpson (sólová kytara) a Diane Vitalich (bicí). Vokály zpívali všichni členové kapely, kromě Vitalich. O doprovodný zpěv se staralo všech pět členů skupiny. Písně psali také všechny členky.\n\nMary Gannon se narodila v New Yorku, a do San Francisca se přestěhovala na začátku 60. let. Krátce hrála na baskytaru ve skupině s názvem Daemon Lover. Marla Hunt hrála od tří let na piáno, do San Francisca se též přestěhovala na začátku 60. let. Gannon a Hunt se seznámili přes společného kamaráda, později se dohodli, že spolu založí dívčí rockovou skupinu.\n\nMary Ellen Simpson byla z Indio v Kalifornii. Na kytaru začala hrát ve svých dvanácti letech. Do San Francisca se přestěhovala přibližně ve stejnou dobu jako Marla Hunt. Diane Vitalich se narodila v San Franciscu, již před Ace of Cups hrála v několika skupinách, hrála například s Bill Haley & His Comets. Simpson a Vitalich se připojili k Mary Gannon a Marle Hunt přibližně ve stejnou dobu.\n\nPoslední členka byla kytaristka Denise Kaufman. Když přišla do The Ace of Cups, měla toho již poměrně hodně za sebou. Byla zatčena za propagaci Free Speech Movement na universitě v Berkeley.\n\nSkupinu pojmenoval její manažer Ambrose Hollingworth, který spolupracoval například se skupinou Quicksilver Messenger Service.\n\nPrvní koncerty skupiny proběhli na jaře 1967. Na konci června je oslovil Jimi Hendrix, aby mu dělali předkapelu na „free koncertě“ v Golden Gate Parku.\n\nThe Ace of Cups pravidelně hráli v San Franciscu po menších klubech, jako byl například The Matrix nebo dělali předskokany větším kapelám ve větších sálech, jako byli například Avalon Ballroom a The Fillmore. V polovině roku 1968 se skupina poprvé objevila v místní televizní stanici \"West Pole\", kde hráli mimo jiné také Grateful Dead nebo Jefferson Airplane. V roce 1969 skupina hrála s Sons of Champlin před koncertem skupiny The Band.\n\nO Ace of Cups se začali zajímat nahrávací společnosti. Nakonec ale žádné nahrávky nevznikli. Skupina se podílela například na albu skupiny Jefferson Airplane \"Volunteers\" nebo na albu \"It's Not Killing Me\" Mikea Bloomfielda. Obě alba vyšli v roce 1969.\n\nK úpadku skupiny vedlo několik faktorů. Některé členky měli v té době děti a některé chtěli začít znovu s jinou skupinou.\n\nNa začátku sedmdesátých let se ke skupině připojilo několik mužů, jako náhrada hudebnic, které odešli. Z původní sestavy zde zůstala pouze Denise Kaufman. Skupina se rozpadla v roce 1972.\n\nV roce 2003 vydalo Ace Records album \"It's Bad for You But Buy It!\", obsahující nevydaná dema a různé televizní spoty. Album bylo přijato dobře.\n\nV roce 2008 byl u společnosti Eagle Vision vydán DVD záznam z jejich televizního koncertu z roku 1968.\n\n"}
{"id": "726303", "url": "https://cs.wikipedia.org/wiki?curid=726303", "title": "Evangelický kostel apoštolů Petra a Pavla Na Nivách (Český Těšín)", "text": "Evangelický kostel apoštolů Petra a Pavla Na Nivách (Český Těšín)\n\nEvangelický kostel apoštolů Petra a Pavla Na Nivách je kostelem Slezské církve evangelické augsburského vyznání v Českém Těšíně.\n\nKostel byl vystavěn na půdorysu řeckého kříže podle projektu architekta Edwarda Davida. Projekt nesoucí novogotické prvky byl již v době svého vzniku pokládán za anachronický. Posvěcen byl roku 1932. Oltář zhotovil řezbář Henryk Nitra z Dolních Bludovic.\n\nV letech 1995–2011 byl kostel užíván též sborem LECAV.\n\nV kostele se v presbytáři nachází pamětní deska Józefa Bergera.\n\n\n"}
{"id": "726306", "url": "https://cs.wikipedia.org/wiki?curid=726306", "title": "Odry (rozcestník)", "text": "Odry (rozcestník)\n\nSlovo Odry je název následujících sídel:\n\nOdry je rovněž příjmení, které nosily následující osoby:\n"}
{"id": "726307", "url": "https://cs.wikipedia.org/wiki?curid=726307", "title": "Dassault Mirage 2000", "text": "Dassault Mirage 2000\n\nDassault Mirage 2000 je francouzský víceúčelový jednomotorový stíhací letoun čtvrté generace, vyráběný společností Dassault Aviation. V 70. letech byl vyvinut na základě letounu Mirage III a v roce 1982 byl zařazen do výzbroje Francouzského letectva. Existuje několik variant tohoto letounu, včetně útočných verzí 2000N a 2000D, vylepšených verzí 2000-5, řady exportních variant a celkem bylo vyrobeno přes 600 strojů, které byly k roku 2009 ve službách letectev devíti států.\n\nVývojové práce na stroji Mirage 2000 byly zahájeny v prosinci 1975 na základě požadavku francouzského letectva o letoun, který by představoval pronikavou modernizaci starších typů Mirage. Po klasickém typu Mirage F1 se společnost Dassault-Breguet vrátila ke koncepci delta křídla, kterou navázala na řadu Mirage III. U konstrukčně zcela nového křídla s menším zakřivením profilu byla zvětšena jeho plocha. Zvýšení vztlaku při vzletu a přistání bylo dosaženo náběžnou hranou sklopnou po celém jejím rozpětí v kombinaci se sklonem elevonů na celé odtokové hraně. Ústřední palubní počítač a systémem aktivního řízení fly-by-wire umožnil vyvolat prudký posun těžiště vzad, čímž bylo dosaženo krátké umělé nestability využité k provedení ostrých obratů.\n\nPrvní prototyp letounu nové generace \"Mirage 2000-01\" poprvé vzlétl 10. března 1978, v jehož případě se hlavní pozornost soustředila na prověření letových a technických charakteristik, včetně systémů a pohonné jednotky SNECMA M53-P2 o maximálním tahu 95,16 kN. Za standardní hlavňovou výzbroj byla zvolena dvojice kanónů DEFA 5-54 ráže 30 mm, pro vzdušný boj byly určeny dvě protiletadlové řízené střely Matra Super 530 a dvě Matra R-550 Magic. Vícerežimový radiolokátor RDM (Radar Doppler Multirole) umožňoval objevení cíle do vzdálenosti 100 km a pilotáž letounu v malých výškách při obletu překážek.\n\nDruhý prototyp, zalétaný 18. září 1978, byl určen především k testům podvěsné výzbroje a navigačních systémů. U třetího vyrobeného letounu z dubna 1979 probíhala prověrka radaru, čtvrtý absolvoval zkoušky palubního zbraňového systému (květen 1980). Pátým zkušebním letounem byla mírně prodloužená dvoumístná varianta bez kanónů pro výcvik pilotů \"Mirage 2000B\", zalétaná v říjnu 1980. Během zkoušek strojů Mirage 2000 byla vyměněna nevyzrálá turbodmychadlová pohonná jednotka M53-P2 za méně výkonný typ SNECMA M53-5 o maximálním tahu 89,27 kN.\n\nDodávka 124 sériových jednomístných přepadových stíhačů \"Mirage 2000C\" pro Armée de l'Air začala v roce 1983. Tři jednotky obdržely stroje s motory M53-5 a radarem RDM. Od 38. vyrobeného kusu byl instalován impulsní radar RDI (Radar Doppler a Impulsion) pro zachycení cílů v dolní polosféře a motor M53-P2. Objednávky na dvoumístné Mirage 2000B byly z ekonomických důvodů zastaveny v roce 1991 po produkci 30 kusů.\n\nExportním ekvivalentem francouzských Mirage 2000B/C se staly \"Mirage 2000E\" (jednomístná) a \"Mirage 2000ED\" (cvičná). Egyptské vojenské letectvo převzalo 20 strojů, indické letectvo 49 kusů a Peru 12. Řecké vojenské letectvo zakoupilo 30 letounů s modernizovaným systémem pro radioelektronický boj, 36 kusů takto upravených letounů převzaly Spojené arabské emiráty. Dodávka pro SAE zahrnovala také 8 letounů verze \"Mirage 2000RAD\", které mohou nést kontejnery SLAR (Side-Looking Airborne Radar-palubní radar s bočním snímáním), LOROP (Long Range Oblique Photography-šikmé snímkování na velkou vzdálenost) a další senzory v podvěsech.\n\nZdokonalená varianta \"Mirage 2000-5\" má zabudovaný dopplerovský radar s možností vyhledávat současně více cílů, který je kompatabilní s řízenými střelami MICA (Missile d' Interception et de Combat Aérien), inovované vybavení kabiny a modernizovaný systém pro radioelektronický boj.\n\nV letech 1994-97 proběhla modernizace 37 francouzských letounů Mirage 2000C na verzi \"Mirage 2000-5F\". V letech 1997-98 byly dodány na Tchaj-wan a následně do Kataru. Tchaj-wan převzal celkem 48 jednomístných strojů v provedení \"Mirage 2000-5E\", které jsou v podstatě identické s francouzskými 2000-5F, s možností nést řízené střely Matra BAe Magic 2 a MICA. Dodávka zahrnovala rovněž 12 cvičných letounů \"Mirage 2000-5D\".\n\nJiž v roce 1979 získala společnost Dassault kontrakt na výrobu dvou prototypů Mirage 2000P (Pénétration), které byly určeny jako náhrada za stárnoucí nosiče nukleárních zbraní Mirage IVP. Tato dvoumístná verze, později označená jako Mirage 2000N (Nucléaire), měla vnější podobnost s cvičnou variantou 2000B. Drak stroje byl ovšem zesílen pro lety nadzvukovou rychlostí v malých výškách s instalací radaru Antilope 5 pro sledování profilu terénu, který umožňuje automatické kopírování zemského terénu ve výšce 91 m při rychlosti 1112 km/h. Základní výzbroj tvoří taktické řízené střely Aerospatiale ASMP (Air-Sol Moyenne Portée) s možností nést nukleární hlavice o síle 150 nebo 300 kT, které mají při odpálení z malé výšky dolet přes 80 km. Letoun byl sériově vyráběn ve dvou subverzích. \"Mirage 2000N-K1\" pro jaderné údery (vyrobeno 31 kusů) a \"Mirage 2000N-K2\" s přidanou konvenční výzbrojí (46 kusů). Exportní variantou 2000N-K1 je \"Mirage 2000S\".\n\nZ důvodu zpoždění programu Dassault Rafale vyvstal požadavek většího množství letounů vyzbrojených pouze konvenčními zbraněmi. Výsledkem byla verze Mirage 2000 N' (N Prime), jejíž prototyp vzlétl v roce 1990. Označení bylo později změněno na \"Mirage 2000D\" (Diversified). Celkem 75 vyrobených strojů bylo dodáváno od roku 1993. Od varianty 2000N se liší modernizovaným systémem výmetnic klamných cílů a ovládacími prvky soustředěnými na řídící a plynové páce (HOTAS). Vysokou přesnost zbraňového systému zajišťuje značkovací kontejner s laserovým ozařovačem PDCLT s televizním systémem a termovizní kamerou. Umístěn je pod pravým vstupem vzduchu k motoru a umožňuje navádění laserem řízených střel AS30L, nebo pumy BGL 1000. Absenci pevně instalované kanónové výzbroje lze vyřešit podvěsnými kontejnery s dvuhlavňovým kanónem CC630 ráže 30 mm.\n\nLetouny \"Mirage 2000-5 Mk.II\" (původní označení M2000-9) byly vyvinuty pro SAE. Požadavek zněl na bitevní stroj dlouhého doletu, schopný nést až 6 řízených střel MICA.\n\nNávrh draku letadla Mirage 2000, který počítal s delta křídlem, vypadal zpočátku jako krok zpět. Jeho předchůdce Mirage F1 byl totiž hornoplošník s lichoběžníkovými křídly. Mirage 2000 tak konstrukčně vycházel více ze starší Mirage III, který byl vyvíjen ještě v 50. letech. O strojích s delta křídlem se v té době vědělo, že mají dobré letové vlastnosti při vysoké rychlosti, jejich radarová odrazná plocha je nižší, konstrukčně jsou jednodušší a poskytují více vnitřního prostoru pro palivo. Nebyly však dobrou volbou pokud šlo o ovladatelnost a lety v nízké nadmořské výšce. Také potřebovaly delší dráhu pro vzlet a přistání. Inženýrům v Dassaultu se však podařilo navrhnout drak letadla tak, že v kombinaci s elektroimpulsním systémem řízení (fly-by-wire) dosahoval Mirage 2000 potřebnou úroveň obratnosti. Délka přistání byla snížena díky mohutným uhlíkovým brzdám. Přední podvozek je tvořen dvojitým kolem a zatahuje se dozadu. Zatímco hlavní podvozek je vybaven sólo koly a zatahuje se dovnitř křídel. Výškovka, která je delší než u Mirage III, umožňuje pilotovi udržet si kontrolu nad strojem i při vyšších úhlech náběhu. Většina letadla byla vyrobena z hliníkových slitin, ale některé díly již byly z titanu a uhlíkových vláken.\n\nPilot sedí na vystřelovacím sedadle \"Sembo Mark 10\", které je licenční verzí britského \"Martin-Baker Mark 10\". Sedadlo má parametry 0/0, což znamená, že pilot se může katapultovat již při nulové výšce a nulové rychlosti letadla.\n\nVestavěnou výzbroj tvořila dvojice kanónů DEFA 554 (nyní GIAT 30-550 F4) ráže 30 mm se zásobou munice 125 ks. Kanóny mají volitelnou kadenci 1200 nebo 1800 výstřelů za minutu. Mirage 2000 má 9 závěsníků, na kterých může nést výzbroj a externí palivové nádrže do hmotnosti 6 300kg. Pět závěsníků se nachází pod trupem letadla a po dva závěsníky jsou umístěny pod každým křídlem. Tři pylony jsou tzv. mokré, tj. jsou schopné nést přídavné palivové nádrže - jde o středový pylon pod trupem a vnitřní pylony pod křídly.\n\nPoprvé se letadla Mirage 2000 zúčastnila bojů během války v Zálivu v letech 1990 až 1991. Francie a Spojené arabské emiráty nasadili po 12 stíhacích letounech tohoto typu proti iráckému letectvu. V prvních dnech se však letecké kampaně koalice nezúčastnila, protože irácké letectvo disponovalo také letadly společnosti Dassault - konkrétně 76 stroji Mirage F1 EQ. Francouzské Mirage 2000 vzlétly celkem 512krát, zatímco letadla Spojených arabských emirátů uskutečnila 64 bojových letů.\n\nV roce 1995 se 16 francouzskych Mirage 2000D zapojilo do útoků na pozice bosenských Srbů. Francouzské letectvo využívalo laserem naváděné rakety vzduch-zem AS-30L a laserem naváděné pumy Paveway. 30. srpna byla jedna ze stíhaček Mirage 2000 sestřelena v blízkosti města Pale. Oba piloti přežili, ale padli do zajetí, z něhož byly bosenskými Srby propuštěni v prosinci 1995.\n\nV letech 1998 až 1999 se 8 francouzských Mirage 2000D zapojilo v rámci aktivit NATO do útoků proti srbským jednotkám, které bojovaly s kosovskými Albánci. Srbské pozice byly bombardovány převážně pumami Paveway I, Paveway III a laserem naváděnými raketami vzduch-zem AS-30L. Navíc 8 stíhaček Mirage 2000C provádělo hlídkování ve vzdušném prostoru nad územím bývalé Svazové republiky Jugoslávie.\n\nPo teroristických útocích z 11. září 2001 podnikly USA leteckou ofenzívu a následný vpád do Afghánistánu. Ke koalici, vedené Spojenými státy, se přidaly i další země, včetně Francie. Od 23. října 2001 do 30. září 2002 nalétaly francouzské letouny Mirage 2000D a Super Étendard nad Afghánistánem 12 000 hodin. V uvedeném období zničily 33 pozemních cílů, které byly spojovány s teroristickou organizací al-Káida nebo s vládou Talibanu.\n\nMirage 2000C\nMirage 2000B\nMirage 2000N\nMirage 2000D\n\n\n\n\n\n\n"}
{"id": "726309", "url": "https://cs.wikipedia.org/wiki?curid=726309", "title": "PTT Thailand Open 2011", "text": "PTT Thailand Open 2011\n\nTenisový turnaj ATP PTT Thailand Open 2011 se konal ve dnech 26. září–2. října v hlavním městě Thajska Bangkoku v hale na kurtech s tvrdým povrchem jako součást kategorie ATP World Tour 250. Odměny činily 608 500 USD.\n\nPrvní čtyři nasazení měli v úvodním kole volný los.\n\nHráči, kteří obdrželi divokou kartu:\n\nHráči, kteří do hlavní soutěže postoupili z kvalifikace:\n\n\n"}
{"id": "726311", "url": "https://cs.wikipedia.org/wiki?curid=726311", "title": "Hlaváč (květina)", "text": "Hlaváč (květina)\n\nHlaváč (\"Scabiosa\") je rod bylin z čeledě zimolezovitých (\"Caprifoliaceae\"), který je po odkvětu nápadný svým květenstvím připomínajícími štětku. V minulosti byl řazen do čeledi štětkovité (\"Dipsacaceae\"), která je v aktuálním botanickém systému zrušena.\n\nTento rod pochází z Evropy, z oblasti Středomoří, a západní Asie. Vyskytuje se téměř v celé Evropě a v mírném a subtropickém pásu v Asii i Africe. Vyžaduje většinou slunné stanoviště s propustnou záhřevnou půdou.\n\nJsou to byliny zřídka jednoleté, většinou bývají dvouleté a nejčastěji vytrvalé, někdy jsou to keříky se zdřevnatělým kmínkem, dosahují výšky i nad 80 cm. Lodyžní listy bývají peřenodílné nebo peřenosečné, málokdy celistvé. Listové růžice mají nedělené listy častěji. Listy hlaváčů bývají významně heterofilní.\n\nDrobné oboupohlavné květy jsou uspořádané na květním lůžku s dlouhou stopkou. které je zploštělé, kulovité, oválné, vejčité nebo kuželovité a je podepřeno měkkými čárkovitými listeny v jedné nebo dvou řadách. Květy bývají často dvoutvaré, střední mívají 4 až 5 stejných korunních lístků uspořádaných do trubky, které jsou nejčastěji nafialovělé, méně často modravé, červenavé, žlutavé nebo bílé. Okrajové květy jsou pak obvykle větší, dvoupyské, horní kratší je tvořen dvěma laloky a spodní delší má tři paprsky. V květu jsou 4 tyčinky s prašníky a jedna čnělka s bliznou. Kalich je tvořen pěti štětinami delšími než koruna. Květ je svým spodním semeníkem zasunut v ochranném zákrovečku.\n\nPlodem jsou nažky obalené zbytkem trvalého zákrovečku ve formě blanitého lemu a kališními štětinami. Asi 350 semen váží 1 gram. Semena mají velké embryo a jen málo endospermu, klíčivost si zachovávají asi 3 roky.\n\nNěkteré druhy hlaváče se uplatňují v zahradnictví, kde jsou mnohostranně použitelné jako nenáročné trvalky s květy mající širokou barevnou škálu. Jiné druhy s polštářkovitými květenstvími na drátovitých stoncích jsou zase hodnotnými řezanými květinami.\n\nHlaváč je poměrně rozsáhlý rod a roste na velkém území, určení přesného počtu druhů ještě není dokončeno. Podle je tvořen 80 druhy.\n\nV České republice rostou 4 druhy, z toho hlaváč lesklý ve dvou poddruzích:\n\nZ hlaváčů rostoucích v České republice je podle \"Černého a červeného seznamu cévnatých rostlin České republiky\" hlaváč lesklý vápnomilný kriticky ohrožený druh, hlaváč lesklý pravý a hlaváč fialový silně ohrožené druhy a hlaváč šedavý ohrožený druh.\n\n \n"}
{"id": "726313", "url": "https://cs.wikipedia.org/wiki?curid=726313", "title": "Rock'n Roll Gypsies", "text": "Rock'n Roll Gypsies\n\nRock'n Roll Gypsies je druhé studiové album skupiny Vinegar Joe, které bylo vydáno v roce 1973 v hudebním vydavatelství Island Records.\n\n\n"}
{"id": "726317", "url": "https://cs.wikipedia.org/wiki?curid=726317", "title": "Fryštát (zámek)", "text": "Fryštát (zámek)\n\nZámek Fryštát v Karviné-Fryštátě je jediné Piastovské sídlo v Česku, pozdější sídlo hrabat Larisch-Mönnichů. Je chráněn jako kulturní památka České republiky.\n\nZámek Fryštát je rezidenční část původního Fryštátského hradu, který dal roku 1288 postavit kníže Měšek I. z těšínského knížecího rodu Piastovců jako první stavbu nového Fryštátu, který sem byl přesunut z břehu řeky Olše. V první polovině 15. století kněžna Eufemie Mazovská započala jeho přestavbu na rezidenční sídlo. Reprezentativní zámek až do roku 1572 Piastovci využívali jako své druhé sídlo, hned po těšínském hradu. Sídlilo zde několik knížat - Boleslav II., Kazimír II., Bedřich Kazimír a Václav III. Adam. Rovněž vdovy kněžny Eufemie Mazovká nebo kněža Anna. V bezprostřední blízkosti zámku současně  postaven kostel Povýšení svatého kříže. Areál celého hradu byl obklopen městskou zdí a valem s vodním příkopem. Zámek sloužil vždy jen jednomu potomku - dědicovi- Piastovských knížat a jeho rodině. Zámek měl také charakter vdovského sídla. Celkově měl za vlády Piastovců okázalý a reprezentativní vzhled, třebaže nebyl příliš rozlehlý. Roku 1511 z velké části vyhořel takže se z něj zachovala jen palácová budova. Ta byla renesančně opravena, ale již ztratila okázalý vzhled. Protože gotická věž nebyla k zámku obnovena, byla roku 1515 postavena zcela nová gotická věž k přilehlému kostelu. V roce 1552 na zámek přesídlil kníže Václav III. Adam po vyhoření hradu v Těšíně. Roku 1560 se zámek stal sídlem posledního fryštátského knížete Fridricha Bedřicha Kazimíra Piasta Fryštátského. O tři roky později se zde na počest příjezdu jeho manželky kněžny Kateřiny z Lehnice konaly velkolepé oslavy zakončené rytířským turnajem. V roce 1543 se na zámku ubytovala s celou družinou Alžběta, dcera krále Ferdinanda I. Habsburského, která cestovala do Krakowa, na svůj sňatek s polským králem Zigmundem II. Augustem Jagellonským. Slezský hejtman na její počest zorganizoval na zámku velkolepou hostinu. Koně z průvodu byly ustájeni v knížecích stájích, které se nacházely buďto přímo v budově dnešní Staré pošty nebo těsně poblíž.\n\nPo smrti fryštátského knížete Bedřicha Kazimíra (1571) byl zámek s panstvím vyčleněn z područí těšínských Piastovců a vzniklo zde zvláštní území, tzv. Status Minor. Na zámku se až do roku 1792 střídala různá šlechta, nejvýznamnější byl irský hraběcí rod Taafů, který zde zanechal až do dnešních dnů stopy irské kultury. (Dnešní hotel, restaurace a konírna „Dvůr Olšiny“ je bývalý zámecký statek hrabat Taafů z 18. století) Za jeho držení zámek navštívil mimo jiné i švédský král.\n\nZámek Fryštát, tak jak jej známe dnes, je stopou hraběcího rodu Larisch-Mönnichů, který se na zámku po jeho rekonstrukci usadil (1792). Zámek byl přestavěn na původních piastovských základech do nádherné empírové podoby a byl spojen s přilehlým (již katolickým) kostelem v jeden stavební celek, přičemž kostel si zachoval svou gotickou podobu. Také přestavbou bývalých měšťanských domů byla k zámku postavena budova Lottyhausu, i tato budova je se zámkem propojena chodbou v prvním patře. V roce 1804 dal Larisch-Mönnich vybudovat rozsáhlý zámecký park s jezírkem a konírnou. V této době zámek navštívilo mnoho panovníků Evropy včetně rakousko-uherského císaře a také prince Rudolfa. Larisch-Mönnichové pobývali na zámku až do roku 1945, kdy byl zámek s parkem zkonfiskován a připadl Československému státu.\n\nPo roce 1945, kdy zámek připadl státu, byl nejprve sídlem OKD - Ostravsko-karvinských dolů a později byl na zámku zřízen Městský Národní výbor Karviná. Po roce 1989 se dnešní Magistrát města Karviné přestěhoval zpět do budovy Radnice a zámek prošel významnou rekonstrukcí, aby byl v roce 1997 zpřístupněn veřejnosti, nejprve hlavní budova a v roce 2003 i budova Lottyhausu. Právě v Lottyhausu se nachází pobočka Národní galerie v Praze se stálou expozicí českého vrcholného uměleckého díla 19. a 20. století, která je pro návštěvníky otevřena celoročně. Zámek Fryštát v Karviné má další dva prohlídkové okruhy, které jsou veřejnosti přístupné v sezóně od března do října.\n\n"}
{"id": "726322", "url": "https://cs.wikipedia.org/wiki?curid=726322", "title": "Ig Nobelova cena", "text": "Ig Nobelova cena\n\nIg Nobelova cena je americké ocenění parodizující Nobelovu cenu. Ceny každý rok v říjnu uděluje časopis \"Annals of Improbable Research\" (česky \"Anály nepravděpodobného výzkumu\") za neobvyklé nebo triviální výsledky vědeckého výzkumu. Komise, která ceny uděluje, je složena z nositelů skutečných Nobelových cen. Předávání cen probíhá na Harvardově univerzitě a je následováno přednáškami nově oceněných na Massachusettském technologickém institutu.\n\nPrvní Ig Nobelovy ceny byly uděleny v roce 1991 za objevy, které „nemohou nebo by neměly být opakovány“. Časopis ale později pozměnil definici ceny na ocenění za objevy, které mají lidi „nejdříve rozesmát a poté je donutit zamyslet se“, s cílem poukázat na to, že i nejabsurdněji se jevící objevy mohou přinést užitečné poznatky. Ročně je udělováno 10 cen v mnoha kategoriích, mezi které patří např. nobelovská fyzika, chemie, fyziologie/medicína, literatura a mír.\n\nUdělení některých cen vyjadřuje kritiku (např. dvě ceny za výzkum homeopatie, ceny za „vědecké vzdělávání“ Radě pro vzdělání států Kansas a Colorado kvůli jejich postoji k vyučování evoluce nebo cena pro proroky konce světa), ale častěji se snaží upozornit na vědecké výzkumy s humorným nebo nečekaným tématem. Mezi příklady patří výzkum pravidla pěti sekund, objev, že lidská přítomnost sexuálně vzrušuje pštrosy, nebo prohlášení, že černé díry splňují všechny technické požadavky, aby se v nich nacházelo peklo.\n\nV roce 2010 se Andre Geim stal prvním člověkem, který získal jak Nobelovu cenu, tak Ig Nobelovu cenu.\n\nCena je věnována fiktivnímu bratru slavného Alfreda Nobela – Ignáci Nobelovi. Název „Ig Nobel prize“ je současně slovní hříčkou; stejně vyslovovaný anglický výraz \"\" znamená „potupný“, „sprostý“ či „nešlechetný“. Při udílení ceny se ovšem užívá poněkud jiné výslovnosti /ˌɪɡnoʊˈbɛl/, tedy jako u názvu Nobelovy ceny (s \"/bɛl/bel/\" v poslední slabice), ne jako \"ignoble\", které se vyslovuje /ɪɡˈnəʊ.bl̩/, v americké angličtině /ɪɡˈnoʊ.bl̩/.\n\nZ českých vědců získali v roce 2014 Ig Nobelovu cenu Jaroslav Flegr, Jan Havlíček a Jitka Hanušová-Lindová (spolu s dalším zahraničním výzkumným týmem) za výzkum toxoplazmózy, respektive \"výzkum, zda vlastnictví koček ohrožuje duševní zdraví\". Ve stejném roce získali Ig Nobelovu cenu také Vlastimil Hart, Petra Nováková, Erich Pascal Malkemper, Sabine Begall, Vladimír Hanzal, Miloš Ježek, Tomáš Kušta, Veronika Němcová, Jana Adámková, Kateřina Benediktová, Jaroslav Červený a Hynek Burda za výzkum magnetorecepce živočichů, respektive \"důkladné zdokumentování toho, že když psi defekují nebo urinují, upřednostňují orientaci tělní osy podle siločár magnetického pole v severo-jižním směru\".\n\n"}
{"id": "726326", "url": "https://cs.wikipedia.org/wiki?curid=726326", "title": "Hyundai Matrix", "text": "Hyundai Matrix\n\nHyundai Matrix, též Hyundai Lavita (v Jižní Koreji, Japonsku a Tchaj-wanu) a také Hyundai Elantra Lavita v Austrálii, je automobil vyráběný společností Hyundai Motors Company. Vozidlo bylo navrženo italskou společností Auto Designers Pininfarina. I když je vůz většinou používán jako vozidlo pro volný čas nebo mini MPV, jedná se o MPV. Vyráběl se v letech 2001–2010.\n\nMatrix je pětimístný hatchback a je k dispozici ve verzích 1,5 a 1,6 a 1,8 l s benzínovým motorem. Verze 1,8 l má maximální rychlost 183 km/h, kombinovanou spotřebu 7,2 l na 100 km a zrychlení z 0 na 100 km/h za 11,3 s. V Evropě je k dispozici také verze s dieselovým motorem. V Malajsii je Matrix vyráběn na místě společností Inokom Matrix ve verzích 1,6 a 1,8 l s benzínovým motorem.\n\nV roce 2008 společnost Hyundai představila faceliftovaný Hyundai Matrix na ženevském autosalonu v březnu tohoto roku. Model prošel zásadní změnou v přední části vozu, ve stylu i30. Nová kola jsou také součástí změn. Drobné změny byly provedeny také v interiéru.\n"}
{"id": "726331", "url": "https://cs.wikipedia.org/wiki?curid=726331", "title": "Instalatér", "text": "Instalatér\n\nInstalatér (z franc.) je stavební řemeslník, který provádí instalace rozvodů (vedení vody, energií ad.). Většinou v užším smyslu označuje vodoinstalatéra, který provádí a udržuje trubkové rozvody studené a teplé užitkové vody, odvod odpadní vody a související vybavení (zařízení koupelen, WC ap.).\n\nDalší trubkové rozvody vykonávají blízké profese, často zajišťované stejnou firmou či přímo řemeslníkem s příslušnou kvalifikací. Jsou to zejména topenář pro rozvody teplovodního vytápění a plynař pro plynové rozvody. Odlišnou práci s širšími rourami bez požadavku na tlakovou těsnost provádějí specializované firmy při instalaci vzduchotechniky a klimatizace a kominíci při vložkování kouřovodů. Zcela odlišné jsou elektroinstalace prováděné elektrikářem.\n\nInstalatérský materiál zahrnuje hlavně:\n\nVnější rozvody, domovní přípojky a hlavní domovní rozvody o větším průměru se dělaly obvykle litinové a spojovaly buď hrdlem těsněným olovem nebo přírubami. Domovní rozvody vody se do poloviny 20. století dělaly převážně olověné (uvnitř byly pocínované) a pájené. Později z ocelových pozinkovaných trubek a fitinků, které se opatřovaly závity, na závit se kvůli těsnění navinula vlákna konopí (koudel) s fermeží a sešroubovaly se. Domovní odpadní potrubí bývalo také litinové, později z lepeného PVC.\n\nPro rozvod vody se od římského starověku (Pompeje) až do poloviny 20. století běžně užívaly trubky olověné, pájené na měkko tzv. kalíškem. Protože olovo je jedovaté, užívaly se pro pitnou vodu ve 20. století trubky s cínovou vložkou, odpadní trubky měly větší průměr a velmi tenké stěny. V průběhu 20. století převládly trubky ocelové, pro vodu zinkované, spojované závity a litinovými fitinky.\n\nV poslední době převažují trubky z umělých hmot, lepené nebo svařované, případně dražší trubky měděné. Pro větší průměry nebo při komplikovaném průchodu zdí se užívají i ohebné trubky (hadice z polyetylénu), které se spojují přírubovým spojem s vloženým těsněním. Tento spoj se používá i u rozebíratelných spojů v místě napojení baterií, spotřebičů apod. Závitové spoje (např. v místě napojení na starší rozvody) se těsní koudelí nebo teflonovou páskou.\n\nPotrubí se opatřuje tepelnou izolací, nejčastěji používané jsou z pěněného polyetylénu (mirelon) a u studené vody také plstěná omotávka, která má schopnost zadržovat kondenzát.\n\nOdpady mají obvykle větší průměry a dělají se z umělých hmot (PVC), těsněných pomocí vložených O-kroužků. Ještě větší průměry mohou být keramické, litinové nebo ocelové.\n\nPro spojování potrubí se používají různé techniky svařování, vázané na použitý materiál:\n\n\n"}
{"id": "726334", "url": "https://cs.wikipedia.org/wiki?curid=726334", "title": "Václav Kalous", "text": "Václav Kalous\n\nVáclav Kalous, řádovým jménem Simon a Scto Bartholomaeo (24. ledna 1715 Solnice – 22. července 1786 Rychnov nad Kněžnou) byl český piarista a skladatel chrámové hudby.\n\nJeho otec byl venkovský kantor. Vzhledem k tomu, že se roku 1736 stal novicem u piaristů v Lipníku nad Bečvou, studoval patrně nejprve na piaristickém gymnáziu v Rychnově nad Kněžnou. Při přijetí do řádu přijal řádové jméno \"Simon a Scto Bartholomaeo\". Nejprve byl učitelem a varhaníkem ve Strážnici. Po roce odešel do Rakouska, kde působil ve stejných funkcích ve Vidni a v Hornu. Zde také dokončil svá studia teologie.\n\nNa Moravu se vrátil v roce 1745 a stal se učitelem a regenschorim v Mikulově. Od roku 1747 působil v Kosmonosích. Mezi jeho významné žáky patřili František Xaver Brixi a Fortunát Durych. Ve dvouletých intervalech učil dále na piaristických gymnáziích v Lipníku nad Bečvou a Benešově. V Benešově byl jmenován profesorem a dostal za povinnost organizovat divadelní činnost žáků ústavu. Žáci poslední třídy benešovského gymnázia hráli pod jeho vedením divadelní hry, které Simon sám napsal a patrně k nim komponoval i scénickou hudbu.\n\nV roce 1752 získal piaristický řád povolení působit v Praze a Kalous byl mezi prvními sedmi řeholníky, kteří byli vysláni do nového působiště. V Praze zůstal čtyři roky a kromě pedagogické a skladatelské činnosti se zde věnoval i studiu hebrejštiny. Po krátké zastávce v Kosmonosích působil další dva roky na gymnáziu ve Slaném. Kromě toho byl samozřejmě varhaníkem, ředitelem kůru. Dále vystřídal Piaristické gymnázium v Kroměříži, znovu Strážnici a Litomyšl.\n\nRoku 1773 byl přeložen do svého posledního působiště, piaristického kláštera v Rychnově nad Kněžnou. Byl zde prefektem latinských škol. V důsledku tereziánských a josefínských reforem bylo gymnázium v roce 1783 zrušeno. Kalous pak učil na německé normálce a věnoval se kazatelské a nábožensko-vychovné činnosti. V roce 1786, byl řád vypovězen i z rychnovského kláštera. Odchodu mnichů z kláštera, se však skladatel již nedožil. Po záchvatu mrtvice zemřel 22. července 1786 v rychnovské koleji.\n\nSkladby komponované v Rychnově bohužel nejspíše shořely během požáru kostela a koleje v roce 1798.\n\nVáclav Kalous je jeden z nejplodnějších českých skladatelů chrámové hudby 18. století. Jeho skladby se dochovaly nejen v místech kde působil, ale jejich opisy byly nalezeny v mnoha českých a moravských kostelích. Dochovalo se okolo stovky skladeb.\na řada menších chrámových skladeb.\n\nSoupis dosud známého díla pořídil \"Vincenc Straka\" a byl publikován v jeho disertační práci. Seznam nemusí být zdaleka úplný. V nedávné době byly v archivu farního kostela v Litomyšli objeveny dosud neznámé Kalousovy kompozice. Na spartaci a analýze těchto skladeb pracují studenti pedagogické fakulty Palackého univerzity v Olomouci.\n\nByl znám i jako znamenitý hudební pedagog, který vychoval řadu vynikajících hudebníků.\n\n\n"}
{"id": "726335", "url": "https://cs.wikipedia.org/wiki?curid=726335", "title": "Seznam britských velvyslanců v Československu a Česku", "text": "Seznam britských velvyslanců v Československu a Česku\n\nToto je seznam britských velvyslanců v Československu a Česku. \n\nV seznamu jsou uvedeni velvyslanci Spojeného království Velké Británie a Severního Irska, kteří působili v Praze od doby první republiky.\n"}
{"id": "726343", "url": "https://cs.wikipedia.org/wiki?curid=726343", "title": "Holonefros", "text": "Holonefros\n\nHolonefros (\"holonephros\") je primitivní druh uspořádání ledvin obratlovců. Tento typ vzniká za využití celé délky ledvinové embryonální tkáně (tzv. „nefrotomu“), jež se odštěpuje z coelomu již v raném období zárodečného vývoje. Nefrony se tak vyskytují v podstatě podél celé délky těla. Původně zřejmě každý nefron měl oddělený vývod, ale kvůli značnému rozvoji svaloviny bylo nutné vytvořit společný vývod - tzv. Wolffův vývod.\n\nHolonefros je ze současných obratlovců znám pouze v raných embryonálních stadiích kruhoústých a červorů. U ostatních obratlovců (a to i v jejich zárodečným vývoji) se zachovává vždy jen část holonefros: pokud se zachová předek, jedná se o pronefros, když prostřední část, tak je to mezonefros, pokud se mezonefros v dospělosti posune poněkud více dozadu, pak se hovoří o opistonefros. Tzv. metanefros vzniká rovněž v zadní části nefrotomu, ale nezávisle na opistonefros. Právě metanefros je typická pro dospělé tělo savců, ptáků i plazů.\n"}
{"id": "726346", "url": "https://cs.wikipedia.org/wiki?curid=726346", "title": "Petrin", "text": "Petrin\n\nPetrin (též \"Petrinium\") je bývalý německý chlapecký seminář v Bruntále. Budova je od roku 2002 chráněna jako kulturní památka České republiky. Stavba je čtvercového půdorysu, s nádvořím uvnitř. V čele pak vystupuje malá kaple.\n\nPoté, co byl zrušen kněžský seminář v Kroměříži, arcibiskup vydal v roce 1919 výnos o zřízení německého chlapeckého semináře v Bruntále. Roku 1924 se začalo s výstavbou, 14. 8. 1926 byla škola dostavěna a slavnostně otevřena.\n\nZa druhé světové války budova sloužila jako vojenské velitelství wehrmachtu, přičemž v bojích se sudetoněmeckými povstalci byla československou armádou 24.–26. září 1938 značně poškozena. Nadále zde výuka nepokračovala a škola byla roku 1939 úředně zrušena.\n\nAž do roku 1946 budova sloužila nejrůznějším účelům. Právě tehdy zde bylo zřízeno \"Gymnaziální učiliště bratří Nejsvětější Svátosti\" pod vedením Petrinů. Konec nastal roku 1950 v rámci rušení mužských řádů.\n\nNásledně se Petrin stal domovem zdravotně postižených, Vyšší vojenskou školou důstojníků pěchoty čs. armády a nakonec vzdělávací institucí jako základní škola s městským osmiletým gymnáziem, jež bylo později zrušeno.\n\nOd července 2013 Petrin prochází rozsáhlou rekonstrukcí, po které by měl sloužit jako základní škola, městská knihovna, expozice zaměřená na školství, mateřská škola, středisko volného času se svou stanicí mladých přírodovědců.\n\n"}
{"id": "726351", "url": "https://cs.wikipedia.org/wiki?curid=726351", "title": "Qatar Ladies Open 2011", "text": "Qatar Ladies Open 2011\n\nTenisový turnaj WTA Qatar Ladies Open 2011 se konal ve dnech 21.–26. února 2011 v Dauhá, hlavním městě Kataru, venku na kurtech s tvrdým povrchem jako součást kategorie Premier. Odměny činily 721 000 USD.\nPředchozí dvě sezóny 2009 a 2010 se událost nekonala.\n\n\nNásledující hráčky získaly divokou kartu\n\nNásledující hráčky postoupily do hlavní soutěže z kvalifikace:\n\n\n"}
{"id": "726357", "url": "https://cs.wikipedia.org/wiki?curid=726357", "title": "Koruška evropská", "text": "Koruška evropská\n\nKoruška evropská (\"Osmerus eperlanus\"), starším českým názvem řepacha, je drobná koruškovitá ryba vyskytující se v Severním a Baltském moři a jejich úmoří.\n\nDorůstá délky okolo 20 cm, má dlouhé štíhlé tělo. Typickými znaky jsou špičatá hřbetní ploutev a protažená spodní čelist. Barva je šedostříbrná, někdy přecházející v načervenalou. Šupiny jsou velmi jemné a volně upevněné.\n\nZimu tráví korušky v hloubce, v březnu začíná migrace do řek za účelem rozmnožování (jedna samička naklade naráz až 40 000 jiker). Živí se převážně živočišným planktonem. Dožívá se šesti let. V jezerech severozápadního Ruska žije zakrslá forma korušky nazývaná \"snětok\".\n\nKorušky jsou přes svoji nevalnou velikost oblíbeným jídlem jako smažené, nakládané nebo sušené. Mají specifickou vůni připomínající okurky. V minulosti byly tyto ryby velmi hojné, používaly se také jako hnojivo. V průběhu 20. století jich hodně ubylo v důsledku průmyslového znečištění.\n\nNěmecké město Lüneburg vyhlásilo v roce 2007 Rok korušky a lákalo turisty na kulinářské speciality i umělecká díla spojená s touto rybou.\n\n\n"}
{"id": "726365", "url": "https://cs.wikipedia.org/wiki?curid=726365", "title": "Lankesa", "text": "Lankesa\n\nLankesa je řeka 3. řádu ve střední Litvě, levý přítok řeky Obelis. Teče v okresech Jonava, Ukmergė a Kėdainiai. Pramení na jih od vsi Reniūnai, na východ od obce Bukonys 22 km na západ od okresního města Ukmergė, v severovýchodním okraji okresu Jonava. V blízkosti pramene má velké množství drobných přítoků. Teče zpočátku na severovýchod, protéká vsí Reniūnai již na území okresu Ukmergė, kterým protéká jen nepatrná část délky toku, neboť se obloukem vrací zpět na území okresu Jonava, jen poněkud severněji a dále pokračuje v celkovém směru jihozápadním až ke vsi Ručiūnai, kde se po soutoku s řekou Medukšna ostře stáčí k severu a v celkovém směru severoseverozápadním klikatě pokračuje až do rozšířeného ústí do rybníka Aristavos tvenkinys, který se skládá z několika částí pod různými názvy. Ta část, kde slývají vody řek Obelis a Lankesa se nazývá Bublių tvenkinys (již na území okresu Kėdainiai), mezi vesnicemi Valkaičiai a Aukštieji Kapliai. Lankesa je levý přítok řeky Obelis, do které se vlévá 16,9 km od jejího ústí do řeky Nevėžis. Průměrný spád je 89 cm/km. Při povodních se vylévá z břehů, v sušších létech často místy vysychá, v krutějších zimách místy zamrzá až ke dnu. \n\n"}
{"id": "726368", "url": "https://cs.wikipedia.org/wiki?curid=726368", "title": "Khalifa International Tennis and Squash Complex", "text": "Khalifa International Tennis and Squash Complex\n\nKhalifa International Tennis and Squash Complex, česky Mezinárodní tenisový a squashový komplex chalífy, je tenisový areál v katarském hlavním městě Dauhá, jehož vlastníkem a správcem je Katarská tenisová federace. Komplex byl otevřen 16. prosince 1992 a první profesionální turnaj Qatar Open se v něm odehrál v roce 1993. Obsahuje dvacet sedm venkovních dvorců s tvrdým povrchem. Centrální kurt má od roku 2008 kapacitu 6 911 diváků, předtím tato činila 4 106 osob.\n\nKonají se v něm každoroční turnaje profesionálních okruhů – mužského ATP World Tour pod názvem Qatar Open a ženského WTA Tour se jménem Qatar Ladies Open. V letech 2008–2010 hostil také závěrečný turnaj sezóny ženského okruhu pro nejlepší tenistky – turnaj mistryň WTA Tour Championships (2008, 2009, 2010).\n\nKomplex se stal dějištěm tenisových a squashových soutěží v rámci Asijských her 2006.\n"}
{"id": "726371", "url": "https://cs.wikipedia.org/wiki?curid=726371", "title": "Gennadij Čurilov", "text": "Gennadij Čurilov\n\nGennadij Stanislavovič Čurilov (* 5. května 1987 Magnitogorsk – 7. září 2011 Jaroslavl) byl ruský hokejista hrající na postu útočníka – centra. Od mládí hrál za Metallurg Magnitogorsk, v sezóně 2004/2005 působil v QMJHL v týmu Québec Remparts. Od roku 2005 hrál v Lokomotivu Jaroslavl. Zemřel s celým týmem Jaroslavle při letecké havárii, když klub cestoval do Minsku na první zápas ročníku 2011/2012 KHL.\n\nNa hokejových mistrovství světa juniorů 2006 a 2007 získal s ruským týmem stříbrné medaile.\n"}
{"id": "726372", "url": "https://cs.wikipedia.org/wiki?curid=726372", "title": "Alexandr Vasjunov", "text": "Alexandr Vasjunov\n\nAlexandr Sergejevič Vasjunov (* 22. duben 1988 Jaroslavl – 7. září 2011 Jaroslavl) byl ruský hokejista hrající na postu útočníka jako levé křídlo.\n\nOd mládí hrál v Lokomotivu Jaroslavl, v draftu 2006 si jej vybral ve druhém kole tým New Jersey Devils, nicméně Vasjunov zůstal nadále v Jaroslavli. V letech 2008–2010 hrál ve farmářském týmu New Jersey Lowell Devils v AHL, v sezóně 2010/2011 hrál za Albany Devils. Poté se vrátil do KHL, při cestě na první zápas ročníku 2011/2012 do Minsku zahynul s celým týmem při letecké havárii u Jaroslavle.\n\nV roce 2007 získal s ruskou reprezentací stříbrnou medaili na mistrovství světa juniorů.\n\n\n"}
{"id": "726374", "url": "https://cs.wikipedia.org/wiki?curid=726374", "title": "František Štěpán", "text": "František Štěpán\n\nFrantišek Štěpán (* 2. srpna 1920 Kročehlavy) byl český fotbalový útočník a reprezentant Československa.\n\nZa československou reprezentaci odehrál 22. května 1949 přátelské utkání s Rumunskem, které skončilo výhrou 3:2. Hrál za SK Kročehlavy, SK Židenice, Slavia Praha a Sokol SONP Kladno. Začínal jako útočník, končil jako obránce. Celkem odehrál v nejvyšší soutěži 181 utkání, vstřelil 58 branek. 53 z nich vstřelil v dresu Židenic, v sezoně 1942/43 byl nejlepším střelcem týmu s 21 přesným zásahem.\n\n"}
{"id": "726375", "url": "https://cs.wikipedia.org/wiki?curid=726375", "title": "Jaroslav Kraus", "text": "Jaroslav Kraus\n\nJaroslav Kraus (9. května 1912) byl český fotbalista, brankář, reprezentant protektorátu Čechy a Morava. Za československou reprezentaci odehrál v roce 1939 jedno utkání. Hrál za Viktorii Žižkov. \n\n"}
{"id": "726376", "url": "https://cs.wikipedia.org/wiki?curid=726376", "title": "Antonín Laštovička", "text": "Antonín Laštovička\n\nAntonín Laštovička (3. listopadu 1898, Kladno – 17. září 1973) byl český fotbalista, útočník, reprezentant Československa.\n\nHrál za SK Kladno, SK Židenice a SK Slavia Praha. Ve dvacátých letech byl největší hvězdou brněnského fotbalu, za Židenice nastřílel přes tři stovky gólů. Za československou reprezentaci odehrál 28. září 1924 přátelské utkání v Jugoslávii, které skončilo výhrou 2-0 a dal v něm jeden gól. Hrál za SK Židenice.\n\n"}
{"id": "726377", "url": "https://cs.wikipedia.org/wiki?curid=726377", "title": "Edifício Copan", "text": "Edifício Copan\n\nEdifício Copan je mrakodrap v São Paulo. Je 140 metrů vysoký a má 38 pater. Stavební práce podle projektu Oscara Niemayera začaly v roce 1951 a budova byla dokončena v roce 1966.\n"}
{"id": "726385", "url": "https://cs.wikipedia.org/wiki?curid=726385", "title": "Vlastimil Pokorný", "text": "Vlastimil Pokorný\n\nVlastimil Pokorný (* 16. května 1926 Černčice) byl český fotbalista, obránce a záložník, reprezentant Československa. Za československou reprezentaci odehrál v letech 1948–1949 sedm utkání. Hrál za Slovan Bratislava.\n\n"}
{"id": "726387", "url": "https://cs.wikipedia.org/wiki?curid=726387", "title": "Josef Ondračka", "text": "Josef Ondračka\n\nJosef Ondračka (11. července 1929 - 1988) byl český fotbalista, záložník, reprezentant Československa. \n\nV československé lize hrál za Křídla vlasti Olomouc a Baník Ostrava. Nastoupil ve 191 ligových utkáních a dal 2 góly. Za československou reprezentaci nastoupil 1. 5. 1960 v přátelském utkání s Rakouskem, které skončilo výhrou 4:0. Za reprezentační B-tým nastoupil ve 2 utkáních. \n\n\n"}
{"id": "726390", "url": "https://cs.wikipedia.org/wiki?curid=726390", "title": "Vladimír Ternény", "text": "Vladimír Ternény\n\nVladimír Ternény (* 18. dubna 1947) je bývalý slovenský fotbalista, útočník, reprezentant Československa.\n\nV československé lize hrál za AC Nitra a během vojenské služby za Duklu Praha. Nastoupil v 116 ligových utkáních a dal 30 gólů. Za československou reprezentaci odehrál v roce 1972 šest utkání a dal jeden gól. Za olympijskou reprezentaci nastoupil ve 3 utkáních a dal 1 gól.\n\n\n"}
{"id": "726391", "url": "https://cs.wikipedia.org/wiki?curid=726391", "title": "Čchü Jüan", "text": "Čchü Jüan\n\nČchü Jüan (; asi 340 př. n. l. – 278 př. n. l.) byl čínský básník, první velká básnická osobnost Číny.\n\nPocházel z vládnoucího rodu v království Čchu. V mládí zastával nejvyšší hodnosti u královského dvora, později byl nucen kvůli intrikám odejít do ústraní, kde se věnoval literární činnosti. O jeho životě existuje celá řada značně nespolehlivých legend, ve kterých vystupuje jako vlastenec bojující proti válce a za sjednocení země a podle kterých spáchal pátého dne pátého lunárního měsíce roku 278 př. n. l. sebevraždu skokem do řeky Mi-luo-ťiang (provincie Chu-nan) zdeptán politickou korupcí a v zoufalství nad tím, že jeho vlast byla dobyta Čchiny. Tradiční čínský festival Svátek dračích lodí prý vznikl na jeho počest a má svůj původ v hledání jeho těla v řece.\n\nČchü Jüanovy básně jsou formálně stavěné na základech lidové písně, mají silné autobiografické prvky (deziluze, pocity zklamání a zoufalství) a jsou inspirované čínskou filosofií i mystikou mající svůj původ v lidové tradicí šamanismu. Dochovaly se v kolektivním básnickém souboru \"Čchu cch’\" (Písně státu Čchu), kde je u některých básní velmi těžké určit skutečné autorství, neboť vznikaly zřejmě pod Čchü Jüanovým silným vlivem. Jde o tato díla:\n\n\n"}
{"id": "726393", "url": "https://cs.wikipedia.org/wiki?curid=726393", "title": "Heart Beat, Pig Meat", "text": "Heart Beat, Pig Meat\n\n„Heart Beat, Pig Meat“ je první skladba ze soundtracku \"soundtrack\" k filmu \"Zabriskie Point\". Interpretem skladby je skupina Pink Floyd. Skladba je instrumentální a jejími autory jsou David Gilmour, Rick Wright, Nick Mason a Roger Waters.\n"}
{"id": "726395", "url": "https://cs.wikipedia.org/wiki?curid=726395", "title": "Ďuriš", "text": "Ďuriš\n\nPříjmení Ďuriš nebo Ďurišová nosí více různých osobností:\n\n"}
{"id": "726398", "url": "https://cs.wikipedia.org/wiki?curid=726398", "title": "Delaney &amp; Bonnie", "text": "Delaney &amp; Bonnie\n\nDelaney & Bonnie; často označováno jako Delaney & Bonnie & Friends; byla americká rocková skupina. Jméno vzniklo podle dvou frontmanů skupiny, Delaney a Bonnie Bramlettových. Ve skupině hráli například i Eric Clapton (Cream, The Yardbirds), Duane Allman, Gregg Allman, George Harrison (The Beatles) nebo Dave Mason (Traffic).\n\n"}
{"id": "726402", "url": "https://cs.wikipedia.org/wiki?curid=726402", "title": "Mi-luo-ťiang", "text": "Mi-luo-ťiang\n\nMi-luo-ťiang () je řeka v povodí jezera Tung-tching-chu. Má délku kolem 250 km.\n\nPramení v okrese Siou-šuej v provincii Ťiang-si jako řeka Mi, po soutoku řek Mi (hlavní tok) a Luo získává název Mi-luo. Protéká okresem Pching-ťiang v Chu-nanu a vlévá se do jezera Tung-tching-chu v městském okresu Mi-luo.\n\nJe známá jako řeka, ve které se roku 278 př. n. l. na protest proti korupci utopil básník Čchü Jüan.\n"}
{"id": "726408", "url": "https://cs.wikipedia.org/wiki?curid=726408", "title": "John Lees", "text": "John Lees\n\nJohn Lees (* 13. ledna 1947, Oldham, Lancashire, Anglie) je anglický kytarista a zpěvák. V roce 1966 byl jedním ze zakládajících členů skupiny Barclay James Harvest. Od roku 1998 je členem skupiny John Lees' Barclay James Harvest. Roku 1977 vydal sólové album \"A Major Fancy\". Později se sólové dráze nikdy nevěnoval. Album bylo původně nahráno již roku 1972, ale vydání se dočkalo až po pěti letech.\n\n"}
{"id": "726410", "url": "https://cs.wikipedia.org/wiki?curid=726410", "title": "Barclay James Harvest", "text": "Barclay James Harvest\n\nBarclay James Harvest byla anglická progresivní rocková skupina, kterou v roce 1966 založili John Lees, Les Holroyd, Woolly Wolstenholme a Mel Pritchard. V roce 1998 se skupina rozdělila na dvě části: John Lees' Barclay James Harvest a Barclay James Harvest Featuring Les Holroyd. Obě části koncertují dodnes.\n\n\n\n"}
{"id": "726411", "url": "https://cs.wikipedia.org/wiki?curid=726411", "title": "Nikl (rozcestník)", "text": "Nikl (rozcestník)\n\nNikl může být:\n\n\n\n"}
{"id": "726417", "url": "https://cs.wikipedia.org/wiki?curid=726417", "title": "Unfinished Business", "text": "Unfinished Business\n\nUnfinished Business je páté sólové studiové album Andy Bowna. Album vyšlo 5. září 2011 u Cherry Red Records.\n\n"}
{"id": "726419", "url": "https://cs.wikipedia.org/wiki?curid=726419", "title": "Emil Tichay", "text": "Emil Tichay\n\nEmil Tichay (24. července 1899 Vršovice – ?) byl český fotbalista, obránce, reprezentant Československa.\n\nZa československou reprezentaci odehrál 28. 6. 1922 přátelské utkání s Jugoslávií, které skončilo prohrou 3-4. Hrál za AFK Vršovice (1922–1926). Nastoupil ve 14 ligových utkáních.\n\n\n"}
{"id": "726424", "url": "https://cs.wikipedia.org/wiki?curid=726424", "title": "Šátek", "text": "Šátek\n\nŠátek je praktický předmět denní potřeby, oděvní doplněk a pomůcka, která primárně slouží jakožto pokrývka hlavy nebo krku, případně jako ozdoba. V praxi může být ale využívána i pro řadu dalších účelů. Šátky lze dělit podle materiálu, barvy, velikosti a tvaru. Běžné šátky bývají čtyřcípé čtvercového tvaru, existují ale i šátky třícípé, obvykle ve tvaru pravoúhlého rovnostranného trojúhelníka.\n\nŠátky mohou být jednobarevné či vícebarevné, mohou být potištěny různými vzory nebo mohou být i ručně malované a jinak zdobené, mohou mít i různé nápisy (lidová slovesnost). Šátky mohou mít i okrasně obroubené okraje apod.\n\nV lékárničkách a při první pomoci jsou běžně používány trojcípé šátky, které zde primárně slouží zejména například pro fixaci zlomenin při transportu zraněného k lékaři, v případě nouze ale mohou posloužit i jinak, třeba jako provizorní obvaz (obinadlo), zaškrcovadlo, pokrývka hlavy apod.\n\nTrojcípé šátky se užívají jakožto symbolické označení pro příslušnost osoby k nějaké organizaci, například k vojenské jednotce, skautskému, pionýrskému nebo jinému mládežnickému oddílu apod. V organizacích pracujících s dětmi a mládeží slavnostní nošení šátku pak zpravidla vyjadřuje tu skutečnost, že příslušný jednotlivec složil slavností slib, čímž závazně potvrdil svoji příslušnost k dané organizaci. Tyto šátky pak bývají součásti krojů nebo stejnokrojů (uniforem) příslušných organizací, jejich nošení a užívání zde obvykle upravují vnitřní organizační řády a předpisy platné pro danou organizaci.\n\n\n"}
{"id": "726426", "url": "https://cs.wikipedia.org/wiki?curid=726426", "title": "Pronefros", "text": "Pronefros\n\nPronefros (\"pronephros\") je typ ledviny vyskytující se v zárodečném stadiu obratlovců a u larev kruhoústých či obojživelníků, v dospělosti plní svou funkci jen zřídka (např. jako tzv. hlavová ledvina u některých kostnatých ryb). Obvykle ho však záhy nahrazuje mezonefros. Vzniká z nefrotomů v přední části ledvinové embryonální tkáně odštěpené ze stěny coelomu. Pronefros si však často uchovává s coelomem spojení a odpadní látky často ústí právě do coelomové dutiny.\n\nU člověka jsou určité rudimenty pronefrosu patrné během čtvrtého týdne zárodečného vývoje. Na počátku 4. týdne se objevuje 7–10 skupin buněk v krční oblasti zárodku, dochází ke vzniku jistých nefrotomů, ale na konci 4. týdne již po nich není památky.\n"}
{"id": "726427", "url": "https://cs.wikipedia.org/wiki?curid=726427", "title": "The Mekons", "text": "The Mekons\n\nThe Mekons je anglická punk rocková skupina, založená v roce 1977. Založili ji studenti Jon Langford, Kevin Lycett, Mark White, Andy Corrigan a Tom Greenhalgh na universitě University of Leeds.\n\n"}
{"id": "726430", "url": "https://cs.wikipedia.org/wiki?curid=726430", "title": "Hlídka (Arthur C. Clarke)", "text": "Hlídka (Arthur C. Clarke)\n\nHlídka (anglicky \"The Sentinel\") je sci-fi povídka spisovatele Arthura C. Clarka, jejíž námět byl autorem posléze rozšířen v románu \"\".\n\nV angličtině vyšla např. ve sbírkách:\n\nPovídku Hlídka autor napsal v roce 1948 pro soutěž BBC, v níž se neprosadila. Poprvé vyšla pod názvem Sentinel of Eternity v časopise \"10 Story Fantasy\" v roce 1951. V USA se objevila poprvé roku 1951 v \"The Avon Science Fiction and Fantasy Reader\" od Avon Periodicals, Inc. Následně byla roku 1953 publikována ve sbírce povídek \"Expedition to Earth\" a později i v dalších. Přes počáteční neúspěch povídka značně ovlivnila Clarkovu tvorbu.\n\nGeolog, přesněji řečeno selenolog vede výpravu zkoumající jižní část měsíčního moře Mare Crisium (Moře krizí). Když ráno připravuje snídani, povšimne si kovového záblesku na jednom ze strmých skalisek. Není to neobvyklý úkaz, považuje ho za horninou odražený sluneční paprsek, ale selenolog je zvědavý, a tak se vyšplhá do pozorovací věžičky a namíří tím směrem teleskop.\n\nZdá se mu, že je zářící předmět podivně symetrický, a umane si, že se po splnění vědeckého programu pokusí vyšplhat nahoru a přijít záhadě na kloub. Společníka mu dělá kolega Garnett s dobrými horolezeckými schopnostmi. Na Měsíci není lezení příliš obtížné, bez větších obtíží se oba astronauti dostanou k závěrečné skalní stěně. Jsou nuceni použít kotvu, přičemž první leze vedoucí. Jakmile vyleze nahoru, spatří na plošině třpytivou pyramidu. Zaplaví jej pocity hrdosti, že jej zvědavost dovedla k úžasnému objevu, a na mysl mu přicházejí otázky, jaký účel cizí stavba plní. Garnett se mezitím také vyšplhá nahoru a je stejně ohromen. Vedoucí mise pochopí, že stavba není dílem měsíční civilizace, nýbrž ji zde zanechala neznámá vysoce vyspělá civilizace kdoví z které části vesmíru. Mohla to být stará rasa z počátku stvoření a instalovala tyto pyramidy tam, kde předpokládala příhodné podmínky pro vznik života. Snad neznámé bytosti tížilo osamění, možná propátrávali galaxie v naději, že naleznou zárodek života a Země je zaujala. Zřejmě proto postavili hlídku na Měsíci, neboť je zajímala pouze civilizace, která se dokáže odpoutat ze své kolébky a vstoupit do vesmírného prostoru.\n\nLidé pyramidu násilím otevřeli a její signály vyrazily na pouť vzduchoprázdnem. Pokud ještě tito staří cestovatelé existují, třeba již zaměřili svou pozornost na Zemi a blíží se, aby nabídli svou pomoc. Nemusí však přiletět s přátelskými úmysly, neboť stáří často žárlí na mládí. Lze dělat jediné - vyčkávat.\nČesky či slovensky vyšla povídka v následujících sbírkách nebo antologiích:\n\n"}
{"id": "726434", "url": "https://cs.wikipedia.org/wiki?curid=726434", "title": "Čchi-kung", "text": "Čchi-kung\n\nČchi-kung (také qigong, čtěte čí-kung) je obecně vnímán jako tradiční čínská cvičení, která pěstují čchi (qi) neboli „vitální energii“. Všeobecný název označuje praxi, která se zabývá kultivací (zušlechťováním) lidského těla. V posledních desetiletích byl čchi-kung značně populární zejména v Číně a začal se dostávat i do západních zemí. Původ čchi-kungu se datuje do doby kulturní revoluce v Číně, kdy tehdejším čínským režimem pronásledované náboženské a duchovní směry buddhismu a taoismu, převzali moderní názvy a přejmenovali se na různé druhy čchi-kungu, aby unikli politické persekuci komunistického režimu. Čchi-kung jsou tedy ve skutečnosti různá duchovní učení škol, směrů či náboženství buddhismu a taoismu.\n\nKromě rozvoje fyzického těla se čchi-kung zabývá také rozvojem mysli. Nauky o rozvoji mysli obsahují teorie o morálních hodnotách, ctnosti (čínsky de nebo te) a charakteru (čínsky xin xing). Hlubší nauky čchi-kungu jsou na západě též označovány jako školy magie nebo učení metafyzické a obsahují výklad takzvaných nadpřirozených lidských schopností jako je třetí oko (epifýza) a s ním spojené předvídání a vidění budoucnosti, mimosmyslové vnímání, dále také levitace, telepatie, teleportace a dalších.\n\nNázev čchi-kung pochází z Číny a datuje se do období kulturní revoluce. Největší popularitu získal zejména ke konci kulturní revoluce. Pod takzvaný čchi-kung se v době kulturní revoluce zařadily školy, které měly původně názvy se silným náboženským podtextem jako „Velká kultivační cesta Taa“, „Vadžrajána“, „Cesta arhata“, „Velká kultivační cesta Buddhova Zákona“, „Devítidílná vnitřní alchymie“ a podobné. Protože se jednalo o období širokého napadání a ničení tradiční čínské kultury, zvolili čínští mistři různých škol věnujících se rozvoji těla a mysli modernější název čchi-kung, aby se vyhnuli problémům s komunistickými vládními úřady, které v té době silně potíraly tradiční čínská náboženství a víry.\n\nDnes na západě existuje například Čchi-kung čung-jüan., Fa-lun-kung, Taoistický Čchi - Kung pro zdraví a vitalitu., Tan Tchien Čchi Kung a další.\n\nNěkdy také označovaný jako vnější čchi-kung nebo také waj-tan.\n\nMezi tvrdý čchi-kung patří například čchi-kung praktikovaný v klášteře Šaolin, který do kláštera přinesl Bodhidharma, který podle legendy přišel do Číny z Indie a po cestě přeplul řeku na stéble trávy (nadpřirozená schopnost). Jde o cvičení rozvíjející lidské tělo pro bojová umění. Praktikováním tvrdého čchi-kungu se mohou vyvinout různé fyzické stavy a schopnosti nazývané rozličnými jmény jako například: noha vadžry, rumělková dlaň, dlaň železného písku nebo chodidlo arhata a podobně.\n\nNěkdy také označovaný jako vnitřní čchi-kung, nebo také nei-tan. Měkký čchi-kung je vnímán jako vyšší stupeň čchi-kungu. Na rozdíl od vnějšího čchi-kungu neobsahuje cvičení v pohybu, ale v klidovém stavu. Praktikováním měkkého čchi-kungu se mohou vyvinout fyzické stavy a schopnosti také nazývané rozličnými jmény jako například: železná košile, štít zlatého zvonu, levitace, úder na dálku a podobně.\n\nČchi-kung školy taoismu není částí taoistického náboženství. Obsahuje teorie tai-či (Tchaj ťi) a nauky o dvou protichůdných vzájemně se doplňujících silách Jin a Jang. Nejdůležitější morální hodnotou škol taoismu je \"Pravda\" (čínsky zhen).\n\nMezi čchi-kungy školy taoismu patří například čchi-kung čung-jüan nebo tai-či, z nějž se do současnosti přenesla pouze část pro kultivaci (zušlechťování) těla, tedy fyzická cvičení.\n\nČchi-kung školy buddhismu není součástí buddhistického náboženství. Nejdůležitější morální hodnotou škol buddhismu je \"Soucit\" (čínsky shan). Mezi čchi-kungy školy buddhismu patří například waj-tan a neitan vyučovaný Bodhidharmou v klášteře Šaolin nebo například Fa-lun-kung zveřejněný v Číně v roce 1992.\n\nTan Tchien Čchi-Kung je forma Čchi-Kung, která pozitivně podporuje energetické body jako dolní tan-tchien, střední tan-tchien a vrchní tan-tchien, přes které proudí energie Čchi.\n\nDivoká Husa je čchi-kung umění, které pochází z taoistické školy Kchun-lun, kde se předává z generace na generaci. Pochází již z dob dynastie Ťin. Léčebné účinky tohoto čchi-kungu mají spočívat ve stimulaci kanálů a \"dráždivých bodů\".\n"}
{"id": "726435", "url": "https://cs.wikipedia.org/wiki?curid=726435", "title": "Dharmarája Svámí", "text": "Dharmarája Svámí\n\nDharmarája Svámí je hinduistický chrám v indickém Bengalúru ve státě Karnátaka.\n\nPřesné stáří chrámu i jména jeho stavitelů jsou nejasné, archeologové odhadují, že chrám vznikl před více než 800 lety. Architektonický styl chrámu vykazuje prvky typické pro architekturu Pallavů, Západních Gangů a Vidžajanagar.\n"}
{"id": "726436", "url": "https://cs.wikipedia.org/wiki?curid=726436", "title": "...Famous Last Words...", "text": "...Famous Last Words...\n\n...Famous Last Words..., je osmé album progressive rockové kapely Supertramp, které vyšlo v říjnu 1982.\n\nAlbum navazovalo na předchozí \"Breakfast in America\", vydané v roce 1979 a bylo zároveň posledním s kytaristou, zpěvákem a klávesistou Rogerem Hodgsonem, jehož vztahy se zakládajícím členem kapely Rickem Daviesem se údajně staly napjatými.\n\n...Famous Last Words... se umístilo na 5. pozici na Billboard Pop Albums Charts v roce 1982 a bylo oceněno Zlatou deskou za 500 000 prodaných kopií. Umístilo se také na 6. příčce ve Velké Británii, kde bylo rovněž oceněno Zlatou deskou za 100 000 prodaných kopií.\n\nRemasterovaná CD verze alba byla vydána dne 30. července 2002 společností A&M Records. Remasterované CD vyšlo se všemi originálními kresbami a uměleckým coverem obsahujícím zelené nůžky na černém pozadí.\n\nAlbum bylo nahráváno a mícháno hlavně v domě Rogera Hodgsona, v Unicorn Studios v Nevadě, protože nechtěl opustit svoji ženu, dvouletou dceru Heidi, a novorozeného syna Andrewa. Davies nahrál své vokální party ve svém domácím studiu The Backyard Studios v Encinu v Kalifornii. Ostatní části se nahrály v Bill Schnee Recording Studios v Los Angeles.\n\n\n\n\n\n"}
{"id": "726437", "url": "https://cs.wikipedia.org/wiki?curid=726437", "title": "Zbraslav (syn svatého Václava)", "text": "Zbraslav (syn svatého Václava)\n\nZbraslav (10. století) je legendární syn svatého Václava.\n\nZmiňuje se o něm druhá staroslověnská legenda o sv. Václavu, podle níž kníže Václav\nLegenda dále uvádí, že se sv. Václav s onou ženou (souložnicí) dohodl na sexuální abstinenci, tuto dohodu však tato žena porušila s Václavovým služebníkem, načež oba provinilce svatý Václav oddal.\n\nO dalších osudech Zbraslava není nic známo. Lze předpokládat, že po zavraždění svého otce ani on neušel smrti, nasvědčuje tomu zmínka v první staroslověnské legendě, že po Václavově smrti byly zavražděny i blíže neupřesněné děti.\n\n"}
{"id": "726439", "url": "https://cs.wikipedia.org/wiki?curid=726439", "title": "Richard Curtis", "text": "Richard Curtis\n\nRichard Curtis, celým jménem Richard Whalley Anthony Curtis (* 8. listopadu 1956, Wellington) je britský filmový a televizní scenárista, režisér a producent narozený na Novém Zélandu australským rodičům. \n\nJe považován za klasika žánru romantické komedie, k jeho dílům patří ty z nejznámějších: \"Čtyři svatby a jeden pohřeb\" (\"Four Weddings and a Funeral\"), \"Notting Hill\", \"Deník Bridget Jonesové\" (\"Bridget Jones's Diary\"), \"Láska nebeská\" (\"Love actually\"). Scenáristicky stál i za známými britským sitcomy s Rowanem Atkinsonem – \"Mr. Bean\" a \"Černá zmije\" (\"Blackadder\").\n\nŽije v londýnské čtvrti Notting Hill, což ho inspirovalo ke scénáři stejnojmenné komedie s Hugh Grantem a Julii Robertsovou v hlavních rolích. Jeho manželkou je pravnučka zakladatele psychoanalýzy Sigmunda Freuda Emma Freudová.\n\n"}
{"id": "726441", "url": "https://cs.wikipedia.org/wiki?curid=726441", "title": "SSC Aero", "text": "SSC Aero\n\nSSC Ultimate Aero TT je supersportovní automobil americké výroby s motorem uprostřed vyráběný firmou Shelby Supercars. Vysokovýkonnostní limitovaná edice se dříve nacházela v Guinessově knize rekordů jako nejrychlejší produkční auto světa (dosaženo roku 2010 automobilem Bugatti Veyron Supersport) s dosaženou rychlostí 412,29 km/h. Tato rychlost byla naměřena při zkouškách 13. září 2007 ve West Richlandu ve Washingtonu v USA a ověřeno pro Guinessovu knihu rekordů 9. října 2007. Tato rychlost však nemá nic společného s potenciálem tohoto vozu. SSC odhadovalo, že novější, výkonnější a lehčí 2009 Ultimate Aero TT dosáhne nejvyšší rychlosti přes 480 km/h. \n\nSSC Ultimate Aero nemá pomocné elektronické systémy jako ABS a ASR. Disponuje dvakrát přeplňovaným vidlicovým osmiválcem o objemu 6,35 litru, který má výkon 1199 koní (882 kW) a točivý moment 1357 Nm. Hmotnost tohoto vozu je 1250 kg. Je třikrát levnější než Bugatti Veyron, stojí 585 000 USD. \n"}
{"id": "726442", "url": "https://cs.wikipedia.org/wiki?curid=726442", "title": "View from the Vault, Volume One", "text": "View from the Vault, Volume One\n\nView from the Vault, Volume One je koncertní trojalbum skupiny Grateful Dead. Jedná se o první část série \"View from the Vault\". Album vyšlo v roce 2000 u Grateful Dead Records a nahrávky pocházejí z července 1980.\n\n"}
{"id": "726443", "url": "https://cs.wikipedia.org/wiki?curid=726443", "title": "Převaha", "text": "Převaha\n\nPřevaha (anglicky \"Superiority\") je sci-fi povídka spisovatele Arthura C. Clarka.\n\nZobrazuje závody ve zbrojení a ukazuje, jakým způsobem může být poražena - navzdory své technologické převaze - silnější strana. Důvody vedoucí k porážce jsou organizační chyby a přílišná snaha zbavit se zastaralé technologie bez patřičného zajištění technologie nové.\n\nV angličtině vyšla např. ve sbírce \"Expedition to Earth\" (1953).\n\nBývalý vrchní velitel ozbrojených sil popisuje ve své zprávě okolnosti vedoucí k porážce. Jeho armáda měla početní převahu a disponovala moderními technologiemi jako např. Klydonovým paprskem, samonaváděcími torpédy a řiditelnými výboji. Méně účinné varianty též výzbroje vlastnil i nepřítel.\n\nPo nahrazení hlavního vědce Malvara ve funkci profesorem Nordenem dochází ke změně strategie, vyvíjejí se nové zbraně, např. Koule zkázy, Bitevní analyzátor a Exponenciální pole. Jsou to sice originální prostředky, ale trpí dětskými nemocemi a vyžadují náročnou obsluhu, což sebou nese potřebu zaškolení personálu, čímž se jejich efektivita snižuje. Nepřítel navíc dokáže pružně přizpůsobovat svou taktiku novým situacím.\n\nSpory mezi generalitou a vědeckým týmem profesora Nordena eskalují, zatímco válka pokračuje v neplánovaných mezích. Namísto očekávaného vítězství se situace mění, protivník útočí ve velkých počtech a blíží se k domovské sluneční soustavě, kterou záhy dobude.\n\nVrchní velitel čelí ve vězeňské cele obvinění z chyb ve velení a požaduje přemístění na jinou celu. Nechce sdílet uzavřený prostor s profesorem Nordenem.\nČesky vyšla povídka v následujících sbírkách nebo antologiích:\n\n\n"}
{"id": "726444", "url": "https://cs.wikipedia.org/wiki?curid=726444", "title": "A Special Night with Demi Lovato", "text": "A Special Night with Demi Lovato\n\nA Special Night with Demi Lovato nebo také Unbroken Tour, je turné americké zpěvačky Demi Lovato. Turné tvoří 23 živých vystoupení ve 23 různých destinacích Ameriky, které mají za cíl podpořit její nově vyšlé album \"Unbroken\", které vyšlo 20. září. Demi tak zde zazpívá největší hity z tohoto alba. Vstupenky na toto turné budou v prodeji od 14. října.\n\nDva koncerty z \"An Evening with Demi Lovato\", které se uskutečnily už v září, nejsou součástí turné. S tímto turné mají společné jen to, že také sloužili k podpoře jejího nového alba. Prodej vstupenek na tyto dva samostatné koncerty začal 26. srpna. Oba koncerty byly vyprodány.\n\n\n\n"}
{"id": "726448", "url": "https://cs.wikipedia.org/wiki?curid=726448", "title": "Třída Ton", "text": "Třída Ton\n\nTřída Ton byla třída pobřežních minolovek Britského královského námořnictva, stavěných především pro likvidaci magnetických min v mělkých vodách poblíž přístavů. Postaveno jich bylo celkem 118 kusů, přičemž 35 jich Velká Británie později předala námořnictvům různých zemí Commonwealthu. Royal Navy je vyřadilo na počátku 90. let.\n\nTřída \"Ton\" byla stavěna v počtu 118 jednotek v letech 1953–1958 podle projektu loděnice John I. Thornycroft & Company. Během služby v britském námořnictvu bylo 16 minolovek upraveno pro ničení min a dalších pět bylo přestavěno na hlídkové dělové čluny.\n\nPlavidla byla stavěna z nemagnetických materiálů – trup byl dřevěný a nástavby ze slitin hliníku. Základní obrannou výzbroj tvořil jeden 40mm a dva 20mm kanóny. Plavidla poháněly dieselové motory. Nejvyšší rychlost dosahovala 15 uzlů.\n\n\n"}
{"id": "726451", "url": "https://cs.wikipedia.org/wiki?curid=726451", "title": "Bernard Délicieux", "text": "Bernard Délicieux\n\nBernard Délicieux OFM (1260, Montpellier – kolem 1319, Avignon) byl františkánský mnich, který bojoval proti inkvizici a obhajoval heretiky a jejich přátele (mylně označované jako kataři), které disidenští františkáni označovali za beghardy a bekyně.\n\nV letech 1299 až 1304 byl hlavním vůdcem protestního hnutí proti inkvizitorům z Languedocu a jejich příteli, biskupovi z Albi, Bernardovi de Castanet. Shromáždil zástupce měst Albi, Cordes, Carcassonne, Castres a Limoux a vyrazil za králem Filipem Sličným, aby před ním odsoudil zneužívání inkvizice.\n\nV letech 1302-1303 u krále na chvíli uspěl, dosáhl osvobození vězňů inkvizice z žalářů v Carcassone. Ale po uklidnění sporu mezi Filipem a papežem (smrtí Bonifáce VIII.), ztratil Bernard Délicieux královskou podporu. Laskavost nového papeže Klementa V. (1305-1314) přinesla mezi Bernardem a inkvizicí několik let míru. Ale příchodem papeže Jana XXII. se vše změnilo. Roku 1316 papež udeřil inkvizicí v Languedocu.\n\nNásledujícího roku, když do Avignonu přišel před papeže obhajovat své cíle, byl Bernard Délicieux na papežův příkaz zatčen. Po soudu v prosinci 1319, vedeném inkvizitorem Bernardem Guiem, byl Délicieux odsouzen k doživotnímu odnětí svobody. Krátce na to zemřel ve vězení.\n\nPo Bernardovi Délicieux jsou pojmenovány ulice v Montpellier a Toulouse.\n"}
{"id": "726452", "url": "https://cs.wikipedia.org/wiki?curid=726452", "title": "View from the Vault, Volume Two", "text": "View from the Vault, Volume Two\n\nView from the Vault, Volume Two je koncertní trojalbum skupiny Grateful Dead. Jedná se o druhou část série \"View from the Vault\". Album vyšlo v červnu 2001. Nahrávky pocházejí z let 1990-1991.\n\n"}
{"id": "726453", "url": "https://cs.wikipedia.org/wiki?curid=726453", "title": "Clement Freud", "text": "Clement Freud\n\nSir Clement Freud, celým jménem Clement Raphael Freud (24. dubna 1924, Berlín - 15. dubna 2009) byl britský politik a spisovatel knih pro děti. Jeho nejznámějším dílem je kniha Grimble, která vyšla roku 1968 s ilustracemi Franka Francise, a která pojednává o desetiletém obrýleném chlapci. Autorka Harryho Pottera J. K. Rowlingová knihu Grimble označila za jednu ze svých nejoblíbenějších a postava obrýleného Harryho byla Grimblem otevřeně inspirována (co do vzhledu postavičky). Clement Freud se věnoval i politické kariéře, a to v rámci britské Liberální strany. V letech 1973-1983 byl jejím poslancem za North East Cambridgeshire. Byl vnukem zakladatele psychoanalýzy Sigmunda Freuda a bratrem malíře Luciana Freuda.\n\n"}
{"id": "726458", "url": "https://cs.wikipedia.org/wiki?curid=726458", "title": "Osmiboj", "text": "Osmiboj\n\nOsmiboj je atletická disciplína. V České republice není příliš známa, protože dorostenecká kategorie tu má již desetiboj. Ve světě se ale v mnoha státech přiřazuje osmiboj právě do dorostenecké kategorie (16–17 let). Osmiboj probíhá ve dvou dnech a jeho složení je následující:\n\n\nK celkovému výsledku se dojde stejně jako u desetiboje: použijí se vícebojařské bodovací tabulky, které ke každému výkonu přiřadí body, které se nakonec sečtou a vznikne konečný celkový výsledek v bodech.\n\nNa mistrovství světa do 17 let je osmiboj daný pro chlapce a jeho startovní limit se pohybuje okolo 5400–5500 bodů. Za kvalitní výkon je považována hranice 6000 bodů a někdy stačí i na medaili, na zlato je většinou potřeba přes 6300 bodů (příklad: 11,20 – 710 – 16 – 51 – 14 – 195 – 56 – 2:50).\n\nV české historii se nejlépe umístili osmibojaři Jaroslav Hedvičák ml., stříbrný výkonem 6212b, v Ostravě 2007 a Lukáš Patera, bronzový s bodovým součtem 6316b Sherbrook 2003. Je více než zajímavé, že oba vícebojaři pocházejí z pardubické vícebojařské školy a zároveň oba navštěvovali stejnou základní školu ZŠ Benešovo náměstí, respektive třídy se zaměřením na atletiku.\n\nSvětový rekord drží z roku 2011 Australan Jake Stein s výkonem 6491 bodů (11.52/-0.5 – 7.22/+1.2 – 17.22 – 51.32 / 14.25/-1.0 – 1.98 – 59.65 – 2:52.93).\n"}
{"id": "726459", "url": "https://cs.wikipedia.org/wiki?curid=726459", "title": "View from the Vault, Volume Three", "text": "View from the Vault, Volume Three\n\nView from the Vault, Volume Three je koncertní trojalbum skupiny Grateful Dead. Album vyšlo v roce 2002 u Grateful Dead Records. Nahrávky pocházejí z 16. června 1990, kdy byli nahrány v Mountain View v Kalifornii.\n\n"}
{"id": "726460", "url": "https://cs.wikipedia.org/wiki?curid=726460", "title": "Elsa Patakyová", "text": "Elsa Patakyová\n\nElsa Lafuente Patakyová (* 18. července 1976, Madrid) je španělská herečka.\n\nNarodila se v Madridu roku 1976 do rodiny španělského biochemika José Francisca Lafuenteho a publicistky rumunského původu Cristiny Patakyové Medianuové. Na Universidad de San Pablo CEU studovala obor žurnalistika. Školu opustila v posledním ročníku a rozhodla se věnovat herectví. Během tohoto období také navštěvovala hodiny herectví.\n\nPodle osobní stránky kromě rodné španělštiny, plynně také hovoří anglicky, rumunsky, italsky a francouzsky.\n\nV roce 2010 se vdala za herce Chrise Hemswortha.\n\nPatakyová působila jako členka madridské divadelní společnosti Teatro Cámara de Ángel Gutiérrez. Školu opustila poté, co byla v roce 1997 obsazena do role v televizním seriálu \"Al salir de clase\".. Debut na filmovém plátně zaznamenala ve snímku \"El arte de morir\". Postavu Señory Very Hidalgo ztvárnila v seriálu \"Královna meče\" (2000), v němž se objevila téměř ve všech dvaceti dvou dílech.\n\nVyjma španělské produkce hraje také v zahraničních filmech. V roce 2004 se objevila ve vedlejší roli francouzského kasovního úspěchu \"Velký vezír\". V srpnovém čísle 2006 časopisu \"Maxim\" byla vyfocena na titulní straně v souvislosti s premiérou snímku režiséra Davida Ellise \"Hadi v letadle\" (2006), kde hrála po boku Samuela L. Jacksona. Pozitivní kritiku obdržela za hlavní stejnojmennou postavu španělského snímku \"Ninette\", který režíroval držitel Oscara José Luis Garci. Jako Paula Moncada se představila v díle \"Ana y Paula, Ultrajadas\" mexického seriálu z roku 2009 \"Mujeres Asesinas\". Roli atraktivní brunetky Evelyn ztvárnila v neo-noirovém thrilleru \"Cesta do Pekel\" a objevila se také v Argentově filmu \"Giallo\".\n\nStala se tváří první řady kolekce klenotů hodinářské firmy Time Force nazvané \"Ultimate Jewels\", kde je mužskou tváří fotbalista Cristiano Ronaldo. Úřednici Elenu Neves představovala ve filmu \"Rychle a zběsile 5\", v němž byl jejím partnerem Dwayne Johnson.\n\n\n\n"}
{"id": "726467", "url": "https://cs.wikipedia.org/wiki?curid=726467", "title": "Třída Ham", "text": "Třída Ham\n\nTřída Ham byla třída minolovek Britského královského námořnictva, stavěných pro likvidaci min v řekách a v přístavech. Postaveno jich bylo celkem 94 kusů. Velká Británie jich řadu předala námořnictvům dalších zemí.\n\nTřída \"Ham\" byla stavěna v počtu 94 jednotek v letech 1954–1959 podle projektu loděnice J. Samuel White.\n\nTrup plavidel byl postaven ze dřeva, což zmenšilo jejich magnetickou stopu. Obrannou výzbroj tvořil jeden 20mm či 40mm kanón. Pohonný systém tvořily dva diesely. Nejvyšší rychlost dosahovala 14 uzlů.\n\n"}
{"id": "726470", "url": "https://cs.wikipedia.org/wiki?curid=726470", "title": "Čtyři svatby a jeden pohřeb", "text": "Čtyři svatby a jeden pohřeb\n\nČtyři svatby a jeden pohřeb (v anglickém originále Four Weddings and a Funeral) je britský film z roku 1994, jeden z podstatných milníků vývoje žánru romantické komedie. V hlavních rolích se představili Hugh Grant a Andie MacDowellová. Scenáristou byl Richard Curtis (pro něj to byla první romantická komedie v řadě veleúspěšných: \"Notting Hill\", \"Láska nebeská\", \"Deník Bridget Jonesové\", z nichž většina byla od úspěchu tohoto snímku psána Hughu Grantovi na tělo), režisérem Mike Newell. Film se rychle stal komerčně nejúspěšnějším britským snímkem všech dob, vydělal 245 milionu amerických dolarů. Získal čtyři ceny BAFTA (nejlepší film, nejlepší režie, nejlepší herec v hlavní roli – Hugh Grant – a nejlepší herečka ve vedlejší roli – Kristin Scott Thomasová za roli Fiony). Film byl též nominován na Oscara v kategorii nejlepší film, avšak sošku nezískal (toho roku zvítězil \"Forrest Gump\").\n\nScenárista Curtis se znovu setkal s režisérem Newellem a obsazením filmu při natočení krátkometrážního videa nazvaného \"One Day Red Nose Day and a Wedding\", který byl ve Spojeném království vysílán dne 15. března 2019.\n\n\nV roce 1998 byl v USA natočena kriminální komedie \"Šest pohřbů a jedna svatba\", která volně parafrázuje původní název tohoto snímku.\n\nDne 5. prosince 2018 bylo oznámeno, že Richard Curtis napsal scénář ke krátkometrážnímu filmu \"One Red Nose Day and a Wedding\" k 25. výročí filmu. Režisér původního filmu Mike Newell skeč zrežíroval. Do projektu se navrátilo i obsazení: Hugh Grant, Andie MacDowell, Kristin Scott Thomas, John Hannah, Rowan Atkinson, James Fleet, David Haig, Sophie Thompson, David Bower, Robin McCaffrey, Anna Chancellor, Rupert Vansittart, Simon Kunz, Sara Crowe a Timothy Walker. Film se natáčel 13.–14. prosince 2018 v kostele St James' Church v Londýně. Čtrnáctiminutový film byl vysílán ve Spojeném království během charitativní akce \"Red Nose Day (Den červeného nosu)\" dne 23. května 2019. Ve filmu se odehrává svatba mezi dcerou Charlese a Carrie a dcerou Fiony. K filmu se tak připojily Alicia Vikander a Lily James.\n\nV říjnu 2018 byla oznámena produkce stejnojmenného seriálu, ve kterém si hlavní role zahrají Nathalie Emmanuel, Brandon Mychal Smith, Jessica Williams, Nikesh Patel, Zoe Boyle, Rebecca Rittenhouse a John Reynolds. Seriál je od roku 2019 vysílán na Hulu.\n\n"}
{"id": "726473", "url": "https://cs.wikipedia.org/wiki?curid=726473", "title": "View from the Vault, Volume Four", "text": "View from the Vault, Volume Four\n\nView from the Vault, Volume Four je koncertní čtyřalbum skupiny Grateful Dead. Jedná se o poslední, čtvrtou, část série \"View from the Vault\". Album vyšlo 8. dubna 2003 u Grateful Dead Records.\n\n"}
{"id": "726477", "url": "https://cs.wikipedia.org/wiki?curid=726477", "title": "Druhá staroslověnská legenda o svatém Václavu", "text": "Druhá staroslověnská legenda o svatém Václavu\n\nKniha o rodu a utrpení svatého knížete Václava, zvaná též Druhá (Mladší) staroslověnská (slovanská, staroslovanská, církevněslovanská) legenda o svatém Václavu nebo podle svého objevitele legenda Nikolského, je raně středověký staroslověnský text.\n\nRozsáhlé hagiografické dílo vzniklo na území přemyslovských Čech a bylo z větší části do staroslověnštiny přeloženo na přelomu 10. a 11. století z proslulé latinské (pravděpodobně kanonizační) václavské legendy mantovského biskupa Gumpolda, sepsané z podnětu císaře Oty II. kolem roku 980.\n\nStaroslověnský překlad původního díla objevil roku 1904 ruský slavista \"Nikolaj Konstantinovič Nikolskij\" (1863–1936) ve dvou staroruských cyrilských rukopisech z konce 15. (Kazaňský) a 16. století (Petrohradský), vydán byl v jeho redakci roku 1909. Překladatel primární Gumpoldův text upravil a doplnil nejen podle jiných literárních pramenů (Crescente fide), ale čerpal i z domácí tradice, zachycené v dalších latinských legendách (mj. Kristiánova legenda, \"Vavřincova legenda\" a některé další). Dokládá to zejména jazyk překladu, který se v originálních částech předlohy snaží napodobovat její složitý, květnatý a zdobný styl, zatímco překladatelovy vlastní vložky jsou psány slohem prostším a pro čtenáře srozumitelnějším. K nejpozoruhodnějším věcným doplňkům patří svědectví o Václavově manželství a jeho synu Zbraslavovi, které do jiných hagiografických skladeb václavského okruhu neproniklo. Spolu s dalšími dodatky je tato legenda považována za jeden z původních historických pramenů k českým dějinám období raného středověku, značného rozšíření se jí dostalo (spolu s dalšími svatováclavskými a svatoludmilskými památkami) v ruském prostředí v rámci kontaktů Sázavského kláštera s Kyjevskou Rusí. \n\nNa rozdíl od prosté, realitě bližší monumentalitě Života svatého Václava, je Druhá staroslověnská legenda typem tradičního středověkého legendárního vypravování s řadou zázračných a nadpřirozených prvků. Obtížnost a místy menší srozumitelnost jejího textu byla způsobena jak potížemi překladatele vyrovnat se s jazykově i věcně komplikovanou předlohou, tak pozdějšími chybami v rukopisných přepisech původně hlaholské verze do cyrilice i při dodatečném vpisování okrajových a meziřádkových poznámek (glos).\nKromě značného historického významu je legenda svědectvím o životnosti kulturního\ndědictví velkomoravské doby na území přemyslovského českého státu v 11. století, v jehož průběhu již byly staroslověnské písemnictví a vzdělanost oficiální latinskou tvorbou vytlačovány na okraj společenského i literárního dění.\n\n\n\n\n"}
{"id": "726478", "url": "https://cs.wikipedia.org/wiki?curid=726478", "title": "The Illustrated London News", "text": "The Illustrated London News\n\nThe Illustrated London News (doslova \"Ilustrované londýnské noviny\") byly londýnské noviny, které byly vydávány od soboty 14. května 1842 do roku 1971 jako týdeník, poté méně často, až nakonec zanikly v roce 2003.\n"}
{"id": "726481", "url": "https://cs.wikipedia.org/wiki?curid=726481", "title": "Roseolovirus", "text": "Roseolovirus\n\nRoseolovirus je rod virů, do něhož patří viry způsobující šestou nemoc a onemocnění šesté nemoci podobné. Společně s dalšími známými lidskými rody herpesvirů, jako jsou \"Simplexvirus\", \"Cytomegalovirus\" a \"Lymphocryptovirus\", patří do čeledi Herpesviridae. Je však společně s rody \"Cytomegalovirus\", \"Muromegalovirus\" a \"Proboscivirus\" řazen do podčeledi Betaherpesvirinae.\n\nCytomegalovirus je obalený virus s amorfním tegumentem, sférickým až vícetvarým kapsidem tvořeným 162 kapsomerami. V průměru má 150–200 nm, glykoproteinové komplexy jsou součástí membránového obalu.\n\nGenom je nesegmentovaná, lineární dvoušroubovicová DNA o délce 200 kb obsahující ukončující a vnitřní repetitivní sekvence.\n\nKaždý virový transkript je většinou pro jeden protein přičemž obsahuje promotorovou/regulační sekvenci, TATA box, vedoucí sekvenci 30–300 bp (nepřekládána) na 5' konci, ukončovací nepřekládanou sekvenci 10–30 bp na 3' konci a poly A signál. Mnoho genů se překrývá, vir obsahuje jen pár oddělených. Některé ORF jsou navzájem protichůdné, některé mohou být transkribovány z více promotorů a některé geny jsou nekódující.\n\nReplikace probíhá v jádře. Může probíhat lýtickou nebo latentní cestou.\n\n\n\n"}
{"id": "726486", "url": "https://cs.wikipedia.org/wiki?curid=726486", "title": "Chocolate Hills", "text": "Chocolate Hills\n\nBohol je jeden z Visayských ostrovů ležících v centrální oblasti Filipín. Tomuto ostrovu, velkému asi jako Mallorca, patří zvláštní místo ve filipínské historii. Zde byla v roce 1565 uzavřena první formální dohoda mezi obyvateli ostrova a španělským královstvím. Místní náčelník Datu Sikatua uzavřel smlouvu o přátelství s Miguelem Lopezem de Legazpi, vyslancem krále Filipa II., podle kterého bylo souostroví pojmenováno. Smlouvu zpečetili vypitím vína s příměsí vlastní krve, kterou nakapali do číše ze svých rozřízlých zápěstí. Od té doby se tento dokument nazývá \"pokrevní smlouva\". Pro dnešní Filipínce je však ostrov zejména krajinou \"Čokoládových vrchů\". Na rozlehlé plošině uprostřed ostrova se nachází 1268 strmých, pravidelných kopečků, jejichž vrcholy dosahují výšku od 30 do 100 metrů. \n\nČokoládové vrchy mají tvar navzájem si podobných kuželů či kupol a stojí ve skupinách. Jejich svahy jsou porostlé trsy tvrdé trávy, které v období sucha od února do května tak zeschnou, že se kopce zbarví do čokoládova. Po přívalech vydatných tropických dešťů se kopce opět zazelenají. Jejich původ není jednoznačně objasněn, ale je zřejmé, že jejich vznik podmínilo vlhké oceánské podnebí Filipín a vlastnosti vápence, z kterého jsou utvořené. Na rozdíl od kuželového krasu v Číně, nebo škrapových polí v Dinárském krasu nejsou filipínské vápence úplně čisté. Příměsi jiných prvků a minerálů způsobují, že vápence jsou odolnější proti zvětrávání a jejich vrstevnatost je menší, a proto tady nevznikají podzemní jeskyně. Vrstva půdy a travního porostu navíc chrání vápenec před bezprostředním působením dešťové vody.\n\nLegendy ostrovanů z Boholu však mají pro původ Čokoládových vrchů jiné vysvětlení. Podle jedné pověsti vděčí vrchy za svůj vznik neopětované lásce. Obr Arogo vášnivě miloval krásnou pozemšťanku Aloyu a rozhodl se ji unést. Ona však jeho dvoření odmítala, chřadla a nakonec zemřela. Zarmoucený obr se nedokázal se smrtí milované ženy smířit a chtěl svůj smutek vykálet. Čokoládové vrchy jsou zkamenělá stolice nešťastného obra.\n\n"}
{"id": "726491", "url": "https://cs.wikipedia.org/wiki?curid=726491", "title": "Exploding Plastic Inevitable", "text": "Exploding Plastic Inevitable\n\nExploding Plastic Inevitable, někdy označováno jen jako Plastic Inevitable nebo zkratkou EPI byla série akcí pořádaných Andy Warholem v letech 1966–1967. \"EPI\" zahrnovala vystoupení skupiny The Velvet Underground, taneční vystoupení a promítání Warholových filmů.\n"}
{"id": "726494", "url": "https://cs.wikipedia.org/wiki?curid=726494", "title": "Discovery (album, Pink Floyd)", "text": "Discovery (album, Pink Floyd)\n\nDiscovery je box set britské rockové skupiny Pink Floyd, který byl vydán 26. září 2011 v rámci projektu \"Why Pink Floyd...?\" Obsahuje celkem 16 CD se všemi 14 studiovými alby skupiny (včetně živě nahrané části desky \"Ummagumma\") vydaných mezi lety 1967 a 1994. Všechna alba s výjimkou živého disku alba \"Ummagumma\" (obsahuje remaster z roku 1994) jsou nově digitálně remasterována Jamesem Guthrie a jsou doplněna o 60stránkový art workový booklet od Storma Thorgersona.\n\nSoučasně byly rovněž vydány samostatné reedice jednotlivých alb v provedení \"Discovery\".\n\n\n"}
{"id": "726495", "url": "https://cs.wikipedia.org/wiki?curid=726495", "title": "Komenského mapa Moravy", "text": "Komenského mapa Moravy\n\nKomenského mapa Moravy je mapa Moravy, kterou vytvořil Jan Amos Komenský (1592–1670). Poprvé byla vydána pravděpodobně v roce 1624.\n\nKomenský podklady k mapě shromažďoval řadu let a původně měla tvořit součást díla o moravských dějinách s názvem \"De Antiquitatibus Morauiae (O moravských starožitnostech),\" jehož rukopis se nedochoval. Snažil se v ní hlavně opravit chyby Fabriciovy mapy Moravy z roku 1569 a také ji doplnit o vlastní poznatky. Věnování, napsané latinou, bylo určeno Ladislavu Velenovi ze Žerotína a píše se v něm: \"„Početné jsou a rozličně vydané místopisné mapy naší vlasti, nejjasnější pane, ale všecky jsou plny chyb.“\"\n\nPůvodní kresba Komenského mapy se nedochovala, dílo je známo z nejstarší tištěné verze – mědirytiny od A.Goose z Visscherovy amsterdamské dílny pravděpodobně z roku 1624, další pak jsou vročeny do let 1627, 1633, 1645 a 1664. V českých zemích vyšla Komenského mapa v roce 1677, tedy až po jeho smrti (1670) s titulem \"\"Moraviae olim regnum nunc marchionatus\"\" jako příloha díla Tomáše Pešiny z Čechorodu nazvaného \"Mars Moravicus\". Tuto mapu vyryl Samuel Dvořák. V důsledku protireformační politiky na ní Komenského jméno není uvedeno.\n\nMapa byla tištěna z dvanácti různých tiskových desek. Goosova mědirytina má rozměry 442 × 544 milimetrů. Tištěná mapa má obdélníkovou síť, ze které je odvozeno měřítko sítě 1 : 480 000. To se liší od měřítka samotné mapy, které je 1 : 530 000. Rozdíl vznikl dodatečným dokreslením sítě. Komenský na mapě zachytil nejen schematický reliéf, vodstvo a sídla, ale také vinice, léčivé prameny a lázně, sklárny a železnorudné, zlaté a stříbrné doly.\n\nOznačení jednotlivých výtisků pochází od Milana Václava Drápely.\n\nÚplně první vydání mapy, které vzniklo pravděpodobně v roce 1624. Vzniklo v dílně nizozemského kartografa a vydavatele map Abrahama Goose. Mladší otisky z roku 1664 se nacházejí ve sbírce Geografického ústavu Přírodovědecké fakulty Masarykovy univerzity v Brně a také ve Vratislavi v Polsku.\nTato rytina pochází z let 1626–1627 a také vznikla v dílně Abrahama Goose. Používána byla v letech 1627-1713. Je pro ni příznačné pásmo vedut na horním okraji, které znázorňují města Polnou, Olomouc, Brno a Znojmo. V současné době je známo šest vydání této mapy.\nJedná se o velkou rytinu Abrahama Goose, která se nachází v atlasech N. Vischera a P. Schenka.\nPravděpodobně se jedná o variantu rytiny Abrahama Goose.\nPravděpodobně se jedná o variantu rytiny Abrahama Goose, kterou v roce 1645 vydal Nicolaes Vischer. Na rubu chybí text.\nPravděpodobně se jedná o variantu rytiny Abrahama Goose, kterou v roce 1664 vydal Nicolaes Vischer. Na rubu chybí text.\nJedná se o rytinu Abrahama Goose nacházející se v atlase N. Vischera a P. Schenka.\nRytina z let 1630–1672 pochází z dílny Jodoka Hondia.\nPravděpodobně se jedná o variantu rytiny Jodoka Hondia, kterou vydal Willem Blaeu. Na rubu chybí text.\nPravděpodobně se jedná o variantu rytiny Jodoka Hondia.\nPrvaděpodobně se jedná o variantu rytiny Jodoka Hondia, kterou vydal Willem Blaeu. Na rubu chybí text.\nPravděpodobně se jedná o rytiny pocházející z dílny Henrika Hondia.\nJedná se o rytinu Henrika Hondia, která se nachází v atlasech H. Hondia, později J. Janssonia, W. Nicolsona, G. Valka a P. Schenka.\nPravděpodobně se jedná se o variantu rytiny KMM C1.\nJedná se o rytinu Henrika Hondia v atlase J. Janssonia.\nPravděpodobně se jedná o variantu Komenského mapy Moravy.\nPravděpodobně se jedná o variantu rytiny Henrika Hondia, kterou vydali Valk a Schenk.\nPravděpodobně se jedná o variantu rytiny KMM D.\nPravděpodobně se jedná o rytinu Matthäuse Meriana. Původně tvořila součást souboru \"Topographia Bohemiae, Moraviae et Silesiae\".\nVarianta vznikla z přeryté desky vydání z roku 1754. Původně tvořila část atlasu.\nTato varianta mapy je Drápelou datována do roku 1701, ovšem Roubík ji datuje do roku 1739.\n\n"}
{"id": "726496", "url": "https://cs.wikipedia.org/wiki?curid=726496", "title": "Why Pink Floyd...?", "text": "Why Pink Floyd...?\n\nWhy Pink Floyd…? byl projekt britské rockové skupiny Pink Floyd a hudebního vydavatelství EMI probíhající v letech 2011 a 2012. Jeho hlavní součástí byla reedice alb této kapely v různých verzích nazvaných „Discovery“, „Experience“ a „Immersion“. Dne 7. listopadu 2011 bylo vydáno i zcela nové kompilační album \"\". V rámci projektu probíhá rozsáhlá reklamní kampaň včetně vypuštění velkého nafukovacího prasete, známé rekvizity Pink Floyd, nad londýnskou elektrárnu Battersea, které proběhlo 26. září 2011 a bylo inspirováno tvorbou přebalu alba \"Animals\".\n\nVarianta „Discovery“ zahrnuje vydání stejnojmenného box setu, který na 16 CD obsahuje všech 14 studiových alb Pink Floyd (včetně živě nahrané části alba \"Ummagumma\") vydaných mezi lety 1967 a 1994. Zvuk byl v roce 2011 nově digitálně remasterován Jamesem Guthrie. Jednotlivá alba v tomto provedení jsou prodávána rovněž i samostatně. Varianta „Discovery“ byla vydána 26. září 2011.\n\nVe verzi „Experience“ byla vydána pouze tři nejúspěšnější alba skupiny. Remasterovaná verze alba byla doplněna o další bonusový disk.\n\nVe variantě „Immersion“ byla vydána shodná alba jako ve verzi „Experience“, byla však rozšířena o několik dalších disků bonusových materiálů.\n\nJako jednodiskové SACD vyšlo pouze album \"Wish You Were Here\".\n\nVinylová edice alb obsahuje 180g vinylové desky a heslo ke stažení 320kbit/s MP3 souborů.\n\nVerze „Discovery“ obsahuje pouze disk 1, verze „Experience“ disky 1 a 2, verze „Immersion“ disky 1–6 a bonusy.\n\nPůvodní album remasterované v roce 2011.\n\nDříve nevydaná nahrávka koncertu \"The Dark Side of the Moon\" v Empire Pool (Wembley, Londýn) z listopadu 1974:\n\nDVD-Audio s původním albem v různých multikanálových mixech:\n\nAudiovizuální materiál s délkou přibližně 101 minut:\n\nBlu-ray disk, jehož obsahem je veškerý materiál z disků 3 a 4 ve vysokém rozlišení a kvalitě.\n\nAudio CD s dříve nevydanými nahrávkami:\n\"Rané mixy\" The Dark Side of the Moon \"Alana Parsonse\" (1972):\n\"Další nevydaný materiál:\"\n\n\nVerze „Discovery“ obsahuje pouze disk 1, verze „Experience“ disky 1 a 2, verze „Immersion“ disky 1–5 a bonusy.\n\nPůvodní album remasterované v roce 2011.\n\nDříve nevydaná nahrávka koncertu v Empire Pool (Wembley, Londýn) z listopadu 1974:\n\n\"Další nevydaný materiál:\"\n\nDVD-Audio s původním albem v různých multikanálových mixech:\n\nAudiovizuální materiál:\n\nBlu-ray disk, jehož obsahem je veškerý materiál z disků 3 a 4 ve vysokém rozlišení a kvalitě.\n\n\nDvouvrstvé SACD \"Wish You Were Here\" obsahuje dvě verze alba: remasterované stereo (2011) a 5.1 prostorový zvuk (2009). Jako bonus jsou přiloženy:\n\nVerze „Discovery“ obsahuje pouze disky 1 a 2, verze „Experience“ disky 1 a 2 a výběrový disk 3, verze „Immersion“ disky 1–7 a bonusy.\n\nPůvodní album remasterované v roce 2011.\n\nŽivé album \"Is There Anybody Out There? The Wall Live 1980–81\" remasterované v roce 2011.\n\nObsahuje Programme 2 a Programme 3 z disku 5 a Programme 3 a Programme 4 z disku 6 (viz níže).\n\nRůzné, dosud nevydané varianty demo nahrávek Rogera Waterse i celé skupiny k projektu \"The Wall\".\n\n\"Programme 1\" (výňatky z původních demo nahrávek Rogera Waterse)\n\n\"Programme 2\" (původní demo nahrávka Rogera Waterse a demo nahrávky skupiny)\n\n\"Programme 3\" (demo nahrávky skupiny)\n\nRůzné, dosud nevydané varianty demo nahrávek Rogera Waterse, Davida Gilmoura i celé skupiny k projektu \"The Wall\".\n\n\"Programme 1\" (původní demo nahrávky Rogera Waterse a demo nahrávky skupiny)\n\n\"Programme 2\" (demo nahrávky skupiny)\n\n\"Programme 3\" (demo nahrávky skupiny)\n\n\"Programme 4\" (původní demo nahrávky Davida Gilmoura)\n\nAudiovizuální materiál o délce 72 minut:\n\n\n"}
{"id": "726506", "url": "https://cs.wikipedia.org/wiki?curid=726506", "title": "Steal Your Face", "text": "Steal Your Face\n\nSteal Your Face je koncertní dvojalbum skupiny Grateful Dead. Album vyšlo v roce 1976 u Grateful Dead Records. Nahrávky pochází z 16.-20. října 1974, kdy byli nahrány v Winterland Ballroom v San Franciscu.\n\n"}
{"id": "726510", "url": "https://cs.wikipedia.org/wiki?curid=726510", "title": "Radiátor", "text": "Radiátor\n\nRadiátor (lat. zářič) je v tepelné technice výměník s velkým povrchem, kterým se ohřívá vzduch v místnosti. V závislosti na uspořádání a na provozní teplotě se větší či menší část tepla předává také sáláním (radiací), tj. infračerveným zářením, které ohřívá přímo stěny a předměty v místnosti.\n\nV systémech ústředního a etážového vytápění je radiátor tepelný výměník, kterým proudí teplá voda (ve starších stavbách také vodní pára) z kotle. Žebrové radiátory jsou sešroubovány z litinových, hliníkových nebo ocelových žeber, která svým tvarem podporují proudění okolního vzduchu. Žebrové radiátory mají velkou životnost, zabírají však hodně místa a obsahují velké množství vody, takže se pomalu rozehřívají. Proto se dnes často používají ploché deskové radiátory svařené z profilovaných ocelových nebo hliníkových plechů.\n\nTeplá voda vstupuje do radiátoru trubkou na jeho horním okraji, a když se ochladila, odtéká trubkou na dolním okraji zpět do kotle. Vstup do radiátoru bývá opatřen kohoutem, případně termostatovým ventilem, který reguluje průtok vody. Na nejvyšším místě každé topné větve bývá umístěn také odvzdušňovací ventil, kterým se z radiátoru vypouští vzduch.\nElektrický radiátor je obvykle přenosné přímotopné elektrické zařízení, složené z ocelových žeber a naplněné olejem. Olej se ohřívá elektrickou odporovou spirálou a jeho teplotu lze obvykle regulovat vestavěným termostatem. Díky olejové náplni má povrch radiátoru příjemnou teplotu, účinnost vytápění se někdy zvyšuje vestavěným ventilátorem. Příkon typického radiátoru je kolem 2-3 kW.\n\nTepelná účinnost radiátoru závisí předně na jeho povrchu a tvaru. Pro dosažení co největšího povrchu je často tvořen svislými žebry s podélnými průduchy, což podporuje přirozenou cirkulaci vzduchu. Žebrový radiátor však zabírá dost místa, proto se dnes často používají ploché radiátory z ocelového plechu.\n\nÚčinnost výměny tepla závisí také na umístění radiátoru. Pevně zabudované radiátory se umísťují dole na stěnu, blízko podlahy, a nejčastěji pod okny, aby se zajistila cirkulace vzduchu v místnosti. Chladný vzduch od okna se radiátorem ohřívá a stoupá ke stropu. Je také důležité, aby cirkulaci nic nebránilo - například záclony nebo předměty položené na radiátor.\n\nPoznámka: Tuto tepelnou účinnost je nutno odlišovat od účinnosti ve fyzikálním slova smyslu, o které hovoříme u přeměn forem energie. Tepelnou účinnost je třeba chápat jako míru využití instalovaného výkonu topidla, jím zastavěného prostoru a pod., tedy vposledu ekonomicky. Forma energie se zde nemění a do místnosti přejde takřka všechno teplo odebrané z teplonosného média.\n\nZ fyzikálního hlediska funguje radiátor, nazíráno z druhé strany, jako chladič, proto se tímto slovem mohou označovat také chladiče kapalin nebo např. elektronických součástek. Jejich konstrukce je obdobná, avšak slouží k jinému účelu - odvedení nadbytečného tepla z nějakého procesu. Za příhodných podmínek lze obě funkce sloučit a využívat tzv. odpadní teplo k vytápění. Běžným případem je vytápění dopravních prostředků chladicí vodou motoru.\n\n"}
{"id": "726513", "url": "https://cs.wikipedia.org/wiki?curid=726513", "title": "Infrared Roses", "text": "Infrared Roses\n\nInfrared Roses je koncertní album skupiny Grateful Dead. Album vyšlo 1. listopadu 1991 u jejich vlastního vydavatelství Grateful Dead Records. Část alba byla použita i v krátkém filmu \"Infrared Sightings\".\n\n"}
{"id": "726516", "url": "https://cs.wikipedia.org/wiki?curid=726516", "title": "Rare Cuts and Oddities 1966", "text": "Rare Cuts and Oddities 1966\n\nRare Cuts and Oddities 1966 je kompilační album skupiny Grateful Dead. Nahrávky pocházejí z roku 1966. Album obsahuje jak studiové tak i koncertní nahrávky a vyšlo v roce 2005.\n\n\n"}
{"id": "726518", "url": "https://cs.wikipedia.org/wiki?curid=726518", "title": "Sezamovité", "text": "Sezamovité\n\nSezamovité (\"Pedaliaceae\"), též pedaliovité, je čeleď vyšších dvouděložných rostlin z řádu hluchavkotvaré (\"Lamiales\"). V současném pojetí zahrnuje 13 rodů a asi 70 druhů. Zástupci této čeledi se vyskytují v tropech Starého světa. Jsou to nejčastěji byliny s jednoduchými listy a dvoupyskými květy. Některé druhy jsou sukulentní. Ze známějších rostlin sem patří sezam indický.\n\nSezamovité jsou jednoleté nebo vytrvalé byliny se střídavými nebo vstřícnými jednoduchými listy bez palistů, řidčeji keře nebo stromy. Druh \"Trapella sinensis\" je vodní bylina s plovoucími listy. U některých zástupců čeledi jsou stonky sukulentně ztloustlé (\"Uncarina\" aj.). Rostliny jsou žlaznatě chlupaté a často lepkavé.\n\nKvěty jsou úžlabní jednotlivé nebo v několikakvětých vrcholících. Na květních stopkách jsou extraflorální nektária. Květy jsou oboupohlavné, dvoustranně souměrné. Kalich\ni koruna jsou srostlé z 5 lístků a pěticípé. Koruna je více či méně dvoupyská. Tyčinky jsou obvykle 4, přirostlé ke korunní trubce, někdy je přítomno 1 staminodium. Semeník je svrchní, srostlý ze 2 plodolistů, jednopouzdrý, dvoupouzdrý nebo zdánlivě čtyřpouzdrý vlivem vývinu falešné přehrádky. Placentace je axilární nebo parietální, vajíček je 1 až mnoho. Čnělka je vrcholová, nesoucí dvouklanou bliznu. Plodem je lokulicidní tobolka, nejčastěji s různými výrůstky.\n\nČeleď zahrnuje 13 rodů a asi 70 druhů. Největší rody jsou sezam (\"Sesamum\", 19 druhů) a \"Pterodiscus\" (13 druhů). Zástupci čeledi se vyskytují v tropech Starého světa - v Africe a na Madagaskaru, v Indii, v jv. Asii a Austrálii. Centrum druhové diverzity je v Africe. V evropské květeně není čeleď zastoupena.\n\nKvěty navštěvují zejména včely a můry. Plody jsou často šířeny na srsti zvířat, kde se zachycují kotvovitými nebo hákovitými výrůstky.\n\nV minulosti byla čeleď sezamovité řazena do řádu krtičníkotvaré (\"Scrophulariales\"), případně do řádu hluchavkotvaré (\"Lamiales\").\nČtyři rody byly přeřazeny do čeledi \"Martyniaceae\".\n\nSezam indický (\"Sesamum indicum\") je stará kulturní rostlina poskytující sezamová semínka. Pochází zřejmě z oblasti Etiopie, byla po tisíciletí pěstována především v Indii a na Středním východě. Dnes je sezam pěstován po celém světě. Jako ceněná olejnina byl sezam pěstován např. v Asýrii a Babylónu již před 4000 lety. V dnešní době jsou největšími producenty Indie a Čína.\n\nDruh \"Harpagophytum procumbens\" je v Jižní Africe využíván při léčení horečky a na bolest.\n\n\"Ceratotheca\", \"Dicerocaryum\", \"Harpagophytum\", \"Holubia\", \"Josephinia\", \"Linariopsis\", \"Pedalium\", \"Pterodiscus\", \"Rogeria\", \"Sesamothamnus\", \"Sesamum\", \"Trapella\", \"Uncarina\"\n"}
{"id": "726522", "url": "https://cs.wikipedia.org/wiki?curid=726522", "title": "Truckin' Up to Buffalo", "text": "Truckin' Up to Buffalo\n\nTruckin' Up to Buffalo je koncertní album skupiny Grateful Dead. Nahrávky pocházejí z 4. července 1989, kdy byli nahrány na Rich Stadium v New Yorku. Album vyšlo v roce 2005.\n\n"}
{"id": "726523", "url": "https://cs.wikipedia.org/wiki?curid=726523", "title": "Yslykis-Īslīce", "text": "Yslykis-Īslīce\n\nYslykis (v Litvě) neboli Īslīce (v Lotyšsku) je mezinárodní řeka 1. řádu, která pramení v Litvě a do řeky Lielupe ústí v Lotyšsku jako její levý přítok, 98,2 km od jejího ústí do Baltského moře. \nPramení v lese Daukšiogalos miškas, 2,5 km na západ od vsi Noriai v okrese Pasvalys, 12 km na severozápad od okresního města Pasvalys. Teče zpočátku směrem severním, již 1,2 km od pramene přibírá levý přítok Upelis (který je přes 10 km dlouhý, proto je v některých pramenech uváděna délka toku a plocha povodí větší) a dále Yslykis pokračuje směrem severním až k hranici s Lotyšskem. Protéká přitom vesnicemi Titkoniai, Payslikis, Kaupai, Grudžiai, Kužmiškis, míjí zprava obec Kyburiai. Za hranicí pokračuje již pod názvem Īslīce směrem převážně severoseverozápadním.\n\n"}
{"id": "726527", "url": "https://cs.wikipedia.org/wiki?curid=726527", "title": "Terrapin Station (Limited Edition)", "text": "Terrapin Station (Limited Edition)\n\nTerrapin Station (Limited Edition) je koncertní trojalbum, vydané v roce 1997. Album bylo nahráno 15. března 1990 v Capital Centre v Landoveru v Marylandu.\n\n"}
{"id": "726528", "url": "https://cs.wikipedia.org/wiki?curid=726528", "title": "Jennifer Lynchová", "text": "Jennifer Lynchová\n\nJennifer Chambers Lynchová (* 7. dubna 1968) je americká filmová režisérka, scenáristka a producentka, dcera umělce Davida Lynche, známá jako autorka knihy \"The Secret Diary of Laura Palmer\". Napsáním námětu a zrežírováním svého debutu \"Helena v krabici\" v roce 1993 se stala nejmladší autorkou a režisérkou v Hollywoodu.\n\nNarodila se v pensylvánské Filadelfii do rodiny umělce Davida lynche a malířky Peggy Reaveyové. Od šesti let praktikuje transcendentální meditaci.\n\nVzdělání získala v Los Angeles a na michiganské umělecké akademii Interlochen Arts Academy. Jako teenager si zahrála malou dívku v otcově snímku \"Mazací hlava\". Poté pracovala jako asistentka produkce na dalším otcově projektu \"Modrý samet\" (1986). Napsala knihu \"The Secret Diary of Laura Palmer\" (Tajný deník Laury Palmerové) spojenou s televizním seriálem vytvořeným jejím otcem a Markem Frostem \"Městečko Twin Peaks\"; je také autorkou jednoho z dílů „Pátek třináctého“ (Friday the 13th).\n\nV roce 1993 debutovala jako režisérka filmem \"Helena v krabici\", ve kterém se objevilo několik atraktivních hereček včetně Madonny. Do role Heleny obsadila Sherilyn Fennovou, jež také hrála v seriálu \"Twin Peaks\". Snímek byl podroben protestům feministek a propadl u odborné kritiky. Stejný rok 1993 natočila pro britskou rockovou kapelu New Model Army videoklip k písni „Living in the Rose“.\n\nDruhý film přišel po dalších patnácti letech, když v roce 2008 režírovala nezávislý thriller \"Pod kontrolou\". Následující rok 2009 natočila snímek \"Hisss\", známý také pod názvem \"Nagin: The Snake Woman\".\n\nV říjnu 2008 nejdříve převzala za film \"Pod kontrolou\" cenu na Festivalu de Cine de Sitges. O měsíc později se pak stala první ženou oceněnou za nejlepší režii na filmovém festivalu hororu – New York City Horror Film Festival. 21. března 2010 pak získala cenu také na International Surrealist Film Festival.\n\nV roce 2011 natáčela snímek \"Visibility\" pro Motion Picture Corporation of America.\n\nV září 1995 přivedla na svět dceru Sydney Row Lynchovou, jejímž otcem je Andrew J. Peterson.\n\n"}
{"id": "726529", "url": "https://cs.wikipedia.org/wiki?curid=726529", "title": "Galeazzo I. Visconti", "text": "Galeazzo I. Visconti\n\nGaleazzo I. Visconti (21. ledna 1277 - 6. srpna 1328, Pescia), byl synem milánského pána Mattea I. Visconta a Bonacossi Borri. V Miláně vládl v letech 1322-1327.\n\n24. června roku 1300 se Galeazzo oženil s Beatrice d'Este, dcerou Obizza II. d'Este - markýze z Ferrary. Následujícího roku byli Viscontiové přinuceni opustit Milán a několik let žít na dvorech rodů Este a Bonacolsi.\n\nRoku 1322 Galeazzo získal v Miláně titul \"capitano del popolo\", ale byl znovu přinucen opustit město. Důvodem byla vzpoura vyvolaná jeho bratrancem, Lodrisiem Viscontim. Za podpory císaře Ludvíka IV. porazil u Vapria armádu vyslanou papežem. Roku 1328 ho jeho bratr Marco obvinil ze zrady císaře a také z vraždy svého bratra Stefana Visconta. Císař ho za to nechal následně uvěznit v Monze. Galeazzo byl osvobozen v březnu 1328 a nalezl útočiště u dalšího ghibellinského šlechtice, Castruccia Castracaniho. Nicméně o pár měsíců později v Pesciu zemřel.\n\nJeho syn Azzone se po něm stal pánem Milána. Dcera Ricciarda se vdala za markýze Tommasa II. di Saluzzo.\n"}
{"id": "726531", "url": "https://cs.wikipedia.org/wiki?curid=726531", "title": "The Secret Circle", "text": "The Secret Circle\n\nThe Secret Circle je knižní série patřící do skupin fantastické literatury a romance, napsaná spisovatelkou L. J. Smith. Příběhy se odehrávají kolem mladé Cassie, která hned po přestěhování do nového města zjišťuje, že je součástí tajného kruhu čarodějů a čarodějek. Cassie je ovšem také klíčem, který může odemknout staletí starou bitvu mezi dobrem a zlem. Podle série byl natočen i stejnojmenný seriál, jeho první díl měl premiéru 15. září 2011.\n\nCassie Blake se nečekaně stěhuje do Nového města New Salem, kde krátce po příchodu nalezne elitní skupinu studentů nazvaný The Club. Ve skupině jsou dvě dívky, které se zajímají o Cassie. Faye Chamberlain a Diana Meade. Faye z ní chce udělat loutku. Diana je na druhou stranu mnohem hezčí a ti dvě se spřátelí. Cassie a Diana se začnou navzájem milovat jako sestry.\n\nPoté, co se spřátelí s Dianou jí ostatní z kruhu začnou přijímat, i když není členem. Cassie konečně začíná mít pocit, že k nim patří, ale náhlá smrt jí změní navždy osud. Brzy se ukáže, že členové tohoto kruhu jsou čarodějové. Diana, vedoucí kruhu a Faye jí řeknou pravdu o jejím původu a zázemí čarodějnictví. Cassie dostane zasvěcení do kruhu, protože i ona je čarodějnice.\n\nCassie se připojila k svůdné - a smrtící - skupince, kterou si dokážete představit. Ale moc přichází s cenou, a to je víc nebezpečnější, než co ona ví. Diana, divoká Faye musí nakonec vybrat, zda má Cassie všechny schovat v Novém Salemu, nebo nechají Cassie, aby zoufale cítila svou uhrančivou lásku k Adamovi a tím roztrhala kruh. Budou v konečné bitvě mezi dobrem a zlem Cassiiny nadpřirozené schopnosti dostatečně silné, aby zvedl kruh mimo nebezpečí? Nebo jí uvnitř napadne temná síla?\n\nS Faye, která je novou vůdkyní Kruhu, se věci zdají být trochu mimo kontrolu. V tu katastrofální noc, kdy Faye odhaluje nevěru mezi Cassie a Adamem, temné síly terorizují Nový Salem útoky, zabijí každého, kdo je blízký Cassie a nechají její matku traumatizovanou. Ale to nejhorší teprve prijde, když nejhorší nepřítel Kruhu, Black John, povstane z mrtvých a ukáže jim, že jejich síle jsou chabý a brzy na to okouzlí Faye svým silným čarováním a přetáhne si jí na svou stranu.\n\nMezitím, co Diana a Cassie přesvědčili ostatní, že jsou ve velkém nebezpečí, hledači čarodějnic z Cassiiné minulosti přijdou do Nového Salemu a tentokrát udělají cokoliv, aby skutečně odhalili celému městu o tom, kdo tato skupina je. Jako spojení Blacka Johna s Cassie a kruhem je jasné, že je třeba se rozhodnout jednou a provždy, na které straně bude Cassie stát. Cassie hrozí velké nebezpečí při konečné bitvě mezi dobrem a zlem a proto doufá, že jsou její nadpřirozené dary dost silné, aby zničily ty síly zla. Pokud Cassie zvítězí, vyhraje toho víc, než se může zdát. Pokud neuspěje, energie přijde do špatných rukou a vše může být zničeno...\n"}
{"id": "726532", "url": "https://cs.wikipedia.org/wiki?curid=726532", "title": "Live at the Fillmore East 2-11-69", "text": "Live at the Fillmore East 2-11-69\n\nLive at the Fillmore East 2-11-69 je koncertní dvojalbum skupiny Grateful Dead. Album bylo nahráno 11. února 1969 ve Fillmore East v New Yorku a vyšlo v říjnu 1997.\n\n"}
{"id": "726534", "url": "https://cs.wikipedia.org/wiki?curid=726534", "title": "Panna Maria Einsiedelnská", "text": "Panna Maria Einsiedelnská\n\nPanna Maria Einsiedelnská (nesprávně též Panna Maria Einsiedelská, bez „n“) je zpodobnění Panny Marie. V tomto případě se jedná o černou sochu Panny Marie a Ježíška nacházející se v kapli Panny Marie v benediktinském opatství ve Švýcarském Einsiedelnu v kantonu Schwyz. Jednalo se o sochu, kterou vlastnil poustevník svatý Meinrad. Po jeho smrti byla uložena v místní kapli a událo se kolem ní řada zázraků. Od roku 1000 je pak tato kaple cílem poutníků.\n\n"}
{"id": "726541", "url": "https://cs.wikipedia.org/wiki?curid=726541", "title": "Suchovské Mlýny", "text": "Suchovské Mlýny\n\nSuchovské Mlýny jsou malá vesnice a základní sídelní jednotka obce Suchov. Počet jejich obyvatel dosahuje cca 86 osob. Je zde 28 domů a jedna hospoda. Nedávno zde bylo zřízeno dětské hřiště.\n\nSpolečně s dalšími osadami, dnes částmi Suchova, zvanými Podhájské mlýny a Zámečníkovy mlýny, patřily k řadě mlýnů na březích Jamného potoka mezi Javorníkem a Vápenkami. Osada je tvořena uzavřenou skupinou mlýnských dvorů známých již ve středověku. Dochovala se i lidová stavení z 19. století, z nichž nejpozoruhodnější jsou patrové sýpky. Vlastní mlýny byly přestavěny, poslední kola byla v chodu i po druhé světové válce.\n"}
{"id": "726547", "url": "https://cs.wikipedia.org/wiki?curid=726547", "title": "Live at the Cow Palace", "text": "Live at the Cow Palace\n\nLive at the Cow Palace je koncertní album skupiny Grateful Dead. Album bylo nahráno 31. prosince 1976 na Cow Palace v Daly City, Kalifornie a vyšlo 19. ledna 2007 u Rhino Records.\n\n"}
{"id": "726551", "url": "https://cs.wikipedia.org/wiki?curid=726551", "title": "Hypokaust", "text": "Hypokaust\n\nHypokaustum (lat. \"hypocaustum\" z řeckého \"hypo-kauston\", spodní topení) byl ve Římě prostor pod podlahou lázní nebo vil, který sloužil k jejich vytápění.\n\nHorké (\"caldarium\") a teplé (\"tepidarium\") místnosti římských lázní měly vyvýšenou podlahu na hustých pravidelných řadách 60-100 cm vysokých sloupků. Prostor pod podlahou se vytápěl horkými spalinami z pece vně místnosti (\"profumium\") a odcházel šachtami nebo trubkami ve stěnách. V peci se topilo dřevem. Masivní podlaha z několika vrstev cihel a betonu se za den až dva vyhřála a udržovala pak v místnosti stálou teplotu. Zbytky hypokaust se zachovaly v Itálii, ve Španělsku, ve Francii, v Anglii, v Německu, v Maďarsku i v Turecku a v Severní Africe, v moravském Mušově a slovenské Stupavě.\n\nŘímský architekt Vitruvius (1. stol.) připisoval vynález hypokausta Sergiu Oratovi (kolem 90 př. n. l.), podobné stavby se však nalezly i z dřívější doby. Při vykopávkách v Mohendžodaro v dnešním Pákistánu se našly podzemní konstrukce, které podle některých archeologů mohly sloužit stejnému účelu a pocházejí z doby kolem 2000 př. n. l. V tradičním korejském domě se používal velmi podobný \"ondol\", vyvýšená podlaha, pod níž prochází kouř z kuchyňského ohniště do protilehlého komína.\n\nPo rozpadu Římské říše nebylo, kdo by si takový luxus mohl dovolit. V pozměněné podobě podlahy s kanálky a keramickými trubkami, jimiž procházel kouř z vnějšího ohniště, se hypokaustum znovu objevilo ve vrcholném středověku v klášterech (například v Reichenau v Německu).\n\nRůzné systémy podlahového vytápění (Crittal aj.) se dnes běžně používají, i když většinou s elektrickým odporovým zdrojem nebo s trubkami s teplou vodou. Někdy se název hypokaust používá pro krby s akumulačními vložkami a vnějším topením.\n\n"}
{"id": "726552", "url": "https://cs.wikipedia.org/wiki?curid=726552", "title": "Dufek", "text": "Dufek\n\nPříjmení Dufek nosí více různých osobností:\n\n\nPříjmení \"Dufek\" vzniklo chybným čtením příjmení \"Dušek\": š se ve starší češtině psalo jako zdvojené dlouhé s (tedy \"Duſſek\"), což bylo později zaměněno za f. Z toho důvodu se f také někdy píše zdvojeně: \"Duffek\". Podobný původ má příjmení \"Dufka\". \n\n"}
{"id": "726557", "url": "https://cs.wikipedia.org/wiki?curid=726557", "title": "Alexander Brouwer", "text": "Alexander Brouwer\n\nAlexander Brouwer (3. listopadu 1989, Leiden) je nizozemský plážový volejbalista.\n\nBrouwer společně s Pelle Kleinem skončil v roce 2006 na juniorském mistrovství světa na Bermudách na devátém místě. Stejný výsledek zopakoval o rok později se svým novým partnerem Christiaanem Varenhorstem v Mysłowicích. Na mistrovství světa v Brightonu v roce 2008 se oba hráči dostali do finále a v roce 2009 v Blackpoolu skončili pátí. V roce 2010 hrál společně s Emielem Boersmou několik Grand Slamů aniž by dosáhli významného umístění. Od roku 2011 tvoří hráčské duo s Robertem Meeuwsenem, se kterým se v srpnu zúčastnil mistrovství Evropy v norském Kristiansandu, kde podlehli ve čtvrtfinále německé dvojicí Jonathan Erdmann/Kay Matysik.\n\n"}
{"id": "726558", "url": "https://cs.wikipedia.org/wiki?curid=726558", "title": "Egidijus Bičkauskas", "text": "Egidijus Bičkauskas\n\nEgidijus Bičkauskas (* 29. května 1955) je litevský politik, veřejný činitel, signatář Zákona o obnovení nezávislosti Litvy, vyhlášeného Nejvyšším sovětem Litevské Republiky, jeden z nejdůležitějších vyjednavačů ve věci obnovení nezávislosti Litvy v Kremlu (v letech 1989 - 1993), ve věci odchodu okupačních sovětských vojsk z území Litevské Republiky, iniciátor značného množství redakcí litevských zákonů, vedoucí pracovní skupiny pro boj s organizovanýn zločinem a proti korupci, pracovní skupiny, která předložila seimu novou redakci trestního zákona, který byl schválen v roce 2000, mimořádný a zplnomocněný velvyslanec, prokurátor Generální prokuratury, člen bezpečnostní služby “Ekskomisarų Biuras”. V poslední době pracuje jako advokát. \n"}
{"id": "726559", "url": "https://cs.wikipedia.org/wiki?curid=726559", "title": "Duchek", "text": "Duchek\n\nPříjmení Duchek nosí více různých osobností:\n\n\nPříjmení vzniklo jako zkrácená forma staročeského osobního jména Duchoslav, podobně jako příjmení Dušek. \n\n"}
{"id": "726560", "url": "https://cs.wikipedia.org/wiki?curid=726560", "title": "Iura novit curia", "text": "Iura novit curia\n\nIura novit curia (lat., česky „soud zná právo“) je právní zásada, známá už z římského práva, která znamená, že soud neprovádí dokazování v otázkách právních, ale pouze skutkových. Soud je povolán k tomu, aby právo vykládal, a proto musí při svém rozhodování vždy věc právně zhodnotit sám.\n\nV českém právu se daná zásada projevuje v ustanovení § 121 občanského soudního řádu: „\"Není třeba dokazovat … právní předpisy uveřejněné nebo oznámené ve Sbírce zákonů České republiky.\"“ Ačkoli text zákona mluví jen o právních předpisech publikovaných ve Sbírce zákonů (tedy ústavních zákonech, zákonech, zákonných opatřeních Senátu, nařízeních vlády a vyhláškách), nedokazují se ani uveřejněné vyhlášky nebo nařízení obcí a krajů, stejně jako předpisy zveřejňované v Úředním věstníku EU. Podle judikatury se kromě českého právního řádu nedokazuje ani cizozemské právo.\n"}
{"id": "726562", "url": "https://cs.wikipedia.org/wiki?curid=726562", "title": "Rosetta@home", "text": "Rosetta@home\n\nRosetta@home je projekt založený na distribuovaných výpočtech zabývající se výzkumem struktury proteinů na platformě Berkeley Open Infrastructure for Network Computing (BOINC) vytvořený laboratoří vedenou biochemikem Davidem Bakerem na Washingtonské univerzitě. Rosetta@home si dává za cíl předvídat makromolekulární spojování proteinů a designování (návrh) nových za pomoci téměř miliónu dobrovolně připojených počítačů pracujících průměrně na 83 teraFLOPSech k datu 18. dubna 2014. Foldit, experimentální videohra vytvořená tvůrci Rosetta@Home, si klade za cíl dosažení tohoto cíle přiblížením se crowdsourcingu.\n"}
{"id": "726567", "url": "https://cs.wikipedia.org/wiki?curid=726567", "title": "Diskografie Grateful Dead", "text": "Diskografie Grateful Dead\n\nToto je diskografie americké rockové skupiny Grateful Dead. Obsahuje přes 140 alb, z větší části koncertních.\n\nTyto alba nejsou bootlegy.\nTato sekce neobsahuje sérii \"View from the Vault\", která je již zařazena v sekci „Retrospektivní koncertní alba“.\n\n"}
{"id": "726569", "url": "https://cs.wikipedia.org/wiki?curid=726569", "title": "Belle", "text": "Belle\n\nBelle může být:\n\n\n\n\n"}
{"id": "726571", "url": "https://cs.wikipedia.org/wiki?curid=726571", "title": "Komi (go)", "text": "Komi (go)\n\nKomi (コミ) je ve hře go penalizace výhody prvního tahu. Účelem komi je zajistit vyrovnanou hru. Má obvykle formu určitého počtu zajatců, které hráč, začínající partii, odevzdá svému soupeři. \n\nVelikost komi se u rovných partií pohybuje obvykle mezi 5 a 7 kameny, respektive mezi 5,5 a 7,5 kameny. Polovina kamene je dána proto, aby partie nemohla při standardním ukončení skončit remízou. \n"}
{"id": "726572", "url": "https://cs.wikipedia.org/wiki?curid=726572", "title": "Dead Set (album)", "text": "Dead Set (album)\n\nDead Set je koncertní album skupiny Grateful Dead. Album poprvé vyšlo 26. srpna 1981 u Arista Records. V roce 2006 vyšla reedice s bonusovým diskem u Arista Records a později, v roce 2008, u Rhino Records. Album vyšlo také jako součást box setu \"Beyond Description (1973-1989)\".\n\n"}
{"id": "726603", "url": "https://cs.wikipedia.org/wiki?curid=726603", "title": "Liu O", "text": "Liu O\n\nLiou O, starším přepisem Liu O, (; 18. října 1857, Tan-tchu, dnes městský okres prefektury Čen-ťiang v provincii Ťiang-su – 23. srpna 1909, Urumči, dnes autonomní oblast Sin-ťiang) byl čínský spisovatel, autor nejvýznamnějšího čínského románu z konce čchingské doby \"Putování Starého Chromce\" ().\n\nPřestože pocházel ze staré literátské rodiny, odmítl složit státní zkoušky a rozhodl se, že bude podnikatelem a obchodníkem. Usiloval o modernizaci Číny stavbou železnic o otevíráním dolů a známým se stal také díky svému podílu na záchranných pracích při povodni na Žluté řece roku 1888. Během Boxerského povstání se snažil rozdělovat vládní zásoby rýže mezi chudé. Protože propagoval využití zahraničního kapitálu, byl pronásledován konzervativními kruhy a roku 1908 byl poslán do vyhnanství do Turkestánu (záminkou byla jeho činnost během Boxerského povstání), kde během dalšího roku zemřel.\n\nKromě literární činnosti proslul i jako sběratel nejstarších čínských nápisů na věšteckých kostech.\n\nRomán \"Putování Starého Chromce\" napsal Liu O v letech 1903-1904. Dílo obsahuje 28 kapitol, vycházelo nejprve na pokračování a knižně bylo vydáno roku 1907. Jeho hlavním hrdinou je potulný doktor Lao Cchan (jakási personifikace autora), který se na svých cestách po provincii Šan-tung potkává s různými lidmi z různých prostředí (úředníci i prostí rolníci a řemeslníci). Na základě jejich vyprávění pak autor vytváří obraz mandžuského režimu založeného na ukrutném a ničemném jednání čínské byrokracie. V románu se střídají realistické popisy a filosofické úvahy s lyrickými náladami a s obrazy přírodních prostředí. Prudké kontrastní skoky ve vyprávění z jedné životní sféry do druhé pak umělecky silně podporují zobrazení všech protikladů konečného rozkladu starého řádu.\n\n\n"}
{"id": "726617", "url": "https://cs.wikipedia.org/wiki?curid=726617", "title": "William Chandler Roberts-Austen", "text": "William Chandler Roberts-Austen\n\nWilliam Chandler Roberts-Austen, (3. března 1843 Kennington – 22. listopadu 1902 Londýn), byl britský metalurg, který se zabýval fyzikálními vlastnostmi kovů a jejich slitin. Tuhý roztok uhlíku v železe γ se nazývá austenit právě na jeho počest.\n\nNarodil se jako William Chandler Roberts v Kennigtonu v hrabství Surrey rodičům Georgovi a Marii. Příjmení Austen získal v roce 1885 po svém strýci majoru Austenovi jako dědickou podmínku. Dostalo se mu vzdělání na soukromé škole Royal School of Mines v letech 1861 až 1865.\n\nRoku 1869 byl jmenován asistentem mincmistra a pak chemie na Royal Mint (tj. Královské mincovně), v roce 1880 profesorem metalurgie na báňské škole, chemikem a analytikem Královské mincovny v letech 1882 až 1902. Vyvinul postupy analýz jednotlivých složek slitin a pyrometr s automatickým záznamem, který používal pro registraci teplotních změn v peci a roztaveného materiálu. Stal se světovou autoritou v oblasti technických hledisek odlévání mincí. Výsledky jeho práce jsou využívány v mnoha praktických a průmyslových aplikacích.\n\nV červnu roku 1875 byl zvolen členem Královské společnosti a byl oceněn jako Bakerian Lecturer v roce 1896. Ve stejném roce získal Řád lázně a o tři roky později byl pasován na rytíře stejného řádu. Získal také Řád čestné legie.\n\nZasloužil se o zbudování kaple Sv. Martina v Blackheathu v roce 1893.\n\nOženil se s Florencí Maude Alldridgeovou v Londýně roku 1876. Zemřel ve svém obydlí v Královské mincovně 22. listopadu 1902 a je pochován na hřbitově Sv. Martina v Canterbury, hrabství Kent.\n\n"}
{"id": "726619", "url": "https://cs.wikipedia.org/wiki?curid=726619", "title": "Svatá Ludmila (oratorium)", "text": "Svatá Ludmila (oratorium)\n\nSvatá Ludmila je oratorium pro sóla, sbor a orchestr, Op. 71, které napsal Antonín Dvořák v období od 17. září 1885 do 30. května 1886 na český text Jaroslava Vrchlického. Je v pořadí třetím Dvořákovým oratorním dílem.\n\nPoprvé byla Svatá Ludmila uvedena na hudebním festivalu v Leedsu 15. října 1886 pod vedením samotného autora. Publikem byla přijata vstřícně, avšak odborná veřejnost kritizovala zejména přílišnou délku díla, libreto s problematickým překladem přes němčinu do angličtiny a český námět, anglickému publiku poněkud vzdálený. Další dvě představení, pro něž Dvořák skladbu výrazně zkrátil, proběhla v Londýně 29. 10. a 6. 11. 1886. V Praze byla uvedena poprvé 25. února 1887 koncertně v Národním divadle, přičemž orchestr řídil opět sám skladatel.\n\nRoku 1895 a ve větším rozsahu pak opět roku 1901 byla Svatá Ludmila podrobena úpravám pro scénické provedení jako „duchovní opera ve třech odděleních“ v rámci série Dvořákových děl uváděných k jeho 60. narozeninám. Libreto pro tento účel upravil Václav Juda Novotný. Scénickou premiéru měla \"Svatá Ludmila\" v Národním divadle 30. října 1901 (dirigent Karel Kovařovic, Ludmilu zpívala Růžena Maturová), do roku 1904 byla dávána celkem sedmkrát. Znovu ji zde uvedl Otakar Ostrčil ke 30. výročí Dvořákovy smrti (8 představení v letech 1934–1935). Obvykle však bývá prováděna v koncertní podobě. Sám Dvořák také zřetelně vyznačil části, které je možné vynechat, což bylo následně více či méně respektováno při dalších uvedeních.\n\nV Burghauserově katalogu je \"Svatá Ludmila\" vedena pod číslem 144.\n\nNámět oratoria pojednává o období z raných českých dějin, kdy pohanství bylo střídáno křesťanstvím. Libreto sestává ze tří částí: Na nádvoří hradu mělnického, V lesích berounských, V chrámu velehradském. V první části přichází na Ludmilin hrad v Mělníku poustevník Ivan, který přesvědčuje pohanský lid o jediném Bohu. Ve druhé části Ivana vyhledá kněžna Ludmila, která se chce nechat pokřtít. Také dojde k setkání s Bořivojem, který se do Ludmily zamiluje a je ochoten přistoupit na křesťanství, pokud ji tím získá za ženu. V třetí části probíhá obřad na Velehradě, kde Ludmila s Bořivojem přijímají křest od biskupa Metoděje.\n\nV oratoriu se střídají pasáže dramatické s lyrickými, velkolepé s intimními. Kromě sólových hlasů se výrazně uplatňuje sbor. V závěru díla Dvořák zhudebnil historický chorál Hospodine pomiluj ny, který zahajuje třetí část v podobě slavnostního pochodu a zakončuje celé oratorium jako velkolepá fuga.\n\nI. část – Na nádvoří hradu mělnického\n\nII. část – V lesích berounských\n\nIII. část – V chrámu velehradském\n\n\n\n"}
{"id": "726620", "url": "https://cs.wikipedia.org/wiki?curid=726620", "title": "Luo Kuan-čung", "text": "Luo Kuan-čung\n\nLuo Kuan-čung (; 1330 Tchaj-jüan – 1400 Chang-čou), vlastním jménem Luo Pen () byl čínský spisovatel tvořící v říši Ming, autor jednoho ze čtyř klasických čínských románů \"Příběhy Tří říší\" (\"San-kuo jen-i\", ).\n\nJedinou věrohodnou zprávu o jeho životě můžeme nalézt v \"Dodatku k seznamu autorů divadelních her\" (, \"Lu-kuej-pu sü-pien\") z počátku mingské doby. Zde je jako jeho rodiště uvedeno město Tchaj-jüan a dále se zde o něm píše, že se straní lidí, že se výborně vyzná v poezii a že napsal tři divadelní hry. Jeho učitelem prý byl spisovatel Š’ Naj-an.\n\nKromě románu \"Příběhy Tří říší\" z období zápasů o dědictví zaniklé dynastie Chan je považován za autora několika dalších historických a dobrodružných románů, přičemž u většiny z nich je jeho autorství více než sporné. Jde například o díla\n\nStejně sporné je jeho spoluautorství u dalšího ze čtyř klasických čínských románů \"Příběhy od jezerního břehu\". Podle tradice napsal prvních sedmdesát kapitol tohoto díla spisovatel Š’ Naj-an a Luo Kuan-čung dopsal zbývajících třicet. Někteří literární historikové však tvrdí, že tento román napsal Luo Kuan-čung celý pod pseudonymem.\n\n"}
{"id": "726625", "url": "https://cs.wikipedia.org/wiki?curid=726625", "title": "Diecézní dům kardinála Trochty", "text": "Diecézní dům kardinála Trochty\n\nDiecézní dům kardinála Trochty (ve zkratce DDKT) je budova v Litoměřicích v majetku litoměřického biskupství.\n\nV domě v dnešní Komenského ulici 4, postaveném v roce 1858, sídlil původně Institut pro hluchoněmé, o nějž pečovaly v letech 1910–1939 Milosrdné sestry sv. Karla Boromejského, který byl určen především dětem německé národnosti. V roce 1925 získal objekt podobu, kterou si pak uchoval řadu desetiletí. Nad průčelím vchodu ve druhém patře budovy se nacházejí reliéfy, na nichž jsou vyobrazena řemesla a odbornosti, ve kterých byli hluchoněmí obyvatelé domu vyučováni. Po vypuknutí druhé světové války byla činnost institutu přerušena a s ohledem na odsun Němců nebyla v roce 1945 obnovena. V letech 1948 až 1950 byl v budově umístěn kněžský seminář litoměřické diecéze, po jeho zrušení ji pak využívala Československá armáda.\n\nV roce 1953 se sem nastěhoval pražský kněžský seminář, tehdy už jediný v českých zemích, a Cyrilometodějská bohoslovecká fakulta. Přestože fakulta získala v roce 1966 vlastní budovu (bývalé litoměřické proboštství), s přibývajícím počtem těch, kterým komunistický režim dovolil studovat teologii, se seminář potýkal s nedostatkem ubytovacích kapacit. Situaci zčásti vyřešila přístavba (tzv. Okál podle typu stavby), provedená díky finanční pomoci německých katolíků, zejména spolku Ackermann-Gemeinde. Ta umožnila snížit faktický počet seminaristů ubytovaných v původní části budovy, dimenzované pro 90 ubytovaných, z asi 200 na zhruba 160. V roce 1987 byla provedena oprava vnějšího pláště domu s výměnou oken, financovaná z vlastních zdrojů církve, zejména pak ze sbírek věřících v moravských diecézích.\n\nPo návratu kněžského semináře do Prahy v roce 1990 sloužil dům jako teologický konvikt. Protože nebylo jasné, zda zde konvikt zůstane, neboť se uvažovalo o jeho přestěhování do Brna, prováděla se v objektu jen nejnutnější údržba. Na potřebnou generální rekonstrukci se nedostávalo finančních prostředků. S ohledem na stav budovy i její nedostatečnou využívanost vzhledem ke stále klesajícímu počtu studentů byl proto konvikt v roce 2002 přestěhován do Olomouce.\n\nOd 1. září 2002 vzniklo, z rozhodnutí biskupa Koukla, v objektu středisko pastoračních aktivit označované jako Diecézní dům kardinála Trochty (DDKT). Ubytovací kapacity slouží pro vícedenní setkání kněží i věřících, volné pokoje jsou nabízeny veřejnosti k dočasnému bydlení (například víkendové nebo prázdninové pobyty). K dispozici jsou čtyři učebny, tělocvična, hřiště, parkoviště, velká zahrada a dvě kaple – velká kaple Nejsvětějšího Srdce Páně (zrekonstruovaná v roce 2015) a zahradní Mariánská kaple. Jídelnu s kapacitou přes 100 osob lze využít i jako přednáškový sál. V domě se také nacházejí dvě diecézní centra litoměřické diecéze (pastorační centrum a centrum pro mládež). Od roku 2010 využívá volné ubytovací kapacity společnost s ručením omezeným, která zde provozuje hostel u sv. Štěpána a jejímž jediným společníkem je litoměřické biskupství. Od roku 2015 je v diecézním domě vybudován minipivovar a restaurace, které se provozují pod názvem \"Biskupský pivovar U sv. Štěpána\".\n\n\n"}
{"id": "726631", "url": "https://cs.wikipedia.org/wiki?curid=726631", "title": "Albert ze Zdounek", "text": "Albert ze Zdounek\n\nVladyka Albert de Donka, Albert de Doneken (občas se v listinách vyskytuje ve zkomolené podobě Albert de Domka nebo Albert de Noneken), čili Albert ze Zdounek, je zmiňován v listině z r. 1298 jako moravský komoří a správce rozsáhlých královských lesů, polí luk, rybníků a potoků v oblasti Chřibů. Sídlil pravděpodobně na zeměpanském hradě Buchlově a tento kraj spravoval v letech 1295 až 1300. Byl jmenován jako lesník (\"forestarius regius\") hor tehdy nazývaných Greczne. Je zmiňovaný i v listině z roku 1320, kdy zastával úřad královského lovčího na Buchlově. Jeho jméno se vyskytuje v pramenech až do roku 1328.\n"}
{"id": "726640", "url": "https://cs.wikipedia.org/wiki?curid=726640", "title": "Brunner", "text": "Brunner\n\nPříjmení Brunner nosí více různých osobností:\n\n"}
{"id": "726643", "url": "https://cs.wikipedia.org/wiki?curid=726643", "title": "Deyl", "text": "Deyl\n\nPříjmení Deyl (Deylová) nosí více osobností:\n\n"}
{"id": "726648", "url": "https://cs.wikipedia.org/wiki?curid=726648", "title": "Svatoň", "text": "Svatoň\n\nPříjmení Svatoň nosí vice osobností:\n\n"}
{"id": "726649", "url": "https://cs.wikipedia.org/wiki?curid=726649", "title": "Vladimír Mokrohajský", "text": "Vladimír Mokrohajský\n\nVladimír Mokrohajský (29. května 1935, Gbely – 13. května 2017) byl český fotbalista, brankář, reprezentant Československa. Po skončení aktivní kariéry působil jako fotbalový trenér a funkcionář v klubu FC Hlučín.\n\nZa československou reprezentaci odehrál 31. března 1963 kvalifikační utkání mistrovství Evropy 1964 s NDR v Praze, které skončilo remízou 1:1. V československé lize hrál za Spartak Hradec Králové a Baník Ostrava.\n\n\n"}
{"id": "726651", "url": "https://cs.wikipedia.org/wiki?curid=726651", "title": "Armin Delong", "text": "Armin Delong\n\nArmin Delong (29. ledna 1925, Bartovice, Ostrava – 5. října 2017 Brno) byl český vědec, světově uznávaný fyzik a zakladatel elektronové mikroskopie v Československu.\n\nVýrobě elektronových mikroskopů se věnoval od 50. let 20. století. V roce 1958 dostal na světové výstavě EXPO v Bruselu za svůj prototyp stolního elektronového mikroskopu BS242 zlatou medaili. Byl dlouholetým ředitelem Ústavu přístrojové techniky ČSAV v Brně, polistopadovým místopředsedou ČSAV (dnes AV ČR) a místopředsedou vlády České a Slovenské federativní republiky pro vědeckotechnický rozvoj.\n\nBěhem svého působení na VUT a MU v Brně vychoval řadu nových spolupracovníků, kteří pokračují v jeho práci.\n\nV roce 2005 mu byla za celoživotní vědecký přínos udělena cena \"Česká hlava\" za rozvoj elektronové mikroskopie v Československu a přenos oborového know-how do průmyslového využití. Jeho jméno nese firma Delong Instruments, sídlící v Brně.\n\nArmin Delong se narodil v Bartovicích u Ostravy 29. ledna 1925. Jeho nečeské jméno svědčí o tom, že se nenarodil Čechům, nýbrž francouzským přistěhovalcům, kteří se zde usadili. Delong hovořil anglicky, rusky, francouzsky a německy, byl ženatý, měl dvě děti a jeho koníčkem byla hudba. Pracoval ve firmě, která sídlí v Králově Poli a nese jeho jméno – Delong Instruments, a také v Ústavu přístrojové techniky AV ČR.\n\nZákladní školu navštěvoval v Petřvaldě, poté reálné gymnázium v Orlové (1936–1938) a v Hranicích na Moravě (1938–1944). Delongova záliba v elektronice začala už na základní škole, kdy ve třetí třídě dostal od otce elektrickou stavebnici. „Za chvíli jsem ze součástek uměl udělat i telefon. Později jsem stavěl primitivní rádia. Elektřina mě chytla, ale pak jsem se dostal do kola předválečných událostí,“ vzpomíná Delong, který právě kvůli událostem druhé světové války Těšínsko opustil a odešel do Hranic, kde ve fyzikálních pokusech pokračoval: „Pořád jsem stavěl rádia a vysílačky, i když to bylo zakázané. A těšil jsem se, až po válce půjdu do Brna studovat techniku,“ uvedl na to konto Delong.    \n\nPo válce studoval na Vysoké škole technické Dr. Edvarda Beneše v Brně, elektrické inženýrství ve skupině orientované na slaboproud. Jako pomocná vědecká síla pro výzkum v oboru elektrických měření a konstrukcí měřicích přístrojů pod vedením prof. Bláhy se společně se spolužáky Drahošem a Zobačem začali zabývat konstrukcí elektronového mikroskopu. Spolu se svými spolupracovníky se mu podařilo přejít do nové vzniklé laboratoře elektronové mikroskopie, která se stala vedlejším pracovištěm Mikrobiologického ústavu ČSAV v Brně. Pracovníkům laboratoře se podařilo vyvinout stolní transmisní elektronový mikroskop a zavést jej do výroby v Tesle Brno. Stolní elektronový mikroskop byl mimořádně úspěšný a v roce 1958 získal zlatou medaili na Světové výstavě EXP058 v Bruselu. Profesorům A. Delongovi a V. Drahošovi byla udělena Státní cena a zájem o licenci na stolní elektronový mikroskop projevili v zahraničí, zejména ve Francii. V Tesle Brno rychle rostla jeho výroba a celkově bylo vyrobeno více než 1100 těchto mikroskopů.\n\nNa základě prací profesorů Delonga a Drahoše byl v Brně založen Ústav přístrojové techniky ČSAV a firma Tesla zavedla jako jednu ze svých nosných aktivit právě výrobu elektronových mikroskopů. Mělo to vliv na rozvoj vědeckého kolektivu prof. Delonga i tým pracovníků v podniku TESLA Brno, domácího výrobce elektronových mikroskopů. Nové prototypy vznikaly právě v ústavu, který vedl profesor Delong, pak na čtyřicet let ovládly trh východního bloku. Pouze stále více zaostávající východní součástková základna a embargo na špičkové zahraniční technologie způsobily, že se brněnské elektronové mikroskopy postupně vzdálily světové špičce. Profesor Armin Delong působil ve funkci ředitele Ústavu přístrojové techniky ČSAV od roku 1961 do roku 1990. V roce 1957 se stal kandidátem věd (CSc.), v roce 1969 doktorem věd (DrSc.), dále se habilitoval na VUT a byl jmenován profesorem. V roce 1973 byl zvolen členem korespondentem Československé akademie věd, v roce 1981 se stal řádným členem (akademikem) ČSAV. Od dubna do června roku 1990 byl místopředsedou vlády České a Slovenské federativní republiky a předsedou státní komise pro vědecko-technický a investiční rozvoj.\n\nDelong byl nositelem řady vyznamenání za jedinečné konstrukce, zejména za první československý elektronový mikroskop (Řád práce,1953) , za konstrukční práce v oboru elektronové mikroskopie (Státní cena Klementa Gottwalda, 1956). V roce 1985 mu byl udělen Řád Vítězného února „za vynikající zásluhy v oblasti výzkumu, vývoje a užití přístrojové techniky\". \nV roce 2005 se stal laureátem Národní ceny vlády České republiky Česká hlava. Velmi významného mezinárodního ocenění jeho průkopnické práce v oboru elektronové mikroskopie se mu dostalo zvolením za člena International Scientific Advisory Board, v kterém byli členy přední vědci v oblasti elektronové mikroskopie. Profesor Delong publikoval více než 120 odborných studií, řadu konferenčních příspěvků a dvě monografie o elektronové mikroskopii. V roce 1990 byl zvolen místopředsedou Československé akademie věd. V roce 2014 obdržel Cenu Jihomoravského kraje. Dne 28. října 2015 ho prezident Miloš Zeman vyznamenal medailí Za zásluhy.\n\nArmin Delong získal státní cenu Česká hlava v roce 2005, ve svých 80 letech, a to za celoživotní výzkum a vývoj, ale konkrétně také za elektronový mikroskop LVEM5.\n\nMikroskop LVEM5 (Low Voltage Transmission Electron Microscope) má rozlišení 2 nanometry, což je 100krát větší rozlišení než umožňuje kvalitní světelný optický mikroskop. Mikroskop LVEM5 jsou vlastně mikroskopy dva: zvětšuje se nejdříve v elektronové části a pak ještě v optické části. Hlavní přínos mikroskopu spočívá v lepší schopnosti zobrazovat biologické vzorky v přirozeném stavu. Biologický výzkum na klasickém elektronovém prozařovacím mikroskopu byl totiž umožněn jen umělým zvýšením atomové váhy pozorovaných objektů, tj. přidáním atomů těžkých kovů do preparátů. Membrána buňky se například zviditelnila nalepením atomů osmia, což ovšem znamená, že se tím zároveň poněkud změnily i vlastnosti pozorovaného objektu. Biologické objekty mají totiž hmotnost blížící se hmotnosti vody, a proto se u nich dosahuje jen malého kontrastu obrazu. Aby se dosáhlo výsledné rozlišovací schopnosti stejné jako u kovů, musí se udělat asi milion obrázků přes stejný objektiv, a pak se obrázky zprůměrují. To je dost nepraktické. Schůdnější cesta, jak zvýšit kontrast a rozlišovací schopnost prozařovacích elektronových mikroskopů, spočívá ve snížení energie jejich zobrazovacích elektronů. A tak právě funguje nízkonapěťový elektronový prozařovací mikroskop LVEM5. Je určen pro výzkum v biologii a lehkých materiálech, jejichž atomová hmotnost se blíží hmotnosti vody.\n\n\n"}
{"id": "726653", "url": "https://cs.wikipedia.org/wiki?curid=726653", "title": "Otto Šimonek", "text": "Otto Šimonek\n\nOtto Šimonek někdy uváděný jako Ota Šimonek přezdívka „beran“ (5. července 1896 Brno – ??) byl český fotbalista, reprezentant Československa.\n\nZa československou reprezentaci odehrál v roce 1927 tři utkání. Hrál za AC Sparta Praha a SK Slavia Praha. Hrával v útoku.\n\n"}
{"id": "726655", "url": "https://cs.wikipedia.org/wiki?curid=726655", "title": "Kurz (příjmení)", "text": "Kurz (příjmení)\n\nPříjmení Kurz (německy \"krátký\") nosí více osobností:\n\n\n"}
{"id": "726657", "url": "https://cs.wikipedia.org/wiki?curid=726657", "title": "Oldřich Kvapil", "text": "Oldřich Kvapil\n\nOldřich Kvapil (20. února 1911, Prostějov - 9. března 1975) byl český fotbalista, záložník, reprezentant Československa.\n\nV československé lize hrál za SK Prostějov. Dal 3 ligové góly. Za československou reprezentaci odehrál 27. září 1936 přátelské utkání s Německem, které skončilo prohrou 1–2. \n\n\n"}
{"id": "726661", "url": "https://cs.wikipedia.org/wiki?curid=726661", "title": "Crimson White &amp; Indigo", "text": "Crimson White &amp; Indigo\n\nCrimson White & Indigo je koncertní album skupiny Grateful Dead. Na albu je zachycen celý koncert na John F. Kennedy Stadium ve Filadelfii ve státě Pensylvánie z 7. července 1989. Album vyšlo 20. dubna 2010.\n\n"}
{"id": "726662", "url": "https://cs.wikipedia.org/wiki?curid=726662", "title": "James Crawford", "text": "James Crawford\n\nJames „Sugar Boy“ Crawford (12. října 1934 − 15. září 2012) byl americký rhythm and bluesový pianista a zpěvák. Spolupracoval například s kytaristou Snooks Eaglinem. Je autorem hitu „Iko Iko“, který později nahráli například Dr. John nebo Grateful Dead.\n"}
{"id": "726663", "url": "https://cs.wikipedia.org/wiki?curid=726663", "title": "Luke", "text": "Luke\n\nLuke [\"ljúk\"] může být:\n\n\n\n\n\n"}
{"id": "726664", "url": "https://cs.wikipedia.org/wiki?curid=726664", "title": "Snooks Eaglin", "text": "Snooks Eaglin\n\nSnooks Eaglin (* jako Fird Eaglin, Jr.; 21. ledna 1936, New Orleans, Louisiana, USA – 18. února 2009, tamtéž) byl americký bluesový kytarista a zpěvák. Spolupracoval například s Jamesem Crawfordem a hrál na prvním albu skupiny The Wild Magnolias.\n"}
{"id": "726665", "url": "https://cs.wikipedia.org/wiki?curid=726665", "title": "Hans Eysenck", "text": "Hans Eysenck\n\nHans Jürgen Eysenck (4. března 1916 Berlín – 4. září 1997 Londýn) byl německo-britský psycholog. Zabýval se hlavně psychologií osobnosti a inteligence. V době před svou smrtí byl nejčastěji citovaným žijícím psychologem ve vědeckých časopisech a třetím celkově (po Freudovi a Piagetovi). V celém 20. století byl třináctým nejcitovanějším psychologem.\n\nEysenck se narodil v Německu. Jeho matka byla filmová hvězda Helga Molanderová, otec Eduard Anton Eysenck byl bavičem v nočním klubu, který byl kdysi zvolen „nejkrásnějším mužem na pobřeží Baltského moře“. Jeho matka byla luteránka, otec katolík. Po jejich rozvodu ho vychovávala babička, která byla horlivou luteránkou, ale poté, co zemřela v koncentračním táboře, Eysenck zjistil, že pocházela z židovské rodiny. \n\nDo Anglie odešel ve třicátých letech kvůli odporu vůči nacistům. Vzhledem ke svému německému občanství však byl podezřelý a nebyl schopen získat zaměstnání. Na začátku války mu dokonce hrozila internace, nakonec se jí ale vyhnul. V roce 1940 získal doktorát na University College London, kde pracoval v psychologickém oddělení pod vedením Cyrila Burta.\n\nV letech 1955–1983 byl profesorem psychologie na Institutu psychiatrie na King's College v Londýně. V roce 1981 se Eysenck stal zakládajícím členem Světové kulturní rady. Byl též zakládajícím redaktorem mezinárodního časopisu \"Personality and Individual Differences.\"\n\nJeho syn Michael Eysenck se stal také psychologem. Hans Eysenck zemřel na nádor mozku v londýnském hospicu.\n\nByl ateistou a signatářem Druhého humanistického manifestu. Byl zaníceným odpůrcem učení Sigmunda Freuda, na nějž útočil z pozic behaviorální psychoterapie (kniha \"Decline and Fall of the Freudian Empire\"), kupodivu však vyzdvihoval Carla Gustava Junga, jehož konceptem extraverze a introverze se inspiroval. Navíc často podporoval parapsychologii a astrologii a hájil je proti vědecké kritice.\n\nBritským deníkem \"The Independent\" byl obviněn, že přijímal peníze od tabákových koncernů, aby jeho výzkum o vztahu osobnosti a kouření nevyzněl negativně pro kuřáky. \n\nZdaleka největší kontroverzi však vyvolaly některé jeho názory na vztah rasy a inteligence. Čelil kvůli nim dokonce hrozbám smrtí a jeho děti byly napadány. Eysenck tvrdil, že média jeho názory překroutila. Některé z pozdějších Eysenckových prací byly rovněž financovány z fondu Pioneer, kterou krajní levice kritizuje za podporování vědeckého realismu. \n\nRozhodně vždy Eysenck trval na tom, že inteligence je geneticky podmíněna a ani výchova, ani prostředí ji nemohou ovlivnit. Tyto spory vedly krajně levicové protirasistické aktivisty k tomu, že začali stopovat jeho údajné vazby na krajní pravici v Německu. Upozornili především na jeho starší články v nacionalistických německých periodikách \"National Zeitung\" a \"Nation und Europa\" (kde mimo jiné útočil na S. Freuda, ovšem z odborných, a nikoli rasových důvodů) a na jeho pozoruhodnou předmluvu ke knize pravicového spisovatele Pierre Krebse \"Das unvergängliche Erbe\". Eysenck sice poskytoval rozhovory některým ultrapravicovým časopisům, ale vždy si vymohl poznámku, že jeho názory se neslučují s redakčními. Ve své autobiografii jakékoli obvinění ze sympatií k fašismu či rasismu odmítl a zdůraznil, že právě kvůli nacistům musel z Německa kdysi odejít. Prohlásil: „Hlavní spor v moderní době je veden mezi těmi, kdo definují rovnost společenským postavením, a těmi, kteří ji definují jako rovnost biologického dědictví. Rovnost společenského postavení byla vždy socialistickou myšlenkou a je jistě možné argumentovat její žádoucností nebo možností jejího dosažení. Rovnost biologických schopností a vlastností je však chiméra, kterou by neměl myslící člověk připustit ani na chvíli.“ V řadě jeho textů figurují závěry, že černoši mají nižší IQ než běloši. \n\nEysenck vytvořil model osobnostní struktury založený na empirickém faktorově-analytickém výzkumu. \n\nNapsal asi 80 knih a více než 1600 článků. \n"}
{"id": "726667", "url": "https://cs.wikipedia.org/wiki?curid=726667", "title": "Sonny Boy Williamson I", "text": "Sonny Boy Williamson I\n\nSonny Boy Williamson I, rodným jménem John Lee Curtis Williamson (30. března 1914, Jackson, Tennessee, USA - 1. června 1948, Chicago, Illinois, USA) byl americký bluesový zpěvák a hráč na foukací harmoniku, původně známý jen pod jménem Sonny Boy Williamson.\n\nJeho otec zemřel když byl malé dítě a vychovávala jej pouze matka. Svou první harmoniku dostal ve věku jedenácti let. Svou kariéru zahájil ve třicátých letech a v roce 1937 poprvé nahrával ve studiu píseň „Good Morning, School Girl“, kterou později vydalo vydavatelství Bluebird Records. Později nahrál řadu dalších písní, které se staly hity; jsou to například „Sugar Mama Blues“, „Early in the Morning“ či „Stop Breaking Down“. Ve čtyřicátých letech změnil své dosavadní jméno Sonny Boy Williamson na Sonny Boy Williamson I; změnil si jej kvůli tomu, že další bluesový hudebník Alex Miller z Mississippi používal stejné jméno (Miller si jej změnil na Sonny Boy Williamson II). Zemřel při přepadení ve věku čtyřiatřiceti let, když se vracel domů po koncertě z jednoho chicagského klubu. V roce 1980 byl uveden do Blues Hall of Fame.\n\n"}
{"id": "726673", "url": "https://cs.wikipedia.org/wiki?curid=726673", "title": "Sonny Boy Williamson II", "text": "Sonny Boy Williamson II\n\nAleck „Rice“ Miller (5. prosince 1899 nebo 11. března 1908 – 25. května 1965) byl americký bluesový zpěvák a hráč na foukací harmoniku. Spolupracoval například se skupinou The Yardbirds, se kterou nahrál koncertní album \"Sonny Boy Williamson and The Yardbirds\".\n\n\n"}
{"id": "726676", "url": "https://cs.wikipedia.org/wiki?curid=726676", "title": "Chicago blues", "text": "Chicago blues\n\nChicago blues je podžánr bluesové hudby. Vznikl v Chicagu ve státě Illinois. Mezi Chicago bluesové hudebníky patří například Muddy Waters, Howlin' Wolf, Willie Dixon, Koko Taylor, Freddie King, Magic Sam, Syl Johnson, Jimmy Rogers, Buddy Guy, Robert Lockwood, Jr., McKinley Mitchell, Bo Diddley, Mike Bloomfield, Charlie Musselwhite, Paul Butterfield nebo Jimmy Reed.\n\n"}
{"id": "726679", "url": "https://cs.wikipedia.org/wiki?curid=726679", "title": "Mirtazapin", "text": "Mirtazapin\n\nMirtazapin je antidepresivum používané k léčbě depresivních epizod. Účinnou látkou je mirtazapinum 15, 30 nebo 45 mg v jedné potahované tabletě.\n\nDeprese se na biologické úrovni projevuje chemickou nerovnováhou v mozku (zejména nedostatkem serotoninu a noradrenalinu), kterou lze řešit podáváním léků. Hlavními známkami deprese je hluboká sklíčenost, obtíže při provádění každodenních úkolů, poruchy spánku a pocity úzkosti.\n\nNežádoucí účinky:\nPodobně jako všechny léky může mít i přípravek Mirtazapin nežádoucí účinky, které se však nemusejí vyskytnout u každého.\nNejčastěji je to ospalost, zvýšená chuť k jídlu, zvýšení hmotnosti, útlum, závratě, bolesti hlavy, méně často se objevuje nevolnost.\n\nVzácně se vyskytuje útlum kostní dřeně, mánie, zmatenost, úzkost, nespavost, noční můry, živé sny, únava, křeče, třes, svalové záškuby, pokles krevního tlaku, sucho v ústech, průjem, vyrážka, bolesti kloubů, zvýšení hladiny jaterních testů, snížení koncentrace sodíku v krvi (hyponatrémie) a velmi vzácně sebevražedné myšlenky, hlavně na začátku léčby a po změně dávky.\n\nNáhlé ukončení léčby po dlouhodobém podávání je doprovázeno příznaky z vysazení, např. neklidem, úzkostí, nevolností.\n"}
{"id": "726684", "url": "https://cs.wikipedia.org/wiki?curid=726684", "title": "Roy Croft", "text": "Roy Croft\n\nRoy Croft je básník nebo překladatel spojovaný s napsáním básně \"Láska (Love)\", jejíž začátek je často citován ve svatebních proslovech a přáních: \"I love you not only for what you are, but for what I am when I am with you\" (Miluji tě ne pro to, kým jsi, ale pro to, kým jsem já, když jsem s tebou).\n\nJe shledávána podoba této básně s německou básní nazvanou \"Ich liebe Dich\" ( v anglickém překladu \"I Love You\"), kterou napsal rakouský básník Erich Fried; ta má však více veršů, které Croftova báseň neobsahuje. Croftova verze se objevila v \"The Family Book of Best Loved Poems\", editované \"Davidem L. Georgem\" a publikované v roce 1952 u \"Doubleday & Company, Inc., Garden City,\" New York.\n\nO autorovi básně není nic známo. Pod svým jménem vydal 28 stránkovou sbírku, kterou publikoval v roce 1979 u \"Blue Mountain Arts Press (oddělení Blue Mountain Arts)\", vydavatelství se specializovalo na neuznané autory, ti si sami platili za vytištění knihy. V současnosti je známé jako \"Blue Mountain Arts Inc.\" a specializuje se na zajímavosti a blahopřání. \nFakta o autorově životě se pokusil získat literární vědec \"Ted Nesbitt\". Zjistil toto:\nNěkteří amatérští výzkumníci spekulovali, že Roy Croft je pseudonym užívaný překladateli, kteří se chtěli vyhnout placení poplatků za publikování či absolvovat proces obdržení licence. Tento pseudonym by mohl být inspirován jménem vydavetelství \"Roycroft publishing company\" ze začátku 20. století.\n"}
{"id": "726689", "url": "https://cs.wikipedia.org/wiki?curid=726689", "title": "Stefan Liv", "text": "Stefan Liv\n\nStefan Daniel Patryk Liv (narozen jako \"Patryk Śliż\" (21. prosince 1980, Gdyně, Polsko - 7. září 2011, Jaroslavl, Rusko), švédský hokejista - brankář.\n\nOlympijský vítěz z roku 2006. Ve své kariéře chytal za týmy HV71 Jönköping, Grand Rapids Griffins, HK Sibir Novosibirsk a Lokomotiv Jaroslavl.\n\nZemřel 7. září 2011 při letecké havárii u Jaroslavli, když letěl s týmem Jaroslavl do Minsku na první zápas KHL, ročníku 2011/2012.\n\n\n"}
{"id": "726691", "url": "https://cs.wikipedia.org/wiki?curid=726691", "title": "Tvorba softwaru", "text": "Tvorba softwaru\n\nKonference Tvorba softwaru patří mezi nejstarší konference v ČR, které sa zabývají problematikou programování a vývoje softwaru. Historie konference sahá do 70. let 20. století. Konference je pořádána pod záštitou Vysoké školy báňské v Ostravě. \n\n\n\n"}
{"id": "726692", "url": "https://cs.wikipedia.org/wiki?curid=726692", "title": "Jaroslav Popelka (kněz)", "text": "Jaroslav Popelka (kněz)\n\nJaroslav Popelka (12. května 1917, Jimramov, Rakousko-Uhersko – 30. září 1987, Los Angeles, USA) byl český jezuitský kněz a misionář v USA a Kanadě.\n\nNarodil se 12. května 1917 v Jimramově, kde také navštěvoval obecnou školu. V roce 1930 nastoupil na gymnázium na Velehradě, které po sextě opustil a odešel do Prahy na arcibiskupské gymnázium. Zde dokončil středoškolské vzdělání. Odmaturoval v roce 1938 a dne 7. září vstoupil do řádu Tovaryšstva Ježíšova do noviciátu v Benešově u Prahy. V roce 1940 se stal studentem filosofie, kterou dokončil na Velehradě v roce 1943. V témže roce začal studovat na Teologickém institutu v Praze na Strahově. V prvním roce studia však byl spolu s ostatními studenty zatčen nacisty a do konce války vězněn v Malé pevnosti v Terezíně.\n\nPo návratu odjel studovat teologii na Heytrop College v Anglii. V prvním roce studia byl znovu zatčen, nakonec se v roce 1948 v Anglii dočkal vysvěcení na kněze. V roce 1949, po ukončení studií, byl spolu s Františkem Kovandou a Janem Langem poslán do Londýna, kde se připravovali v koloniálním kurzu na misie do zahraničí. Po únoru 1948 se v Anglii staral o československé emigranty a do roku 1951 objížděl uprchlické tábory po celé Velké Británii. Kromě toho vydával časopis \"Věstník Cyrilometodějské ligy\" a také se podílel na vysílání náboženských relací rozhlasové stanice BBC. Protože se v této činnosti osvědčil, byl v roce 1953 vyslán mezi české a slovenské katolíky v Kanadě a USA.\n\nV letech 1956-1970 působil jako misionář v indiánských rezervacích v okolí Huronského jezera v Ontariu. V letech 1966 a 1969 navštívil Československo, kde se setkal se svojí rodinou. Od roku 1970 vedl českou misii v Kalifornii, kde působil hlavně ve městech Los Angeles, San Francisco a San Diego. Zde se mu podařilo vydat český překlad \"Bible\" a také \"Kroniku Zubří země\", kterou napsal JUDr. Emil Čermák.\n\nZemřel dne 30. září 1987 a pohřben byl v Los Angeles.\n\n"}
{"id": "726694", "url": "https://cs.wikipedia.org/wiki?curid=726694", "title": "Tel (rozcestník)", "text": "Tel (rozcestník)\n\nSkupina písmen Tel může mít různé významy:\n"}
{"id": "726696", "url": "https://cs.wikipedia.org/wiki?curid=726696", "title": "Mao Tun", "text": "Mao Tun\n\nMao Tun (, 4. července 1896, Ťia-sing, provincie Če-ťiang - 27. března 1981, Peking), vlastním jménem Šen Te-chung (), byl čínský spisovatel, v letech 1949 až 1964 ministr kultury Čínské lidové republiky.\n\nPocházel ze vzdělanecké rodiny. V letech 1913-1916 studoval na Pekingské univerzitě, kde se seznámil s evropskou literaturou. Poté se stal redaktorem největšího Šanghajského obchodního nakladatelství. Roku 1919 se přidal ke studentskému protestnímu Hnutí čtvrtého května proti rozhodnutí versailleské mírové konference o předání Šantungského poloostrova Japonsku. Hnutí vyvolalo velkou liberalizační vlnu, která uvolnila cestu pro ideje marxismu, ke kterým se brzy přihlásil. Propagoval sovětskou literaturu a proletářské umění a vybral si umělecký pseudonym Mao-tun () s významem \"protiklad, rozpor\", protože podle něho toto slovo výstižně vyjadřovalo napětí mezi protikladnými ideologiemi jeho doby (později změnil první znak pseudonymu na , což je tradiční čínské jméno Mao, aby se uchránil před politickou perzekucí).\n\nV letech 1925-1927 se aktivně účastnil revoluční činnosti, a když byla roku 1926 ustavena ve Wu-chanu revoluční vláda, přijal místo na ministerstvu informací. Když Čankajšek vládu rozprášil, musel se skrývat. Rozhodl se ale, že literárně zachytí bouřlivou dobu, kterou prožil a během několika měsíců na přelomu let 1927 a 1928 napsal románovu trilogii o osudech čínské inteligence za revoluce \"Zatmění\" (Š), která ho vynesla do řad předních čínských spisovatelů. Po několika románech, které nedosáhly úrovně trilogie, napsal roku 1932 své vrcholné dílo, román \"Šerosvit\" (C’ jie), v širokém záběru zachycující život soudobé čínské společnosti.\n\nBěhem druhé světové války se zapojil do protijaponského hnutí. Po založení Čínské lidové republiky se roku 1949 stal jejím prvým ministrem kultury. Roku 1964 byl však z funkce odvolán a v době Kulturní revoluce byl podrobován kritice. Tuto dobu se mu však podařilo přežít a v sedmdesátých letech byl jedním z představitelů tzv. literatury ran, jejímž nosným tématem byl právě život za Kulturní revoluce.\n\n\n"}
{"id": "726698", "url": "https://cs.wikipedia.org/wiki?curid=726698", "title": "Paris (album, Supertramp)", "text": "Paris (album, Supertramp)\n\nParis je živé album progressive rockové kapely Supertramp, vydané v roce 1980 (1980 v hudbě). Album bylo nahráno na turné \"Breakfast in America\" v listopadu 1979 v Paříži v koncertním sále Pavillon de Paris. Album dosáhlo 8. místa na Billboard Pop Albums Charts v druhé polovině roku 1980 a získalo zlatou desku, zatímco živá verze \"Dreamer\" dosáhla US Top 20.\n\nSetlist alba obsahuje téměř všechny skladby z \"Crime of the Century\" (s výjimkou \"If Everyone Was Listening\"), tři skladby z \"Crisis? What Crisis?\", dvě z \"Even in the Quietest Moments\", tři z \"Breakfast in America\" a navíc jedna nová z \"You Started Laughing\" (původně B-strana singlu \"Lady\" z alba \"Crisis? What Crisis?\"). Celá show byla zaznamenaná, ale kvůli časovému omezení dvojitého alba byly odstraněny skladby \"Give a Little Bit\", \"Goodbye Stranger\", \"Even in the Quietest Moments\", \"Downstream\", \"Child of Vision\" and \"Another Man's Woman\". Všechny tyto skladby se později objevily na druhém živém albu součástí výročního vydání alba \"Breakfast in America\".\n\nV červenci 2006, byly znovu objeveny originální master nahrávky alba ve stodole bubeníka kapely Boba Siebenberga, spolu s videozáznamy. Pásky byly odeslány do Cups 'N Strings Studios v Santa Monice v Kalifornii, pro digitální remastering. Pásky byly zpočátku ve špatném technickém stavu, byla ale úspěšně převedeny. Remasterovaná CD verze originálního alba byla vydána 30. července 2002.\n\nVšechny skladba napsali Rick Davies a Roger Hodgson.\n\nPrvní strana\n\nDruhá strana\n\nPrvní strana\n\nDruhá strana\n\n\n\n2002 A&M nové vydání:\nVydání z roku 2002 bylo masterováno z originálních studiových pásků Gregem Calbim a Jayem Messinou ve Sterling Sound v New York. Vydání bylo pod dohledem Billa Levensona s uměleckou režií Vartana a designem Mika Diehla.\n\nAlbum – Billboard (Spojené státy)\nSingly – Billboard (Severní amerika)\n"}
{"id": "726701", "url": "https://cs.wikipedia.org/wiki?curid=726701", "title": "Severin", "text": "Severin\n\nSeverin může být:\n\n\n\n\n\n"}
{"id": "726703", "url": "https://cs.wikipedia.org/wiki?curid=726703", "title": "Střední průmyslová škola stavební a Obchodní akademie Kladno", "text": "Střední průmyslová škola stavební a Obchodní akademie Kladno\n\nStřední průmyslová škola stavební a Obchodní akademie Kladno (SPŠS a OA Kladno) vznikla na počátku 20. století, kdy se začalo na Kladensku těžit uhlí a spolu s ním se začala rodit Poldina huť. Proto zde vznikla poptávka po středoškolsky vzdělané hutnické a hornické inteligenci. Tehdy měla škola název: SPŠ horní Kladno. Avšak po zavření \"Poldovky\" nenacházeli studenti využití a proto na Kladensku tento obor vymizel. Přes název SPŠ horní Kladno, SPŠ hutní Kladno, SOŠ stavební Kladno se dostal až k současnému SPŠS a OA Kladno. Dlouholetým renomé a kvalitní výukou se škola těší širokému povědomí veřejnosti. Do školy dochází studenti z širokého okolí (např.: Kladensko, Rakovnicko, Mělnicko, Kralupsko a část Prahy). Kvůli klesající úrovní vědomostí studentů v celé republice je tato škola z původního druhého místa na 14. místě z celé České republiky. V dobách nedávno minulých se daly srovnávat výsledky SPŠS a OA Kladno se zdejším gymnáziem.\n\nNa škole pravidelně každý měsíc vychází časopis Student's life, který vychází v běžném papírovém vydání i internetové verzi. Redakce školního časopisu je sestavena ze studentů všech oborů. Časopis získal v roce 2014 3. místo za Nejlepší časopis Středočeského kraje\n\nŠéfredaktoři:\n\nBudova školy připomíná i dnes hornickou historii.\n\nObjekt školy stojí v samotném srdci Kladna a to před Sítenským mostem. Střední škola je v čele třech budov (v tzv. Účku). Po levé straně směrem od silnice je internát a po pravé základní škola. Nedaleko školy stojí i Gymnázium Kladno.\n\nNa nádvoří před \"účkem\" stála v letech 1971–1991 na žulovém podstavci socha Antonína Zápotockého v nadživotní velikosti, sochu vytvořil ve své vilce v Praze-Kunraticích Viktor Dobrovolný.\n\n\nMezi známé osobnosti, které zde studovaly patří: \n\nDélka studia je 4 roky. Škola nabízí následující studijní obory: \n\nDálkové studium v této době již není možné na této škole. Skončilo ve školním roce 2012/2013. Studovalo se pět let, po kterých se studium završilo maturitou. Posledními ročníky, které toho dálkové studium využily, byly z oborů stavebnictví a obchodní akademie.\n\nV současnosti se zde vyučuje obor: stavebnictví, technické lyceum, obchodní akademie, ekonomické lyceum. V minulosti ale i např. hutní, poštovní a peněžní služby.\n\nŠkola je vybavena pěti počítačovými učebnami, které slouží jak pro výuku informačních a komunikačních technologií, tak i pro výuku dalších odborných předmětů (Konstrukční cvičení, pozemní stavitelství, CAD, geodézie, písemná a elektronická komunikace, průmyslový design) a některých hodin výuky jazyků. Učebnou a laboratoří pro výuku chemie, biologie, fyziky či stavební laboratoří pro výuku předmětů praxe a stavební konstrukce. Stavebním dvorem pro výuku předmětu praxe a v neposlední řadě tělocvičnou či hřištěm.\n\n"}
{"id": "726707", "url": "https://cs.wikipedia.org/wiki?curid=726707", "title": "Lily Aldrinová", "text": "Lily Aldrinová\n\nLily Aldrinová je fiktivní postava z amerického seriálu \"Jak jsem poznal vaši matku\", kterou vytvořili Carter Bays a Craig Thomas. Postavu Lily hraje americká herečka Alyson Hannigan. Je žena Marshalla Eriksena a nejlepší kamarádka Robin Scherbatské. Lily je učitelka v mateřské školce a amatérská malířka.\n\nThomas vysvětlil, že Marshalla a Lily založil na sobě a na své ženě Rebece. Ta na něj byla ze začátku trochu naštvaná, ale od té doby, co se stala fanynkou seriálu \"Buffy, přemožitelka upírů\", souhlasila pod podmínkou, že ji bude hrát Alyson Hannigan. Hannigan chtěla dělat spíše komedii, protože předtím hrála v tetralogii prci, prci, prcičky a pro show byla tedy volná.\n\nLily vyrostla v Brooklynu v New Yorku. Je vnučka ženy jménem Lois a dcera Janice Aldrin, kterou Lily popisuje jako feministku. Autoři trvají na tom, že neexistují důkazy popírající, že její dědeček je Buzz Aldrin – a jako Buzz Aldrin, její dědeček říká, že bojoval v korejské válce. Její otec se jmenuje Mickey a je neúspěšný autor stolních her, který žije u svých rodičů. Janice a Mickey se rozvedli, když byla Lily malá. Mickey po mnoha letech Lily potkává na Den díkůvzdání v roce 2009.\n\nBěhem její střední a vysoké školy byla součástí gothické subkultury a měla načerno obarvené vlasy. Chodila s klukem jménem Scooter, s výmluvou jen proto, že vypadal jako Kurt Cobain. Marshalla potkala během prvního ročníku na Wesleyan University v roce 1996 a chodila s ním od vysoké školy.\nV epizodě „Say Cheese“, vysílané 22. března 2010 je Lily 32 let. Z toho se dá usoudit (alespoň podle Tedových vzpomínek), že se narodila v roce 1978.\n\nLily a Marshall se zasnoubili na podzim 2005, jak je ukázáno v díle „Pilot“. Ke konci první sezóny se svěří Robin, že neměla vedlejší myšlenky kromě svatby a že si před vztahem s Marshallem moc neužila života. Tyto pochybnosti zesílí, když podá přihlášku na výtvarný kurz v San Francisku. Původně Tedovi řekne, že se kurzu nezúčastní, protože nezvládla přípravný kurz, ale Marshall se dozví, že zvládla a přijali ji. Poté se pohádá s Marshallem a rozejdou se a Lily odjíždí na tříměsíční stáž.\n\nPo svém návratu do New Yorku přizná, že její přesvědčení odjet byla chyba, ale až za několik epizod se dá s Marshallem znovu dohromady. Po krátké době obnoví své zasnoubení. V desáté epizodě druhé série bylo zmíněno, že se Marshall s Lily do roku vezmou. Tak se nakonec stalo v poslední epizodě druhé série s názvem \"Something Borrowed\". Lily se rozhodne, že si nechá své příjmení.\n\nV roce 2005 na Den díkůvzdání je Lily zadržena za veřejné močení v St. Cloud v Minnesotě, když vyzkouší těhotenský test po návštěvě Marshallovy rodiny (jak bylo vysvětleno v epizodě \"Belly Full of Turkey\".)\n\nV třetí sérii bylo zjištěno, že Lily je shopaholička a chodí nakupovat (hlavně boty a kozačky), kdykoliv se stane něco špatného. Její kreditní karty jsou uchovány v „krabici hanby“ (epizoda \"Cupcake\"). Po zničení jejich svatebních šatů se jí prodavačka ptá, jak bude platit a Lily odpoví: „Kreditní…mi kartami“. S Marshallem bojovala s jejími účty z kreditních karet, když si chtěli kupovat nový byt a nakonec si Marshall našel práci ve velké podnikové firmě. Nakonec zjistili, že v blízkosti domu je čistička odpadních vod a je tam křivá podlaha. Ve čtvrté sérii se s Marshallem přestěhují do jejich nového domova.\n\nNa rozdíl od ostatních postav jako jediná poznala, že se Barney zamiloval do Robin v první epizodě čtvrté série s názvem \"Do I Know You?\". Lily, spolu s Tedem a Marshallem také příležitostně kouřili bagety (výraz Budoucího Teda pro marihuanu) během studií na koleji.\n\nV mnoha epizodách je ukázána s bisexuálními vlastnostmi.\nV první epizodě páté série přesvědčí Robin a Barneyho, aby se přiznali, že jsou pár. Udělala to tak, že když byli v pokoji, tak z druhé strany dveří vytáhla kliku a čekala, až si konečně promluví o jejich vztahu a napíšou jejich definici na papír. Robin a Barney nakonec na papír napsali nějaké poznámky, aby Lily uspokojili, ale přiznali se, že lhali, ale Lily poznamenala, že si neuvědomili, že nelhali. Bylo objeveno, že má dvojnici Jasmine, která je striptérka. Lily je tím neobvykle nadšená a je jí tolik uchvácená, že zaplatí sobě a Marshallovi soukromý tanec. Na konci večera se Lily s Jasmine vymění a k Marshallově hrůze spadne z pódia.\n\nI přes jejich špatné zkušenosti s dvojitými randemi Lily a Marshall zkusí další pokus. Pozvou Barneyho a Robin na společnou večeři, ale skončí bídně a Robin s Barneym řeknou Tedovi, že to byl nejvíce nudný večer vůbec. Barney a Robin si ale nakonec uvědomí, že Marshalla a Lily ztratili a jdou se jim omluvit. V epizodě „Bagpipes“ se Lily a Marshall dostanou kvůli špinavému nádobí do velké hádky a Barney naléhá na Marshalla, že by za to neměl být vůbec odpovědný. Lily ho vyhodí, po jeho nesouvislé argumentaci, která vyústí v několik dalších problémů. Když Barney a Robin přiznají Marshallovi a Lily své vlastní problémy, uvědomí si, jak mají pevný vztah a okamžitě jeden druhému odpustí.\n\nKdyž Barney popisuje Marshallovi svůj vztah jako depresivní, zjistí že je Barney nešťastný. Marshall spolu s Tedem požádá Lily, aby jim pomohla rozdělit Barneyho a Robin, vzhledem k jejím bohatým zkušenostem s plánováním rozchodů. Lily se snaží, aby se dostali do velké hádky; to sice nevyjde, ale ve společném rozhovoru si Barney a Robin uvědomí že spolu jako pár nefungují a rozejdou se.\n\nV epizodě „Big Days“ se Marshall a Lily pohádají o jejím plánovaném těhotenství. Lily plánovala romantickou večeři doma se svíčkami a banjo hudbou, ale zjistila, že Marshall volal svému otci a řekl mu, že se pokoušejí, aby byla Lily těhotná. Marshall argumentuje, že otec je součástí jeho života a že si to zaslouží vědět, ale Lily pana Eriksena nemůže vystát za jeho neustálé telefonáty a dominantní osobnost. Nakonec se oba usmíří a Marshall připouští, že je jeho otec poněkud šílený a velmi nadšený stejně jako Marshall.\n\nVe čtvrté epizodě šesté série Lily a Marshall diskutují o svých obavách, že nejsou ještě připraveni mít dítě. Poté společně souhlasí, že na to, aby se stali rodiči nemusí spěchat a spontánně se rozhodnou, že se pojedou bavit na Coney Island.\n\nLily a Marshall navštíví Stuarta a Claudii (epizoda \"Baby Talk\"), kteří mají potíže s pojmenováním jejich právě narozeného dítěte. Lily a Marshall se snaží každý sám vymyslet jméno pro jejich dítě- Marshallova jména pro kluka Lily odmítá kvůli jejím předchozím zkušenostem s problémovými žáky ve školce a Marshall zase odmítá Lilyina jména pro holčičku kvůli jeho zkušenostem z krásnou dívkou od něj ze třídy a striptérkou. Nakonec se Lily s Marshallem rozhodnou dát dítěti neutrální jméno Jamie, vhodné jak pro chlapečka, tak pro holčičku. Lily ale později toto jméno, odmítne, protože problémový kluk v její třídě se jmenuje Jamie.\n\nV poslední epizodě šesté série si Lily myslí, že má otravu jídlem, na konci epizody ale vyjde najevo, že je těhotná.\n\nMarshall a Lily se potkali první den na Wesleyan University. Chodili spolu, zamilovali se do sebe a byli spolu 10 let. Plánovali se vzít dříve, ale Lily z toho nakonec vycouvala a jela na tříměsíční výtvarný kurz do San Franciska. Když se vrátí, zpočátku jí Marshall odmítal vzít zpět, ale po nějaké době se usmířili a obnovili zasnoubení. Vzali se na břehu moře, ale jejich sňatek trval pouhých 12 sekund. Podruhé se vzali v zahradě s jejich nejbližšími přáteli a napotřetí, pár minut po jejich druhé svatbě se vzali oficiálně potřetí a naposledy.\n\nScooter (nebo Bill, jak se jmenuje teď) byl Lilyn přítel ze střední školy, s kterým chodila jen proto, že vypadal jako Kurt Cobain. Připouští Marshallovi, že se ze Scooterem dostali do fyzické intimity, ale neměli sex. Pokusí se narušit svatbu Marshalla a Lily, aby získal Lily zpět, ale nepovede se mu to. Scootera hraje herec David Burtka, ve skutečnosti přítel Neila Patricka Harrise.\n\nLily několikrát přiznala, i když většinou jako vtip, že shledává svou nejlepší kamarádku Robin sexuálně atraktivní. Ve skutečnosti, když si Lily stěžovala, že její vztah s Marshallem znamenal „žádné lesbické zkušenosti na vysoké“, Robin ji políbí. V epizodě „The Scorpion and the Toad“ z druhé série Lily řekne, že má Robin skvělý zadek. V epizodě čtvrté série s názvem „Do I Know You?“ Lily přiznává Barneymu, že si nemohla nevšimnout Robinina skvělého těla. V epizodě páté série s názvem „Robin 101“ Lily prozradí, že Robin byla předmětem jejích některých sexuálně „matoucích snů“. V epizodě „The Perfect Cocktail“ zjistíme, že kdykoliv Lily pije martini, chce se jí líbat s Robin.\n\nLily projevila zájem a zároveň i znechucení k sexuálnímu životu Barneyho. Ve druhé sérii v epizodě \"World's Greatest Couple\" usnou ve společné posteli, což vede k Barneyho panickému záchvatu, že jsou ve vztahu. Lily také ukazuje nevhodnou úroveň zájmu o Barneyho ložnici, zvláště v epizodách „The Goat“, „Miracles“, „The Naked Man“ a „The Rough Patch“. Když v epizodě „Bagpipes“ Barney cítí, že Lily Marshalla využívá, tak mu popisuje kroky, jak by se k ní měl jako přítel choval.\n"}
{"id": "726713", "url": "https://cs.wikipedia.org/wiki?curid=726713", "title": "Bohuslav Kozák", "text": "Bohuslav Kozák\n\nBohuslav Kozák (28. října 1903 Ubušín – 13. listopadu 1938 Olomouc) byl český malíř a středoškolský profesor.\n\nNarodil se 28. října 1903 v Ubušíně, jeho otec Jan Kozák zde působil jako ředitel školy. Po vystudování reálného gymnázia v Čáslavi studoval několik let architekturu, pak Akademii výtvarných umění v Praze jako žák profesora Nechleby. Působil téměř deset let jako středoškolský profesor na Slovensku – nejprve v Trnavě, později ve Zlatých Moravcích a Levicích. Byl členem Umělecké besedy slovenské, jejichž výstav se často účastnil. Na podzim 1938 onemocněl hnisavou angínou, které v nemocnici v Olomouci podlehl.\n\nV roce 1939 proběhla v Topičově saloně v Praze výstava jeho děl, kterou připravili jeho přátelé. K příležitosti výstavy vyšla také monografie.\n\nAčkoliv zemřel v 35 letech, vytvořil řadu pozoruhodných děl. Před experimenty dával přednost dokonalé malbě. Věnoval se především figurální kresbě a malbě.\n\n\n"}
{"id": "726714", "url": "https://cs.wikipedia.org/wiki?curid=726714", "title": "Jitřní dar", "text": "Jitřní dar\n\nJitřní dar (lat. \"donum matutinale\", něm. \"Morgengabe\") býval dar, který muž dával ženě po první noci od uzavření manželství.\n\nVyskytoval se především v právu Franků, zpočátku bez smyslu potvrzení předmanželského panenství, od 13. století ale začal převažovat právě tento jeho význam. Jeho dodržování se do moderní doby zachovalo především u německé šlechty, kodifikován však byl i např. ve všeobecném zákoníku občanském, který na českém území platil až do roku 1950.\n\n"}
{"id": "726726", "url": "https://cs.wikipedia.org/wiki?curid=726726", "title": "Václav Svoboda (fotbalista)", "text": "Václav Svoboda (fotbalista)\n\nVáclav Svoboda (6. července 1920, Plzeň - 24. října 1977) byl český fotbalista, záložník, reprezentant Československa.\n\nHrál za Viktorii Plzeň. V československé lize nastoupil ve 174 utkáních a dal 8 gólů. Za československou reprezentaci odehrál 10. října 1948 v Basileji utkání se Švýcarskem, které skončilo 1-1. Ze reprezentační B-tým nastoupil v roce 1949 ve 3 utkáních. Finalista Českého poháru 1944.\n\n\n"}
{"id": "726727", "url": "https://cs.wikipedia.org/wiki?curid=726727", "title": "Tureček", "text": "Tureček\n\nTureček může být:\n\n\n\n\n"}
{"id": "726734", "url": "https://cs.wikipedia.org/wiki?curid=726734", "title": "Stephen Kovacevich", "text": "Stephen Kovacevich\n\nStephen Kovacevich (* 17. října 1940, San Pedro, Los Angeles, Kalifornie, USA) je americký pianista a dirigent. Jeho otec byl Chorvat a matka Američanka. První koncert odehrál ve svých jedenácti letech. Jeho manželkou byla Martha Argerichová, s níž měl jednu dceru.\n\n"}
{"id": "726735", "url": "https://cs.wikipedia.org/wiki?curid=726735", "title": "Marib", "text": "Marib\n\nMarib ( ) je město v Jemenu, které se nachází ve stejnojmenné provincii. Leží přibližně 120 kilometrů na východ od jemenského hlavního města San'á. Při archeologickém průzkumu, který byl prováděn v 50. letech 20. století, byly poblíž města objeveny starověké umělecké předměty a stavby včetně chrámu boha Měsíce, který pochází ze 7. století před n. l.\n\nHistorické město Marib bývalo hlavním městem Sabejské říše. To bylo původně zavodňováno údolní přehradou, která byla postavena mezi dvěma místními pahorky. V 6. století n. l. prý ale byla tato hráz protržena, a to zřejmě etiopskými nájezdníky. Po těchto událostech město Marib zpustlo a celá Sabejská říše byla zavátá pouštním pískem.\n"}
{"id": "726738", "url": "https://cs.wikipedia.org/wiki?curid=726738", "title": "Třída Hajen", "text": "Třída Hajen\n\nTřída Hajen byla třída dieselelektrických ponorek postavených pro Švédské námořnictvo. Tvořilo ji celkem šest jednotek. Švédské námořnictvo je zařadilo v letech 1957–1960 a provozovalo do roku 1980. Ve své době to byly největší švédské ponorky. Byly to první švédské ponorky vybavené šnorchlem.\n\nPonorky třídy \"Hajen\" představovaly první generaci švédských ponorek ovlivněnou německou ponorkou U-3503 typu \"XXI\". Tu 8. května 1945 potopila vlastní posádka ve švédských teritoriálních vodách poblíž Goteborgu. Švédi ji 24. srpna 1946 vyzdvihly a pečlivě prozkoumali. Ponorky zkonstruovala švédská loděnice Kockums v Malmö. Celkem bylo postaveno šest jednotek. Jejich stavba byla objednána v letech 1949 a 1952. Do služby vstoupily v letech 1957–1960. Na stavbě se podílela ještě loděnice Karlskronavartet v Karlskroně.\n\nJednotky třídy \"Hajen\":\n\nVýzbroj tvořily čtyři 533mm torpédomety pro které bylo neseno celkem osm torpéd. Alternativně mohly nést námořní miny. Pohonný systém tvořily dva diesely Pielstick o výkonu 1660 hp a dva elektromotory ASEA o výkonu 2300 hp, roztáčející dva lodní šrouby. Nejvyšší rychlost dosahovala 16 uzlů na hladině a 20 uzlů pod hladinou. Operační hloubka ponoru byla 150 metrů.\n\n"}
{"id": "726746", "url": "https://cs.wikipedia.org/wiki?curid=726746", "title": "Birth of the Dead", "text": "Birth of the Dead\n\nBirth of the Dead je kompilační dvojalbum skupiny Grateful Dead. Obsahuje dva disky, na jednom jsou studiové a na druhém koncertní nahrávky. Album vyšlo v roce 2003.\n\n"}
{"id": "726747", "url": "https://cs.wikipedia.org/wiki?curid=726747", "title": "Theodor Gomperz", "text": "Theodor Gomperz\n\nTheodor Gomperz (29. března 1832, Brno – 29. srpna 1912, Baden (Dolní Rakousy)) byl rakouský německy píšící filozof a klasický filolog židovského původu narozený na Moravě. Zabýval se především starořeckou filozofií.\n\nStudoval filozofii, filologii a práva na vídeňské univerzitě, kde po absolvování působil jako pedagog. V roce 1875 se stal řádným profesorem filologie.\n\nJeho syn, Heinrich Gomperz, se stal profesorem filozofie. Bratr Julius Gomperz byl brněnským podnikatelem a politikem.\n\n\n"}
{"id": "726749", "url": "https://cs.wikipedia.org/wiki?curid=726749", "title": "Jon Hendricks", "text": "Jon Hendricks\n\nJon Hendricks (16. září 1921, Newark, Ohio, USA – 22. listopadu 2017 Manhattan, New York)) byl americký jazzový zpěvák a textař. \n\nPocházel z velké rodiny – měl čtrnáct sourozenců. Svou pěveckou kariéru zahájil v sedmi letech. V devíti dostal lekce od svého souseda, klavíristy Arta Tatuma. V letech 1942 až 1946 působil v armádě a následně studoval právo, avšak brzy se začal věnovat výhradně jazzu. Roku 1957 začal spolu s Davem Lambertem a Annie Ross vystupovat v triu pod názvem Lambert, Hendricks & Ross. V roce 1966 nahrál ve spolupráci se skupinou The Warlocks píseň „Fire in the City“ – kapela se později proslavila pod názvem Grateful Dead a tato konkrétní nahrávka vyšla na jejím kompilačním albu \"Birth of the Dead\". Dále spolupracoval například s Theloniem Monkem, Georgem Russellem či Davem Brubeckem. V roce 1993 získal cenu NEA Jazz Masters.\n"}
{"id": "726756", "url": "https://cs.wikipedia.org/wiki?curid=726756", "title": "Dax", "text": "Dax\n\nDax má více významů:\n\n"}
{"id": "726757", "url": "https://cs.wikipedia.org/wiki?curid=726757", "title": "Dvojalbum", "text": "Dvojalbum\n\nDvojalbum (z anglického Double album) je hudební album obsahující dva disky. Za první dvojalbum je označováno album Benny Goodmana \"Live at Carnegie Hall\", vydané u Columbia Records v roce 1950. Za první rockové dvojalbum je označováno \"Blonde on Blonde\" od Boba Dylana, v přibližně stejnou dobu vyšlo také dvojalbum \"Freak Out!\" od The Mothers of Invention.\n\n"}
{"id": "726762", "url": "https://cs.wikipedia.org/wiki?curid=726762", "title": "Élisabeth Roudinescová", "text": "Élisabeth Roudinescová\n\nÉlisabeth Roudinescová (* 10. září 1944, Paříž) je francouzská historička a psychoanalytička židovsko-rumunského původu. Jejími nejznámějším díly jsou dvoudílné\" Dějiny francouzské psychoanalýzy\" (\"Histoire de la psychanalyse en France\"), \"Psychoanalytický slovník\" (\"Dictionnaire de la psychanalyse\"), který napsala s Michelem Plonem, a životopis Jacquese Lacana (\"Jacques Lacan. Esquisse d'une vie, histoire d'un système de pensée\"). Je profesorkou historie na univerzitě Paris VII.\n"}
{"id": "726765", "url": "https://cs.wikipedia.org/wiki?curid=726765", "title": "Takoví jsme byli", "text": "Takoví jsme byli\n\nTakoví jsme byli, anglicky The Way We Were, je americké romanticko-psychologické filmové drama z roku 1973 společnosti Columbia Pictures režiséra Sydneyho Pollacka s Robertem Redforem a Barbrou Streisandovou v hlavní roli. Jde o komorně laděný retro-příběh dvou typově naprosto rozdílných lidí, které vzájemná láska na nějaký čas spojila. Film získal dva Oscary za filmovou hudbu a nejlepší píseň (zpěv Barbra Streisandová), kromě toho byl nominován i na další 4 ceny Americké akademie filmových umění a věd v kategorii výprava, kamera, kostýmy a nejlepší herečka v hlavní roli.\n\nDěj začíná někdy v druhé polovině 30. let 20. století. Katie Morosky (Barbra Streisandová) je aktivní idealisticky založená mladá židovská dívka, která během svých univerzitních studií pracuje jako levicová politická aktivistka, bojuje například proti španělským fašistům a německým nacistům v právě probíhající Španělské občanské válce. Zde na univerzitě se poprvé setkává na hodinách literatury v atraktivním mladým mužem Hubbellem Gardnerem (Robert Redford), který právě zahajuje svoji dráhu spisovatele a scenáristy. Oba mladí lidé jsou si vzájemně sympatičtí a začnou se mírně kamarádit, nicméně k vážnému vztahu mezi nimi dojde až mnohem později v průběhu 2. světové války, v době, kdy Hubbell slouží v Americkém námořnictvu a Katie pracuje v rozhlasu i jako telefonní spojovatelka. Ještě v průběhu války ale dojde mezi nimi - z důvodů velké rozdílnosti jejich povah (mimo jiné, protože Katie je rozesmutněná z úmrtí amerického prezidenta Franklina Delano Roosevelta na jaře roku 1945) - k první vážné roztržce, která vypadá na rozchod, který se ale nakonec neuskuteční a oba dva hlavní hrdinové zůstanou spolu. Po válce se Hubbell stane úspěšným hollywoodským scenáristou. Avšak na počátku 50. let nastává v jejich vztahu další krizová situace kdy 12 známých hollywoodských filmařů je obviněno z levicového smýšlení a je zapsáno na tzv. černou listinu (někteří z nich jsou i obviněni a později odsouzeni do vězení). Katie přichází do jiného stavu, ale těsně před porodem se jejich vztah rozpadne definitivně.\n\n"}
{"id": "726766", "url": "https://cs.wikipedia.org/wiki?curid=726766", "title": "Troy Davis", "text": "Troy Davis\n\nTroy Davis (9. října 1968 – 21. září 2011) byl Američan usvědčený, odsouzený a následně popravený za vraždu policisty Marka MacPhaila 19. srpna 1989 v Savannah, v americkém státě Georgia.\n\nJeho poprava byla několikrát odložena kvůli nejasnostem o jeho vině. Několik známých osobností z celého světa (byli to např. Jimmy Carter, bývalý guvernér státu Georgia a bývalý prezident USA, papež Benedikt XVI., americký herec Mike Farrell, bývalý ředitel FBI William S. Sessions…) žádalo o milost pro Troye Davise. Milost byla však několikrát zamítnuta. Dne 21. září 2011 byl krátce před 11. hodinou místního času upoután na popravčí lehátko ve státní věznici v Butts county a zhruba v 10.53 začala poprava. Krátce po podání smrtící injekce byl v 11.08 Davis prohlášen za mrtvého.\n\nNa jeho pohřeb 1. října 2011 přišlo více než 1000 lidí.\n"}
{"id": "726773", "url": "https://cs.wikipedia.org/wiki?curid=726773", "title": "Thomas Keith", "text": "Thomas Keith\n\nThomas Keith, MD, LL.D., FRCS (27. května 1827, St Cyrus, Aberdeenshire, Skotsko, Spojené království - 9. října 1895, Londýn) byl skotský lékař a amatérský fotograf působící ve Viktoriánském období. Byl jedním ze sedmi synů Dr. Alexandra Keitha, jednoho z ministrů, který spoluzaložil Nonkonformistickou skotskou církev (1791 - 1880), jeho matka byla Jane Blaikieová (1793-1837), sestra sira Thomase Blaikieho, skotského soudce. Tři bratři Thomase Keitha provozovali také lékařskou profesi.\n\nVystudoval střední školu v Aberdeenu, následně umění na Marischal College a v roce 1845 získal vzdělání v medicíně v Edinburghu. Byl autorem novinek jak v chirurgii tak i ve fotografii. Získal kvalifikaci v chirurgii na University of Edinburgh, po kterém se odstěhoval do Turína, v roce 1851 se opět vrátil do Edinburghu.\n\nSe svým bratrem propagovali použití chloroformu jako anestetikum. Byl také jedním ze zakládajících členů fotografické společnosti ve Skotsku. Stal se prominentním gynekologem a specialistou na vaječníky a onemocnění dělohy. Byl blízkým přítelem Josepha Listera a byl jedním z prvních chirurgů, kteří představili Listerovy dezinfekční postupy ve své ordinaci.\n\nVe fotografii používal kalotypii. Jeho práce projevovala velkou uměleckou zručnost a zvládnutí chemických procesů. Často chodil na fotografické výlety po Edinburghu se svým švagrem Johnem Forbesem Whitem. Vzhledem k pracovnímu vytížení, způsobeným lékařskou praxí, fotografii po roce 1859 zanedbával, ale do té doby se mu podařilo vytvořit vzácný fotografický záznam Edinburghu devatenáctého století. Jeho snímky a negativy jsou uloženy v edinburské Ústřední knihovně, skotské národní portrétní galerii, Royal Scottish Academy, Národním muzeu fotografie, filmu a televize, Kanadském centru architektury, muzeu George Eastman House nebo centru Harry Ransom Center.\n"}
{"id": "726780", "url": "https://cs.wikipedia.org/wiki?curid=726780", "title": "Superligaen", "text": "Superligaen\n\nSuperligaen je nejvyšší dánská fotbalová soutěž. V soutěži hraje 14 klubů, na konci sezóny poslední dva sestupují do nižší soutěže, dánské první divize. Mistrem za sezónu 2016/17 je FC Kodaň.\n\nSuperligaen nahradila v roce 1991 dánskou 1. division, která byla do té doby nejvyšší fotbalovou ligovou soutěží v zemi (a poté se stala dánskou druhou ligou). Superligaen se účastnilo od jejího založení až po sezónu 1995/96 vždy 10 týmů. V roce 1991 se premiérová sezóna odehrála na jaře, každý celek hrál se všemi ostatními dvakrát (každý tým tedy absolvoval 18 zápasů). Od léta 1991 se struktura soutěže rozdělila do dvou let: v první podzimní polovině sezóny se hrál systém každý dvakrát s každým (čili opět 18 zápasů pro každý klub). V jarní části poslední dva týmy nehrály, body osmi zbývajících klubů se podělily dvěma a pokračovalo se v systému každý s každým (nyní tedy jen 14 zápasů pro jednotlivé celky). Dohromady tak těchto osm mužstev odehrálo v sezóně 32 utkání.\n\nZ tohoto systému se upustilo před sezónou 1995/96, kdy se počet soutěžících týmů zvedl na dvanáct. Od tohoto ročníku se hrálo třikrát každý s každým (= 33 zápasů pro jednotlivá mužstva za sezónu). V první sezóně reorganizované ligy se stala sponzorem společnost Coca-Cola (název ligy zněl Coca-Cola Ligaen). Po ní v následující sezóně 1996/97 převzala sponzorství společnost Faxe Brewery a liga dostala název Faxe Kondi Ligaen. Před sezónou 2001/02 se stala hlavním sponzorem skandinávská letecká společnost Scandinavian Airlines System a jméno ligy se opět měnilo, tentokrát na SAS Ligaen. Od počátku sezóny 2010/11 byl přijat název Superligaen. Od ledna 2015 byl přijat nový sponzorský název soutěže Alka Superliga.\n\nPřed sezónou 2016/17 se počet týmů zvýšil na 14 a zavedl se nový systém ligy. Ročník se hraje stylem dvakrát každý s každým (tedy 26 zápasů pro každé mužstvo, jednou na domácím hřišti, jednou na hřišti soupeře). Poté se hrají dvě skupiny, osmičlenná o udržení (z ní vzejdou 2 sestupující) a šestičlenná o titul (vzejde z ní nový mistr ligy) se složitějším formátem.\n\n"}
{"id": "726781", "url": "https://cs.wikipedia.org/wiki?curid=726781", "title": "FreeArc", "text": "FreeArc\n\nFreeArc je kompresní počítačový program vytvořený Bulatem Ziganshinem. Zahrnuje LZMA, PPMD, TrueAudio a další kompresní algoritmy pro multimédia (dochází k automatickému přepínání dle typu souboru). Další běžné kompresní algoritmy včetně ZIP, RAR atd. Obsahuje speciální algoritmus pro dosažení vysoké rychlosti komprese. Není příliš rozšířený.\n\n"}
{"id": "726782", "url": "https://cs.wikipedia.org/wiki?curid=726782", "title": "Baarle", "text": "Baarle\n\nBaarle je město na nizozemsko-belgické hranici rozdělené mezi oba státy. Belgická část se oficiálně jmenuje Baarle-Hertog \"(3 000 obyvatel)\", nizozemská Baarle-Nassau \"(6 000 obyvatel)\". \n\nStátní hranice neprochází městem souvisle, ale rozděluje území na mnoho enkláv a exkláv. Jde o 22 exkláv belgických oddělených od mateřského státu několika kilometry nizozemského území, v nichž se nachází 7 exkláv nizozemských oddělených jen desítkami až stovkami metrů od zbytku státu. Jedná se o nejsložitější průběh státní hranice v Evropě, která zde rozděluje i jednotlivé domy včetně městského úřadu. Mezi oběma státy byla uzavřena dohoda, že obyvatelé náležejí k tomu státu, ve kterém se nachází hlavní vstupní dveře do budovy. Pro jednodušší rozlišení je na popisném čísle budovy znázorněna vlajka příslušného státu. Problém vznikl již v průběhu středověku během dělení panství. Po vzniku samostatné Belgie v roce 1830 bylo ustanoveno několik komisí, které měly za úkol problematický průběh státní hranice v Baarle vyřešit. Současná podoba byla definitivně potvrzena v roce 1995. Ve městě fungují současně belgické i nizozemské veřejné služby (školy, pošty, telefonní operátoři a tp.), policejní stanice se nachází na území Nizozemí, ale slouží zde společně policisté obou států. Administrativně náleží obec Baarle-Hertog k belgické provincii Antverpy a Baarle-Nassau k nizozemskému Severnímu Brabantsku.\n\n"}
{"id": "726783", "url": "https://cs.wikipedia.org/wiki?curid=726783", "title": "Pleticha", "text": "Pleticha\n\nPleticha může být:\n\n\n"}
{"id": "726784", "url": "https://cs.wikipedia.org/wiki?curid=726784", "title": "Tomaszów Lubelski", "text": "Tomaszów Lubelski\n\nTomaszów Lubelski je okresní město lublinského vojvodství v Polsku. V roce 2009 zde žilo cca 19 900 obyvatel.\nNachází se v Národním parku Roztocze, asi 20 km od ukrajinské hranice na státní silnici č. 17 (mezinárodní trasa E 372) Varšava - Hrebené.\n\nPočátky města se datují do prvních let 17. století, kdy vzniká první osada - její název je Jelitov. V roce 1613 je přejmenována na Tomaszów. Jeho rozvoji prospívá výhodné položení na obchodních cestách mezi centrem a jihovýchodem a již v r. 1621 obdržel Tomaszów městská práva od krále Zikmunda III. Vasy. Ve druhé polovině 18. století v důsledku dělení polského království přešel Tomaszów pod rakouskou jurisdikci a v r. 1775 v důsledku obrovského požáru došlo prakticky ke zničení města.\n\nV 19. století byli ve městě v době polského povstání proti Rusku formovány dobrovolnické pluky, následkem pozdějších represí bylo zastřeleno 23 obyvatel města. Tomaszów se stává v roce 1867 okresním sídlem.\n\nV r. 1915 v době probíhajících bojů 1. světové války došlo poblíž Tomaszowa k bitvě mezi rakouskou a ruskou armádou a po získání nezávislosti Polska začal rozvoj nejen města, ale celého regionu. To netrvalo dlouho, neboť po vypuknutí 2. světové války bylo město již v r. 1939 bombardováno německou armádou a v letech okupace byla vyvražděna nebo zahynula více jak polovina obyvatel.\n\nV dobách komunismu bylo město rozšiřováno prakticky do dnešní podoby. Ve městě se zachoval dřevěný farní kostel z r. 1627, přestavěný v r. 1727 a několik dalších staveb z konce 19. století.\n\n\n"}
{"id": "726785", "url": "https://cs.wikipedia.org/wiki?curid=726785", "title": "Srbská SuperLiga", "text": "Srbská SuperLiga\n\nSrbská SuperLiga (srbsky Суперлига Србије, Superliga Srbije) je nejvyšší srbská fotbalová ligová soutěž pořádaná od roku 2006 po rozpadu soustátí Srbsko a Černá Hora. V soutěži hraje 16 klubů, na konci sezóny poslední dva sestupují do nižší soutěže, srbské první divize.\n\nZdroj:\n"}
{"id": "726794", "url": "https://cs.wikipedia.org/wiki?curid=726794", "title": "Anhydritová podlaha", "text": "Anhydritová podlaha\n\nAnhydritová podlaha je podlahový potěr skládající se z anhydritu, kameniva (až do velikosti zrna 8 mm) a přidané vody. Pro zlepšení zpracování mohou být dodány chemické doplňky. Podlaha nesmí být vystavena trvalé vlhkosti, proto je tento potěr vhodný zejména pro suché prostory v budově. Ve srovnání s cementovým potěrem má anhydritový potěr nižší pevnost a může být proto méně zatížen.\n\nMůže být náhradou betonových podlah pro občanskou výstavbu a lehký průmysl. Anhydritové podlahy pomohly rozvoji ve výstavbě v oblasti odhlučnění vnitřních prostor a zateplení.\n\nPro výrobu anhydritových podlah se používá nejčastěji termický anhydrit, který vzniká (po tepelném zpracování) z energosádrovce. Další možnost je syntetický anhydrit. Syntetický anhydrit vzniká jako vedlejší produkt při výrobě kyseliny. Další a poslední je přírodní anhydrit. \n\nAnhydrit je jen jedna ze složek pří výrobě anhydritové podlahy. Další složky jsou voda a písek frakce 0/4 (tj. zrno o velikosti 0 až 4 mm) a blíže nespecifikovaná chemie, která ulehčuje roztékání namíchané směsi. \n\nJeden kubický metr anhydritové lité podlahy váží v suchém stavu cca 2 100 kilogramů, v mokrém stavu při ukládání cca 2 400 kg a jeho přibližné složení je následovné:\n\nZásadní rozdíl v chování anhydritového pojiva od cementového je v tom že se při reakci s vodou nesmršťuje. Díky této vlastnosti má pak podlaha vylitá anhydritem vyšší pevnost.\n\n\nJediná výrazně záporná stránka anhydritové podlahy je reakce na vodu. Při větším promočení anhydritové podlahy dochází ke znatelnému snížení pevnosti ve všech směrech. Po vysušení podlahy se vracejí parametry před promočením. \n\nDalší nevýhodou je vytvoření nesoudržné vrstvy tzv. šlem (sintr) na povrchu vytvrzeného anhydritu, kterou je nutné před pokládkou lepené krytiny odstranit. Lze ji odstranit buď 36 až 48 hodin po zalití ostrou hranou škrabky na led nebo až po úplném vysušení a to pomocí podlahové brusky s brusným kotoučem na betonové povrchy.\n\n\nProvádějí se na pevný podklad. Strop nebo základová deska. Tento druh konstrukce není vhodný do občanské výstavby.\n\nProvádějí se na separační vrstvu. Jako podklad většinou slouží tepelná nebo kročejová izolace.\n\nSkladba se skládá z mezery mezi podkladní vrstvou a anhydritem. Jako podklad pro anhydritovou podlahu slouží většinou OSB desky.\n\n"}
{"id": "726797", "url": "https://cs.wikipedia.org/wiki?curid=726797", "title": "Nemzeti bajnokság I", "text": "Nemzeti bajnokság I\n\nNemzeti bajnokság I (od roku 2011 sponzorským názvem OTP Bank liga) je nejvyšší maďarská fotbalová ligová soutěž. V sezóně 2015/16 se stal mistrem klub Ferencváros.\n\n\n"}
{"id": "726802", "url": "https://cs.wikipedia.org/wiki?curid=726802", "title": "Internet Architecture Board", "text": "Internet Architecture Board\n\nInternet Architecture Board (zkratka IAB) je výbor pověřený dohledem nad technickým a inženýrským rozvojem Internetu v Internet Society (ISOC). Dohlíží nad mnoha úkoly, z nichž nejdůležitější je Internet Engineering Task Force (IETF) a Internet Research Task Force (IRTF). Základ výboru vznikl v roce 1979 v organizaci DARPA spadající pod Ministerstvo obrany Spojených států amerických a nesl název Internet Configuration Control Board; během září 1984 byl přejmenován na Internet Advisory Board, v květnu 1986 byl přejmenován na Internet Activities Board (jméno bylo změněno, ale zkratka zůstala stejná). Nakonec byl v lednu 1992 název změněn na Internet Society (ISOC), což byl důsledek transformace Internetu ze subjektu vlády USA na subjekt mezinárodní a veřejný.\n\nMezi současné povinnosti IAB patří:\n\n\nIAB silně podporuje názor Divize poradního výboru Národní vědecké nadace Oddělení sítě, komunikace, výzkumu a infrastruktury, které v parafrázi, charakterizuje jako neetické a nepřijatelné jakékoliv činnosti, které úmyslně:\n\n\n"}
{"id": "726803", "url": "https://cs.wikipedia.org/wiki?curid=726803", "title": "Ligat ha'Al", "text": "Ligat ha'Al\n\nLigat ha'Al ( ליגת העל, \"Ligat Ha`Al\", doslova Superliga) je nejvyšší izraelská fotbalová soutěž. Založena byla v roce 1999 a od té doby jí kraluje tzv. Velká čtyřka Makabi Haifa (7 titulů), Makabi Tel Aviv (4 tituly), Bejtar Jeruzalém (2 tituly), Hapoel Tel Aviv (2 tituly). Jen v letech 2012 a 2016 ji dokázal vyhrát jiný klub.\n\nSoutěž navazuje na tzv. Ligu Leumit (nyní název 2. nejvyšší soutěže), která se hrála v letech 1954–1999. Tu krom Velké čtyřky vyhrály ještě Hapoel Petach Tikva (1954–55, 1958–59, 1959–60, 1960–61, 1961–62, 1962–63), Makabi Netanja (1970–71, 1973–74, 1977–78, 1979–80, 1982–83), Hapoel Beerševa (1974–75, 1975–76), Hakoah Ramat Gan (1964–65, 1972–73), Bnei Jehuda Tel Aviv (1989–90), Hapoel Haifa (1998–99), Hapoel Kfar Saba (1981–82) a Hapoel Ramat Gan (1963–64).\n"}
{"id": "726804", "url": "https://cs.wikipedia.org/wiki?curid=726804", "title": "Tomáš Edel", "text": "Tomáš Edel\n\nTomáš Edel (3. října 1951 Praha – 27. dubna 2010 Český Dub) byl český historik, který učinil objevy ze středověkých dějin Českého Dubu, ředitel českodubského Podještědského muzea.\n\nVyrůstal v Praze na Malé Straně, v letech 1974–1980 studoval dálkově na Filozofické fakultě Univerzity Karlovy obor národopis-historie. Pracoval v Národním muzeu mezi lety 1972–1980, po skončení školy učil na střední škole a od roku 1985 začal ředitelovat Podještědské muzeum, kde působil až do své smrti. V roce 1991 se podařilo objevit ve sklepích obytných domů na místě starého zámku rozsáhlé pozůstatky původní pozdněrománské johanitské komendy (založené po roce 1237). V roce 1992 objevil ve věži českodubského kostela skříň s gotickou šablonovitou výzdobou (asi z konce 15. století). Psal články národopisné i historické o Podještědí. Svůj zájem o johanity také využil v kontroverzní práci identifikující autora tzv. Dalimilovy kroniky jako komtura Jindřicha z Varnsdorfu.\n\n\n"}
{"id": "726805", "url": "https://cs.wikipedia.org/wiki?curid=726805", "title": "Sonic Boom", "text": "Sonic Boom\n\nSonic Boom je devatenácté studiové album a první po 11 letech od americké hard rockové skupiny Kiss. Album vyšlo 6. října 2009. Album produkovali Paul Stanley a Greg Collins a také to je první studiové album v sestavě s kytaristou Tommy Thayerem.Desku přijala pozitivně jak kritika tak veřejnost. V prvním týdnu se prodalo 108.000 kopií.\n\n\nAlbum\n"}
{"id": "726806", "url": "https://cs.wikipedia.org/wiki?curid=726806", "title": "Josef Laštovica", "text": "Josef Laštovica\n\nJosef Alois Laštovica (1. listopadu 1925, Jimramov – 17. května 2012, Řím) byl český římskokatolický kněz působící od roku 1950 v Římě.\n\nVystudoval gymnázium na Velehradě a v Brně, kde v roce 1944 odmaturoval. Poté studoval Lékařskou fakultu Masarykovy univerzity v Brně, ale z politických důvodů byl po třetím ročníku vyloučen. Pracoval jako pomocný dělník ve strojírnách a v roce 1949 emigroval do Německa, protože v Československu mu hrozilo vězení. V roce 1950 odešel studovat do Říma a dne 3. července 1955 zde byl vysvěcen na kněze. V letech 1955–1956 byl prefektem Papežské koleje Nepomucenum, poté sekretářem Pastoračního ústavu Lateránské univerzity. V roce 1962 získal doktorát z teologie. V letech 1963 až 1968 pracoval jako generální sekretář Lateránské univerzity a poté až do roku 1992 v Kongregaci pro zasvěcený život. Po sametové revoluci začal v Československu přednášet bioetiku. Kromě toho se stal postulátorem blahořečení řeholní sestry boromejky Marie Vojtěchy Hasmandové.\n\nDne 5. prosince 2007 mu brněnský biskup Vojtěch Cikrle udělil medaili sv. Petra a Pavla za kněžskou službu.\n\n"}
{"id": "726807", "url": "https://cs.wikipedia.org/wiki?curid=726807", "title": "Šachimardanská exkláva", "text": "Šachimardanská exkláva\n\nŠachimardanská exkláva (uzbecky \"Shohimardon/Шоҳимардон\", rusky \"Шахимардан\") je uzbecká exkláva v Kyrgyzstánu. Od mateřského státu je oddělena asi dvaceti kilometry kyrgyzského území. Skládá se ze dvou částí, které jsou od sebe vzájemně odděleny Kyrgyzstánem. Jižní Šachimardan tvoří jádro exklávy, kde se nachází i administrativní centrum – obec Šachimardan. Severní Šachimardan zahrnuje pouze nepatrné území o rozloze necelého kilometru čtverečního, kde se nachází pouze osada Džangajl. Administrativně území náleží k Ferganskému rajonu Ferganské oblasti Uzbekistánu. Celá exkláva zahrnuje horskou oblast o rozloze 90 km², ve které žije 5 100 obyvatel (r. 1993), z toho 91% uzbecké a 9% kyrgyzské národnosti. Území bylo k Uzbecké sovětské socialistické republice připojeno ve 30. letech 20. století. Po rozpadu SSSR se stalo obdobně jako sochská exkláva zdrojem napětí mezi oběma státy. Na konci 90. let šachimardanskou exklávu uzbecká armáda zaminovala.\n"}
{"id": "726808", "url": "https://cs.wikipedia.org/wiki?curid=726808", "title": "Duckwalk", "text": "Duckwalk\n\nDuckwalk je taneční prvek při hraní na kytaru. Tento prvek používal již bluesový kytarista T-Bone Walker ve 30. letech 20. století, později ho však zpopularizoval rock and rollový kytarista Chuck Berry, kterému je také připisováno jeho autorství. V sedmdesátých letech ho začal používat také Angus Young z hard rockové skupiny AC/DC.\n"}
{"id": "726809", "url": "https://cs.wikipedia.org/wiki?curid=726809", "title": "Štefan Matlák", "text": "Štefan Matlák\n\nŠtefan Matlák (6. února 1934 Bratislava – 12. dubna 2003 Bratislava) byl slovenský fotbalový záložník a reprezentant Československa.\n\nZa československou reprezentaci nastoupil v letech 1959–1964 ve třech utkáních. Byl členem československé reprezentace na olympijských hrách 1964 v Tokiu, kde náš tým získal stříbrnou medaili. Hrál za Červenou hviezu Bratislava (od roku 1962 jako Slovnaft/Inter), kam přišel ze Slovanu.\n\n"}
{"id": "726815", "url": "https://cs.wikipedia.org/wiki?curid=726815", "title": "Protibyrokratická revoluce", "text": "Protibyrokratická revoluce\n\nJako protibyrokratická revoluce (srbsky \"антибирократска револуција\", \"antibirokratska revolucija\") se označuje tažení Slobodana Miloševiće v druhé polovině 80. let, jehož cílem byla kompletní personální výměna vedení republikových a oblastních organizací svazu komunistů Jugoslávie. Dle tehdejších zastánců se jednalo o likvidaci staré generace politiků, která zapříčinila vleklou ekonomickou krizi, či se zapletla do celé řady afér (např. Neum a Agrokomerc) a obrodu Srbska, dle kritiků o koncentraci moci v rukou buď Miloševiće, či svazu komunistů Srbska.\n\nHlavním spojencem Slobodana Miloševiće se ukázali zprvu kosovští Srbové, kteří velmi dobře – zastiženi nepříliš šťastnou situací ve své autonomní oblasti – slyšeli na hesla o nejednotě, potřebě ústavních změn, stejně jako odstranění byrokratismu. Byrokratismus byl označen za hlavního viníka krize v Jugoslávii; jeho konkrétní podobou byli všemocní politikové, kteří (dle kritizujících deníků) – žili v poměrech, jež byly v rozporu s ideály samosprávného socialismu a kteří velmi rychle jak mezi lidem tak i ve straně získali aureolu „nedotknutelných“. Tyto názory, které doplňoval ještě slovník oficiální komunistické propagandy titovské éry, se objevovaly na stránkách srbských novin a čas od času pronikaly i do dalších regionů Jugoslávie, jako například do Bosny a Hercegoviny. \n\nZprvu tedy došlo k výměně vedení SAO Kosovo, kde již dlouhou řadu let trvala neutěšitelná ekonomická situace a zhoršovaly se i mezietnické vztahy mezi Srby a Albánci. Srbové a Černohorci byli dle tvrzení oficiální politické linie vyháněni ze svých domů a plnili vlaky směřující do centrálního Srbska, či Černé Hory. \n\nPoté bylo k rezignaci donuceno i předsednictvo SAO Vojvodina. Milošević vystoupil na řadě mítinků, které se konaly na velkém prostranství před obchodním centrem SPENS v Novém Sadě. Nespokojenost lidí nasměroval na vedení vojvodinských komunistů. Rozzuřený dav se poté přesunul na náměstí před radnici, kde nakonec donutil vojvodinské vedení k rezignaci. Jednalo se asi o sto tisíc lidí. K Miloševićově kurzu nebyla část vojvodinského vedení rozhodně naladěna; místní opozici proti němu představovali Boško Krunić, Đorđe Stojišić a Milovan Šogorov.\n\nZnačný podíl na této akci měli opět kosovští Srbové, kteří byli znepokojeni vývojem ve své autonomní oblasti. Slobodan Milošević se však v tu chvíli ukázal jako mnohem populárnější politik, než ti, kteří byli ve vedení SAP Vojvodina. Přestože se pokoušeli představitelé autonomní oblasti situaci vyřešit policejními uzávěrami a prohlášeními, že se jedná o protisocialistické a nacionalistické akce, neuspěli. Během tzv. jogurtové revoluce (neboť na okna budovy radnice v Novém Sadu házeli protestující různé jídlo, včetně jogurtů) nakonec po celodenním protestu donutilo přes sto tisíc lidí vojvodinské komunistické vedení aby spáchalo svoji politickou sebevraždu a odstoupilo.\n\nNa celosvazové úrovni vyvolal postup Miloševićových stoupenců nejednotu. Slovinci podporovali výzvu vojvodinských komunistů, aby se špičky SKJ postavily za své kolegy v Novém Sadu, to však odmítli představitelé srbští, stojící za Miloševićem. Chorvaté a představitelé Bosny a Hercegoviny se obávali rozšíření se protestů do dalších měst v zemi, včetně těch, která se nacházejí na jejich území. Miloševićovi příznivici odmítali, že se jedná o nacionalisticky laděné akce, neboť účastníky nebyli pouze Srbové, ale také Černohorci a Novém Sadu se demonstrací účastnili i příslušníci dalších národností. Kritika Miloševićova přístupu nebyla příliš otevřená, avšak například v Bosně a Hercegovině, či Chorvatsku nebyla ojedinělá. Mnozí komunističtí politici z těchto svazových republik například upozorňovali, že „Tito učil, že se o směřování státu nerozhoduje na náměstích“.\n\nKosovští Albánci byli postupem Miloševiće znepokojeni. Obava z budoucího omezení autonomního statutu této oblasti (ke kterému nakonec došlo) vedlo nakonec k hromadným stávkám. Na jaře 1989 se situace vyhrotila nejvíce ve městě Stari Trg, kde horníci odmítli vyfárat z dolů. Horníci požadovali propuštění vězňů, odstranění všech reforem, které provedl Svaz komunistů Srbska a výměnu politického vedení oblasti. Do Kosova přicestovali jak Milošević, tak i Stipe Šuvar, tehdejší předseda předsednictva SKJ. Obavy zabarikádovaných horníků však nedokázali rozptýlit.\n\nNa konci února se konalo ohromné shromáždění podporující právě Miloševiće (oficiálně Program SKJ o Kosovu) v Bělehradě. Několik set tisíc lidí nadšených z vystoupení Slobodana Miloševiće nakonec donutilo svazové předsednictvo rozhodnout o výjimečném stavu v Kosovu.\n\n27. března byly přijaty srbskou Skupštinou ústavní dodatky, které omezily pravomoci obou autonomních oblastí, Kosova a Vojvodiny. Srbské politické vedení slavnostně ohlásilo, že je Srbsko konečně suverénním na celém svém území.\n\nV červnu 1989 na Vidovdan promluvil Milošević k tisícům lidí, kteří se shromáždili na Gazimestanu při příležitosti 600. výročí od Bitvy na Kosově poli. Shromáždění, během kterého měl Milošević dlouhý proslov, ve němž se k Srbům obrátil se slovy „nikdo nemá právo bít tento národ“, bývá občas považován za vyvrcholení centralistické kampaně a také za klíčový moment obrody srbského nacionalismu. \n\nDavy stoupenců Slobodana Miloševiće mezitím v Bělehradě protestovali proti Azemovi Vllasimu, kosovskoalbánskému komunistovi – „Titovu mládežníkovi“ (jak některá tehdejší média ráda informovala) – a žádali rychlé řešení krize. Po několika dnech byl Vllasi zatčen a v Kosovu vyhlášen výjimečný stav. Proti těmto praktikám se ostře postavilo Slovinsko, v čele s Milanem Kučanem. Byli to právě slovinští komunisté, kteří podpořili stávkující ve Starém Trgu.\n\nK podobné události došlo v polovině ledna 1989 i v Podgorici, tehdy nazývané ještě Titograd. Již od Jogurtové revoluce v Novém Sadu se konaly po hlavním městě Černé Hory a v dalších místech republiky protesty dělníků. Dělníci zprvu požadovali zvýšení platů, které byly zmraženy rozhodnutím Svazové výkonné rady, přestože v zemi probíhala poměrně rychle rostoucí inflace. 7. října 1988 protestovalo před budovou Předsednictva Černé Hory 25 000 lidí. Protože politické vedení republiky se obávalo, že by mohlo dojít k nárůstům protestů, vyhlásilo po celonočním jednání a konzultacích s předsednictvem SFRJ v Bělehradě krátký výjimečný stav a několik zbývajících demonstrujících, kteří zůstali přes noc, odklidily policejní síly. Následujícího dne použila černohorská policie slzný plyn proti demonstrantům, kteří cestovali z Nikšiće do Podgorici pokračovat v protestech. \n\nNeklid se sice podařilo urovnat, nicméně jen krátkodobě. Zatímco zbytek Jugoslávie procházel těžkým hospodářským obdobím, které se snažila centrální vláda řešit úspornými opatřeními, Černá Hora byla kvůli své dlouhodobé nerozvinutosti postižena nejvíce. Ekonomická stabilita hlavních průmyslových podniků, které zaměstnávaly většinu lidí v republice, byla v sázce. Na začátku roku 1989 se protesty rozhořely znovu, tentokrát ještě s větší intenzitou. Slobodan Milošević vyhlásil ze Srbska demonstrantům svojí podporu. V noci z 10. na 11. ledna 1989 se k protestu dělníkům připojili studenti a dav na hlavním náměstí v Podgorici dosáhl počtu sta tisíc lidí, což byla zhruba jedna šestina obyvatel Černé Hory. Zbytek republiky byl v podstatě paralyzován; ačkoliv nebyla vyhlášena generální stávka, situace k ní neměla příliš daleko. Druhého dne rezignovali členové Předsednictva Černé Hory a představitelé komunistické strany v některých větších černohorských městech.\n\nOlej do ohně poté přilila nezdařená demonstrace v Lublani na 1. prosince 1989. Tehdy došlo k velmi dramatickému zhoršení vztahů mezi Slovinskem a Srbskem a vyústilo až v organizovaný bojkot ze srbské strany.\n\nPro Slovinsko a Chorvatsko se celý proces stal dalším z důvodů prosazování konfederativního modelu fungování svazku. Když tento model byl na 14. kongresu SKJ odmítnut, dostala se otázka reálného rozpadu státu na pořad dne.\n"}
{"id": "726816", "url": "https://cs.wikipedia.org/wiki?curid=726816", "title": "Gibson Blueshawk", "text": "Gibson Blueshawk\n\nGibson Blueshawk je elektrická kytara, kterou v letech 1996-2006 vyráběla firma Gibson Guitar Corporation. Byla určená převážně pro bluesové hráče, odkud vznikl i její název. Tělo kytary se podobá kytaře Gibson Les Paul. Podobná kytara je také Gibson Little Lucille.\n\n"}
{"id": "726819", "url": "https://cs.wikipedia.org/wiki?curid=726819", "title": "Gibson Nighthawk", "text": "Gibson Nighthawk\n\nGibson Nighthawk byla elektrická kytara vyráběná firmou Gibson Guitar Corporation. Kytara byla zavedena do prodeje v roce 1993 a představovala radikální změnu oproti tradičnímu designu kytar Gibson Guitar Corporation. Zatímco tělo z mahagonu pokryté javorem a krk odkazovaly na klasické kytary Gibson Les Paul, Nighthawk obsahoval množství charakteristik typických spíše pro kytary Fender. Kytara měla velice malý komerční úspěch a její výroba byla ukončena v roce 1998.\nV červenci 2009 byl představen nový model této kytary, Gibson Nighthawk 2009..\n\nVšechny originální modely byly k dispozici v provedení se dvěma nebo třemi snímači. Modely se dvěma snímači (CST, ST a SP) měly mini-humbucker u krku a nakloněný humbucker u kobylky. Modely se třemi snímači (CST3, ST3 a SP3) mají stejné snímače a navíc třetí NXS single-coil snímač uprostřed.\n\nPětipolohový přepínač typický pro všechny kytary Nighthawk nabízí pět různých kombinací snímačů, u nástrojů se třemi snímači má navíc tónový potenciometr funkci tahového (push-pull) přepínače, což dává deset různých kombinací nastavení snímačů.\n"}
{"id": "726821", "url": "https://cs.wikipedia.org/wiki?curid=726821", "title": "A' katigoría", "text": "A' katigoría\n\nA' katigoría () je nejvyšší kyperská fotbalová soutěž (neboli Kyperská první divize ve fotbale mužů), která funguje od roku 1934. Týmy na posledních 3 místech ligové tabulky na konci sezóny sestupují do nižší kyperské druhé divize.\n\nSoučasný mistr ze sezony 2015/16 je APOEL FC, který je s 25 triumfy zároveň nejúspěšnějším kyperským klubem.\n\n"}
{"id": "726823", "url": "https://cs.wikipedia.org/wiki?curid=726823", "title": "Matěj Josef Sychra", "text": "Matěj Josef Sychra\n\nMatěj Josef Sychra (21. prosince 1776, Ústí nad Orlicí – 19. března 1830, Žďár nad Sázavou) byl český římskokatolický kněz, jazykovědec a obrozenecký spisovatel.\n\nNarodil se 21. prosince 1776 v Ústí nad Orlicí, kde také vystudoval základní školu. Už v mládí se u něj projevil hudební talent. Vyrůstal se svými třemi bratry, jeho rodiče zemřeli, když byl malý. Nejstarší bratr, Václav, byl fundatistou v chrámu Nejsvětejší Trojice v Praze. Zde se seznámil s ředitelem Václavem Faltisem, který jim zajistil vzdělání na německé škole v Praze. V roce 1789 Faltis zemřel a Matěj Josef Sychra si musel přivydělávat. V letech 1792-1796 navštěvoval Piaristické gymnázium na Novém Městě. Jelikož se zde vyučovalo v německém jazyce, začínala mu čeština dělat potíže. Proto se při studiu teologie na Filosofické fakultě věnoval také češtině.\n\nDne 18. září 1801 byl v Chrasti vysvěcen na kněze. Nejprve působil v Sebranici u Litomyšle a Bystrém, od roku 1805 v Německé Bělé u Poličky (dnes Bělá nad Svitavou). Zde onemocněl tyfem, který se ze zámku, jenž sloužil jako provizorní útočiště zraněným z bitvy u Slavkova, rozšířil po obci. O necelý rok později si při pádu způsobil v oblasti žeber těžké zranění, po kterém musel být operován. Po návratu z nemocnice se jej pokusil duševně nemocný člověk shodit z pavlače. Sychra si při pádu poranil koleno a od té doby kulhal.\n\nOd roku 1808 působil na faře v Jimramově, kde vytvořil svoje stěžejní jazykové, vzdělávací a další práce. V roce 1824 přesídlil na faru v klášterním domě ve Žďáře nad Sázavou. Žďárem tehdy zmítaly spory mezi vyznáními, navíc byl kostel sv. Jana Nepomuckého na Zelené hoře ve velmi špatném stavu. O opravu se neúspěšně pokoušel Bonifác Procházka a před příchodem Sychry se uvažovalo o jeho zboření. Matěj Josef Sychra však veškeré úsilí a finance věnoval opravě této barokní památky, jejímž autorem byl Jan Blažej Santini-Aichel. Dne 16. května 1829 byla tato jedinečná stavba opět vysvěcena. Při pracích však Sychra onemocněl a dne 19. března 1830 zemřel. Pohřben je v areálu kostela.\n\nSychrovým nejvýznamnějším dílem je \"Česká fraseologie\", kterou do svého Slovníku začlenil Josef Jungmann.\n\n\n"}
{"id": "726824", "url": "https://cs.wikipedia.org/wiki?curid=726824", "title": "Meng Chao-žan", "text": "Meng Chao-žan\n\nMeng Chao-žan (, (689–740) byl klasický čínský básník období Tchang.\n\nV mládí žil osamoceně v horách. Do hlavního města se dostal až ve čtyřiceti letech a stal se zde blízkým přítelem básníka Wang Weje. Nestál ale o úřednické místo, které se pro něho Wang Wej snažil získat, věnoval se raději toulkám a dlouhým besedám s přáteli.\n\nJeho poezie, která silně odráží myšlenky buddhismu a které se obdivovali básníci Li-Po a Tu Fu, vyjadřuje touhu po klidu mysli i srdce, po oproštění od každodenních malicherností. V krajinných básních podmanivě zachycuje pohodu venkovského života. Jeho pětislabičná osmiverší patří k vrcholným výtvorům této básnické formy.\n\nČtyřverší \"Jarní svítání\" je uvedeno v překladu Josefa Hiršala:\n\n\"Než nadál jsem se v jarním spánku, rozbřesk je tu.\n\"Odevšad slyšte ptačí zpěv zaznívat za rozkvětu.\n\"Po celou noc halasil vítr a šuměl déšť.\n\"Kolik tak asi opadalo květů?\n\n\n"}
{"id": "726825", "url": "https://cs.wikipedia.org/wiki?curid=726825", "title": "Libyjská arabská republika", "text": "Libyjská arabská republika\n\nLibyjská arabská republika (arabsky الجمهورية العربية الليبية), vznikla po státním převratu, kdy povstala skupina armádních důstojníků v čele s Muammarem Kaddáfím a svrhla krále Idrise I.\n\n"}
{"id": "726831", "url": "https://cs.wikipedia.org/wiki?curid=726831", "title": "Gibson ES-100", "text": "Gibson ES-100\n\nGibson ES-100 byla kytara vyráběná společností Gibson Guitar Corporation v letech 1938-1941. V roce 1946 byl představen její nástupce, kytara\nGibson ES-125.\n"}
{"id": "726833", "url": "https://cs.wikipedia.org/wiki?curid=726833", "title": "Gibson ES-125", "text": "Gibson ES-125\n\nGibson ES-125 je elektrická kytara vyráběná společností Gibson Guitar Corporation. Byla vyráběna v několika modelech: ES-125T, ES-125TC a ES-125TCD. Mezi nejvýznamnější kytaristy, kteří na tento typ kytary hrají, patří Thom Yorke, Pete Doherty, Stevie Ray Vaughan, Marc Ribot, Wes Montgomery, George Thorogood nebo Izzy Stradlin. Jedná se o nástupce kytary Gibson ES-100.\n"}
{"id": "726836", "url": "https://cs.wikipedia.org/wiki?curid=726836", "title": "Legion of Mary", "text": "Legion of Mary\n\nLegion of Mary byla americká rocková superskupina, kterou v roce 1974 založili Merl Saunders a frontman skupiny Grateful Dead Jerry Garcia. Skupina se rozpadla v roce 1975. Jediné oficiální album vyšlo v roce 2005, jmenuje se \"Legion of Mary: The Jerry Garcia Collection, Vol. 1\" a jedná se o záznam z koncertu.\n"}
{"id": "726842", "url": "https://cs.wikipedia.org/wiki?curid=726842", "title": "Bismarckova rozhledna (Háj)", "text": "Bismarckova rozhledna (Háj)\n\nBismarckova rozhledna nebo též rozhledna Háj u Aše se tyčí na vrchu Háj v české části pahorkatiny Smrčiny, asi 1 km severovýchodně nad městem Aš v Ašském výběžku.\n\nHainberg/Háj (752) m byl obyvateli města Aše nazýván „Domovským kopcem“. V roce 1861 jej městu prodal za 6000 zlatých hrabě Karl Max Zedtwitz. Kopec býval obyčejným šedým kamenitým vrcholem. Na začátku 60. let 19. století se ujal jeho ozelenění fabrikant Georg Unger, který zde zřídil první „Hainberggarten“ (zahradu). Vrchol Háje se stával čím dál více lesnatější, už jen z toho důvodu, že byla založena tradice vysazování jedle na památku výročí úmrtí některého z významných obyvatel Aše.\n\nPo založení Ašské sekce/Sektion Asch Německého a rakouského alpského spolku/Deutscher und Österreichischer Alpenverein v roce 1878 se objevilo postupem času také přání vlastnit v domovské vrchovině vlastní turistickou základnu. Proto také v roce 1883 rozhodla valná hromada o stavbě turistické chaty na vrcholu Hainbergu/Háje. Turistickou chatu se podařilo slavnostně otevřít v roce 1884 a celkově činily náklady na její výstavbu 4 149 zlatých. Dne 2. srpna 1884 se sešli na vrcholu zástupci městského úřadu, zástupci spolupracujících spolků a mnoho místních ostatních občanů. Následovala výstavba okružních turistických tras: Asch-Hengstenberg, Hainberghaus – Grün, Hainberghaus – Neuberg. Háje se staly místním obyvatelstvem vyhledávaným přírodním koutem pro turistiku a volný čas.\n\nPrvní záměr postavit zde i rozhlednu se objevil v roce 1874 a k tomu účelu byl založen speciální fond, ale ani přes finanční podporu města Aše se během následujících dvaceti let nepodařilo získat dostatečné množství finančních prostředků.\n\nSituace se však změnila v roce 1895 u příležitosti 80. narozenin prvního německého kancléře Otto von Bismarcka. V roce 1898 byl založen \"Výbor pro výstavbu rozhledny\", jehož předsedou byl starosta Emil Schindler a na jehož činnosti se podíleli i členové dalších spolků (Německý a rakouský spolek alpinistů, spolek pěstitelů a zkrašlovatelů, Svaz Němců v Čechách). Zastupitelé města odsouhlasili, aby rozhledna nesla název po uctívaném německém kancléři Bismarckova věž, na jejíž architektonický návrh vypsali soutěž, po jejímž vyhlášení obdrželi 320 architektonických návrhů. Členové výboru vyhlásili sbírku na výstavbu rozhledny a brzy se podařilo shromáždit dostatek finančních prostředků.\n\nMěsto oslovilo vítězného německého architekat Wilhelma Kreise, který byl označován \"otcem Bismarckových sloupů\" a jehož návrh Bismarckova sloupu \"Götterdämmerung\" (\"Soumrak bohů\") získal 1. cenou asociace německých studentů (až do roku 1911 byl použit celkem 47×). Architekt Kreis předložil celkem dva návrhy, ale oba byly zamítnuty. Teprve třetí návrh, který se od tradičního pojetí Bismarckových sloupů lišil, byl jednomyslně schválen. Tento návrh získal v roce 1901 na umělecké výstavě v Drážďanech zlatou medaili. Stavbou rozhledny pověřil výbor pro výstavbu v srpnu 1902 ašského stavebního mistra Ernsta Hausnera a stavbyvedoucím políra Johannese Hörera z obce Steinpöhl/Kamenná.\n\nStavba byla zahájena 22. září 1902, základní kámen byl položen 18. října téhož roku. Hrubá stavba byla dokončena v říjnu 1903 a první návštěvníci si mohli rozhlednu prohlédnout a vystoupat nahoru 25. prosince po zaplacení 10 haléřů. Rozhledna byla slavnostně otevřena 19. června 1904. Náklady na stavbu činily 58 967 rakouských korun a spotřebovalo se 666 m³ žulových kvádrů, 65 000 cihel, 58 vagónů vápna a tři vagóny cementu. Rozhledna je 34 m vysoká a její základna má čtvercový půdorys o rozměru 6,7 × 6,7 m. V roce 1913 byl u vedlejšího vchodu umístěn bronzový reliéf Bismarcka od Albrechta Gerolda st., který byl spolu s ostatními zmínkami o Bismarckovi odstraněn po roce 1945. Původní jméno nesla rozhledna pouze do vzniku Československa (1918), pak musela být na příkaz úřadů přejmenována na „Rozhledna Háj”..\n\nV roce 1909 byl založen na podnět Ašské sekce Německého a rakouského alpského spolku/Deutscher und Österreichischer Alpenverein (DuÖAV) Zimní sportovní spolek/Wintersportverein. Ten se také ujal úkolu postavit z vrcholu Hainbergu bobovou dráhu. Dráhu vystavěl spolek ještě ve stejném roce a měřila 984,35 metrů s výškovým rozdílem 117,5 metrů. Písemné zpávy o bobové dráze se objevují až do roku 1928. Turistická chata Hainberghaus a celá oblast vrcholu se stala také oblíbeným místem pro lyžování. Jižní, západní a východní svahy kopce byly „jako stvořené pro lyžaře.\n\nV roce 2004 byly vykáceny stromy, které bránily ve výhledu, a rozhledna opět začala plnit svoji funkci. Majitelem rozhledny je město Aš. Turistická chata Hainberghaus v roce 2009 vyhořela a s obnovením provozu počítá nový majitel ke konci roku 2019. Nedaleko se nachází Sportovně-rekreační areál „Vrch Háj u Aše”, který byl otevřen v červnu 2010.\n\n"}
{"id": "726843", "url": "https://cs.wikipedia.org/wiki?curid=726843", "title": "Martin Fierro (saxofonista)", "text": "Martin Fierro (saxofonista)\n\nMartin Fierro (18. ledna 1942 – 13. března 2008) byl americký jazzový saxofonista, zpěvák, hudební skladatel a producent. Spolupracoval například se skupinami Sir Douglas Quintet, Legion of Mary, Quicksilver Messenger Service, Jazz Is Dead, The String Cheese Incident. Spolupracoval také s mnoha hudebníky, mezi které patří například Derek Trucks, David Grisman a James Cotton.\n\n"}
{"id": "726849", "url": "https://cs.wikipedia.org/wiki?curid=726849", "title": "New Riders of the Purple Sage", "text": "New Riders of the Purple Sage\n\nNew Riders of the Purple Sage je americká country rocková skupina. Většina původních členů hrála ve skupině Grateful Dead. Ve skupině se vystřídalo přes dvacet hudebníků.\n\n"}
{"id": "726852", "url": "https://cs.wikipedia.org/wiki?curid=726852", "title": "Libyjská hymna", "text": "Libyjská hymna\n\nVlajka Libye je píseň Libya, Libya, Libya (také známa jako Ya Beladi, ). Hudbu složil Mohammed Abdel Wahab. Původně byla hymnou Libyjského království, až do státního převratu v roce 1969, kdy byl svržen král Idris I. revolucionářem Muammarem Kaddáfím.\nBěhem občanské války v roce 2011 Libyjská Dočasná národní přechodná rada ji spolu s vlajkou opět změnila zpět.\n\n\n"}
{"id": "726856", "url": "https://cs.wikipedia.org/wiki?curid=726856", "title": "Balvanový ledovec (Washington)", "text": "Balvanový ledovec (Washington)\n\nBalvanový ledovec (\"angl. Boulder Glacier\") se nachází na jihovýchodním svahu hory Mount Baker, která je stratovulkánem nedaleko amerického pobřeží Tichého oceánu, v pohoří Severní Kaskády ve státě Washington. S rozlohou 3,4 km² je šestým největším ledovcem na hoře a teče z kráteru mezi vrcholy Grant Peak a Sherman Peak, z nadmořské výšky zhruba 3 150 metrů, dolů do nadmořské výšky 1 524 metrů. Je pozoruhodný svým rychlým ústupem, který mezi lety 1987 a 2005 dosáhl 450 metrů a odkryl různé skály a půdu.\n\nMezi lety 1850 a 1950 ledovec ustoupil o 2 650 metrů. V roce 1953 spatřil jeho nové rozpínání díky chladnějšímu a mokřejšímu počasí William Long ze Správy lesů Spojených států amerických. V roce 1979 dosáhlo rozpínání 743 metrů a jeho konec dosáhl soutoku jednoho z malých, jihozápadně tekoucích potůčků, a potoku Boulder Creek. V roce 2005 bylo spatřeno, že nejnižších několik stovek metrů ledovce brzy na následky ústupu zmizí. Na obrázcích má ledovec šedou barvu, jsou u něj vidět úlomky skal a má několik ledovcových štěrbin. Na západní straně potoka Boulder Creek se ledovci povedlo odkrýt malý vodopád.\n\nK ledovci vede stezka Boulder Ridge Trail č. 605, která prochází klimaxem jedlí líbezných, ve kterém se nachází i příbuzné druhy různého stáří a několik stojících mrtvých stromů. Na podzim se zde uchycuje velké množství různých druhů hub. Při nadmořské výšce 1 311 metrů stezka stoupá po boční moréně. V nadmořské výšce 1 402 metrů stoupá šest metrů po skalách, které vyžadují šplhání, a 37 metrů v subalpinském lese, který ji zavede na vrchol hřebenu, kde po chvíli končí.\n\nHřeben Boulder Ridge se skládá z malebných vřesem pokrytých lavic a několika bočních morén, které zde zanechaly zmizelé ledovce. Ústup ledovců zanechal horní část hřebene pustou a nestabilní, takže nepozorné návštěvníky mohou ohrozit padající kameny. \n\nBalvanový ledovec je v kombinaci s Parkovým ledovcem jednou z nejoblíbenějších cest na vrchol hory Mount Baker. Poprvé byl slezen roku 1891 a Parkův ledovec se používá za účelem obcházky částí ledovce, ve které jsou četné ledovcové trhliny. V nadmořské výšce asi 3 048 metrů cesta prochází jihozápadně od příkré skály, po čemž se dostává na hřeben východně od Grant Peaku.\n"}
{"id": "726866", "url": "https://cs.wikipedia.org/wiki?curid=726866", "title": "La Grace", "text": "La Grace\n\nLa Grace je replika brigy z 18. století. Toto jméno (které volně přeloženo znamená \"Půvabná\") na svých obchodních i objevných cestách kolem Evropy, Ameriky, po ostrovech Karibského moře i přes Atlantský oceán původně nesla loď Augustina Heřmana. \"La Grace\" byla vůbec nejznámější korzárská loď za raných dnů Ameriky. Každý rok vyplouvala do Karibiku a zde s guvernérovým povolením přepadala nepřátelské koráby. Pověstné je její vítězství nad dvěma španělskými barky naloženými cukrem, tabákem a vínem u pobřeží Guatemaly. Dnešní replika slouží výhradně pro výuku starého námořnického řemesla, tedy jako školní loď.\n\nKoncem října 2012 postihla La Grace vážná nehoda u španělského města Marbella, když se jí v noci při silném větru a vlnobití uvolnila kotva a loď byla zanesena na mělčinu.\nPo téměř rok trvajícím úsilí byla opravená \"La Grace\" opět spuštěna na vodu v srpnu 2013.\n\nStavba lodi byla zahájena na konci roku 2008 v profesionální loděnici v egyptském Suezu pod dohledem kapitána Josefa Dvorského a lodního konstruktéra Daniela Roseckého. Hlavním důvodem pro výběr místa stavby byla skutečnost, že místní řemeslníci stále staví lodě tradičními metodami, tedy zejména za použití ručních nástrojů. Podobně jako v 18. století musela být prvním krokem výroba modelu, podle kterého by mohla být loď postavena. V Egyptě je také díky Suezskému průplavu snadno dostupné kvalitní dřevo ze Skandinávie, jež bylo ve zlatém věku plachet (17.-19. století) nejoblíbenějším a nejobvyklejším stavebním materiálem na výrobu lodí. Kýl a žebra jsou však z extrémně tvrdých a odolných dřev kafrovníku a moruše. Obšívka a paluby pak z finské borovice. Pro stavbu lodi v dnešní době nestačí relativně jednoduché Chapmanovy plány. V počítači byl podle nich vytvořen 3D model lodi a na jeho základě pak jednotlivé detailní plány. Kromě toho museli čeští odborníci provést celou řadu výpočtů řešících např. stabilitu lodi.\n\nStěžně, ráhna, koše, kladky ale i kormidelní kolo a děla byla vyrobena ve Valašském Meziříčí v truhlářské dílně pana Viléma Pavlici. Zde se od června 2009 sjížděly desítky dobrovolníků z celé ČR. V prosinci 2009, kdy byla tato část práce ukončena, pak vše odplulo v přepravním kontejneru do Egypta. Rok 2010 se pak nesl v duchu více či méně moderních technologií. Loď dostala motor, generátor, rozvody vody, elektřiny. Většinu práce opět odvedli čeští odborníci a dobrovolníci. \"La Grace\" byla slavnostně spuštěna na vodu 5. prosince 2010 po necelých 2 letech stavby. Poslední zhruba tři týdny stavby strávila \"La Grace\" na kotvách u vstupu do Suezského kanálu. Zde bylo provedeno její vystrojení. V první řadě byly pod dohledem loďmistra Viktora Neumana do plavbyschopného stavu uvedeny plachty a lanoví.\n\nPlachetnice \"La Grace\" je z vnějšku věrnou replikou brigy ze druhé poloviny 18. století. Její konstrukce navazuje na plány, které v roce 1768 v knize Architectura navalis mercatoria vydal švédský admirál Fredrik Henrik af Chapman. Z dnešního pohledu jde o jednoho z největších lodních konstruktérů všech dob. Jako první začal kreslit podrobné plány lodí a položil tak základy moderní stavbě námořních plavidel. Zavedl stavbu lodí z předem připravených dílů a díky tomu desetinásobně zkrátil dobu jejich stavby. Podle jeho plánů bylo postaveno mnoho válečných i obchodní lodí. Vychází z nich také všechny konstrukce replik historických plachetnic z 15. – 18. století.\n\nAčkoliv je \"La Grace\" koncipována tak, aby ani admirál Nelson na první pohled nepostřehl nějakou historickou nesrovnalost, uvnitř je vybavena moderní elektronikou, bezpečnostními systémy a zařízeními, které jí umožní bezpečnou plavbu a posádce příjemně strávené okamžiky odpočinku nebo výuky.\n\nSoučasná loď \"La Grace\" („Půvabná“) je věrnou replikou korzárské lodi z 18. století, své jméno však dostala právě podle slavné Heřmanovy plachetnice, aby Čechům připomínala, že i oni mají svou námořní historii. Křest se konal 1. května 2011 v řeckých Aténách během čtyřdenních slavností, láhev šampaňského o trup rozbila Miss České republiky Lucie Křížková. Kromě kmotry má loď i kmotřičku – tou se stala v té době 18 měsíců stará Eliška Tannerová z Moravy. Na závěr slavností byl při západu slunce z Mysu Sounion vhozen do moře dar bohu Poseidonovi, jemuž je zasvěcen zdejší chrám, s prosbou o jeho přízeň.\n\n\n\nLoď se hned během svého 1. roku roku života vydala na plavbu mezi třemi kontinenty – Afrikou, Evropou a Amerikou, při níž proplula celým Středomořím. Její trasa vedla z Egypta, přes Řecko, Itálii, Liparské ostrovy, Korsiku, Sardinii, Elbu, Baleárské ostrovy, Španělsko, Gibraltar a Kanárské ostrovy. V prosinci 2011 úspěšně zakončila svou první přeplavbu Atlantského oceánu a doplula do Karibského moře, kde strávila zimní měsíce 2011/12 plavbami s turisty a dobrodruhy. Jaro 2012 bylo ve znamení plaveb v okolí Dominikánské republiky, kde také byly v průběhu dubna uskutečněny opravy a poslední přípravy na přeplavbu Atlantiku zpět do Evropy. Na tuto cestu \"La Grace\" vyrazila 30. dubna 2012.\n\nV noci z 25. na 26. října 2012 poblíž Puerto de la Bajadilla v Marbelle, Španělsko se \"La Grace\" během plavby s kapitánem Jiřím Pacákem uvolnila z kotvy a po neúspěšném pokusu o nastartování motoru narazila svou zádí na mělčinu. Náraz zničil kormidlo a neovladatelná loď byla větrem a vlnami zatlačena až na hloubku asi 1,5 metru, kde zůstala ležet nakloněna na levobok pod úhlem dvacet čtyři stupňů. Všech osm členů posádky se vlastními silami dostalo na břeh. Důvodem ztroskotání byla změna směru větru a špatné počasí.\n\nProběhla záchranná operace, jejímž cílem bylo dostat \"La Grace\" zpět na vodu a dovléci ji do přístavu Algeciras či Estepona k opravám. Tato fáze byla 11. listopadu 2012 úspěšně zakončena, loď však byla nakonec dovlečena do suchého doku v Sotogrande, kde byly po jednáních s pojišťovnou zahájeny její opravy. Ty si vyžádaly výměnu kýlu a části obšívky, kompletní výměnu v podstatě všech lodních systémů počínaje rozvody elektřiny a rozvody vody konče, obroušení a opětovné nalakování těch dřevěných částí, které nebyly vyměněny, generální opravu motoru, lodní šroub i kormidlo. V rámci oprav bylo do lodi doplněno cca 12 tun olova jako zátěž. Loď byla znovu spuštěna na vodu dne 6. srpna 2013 ve 13:08.\n\nKrátce po svém opětovném spuštění v srpnu 2013 se La Grace zúčastnila středomořské regaty Tall Ship Race 2013. Její trasa vedla z Barcelony přes Toulon (21. až 27. září) do italské La Spezie poblíž Janova (30. září až 7. října). V první etapě závodu sužované bezvětřím skončila La Grace na třetím místě v kategorii A (zahrnující všechny lodě s příčným oplachtěním a všechny lodě delší 40 metrů bez ohledu na typ oplachtění) a na pátém místě celkově. Do výsledků druhé etapy citelně zasáhlo nejprve bezvětří, posléze bouře a nakonec ředitelství závodu, které se z důvodů bezpečnosti rozhodlo soutěž předčasně ukončit. I tak po dni stráveném v nejistotě nakonec mohla posádka La Grace začít slavit vítězství jak v kategorii A, tak v celkovém pořadí všech lodí v regatě.\n\nNa jaře 2016 byla v objektu Kavalír 2 pevnosti Terezín zpřístupněna expozice „Muzeum La Grace“, která se lodi La Grace věnuje.\n\n"}
{"id": "726870", "url": "https://cs.wikipedia.org/wiki?curid=726870", "title": "Železniční nehoda v Podivíně", "text": "Železniční nehoda v Podivíně\n\nŽelezniční nehoda v Podivíně byla srážka rychlíku a autobusu ČSAD na železničním přejezdu v Podivíně na Břeclavsku, ke které došlo 21. prosince 1950. Zemřelo při ní 34 lidí a dalších 56 lidí bylo zraněno. Autobus jel z Podivína do Velkých Bílovic, na přejezdu se v 16.30 hod. střetl s rychlíkem č. 25 jedoucím z Bratislavy do Brna. Podle přímé účastnice nehody byl autobus před blížícími se vánočními svátky plný cestujících. Vlak autobus roztrhl a vlekl ještě několik desítek metrů.\n\nAutobus ČSAD zastavil před železničním přejezdem se závorami, které byly stažené dolů kvůli osobnímu vlaku č. 708. Když přejel, signalista závory zvedl, přestože se k přejezdu v tu chvíli blížil ještě jiný vlak, a to rychlík č. 25. Autobus vjel po zvednutí závor na železniční přejezd směrem od Podivína, zároveň s protijedoucím nákladním automobilem ve směru k Podivínu. Řidič autobusu snížil rychlost a uvolnil průjezd nákladnímu vozu, který ještě stihl včas opustit prostor. Následně došlo ke střetu přední části autobusu a rychlíku č. 25 v plné rychlosti, náraz autobus převrátil, roztrhl a byl vlečen asi 15 m směrem ke stanici. Ve vzdálenosti asi 80 metrů od přejezdu ještě došlo k vykolejení lokomotivy vlakové soupravy.\n\nPředstavitelé tehdejšího politického režimu nikdy nezveřejnili přesný počet obětí, neoficiální zdroje mluvily o 45 mrtvých. V „Úřední zprávě o železničním neštěstí u Podivína“ z 22. 12. 1950 se uvádí: „Neštěstí si vyžádalo smrt 30 osob. Je pravděpodobné, že se tento počet o tři nebo čtyři osoby zvýší, až budou tělesné pozůstatky z trosek zcela vyproštěny. Zraněno bylo 56 osob, některé z nich velmi těžce.“ \n\nNa Štědrý den roku 1950 se na náměstí v Podivíně konal státní pohřeb, na který přišlo přes 5000 lidí. Mezi nimi byla též vládní delegace s ministry či pražský primátor Václav Vacek. Náměstek předsedy vlády Zdeněk Fierlinger prohlásil mimo jiné:\n\nSignalista, který zvedl závory, byl odsouzen k pěti letům vězení, což byl podle tehdejších zákonů nejvyšší možný trest. Po třech letech strávených ve vězení zemřel.\n\n\n"}
{"id": "726873", "url": "https://cs.wikipedia.org/wiki?curid=726873", "title": "Heart of Gold Band", "text": "Heart of Gold Band\n\nHeart of Gold Band je americká rocková skupina, kterou v roce 1980 založili Keith a jeho manželka Donna Jean Godchaux po odchodu ze skupiny Grateful Dead. Krátce po smrti Keitha Godchauxe se skupina rozpadla a její činnost byla obnovena až v roce 2004.\n\n"}
{"id": "726878", "url": "https://cs.wikipedia.org/wiki?curid=726878", "title": "Heart of Gold Records", "text": "Heart of Gold Records\n\nHeart of Gold Records je americké hudební vydavatelství, založené v Florence v Alabamě.\n\nUmělci, jejichž alba tato společnost vydává jsou The Heart of Gold Band, Donna Jean Godchaux-Mackay, BoomBox a Fiddleworms.\n\nHeart of Gold Records je aktivní v hudební a umělecké komunitě v Muscle Shoals v Alabamě.\n"}
{"id": "726883", "url": "https://cs.wikipedia.org/wiki?curid=726883", "title": "Vesmírná odysea", "text": "Vesmírná odysea\n\nVesmírná odysea (anglicky Space Odyssey) je sci-fi série britského spisovatele A. C. Clarka obsahující čtyři romány:\n\nZa součást série lze považovat i dvě rané autorovy povídky:\n\nSérie spojuje klasické sci-fi motivy s metafyzickými tématy. První dvě knihy série byly zfilmovány:\n\nPříběh začíná před asi pěti miliony let, kdy na Zemi žili lidoopi. Tehdy \"Ten, jenž hledí na Měsíc\", vůdce jedné z tlup lidoopů, narazil na cestě se svou tlupou z neúspěšného lovu domů na černý monolit tvaru kvádru. Monolit začal s lidoopy provádět experimenty, které rozvíjely jejich logické myšlení. \"Ten, jenž hledí na Měsíc\" si vyrobil lepší zbraň než měl doposud. Po dlouhé době bez jídla se jim konečně podařilo ulovit nějakou antilopu. Začalo se však stmívat a neměli čas zvíře potřebně zpracovat. Vzali ho tedy do jeskyně, vůně zdechliny však přilákala levharta. Díky zdokonalení logického myšlení levharta přemohli. Hlavu levharta a jeho kůži nosil \"Ten, jenž hledí na Měsíc\" na sobě. Teď již měli spousty odvahy a poté co zesílili, rozhodli se zaútočit na druhou tlupu na druhé straně řeky. Bitvu vyhráli. Poté se monolit přemístil na Měsíc.\n\nNyní autor zavádí příběh do roku 1999. Autor špatně odhadl pokrok techniky a posunul ho o velký kus vpřed. Měsíc již byl obydlen a byla na něm postavena spousta základen. Jedna z nich je i americká základna Clavius poblíž kráteru Tycho. Byla zde vyhlášena karanténa, kvůli nějaké epidemii. To vše je jen zástěrka neobyčejného, přísně tajného objevu. Jedna sonda zkoumající kráter Tycho, objevila anomálii v magnetickém poli Měsíce. Vědci bádali po příčině a ze země vynesli na povrch monolit způsobující magnetickou anomálii, který s prvním paprskem Slunce okopíroval data všech signálů (např. televizních) a poslal jej pryč do vesmíru. Signál se lidem ztratil někde u Saturnova měsíce Japetusu. Tehdy je povolán doktor Heywood Floyd a další vědci, aby monolit prozkoumali. Zjistí, že monolit není vyroben ani přírodou, ani člověkem, nýbrž mimozemšťany. Monolit dostane jméno MAT-1, zkratka Magnetické Anomálie Tycho - 1.\n\nZde se děj knihy opět posouvá, do roku 2001. Pětičlenná posádka, s kapitánem lodi Davidem Bowmanem, jeho zástupcem Frankem Poolem a třemi vědci v hibernaci Whiteheadem, Hunterem a Kaminskim, začíná první cestu k Saturnu. Raketoplán jménem Discovery řídí počítač s umělou inteligencí HAL 9000. Vše probíhá dobře, ale někde u Jupitera, na Davidovy narozeniny, HAL oznámí možnou závadu jednotky AE-35, která nasměrovává anténu raketoplánu na Zem. Jestliže přestane pracovat, spojení se Zemí se přeruší. Frank Pool vadnou jednotku vymění. V laboratoři s Davidem zjistí, že pracuje výtečně. Jednotku vyhodí do koše a nechtějí se tím již zabývat. O několik hodin později HAL oznámil další možnou poruchu jednotky AE-35. Frank ji jde opět vyměnit, ale to se mu stane osudným. Když vyměňuje jednotku, jeho kapsli (stroj tehdejší doby, slouží ke krátkým procházkám vesmírem) HAL nasměruje pryč do vesmíru. Franka Dave již nemůže zachránit. Dave začíná pomýšlet na možnou poruchu HALa a na Zemi již o něm také začínají pochybovat. Rozhodne se probudit ostatní z hibernace. HAL nejdřív nechce předat manuální ovládání, ale poté, co mu Dave pohrozí, že ho odpojí od systému, mu ho předá. Dave zjistí, že všichni tři jsou mrtvi - HAL jim odpojil životní funkce. HAL začne odpojovat všechny přístroje - kyslík a klimatizaci. Dave se zachrání v jedné komoře, kde byl i skafandr. Pomocí toho se dostal k systémovým obvodům HALa a začal ho po jedné zásuvce odpojovat od systému. Hal ho přemlouval, aby toho nechal, ale bylo to marné. Poté opět obnovil kyslík, klimatizaci a spojení se Zemí. Těla tří vědců vypustil do vesmíru. Pošle k zemi zprávu o tom, co se stalo. Oni ho seznámí s pravým cílem cesty, o které věděli jen HAL a tři vědci v hibernaci. Měli prozkoumat Japetus, místo, kde se ztratil signál monolitu. Raketoplán je nyní řízen ze Země. Když dorazí na místo, Dave se vydává v kapsli na průzkum. Najde zde Většího bratra monolitu, MAT-2, a hvězdnou bránu. Vstoupí do ní a octne se na jiné planetě. Poté se octne v nějakém hotelovém pokoji, kde knihy, jídlo, nábytek, vše jsou atrapy vyrobené podle předlohy z televizního seriálu, vysílaném v roce 1999 signálem, jejž monolit okopíroval a poslal sem. Když Dave usne, atrapy zmizí a mimozemšťané pomalu oddělí jeho duši od těla, aby přetrvala na věčné časy. Jeho tělo ihned na to umírá.\n\nOpuštěná loď \"Discovery\", zanechaná Davidem Bowmanem u Jupiteru, je v dezolátním stavu a za chvíli ji hrozí úplné zničení. USA chce proto vyslat posádku k Jupiteru, ale obává se, že ji Sovětský svaz předběhne, poněvadž ten se také chystá vyslat lidi k Discovery. Nakonec spojí své síly a je vyslána americko-ruská posádka s lodí \"Leonov\", kterou tvoří: Heywood Floyd, (jež má už nyní 52 let), Kateřina Ruděnková, Dr. Čandra (Ind, programátor a učitel HALa), Curnow Walter, Max Brajlovský a Žeňa. Posádka měla hned několik úkolů: odhalit záhadu zmizení Davida Bowmana, podivné chování HALa a zprovoznit znovu loď. Několik dní před cílem se však dozvěděli, že Čína tajně vyslala kosmickou loď Tsien k Jupiteru - a má před nimi velký náskok. Tsien přistál na Europě načerpat palivo, vodu. Číňané však nepočítali, že na Europě je život. Záhadné stvoření zničilo Tsien, přežil jen jeden astronaut - Chang. Ten přes vysílačku ve skafandru zaslal zprávu blízkému Leonovu o tom, co se stalo, a Leonov odeslal jeho zprávu k Zemi.\n\nJakmile dorazili k Discovery, opravili ji, takže byla schopna letu. Chandra vymazal část HALovy paměti, aby se neopakovala chyba v označení úkolu „Přísně tajné“, jež zavinila všechny problémy. HAL byl znovu zprovozněn, nicméně k němu všichni, kromě Dr. Chandry, chovali nedůvěru. Heywoodovi, který měl zrovna hlídku, se zjevil „duch“ Davida Bowmana, jenž ho varoval, aby do určité doby zmizel z dosahu Jupiteru. Kapitánka však nemohla vydat příkaz k odletu, neboť to, že Floyd viděl přízrak, jež ho varoval není dostatečný důvod; neměla by jak to vysvětlit na Zemi. O pár dní později tisíce monolitů „vysávalo“ Jupiter. S pomocí HALa a Discovery stihli jakž takž odletět v termínu, nicméně museli obětovat HALa i Discovery. Jupiter se pak náhle proměnil ve hvězdu - „nové Slunce“ - jež pojmenovali Lucifer. Před svým zničením odvysílal HAL zprávu od mimozemšťanů: „Všechny tři měsíce patří vám, kromě Europy. Tam se přistát nepokoušejte.“\n\nDoktor Floyd, účastník výpravy k Jupiteru z roku 2010, se jako 103letý vydává na výlet na Halleyovu kometu na lodi Universe. Pak ale přijde zpráva o ztroskotání Galaxy na Europě, kam je lidem striktně zapovězeno vstoupit a Universe se vydává na záchranou výpravu. Důvod ztroskotání kosmické lodi byl v tom, že Rosie (ve spojení s Rolfem - o tom však nikdo nevěděl) se pokusila unést loď a přistát s ní na Europě. Při dopadu však zemřela. Loď dopadla do oceánu a Chris s Rolfem se zatím vydali na průzkum k hoře Zeus. Zjistili, že hora Zeus se propadá, protože je celá z diamantu. Vydají se i k MAT-2, kde najdou jakási primitivní obydlí podobná iglú. Oba se pak vrátí k lodi, kde je vyzvedne Universe.\n\nNámětem románu je postava astronauta Franka Pooleho, který byl během výpravy v prvním dílu zabit počítačem HALem 9000. Jeho tělo je objeveno na orbitální dráze kolem Slunce a tak je odchycen a s vyspělou technologií budoucí společnosti opět přiveden k životu. Rovina příběhu se pak točí kolem života na Europě a snaze monolitů vyhubit lidstvo.\n\nGeolog, přesněji řečeno selenolog vede výpravu zkoumající jižní část měsíčního moře Mare Crisium (Moře krizí). Když ráno připravuje snídani, povšimne si kovového záblesku na jednom ze strmých skalisek. Není to neobvyklý úkaz, zcela jistě to byl horninou odražený sluneční paprsek, ale selenolog je zvědavý a tak se vyšplhá do pozorovací věžičky a namíří tím směrem teleskop.\n\nZdá se mu, že je zářící předmět podivně symetrický a umane si, že se po splnění vědeckého programu pokusí vyšplhat nahoru a přijít záhadě na kloub. Společníka mu dělá Garnett s dobrými horolezeckými schopnostmi. Na Měsíci není lezení příliš obtížné, bez větších obtíží se oba astronauti dostanou k závěrečné skalní stěně. Jsou nuceni použít kotvu, přičemž první leze vedoucí. Jakmile vyleze nahoru, spatří na plošině třpytivou pyramidu. Zaplaví jej pocity hrdosti, že jej zvědavost dovedla k úžasnému objevu a na mysl mu přicházejí otázky, jaký účel cizí stavba plní. Garnett se již také vyšplhal nahoru a je stejně ohromen. Vedoucí mise pochopí, že stavba není dílem měsíční civilizace, nýbrž ji zde zanechala neznámá vysoce vyspělá civilizace kdoví z které části vesmíru. Mohla to být stará rasa z počátku stvoření a instalovala tyto pyramidy tam, kde předpokládala příhodné podmínky pro vznik života. Snad neznámé bytosti tížilo osamění, možná propátrávali galaxie v naději, že naleznou zárodek života a Země je zaujala. Zřejmě proto postavili hlídku na Měsíci, neboť je jistě zajímala pouze civilizace, která se dokáže odpoutat ze své kolébky.\n\nLidé pyramidu násilím otevřeli a její signály vyrazily na pouť vzduchoprázdnem. Pokud ještě tito staří cestovatelé existují, třeba již zaměřili svou pozornost na Zemi a blíží se, aby nabídli svou pomoc. Nemusí však přiletět s přátelskými úmysly, neboť stáří často žárlí na mládí. Lze dělat jediné - vyčkávat.\n\nBěhem soumraku Říše letí malý kosmický člun na průzkum planet ztracených na okraji Mléčné dráhy. Na civilizaci padá stín a vědci Galaktického průzkumu přemítají, co se děje v jejich vzdálených domovech. Na palubě jsou tři: kapitán Altman, Bertrond, a Clindar.\n\nObjeví planetu s vegetací a přistanou v lese. Clindar - operátor robota, jej vyšle na průzkum. Les je plný života, nicméně nezvyklému návštěvníkovi se jeho obyvatelé vyhýbají. Zničehonic se robot zakymácí a spadne. Stal se útokem čtvernožce. Clindar pomocí dálkového ovládání robota postaví a spustí sirénu, dravec se vyleká a prchne.\nRobot pokračuje v pátrání a narazí na stezku. Jde po ní a po chvíli se objeví mýtina s obydlenou osadou. Chýše jsou obehnané palisádou, která slouží jako obrana proti zvěři a nepříteli.\n\nVědci přemýšlí, jak navázat kontakt. Nemůžou do osady poslat robota, vyvolal by paniku. Sami musí ještě počkat několik dní, než biologické testy prokáží nezávadnost planety. Situace doma se zhoršuje, je možné, že je Říše odvolá z mise, ale zatím budou pokračovat podle plánu. Vymyslí jednoduchý způsob, jaké zvolit setkání s domorodci.\n\nBertrond si vyčkává na stezce, opodál jej jistí robot ovládaný Clindarem. Bertrond má přichystaný dar pro místního lovce - zabité zvíře. Domorodec přichází, Bertrond zvedne mršinu a podává ji lovci. Ten ji přijme a odchází, aniž by vypadal vyplašeně. Takhle to Bertrond praktikuje ještě několik dní, než se mu podaří domorodce zdržet a pokusit se promluvit s ním. Jmenuje se Jaan. Když si je Bertrond jist posílenou vzájemnou vazbou, odhodlá se představit robota. Jaan je poněkud nervózní, ale v přítomnosti Bertronda se uklidní a po čase si na stroj zvykne.\n\nJednoho dne uslyší Jaan volání robota z džungle. Jde za hlasem až k řece, kde spatří celou posádku kosmického člunu. Chystají se k odletu. Bertrond mu nechá několik praktických pomůcek a loučí se. Loď stoupá ke hvězdám a Jaan má pocit, že o něco přichází. Sesbírá dary od lidí z kosmu a obrátí se zády k řece vinoucí se úrodnou rovinou, kde za mnoho set let jeho potomci vybudují velké město a pojmenují je Babylón.\n\n"}
{"id": "726884", "url": "https://cs.wikipedia.org/wiki?curid=726884", "title": "Paris historique", "text": "Paris historique\n\nParis historique (česky \"Historická Paříž\"), plným názvem Association pour la Sauvegarde et la Mise en valeur du Paris historique (\"Asociace za záchranu a rozvoj historické Paříže\") je francouzské občanské sdružení, jehož úkolem je ochrana a záchrana historických památek v Paříži a regionu Île-de-France. Sídlí v Paříži v ulici \"Rue François-Miron\" č. 44-46 ve 4. obvodu. Asociace má tři zaměstnance, 120 dobrovolníků a 2500 členů, kteří zajišťují 70 % financí. Jejím sloganem je \"Des pierres et des hommes\" (Kameny a lidé).\n\nSpolečnost založil 4. října 1963 Michel Raude v pařížské čtvrti Marais, která byla na začátku 60. let z důvodu své značné zchátralosti určena k celkové obnově. Některé její části včetně městských paláců i budov s architektonickou a historickou hodnotou (které jsou dnes chráněny jako historické památky) však měly být strženy.\n\nZ tohoto důvodu se rozhodli obyvatelé přitáhnout pozornost veřejnosti uspořádáním Festivalu v Marais a využitím některých míst tak, aby se prokázalo, že obnova budov je možná. Proto vzniklo i Sdružení za záchranu a rozvoj historické Paříže. Aktivita vedla až k rozhodnutí ministra kultury Andrého Malreauxe v roce 1964 o zachování staveb a jejich rekonstrukci. Festival v Marais se konal pravidelně až do roku 1993. Dobrovolníci se i nadále podílejí na záchraně památek v jiných částech Paříže.\n\n"}
{"id": "726887", "url": "https://cs.wikipedia.org/wiki?curid=726887", "title": "Johann Nepomuk Nestroy", "text": "Johann Nepomuk Nestroy\n\nJohann Nepomuk Eduard Ambrosius Nestroy (7. prosinec 1801, Vídeň − 25. květen 1862 Štýrský Hradec) byl rakouský divadelník, herec, operní zpěvák, dramatik a satirik.\n\nJohann Nepomuk Nestroy se narodil jako druhé z osmi dětí významné vídeňské měšťanské rodiny advokáta Johannese Nestroye (+ 1834) und a jeho manželky Marie Magdaleny (+ 1814). Měl se jako otec stát právníkem, ale více se zajímal o divadlo. Po studiích na gymnáziu začal v roce 1819 studovat práva a filozofii na vídeňské univerzitě, ve stejné době již veřejně vystupoval jako zpěvák. Po promoci v roce 1822 začal svou divadelní kariéru jako operní zpěvák ve Vídni.\n\nOd roku 1823 zpíval dva roky v německém divadle v Amsterdamu, dále byl angažován jako herec v Brně, Bratislavě a dalších městech. V roce 1831 se ze Lvova vrátil do Vídně, kde byl angažován v divadle \"Theater an der Wien\" jako komik a dramatik. Okamžitý úspěch mu zajistila v roce 1833 jeho hra \"Der böse Geist Lumpazivagabundus\". \n\nOd listopadu 1854 do listopadu 1860 byl Nestroy ředitelem divadla \"Carltheater\" ve vídeňské čtvrti Leopoldstadtu. Poslední léta svého života strávil od roku 1859 v ve Štýrském Hradci, kde si koupil dům a ve vile v Bad Ischlu. Naposledy vystoupil na jevišti 29. dubna 1862 ve Štýrském Hradci. \n\nJohan Nestroy zemřel ve Štýrském Hradci, kde byl nejprve pohřben. Od roku 1890 jsou jeho ostatky uloženy na vídeňském centrálním hřbitově.\n\nDne 7. září 1823 se oženil, manželkou se stala Maria Wilhelmine von Nespiesny (1804—1870), 22. dubna 1824 se jim v Amsterdamu narodil syn Gustav. V roce 1827 opustila manželka Nestroye a odešla ke svému milenci, syn Gustav zůstal u otce (manželství bylo oficiálně rozvedeno až v únoru 1845). \n\nVe Štýrském Hradci se v období 1827/28 seznámil s herečkou Marií Antonií Cäcilií Lacherovou (1809—1864); sama si říkala Marie Weilerová po skutečném otci. Stala se Nestroyovou partnerkou a měla s ním tři děti: syna Karla Johanna Antona (1831—1880), dceru Marii Cäcilii (1840—1873) a Adolpha Johanna, který zemřel necelý měsíc po narození v roce 1843. K legitimizaci dětí došlo až v roce 1858. I přes problémy v soužití (Nestroyovy milostné aféry, zejména s herečkou Karoline Köferovou) učinil Johann Nestroy Marii Weilerovou svou univerzální dědičkou.\n\n\nHry Johanna Nestroye jsou oblíbené na českých jevištích profesionálních i amatérských jevištích již od 19. století. Příklady inscenací:\n\n\n\n"}
{"id": "726890", "url": "https://cs.wikipedia.org/wiki?curid=726890", "title": "Září 2011", "text": "Září 2011\n\n\n\n\n\n"}
{"id": "726899", "url": "https://cs.wikipedia.org/wiki?curid=726899", "title": "Drahomyšl", "text": "Drahomyšl\n\nNázev Drahomyšl má více sídel:\n\n"}
{"id": "726909", "url": "https://cs.wikipedia.org/wiki?curid=726909", "title": "Tajemství kruhu", "text": "Tajemství kruhu\n\nTajemství kruhu (v anglickém originále The Secret Circle) je americký dramatický fantastický televizní seriál, jehož autorem je Andrew Miller. Vznikl na motivy stejnojmenné knižní série od L. J. Smith. Premiérově byl vysílán v letech 2011–2012 na stanici The CW. Celkově bylo natočeno 22 dílů, po první řadě byl kvůli nízké sledovanosti zrušen.\n\nSeriál se odehrává ve fiktivním městečku Chance Harbor ve Washingtonu, kam se po smrti své matky přestěhuje dospívající Cassie Blakeová. Zjistí, že pochází z dlouhé rodové linie čarodějek a proto se připojí k tajnému covenu, jehož členy je pět Cassieiných spolužáků – Adam, Diana, Faye, Mellisa a Nick.\n\nV Česku byl seriál premiérově vysílán v roce 2013 na TV Nova.\n\n"}
{"id": "726910", "url": "https://cs.wikipedia.org/wiki?curid=726910", "title": "Jacopo Passavanti", "text": "Jacopo Passavanti\n\nJacopo Passavanti (asi 1302, Florencie – 1357) byl italský teolog a architekt.\n\nV roce 1317 vstoupil do dominikánského řádu, prokázal velké intelektuální schopnosti, byl proto pozván do Paříže, aby získal teologické vzdělání. Poté působil zprvu v Pistoji, poté ve Florencii v klášteře San Miniato al Monte, kde mimo jiné spolupůsobil při výstavbě gotické baziliky Santa Maria Novella.\n\nByl znám jako vynikající teolog a kazatel, vykonával řadu církevních funkcí, dlouhou dobu byl generálním vikářem florentské diecéze.\n\nJediným dílem, jehož autorství je prokázáno, je \"Zrcadlo pravé kajícnosti\" (\"Specchio di vera penitenza\"), moralistický traktát, obsahující četná exempla, někdy zacházející i do novelistické formy, inspirovaný Passavantiho postními kázáními. Příběhy jeho exempel se inspirovali někteří umělci.\n\nK jeho architektonickým dílům patří původní jádro kláštera Certosa di Firenze.\n"}
{"id": "726913", "url": "https://cs.wikipedia.org/wiki?curid=726913", "title": "Dějiny opery", "text": "Dějiny opery\n\nDějiny opery začínají v Itálii koncem 16. století. Nejstarším, dnes ztraceným, dílem považovaným za operu je \"Dafne\" skladatele Jacopa Periho, uvedeným ve Florencii kolem roku 1597; samotný název „opera“ byl poprvé použit v souvislosti s uvedením díla Francesca Cavalliho \"Le nozze di Teti e di Peleo\" v roce 1639 v Benátkách. V 17. století se rozšířila po všech hlavních zemích Západu: Heinrich Schütz v Německu, Jean-Baptiste Lully ve Francii a Henry Purcell v Anglii tehdy založili domácí operní tradice. Přes silnou zejména francouzskou operní školu však až dlouho do 18. století zůstávala vedoucí zemí opery Itálie. Koncem 18. století se začal prosazovat vliv německy hovořících skladatelů: na Gluckovu reformu italské „opera seria“ z 60. let navázal Wolfgang Amadeus Mozart, nejslavnější operní skladatel té doby. Napsal přes 200 skladeb.\n\nV opeře první třetiny 19. století vyvrcholil operní styl bel canto, reprezentovaný autory jako Gioacchino Rossini, Gaetano Donizetti a Vincenzo Bellini, a zároveň vznikla tradice „velké opery“ (grand opera), spojené se jménem Giacomo Meyerbeera. Následující „zlatý věk“ opery kolem poloviny 19. století, kdy působili Richard Wagner a Giuseppe Verdi, přinesl rovněž vznik dalších národních operních tradic mimo klasické země opery; českou operu tehdy ustanovil především Bedřich Smetana. Konec 19. a začátek 20. století poznamenal vliv italského verismu a rozvoj nových harmonických postupů, iniciovaných Wagnerem. K významným operním skladatelům patřili Giacomo Puccini, Richard Strauss a Leoš Janáček. 20. století přineslo mnoho nových stylů a experimentů i v oblasti opery, například atonalitu a seriální hudbu (Arnold Schönberg a Alban Berg), neoklasicismus (Igor Stravinskij) či později minimalismus (Philip Glass a John Adams).\n\nV evropské historii je prvním žánrem hudebního divadla antické řecké divadlo. Hudba v něm měla značné místo, zejména v podobě sboru, jehož zásahy (spolu s tancem) jednak členily dramatický děj a jednak jej komentovaly. Zpěv byl jednohlasý s doprovodem dvou nástrojů, drnkací kithary a dechového aulu v unisonu. Přestože skutečná podoba řecké dramatické hudby je známa jen částečně a až na základě moderních rekonstrukcí, odkazovali se na ideál řeckého dramatu jak renesanční tvůrci prvních oper na sklonku 16. století, tak například Richard Wagner ve svých myšlenkách o reformě opery v polovině 19. století.\n\nŘímské divadlo převzalo hudební složku řeckého dramatu jen v menší míře a koncem antiky zprávy o divadle mizí. Teprve od 10. století lze sledovat zrod liturgického dramatu v latině, na posvátná témata, zejména scény ze života Ježíše Krista, Panny Marie a svatých. Jejich podstatnou složkou byl gregoriánský zpěv. Od 13. století se hrály i mimo kostely a objevují se v nich světské dějové prvky i lidové melodie (v českém prostředí například mezihra \"Mastičkář\"). Ojediněle se vyskytují i hry se světskými náměty, známá je \"Hra o Robinovi a Marion\" (\"Le jeu de Robin et de Marion\") trubadúra Adama de la Hallem hraná v Neapoli roku 1283 nebo 1284.\n\nZejména ve Francii a Itálii se vedle liturgického dramatu objevují mystéria, jež provozovala laická náboženská bratrstva. Z liturgických děl, do nichž se zapojovali sami věřící, v Itálii vznikl v 16. století komornější scénický útvar zvaný rappresentazione sacra. Je bezprostředním předchůdcem opery i oratoria. Nejvýznamnějším představitelem tohoto raného žánru je dílo autora z okruhu florentské cameraty Emilia de' Cavalieri \"Představení o duši a těle\" (\"Rappresentazione di anima e di corpo\", Santa Maria della Valicella v Římě, 1600). Jde o rozsáhlé dílo ve 3 jednáních se 3 scénami a 91 hudebními čísly zkomponované v recitativním stylu rané opery.\n\nPod vlivem posvátných her se ve školních institucích od 14. století vyvíjelo školské drama a moralita, na latinské posvátné a později i světské texty, které bylo na církevních školách pěstováno až do 19. století. Hudba a zpěv v něm hrály značnou úlohu a po vzniku opery a oratoria se tyto žánry vzájemně obohacovaly. Školské hry měly zvláštní význam pro šíření opery i mimo velká města a dvory vysoké šlechty.\nZ drobných zábavných meziher vkládaných do posvátných her se v Itálii v 15. století vyvinul útvar zvaný intermedium, který se v 16. století rozšířil na šlechtických dvorech i mimo původní kontext jako součást různých slavností. Tyto hry měly zpravidla alegorickou náplň a málo děje, zato ohromovaly výpravou a využitím divadelních strojů. Doprovázel je zpravidla orchestr, i bohatě obsazený, a obsahovaly tanec a často i homofonní či polyfonní (madrigalová) zpěvní čísla, netvořily však dramaticky souvislý děj.\n\nŽánrem divadla oblíbeným mezi aristokracií byla pastorále, hry z mytologicko-pastýřského prostředí, provázené často hudbou a tanci; první opery měly právě pastorální náměty. Dvě pastorální komedie s áriemi, ale bez recitativů napsal roku 1590 Emilio de' Cavalieri: \"Il satiro\" a \"La disperazione di Fileno\". Význam Cavalieriho díla pro vznik nového žánru vyzdvihl v předmluvě k \"Eurydice\" sám autor první opery Jacopo Peri, když napsal, že „Signor Emilio del Cavaliere dříve než kdo jiným koho znám, nám se znamenitou nápaditostí umožnil slyšet náš druh hudby na jevišti.“\n\nJedním z bezprostředních předchůdců a současníků rané opery byla madrigalová komedie. Měla souvislost s aristokratickým pastorále i lidovou commedií dell'arte. Prvním příkladem cyklu madrigalů tvořících ucelený děj je \"Klábosení žen u studny\" (\"Il cicalamento delle donne al bucato\") italského skladatele Alessandra Striggia z roku 1567, ačkoli úúdaj o jeho případném scénickém provedení chybí. Nejznámějším dílem tohoto druhu je „harmonická komedie“ Orazia Vecchiho \"Amfiparnasso\" (Modena 1594). Podle sporých správ o jevištním provedení se zdá, že děj vyjadřovali herci pantomimicky, zatímco za scénou byl přítomen sbor zpěváků, kteří v typickém madrigalovém polyfonním vícehlasu příběh představovali i komentovali.\n\nDalší hudebnědramatické tradice nejsou přímými předchůdci opery, ale často ji podstatně ovlivnily v jejím pozdějším vývoji, ať se jedná o „vysoké“ dvorské žánry jako francouzská \"comédie-ballet\" nebo anglická \"masque\", nebo o lidové náboženské (např. pašijové hry) nebo zábavné divadlo jednotlivých evropských zemí. Moderní operu navíc ovlivňují i tradice hudebního divadla neevropských národů: např. bohaté tradice čínské opery se kombinují s tradicí evropské opery v díle skladatelů západních (John Adams: \"Nixon v Číně\", Judith Weir: \"Noc v čínské opeře\") i východních (Tan Dun).\n\nOpera v moderním smyslu se zrodila ve společnosti intelektuálů zvané florentská camerata, která se v poslední čtvrtině 16. století scházela ve Florencii nejprve pod patronací hraběte Giovanniho Bardiho a po jeho odchodu do Říma roku 1592 pod záštitou hraběte Jacopa Corsiho. Zpěvák a skladatel Vincenzo Galilei pod vlivem svého učitele Girolama Meiho napsal dílo \"Dialogo della musica antica e moderna\" (1581), v němž účinnost antického dramatu (u nějž předpokládal plné zhudebnění) přičítal jednohlasému zpěvu i doprovodu. Skladatelé z okruhu cameraty Jacopo Peri a Giulio Caccini a básník Ottavio Rinuccini poté prakticky ve svých dílech i teoreticky rozvinuli tyto zásady na podkladě idey obrození antického dramatu. Vytýkali polyfonickému zpěvu nesrozumitelnost slov (\"laceramente della poesia\", roztrhání poezie) a neschopnost vyjádřit bezprostřední emoce. V novém dramatickém žánru by měl být veškerý text zpíván sólisty nebo sborem monodicky, ačkoli případně vícehlasně, za doprovodu malého souboru tišších nástrojů harmonicky doprovázejících zpívané slovo. Hudba měla přesně vyjadřovat text a jeho citový význam beze všech pěveckých ozdob. Emilio de' Cavalieri vyjádřil ideál interpretace rané opery slovy „recitar cantando“, přednášet zpívaje.\nPrvní dílo obecně považované za operu byla \"La Dafne\" Jacopa Periho na libreto Ottavia Rinucciniho. Hrála se ve florentském palazzo Corsi o karnevalu 1597–1598 se značným úspěchem znovu byla hrána v letech 1599, 1600 a 1605. Libreto bylo vytištěno, z hudby se však zachovalo jen šest fragmentů v recitativním stylu. První operou, jejíž hudba se zachovala, je rovněž Periho \"Eurydika\" (\"Euridice\"), tragédie o pěti scénách opět na Rinucciniho libreto. Hrála se poprvé ve florentském palazzo Pitti 6. října 1600 při příležitosti sňatku Marie Medicejské a Jindřicha IV.. Peri sám zpíval roli Orfea a hrabě Corsi hrál na harpsichord, výpravu a choreografii zajišťoval de' Cavalieri. Některým účinkujícím, kteří byli žáky Giulia Cacciniho, zakázal Caccini zpívat Periho hudbu a nahradil ji vlastní. Periho \"Euridice\" je zároveň první operou, o níž je doloženo, že se při ní diváci nudili k smrti. Peri složil několik dalších oper, z nichž žádná se v úplnosti nedochovala. Jeho rival Caccini složil vlastní \"Euridice\" na stejné libreto; jeho opera byla poprvé provozována roku 1602, již o rok dříve však byla vydána její partitura. Obě Eurydiky jsou složené v podobném recitativním stylu, kde Peri inklinuje k větší dramatičnosti a Caccini k větší zpěvnosti.\nOpera se brzy z Florencie rozšířila do blízkých měst (Turín, Padova, Vicenza, Bologna). Zvláštním centrem se v prvním desetiletí 17. století stal vévodský dvůr v Mantově. Zde působil Marco da Gagliano, jenž napsal na stejné Rinucciniho libreto jako Peri operu \"Dafné\" (1608), a zejména první významný operní skladatel Claudio Monteverdi. Ten zde o karnevalu roku 1607 provedl operu \"Orfeus\" (\"L'Orfeo / Favola d'Orfeo\") a v následujícím roce operu \"Ariadna\" (\"Arianna\"), z níž se zachoval jen známý \"Nářek Ariadny\". Monteverdio \"Orfeus\" je prvním účinným hudebním dramatem. Dynamické proměny duševního stavu postav jsou vyjadřovány disonancí, skladba je na rozdíl od florentských oper psána pro dosti rozsáhlý orchestr, jež umožňuje barvitou a členitou instrumentaci; partitura obsahuje 26 ryze orchestrálních čísel. \"Orfeus\" je první zachovaná opera, která má předehru. Stejně jako da Gagliano již Monteverdi rozlišuje mezi recitativem a árií, někdy strofickou.\n\nDalším centrem rané opery byl Řím. Papežské město mělo řadu specifik, které nadlouho ovlivnily zdejší operní provoz. Žila zde řada bohatých mecenášů opera jako rody Barberini a Borghese, stejně jako řada umělců. V římských chrámech byly početné sbory a zvýšená účast sborů zůstávala charakteristikou římské opery i po polovině 17. století, kdy jinak sborový zpěv z oper vymizel. Kromě toho zde platil zákaz vystupování žen na veřejném jevišti, jejichž úlohy přebírali kastráti; právě odtud se rozšířil kult kastrátů významný pro barokní italskou operu. Většina raných římských oper má stejně jako v případě florentské a mantovské školy pastorální náměty (Agostino Agazzari: \"Eumelio\", 1606; Domenico Mazzocchi: \"Lesní báje\" / \"La favola boschereccia\", 1626; Stefano Landi: \"Smrt Orfeova\" / \"La morte d'Orfeo\", 1619; Luigi Rossi: \"Orfeus\" / \"Orfeo\", 1647). Landiho \"Smrt Orfeova\" je první známou operou, ke které si libreto napsal sám skladatel. Římská opera však přinesla značné námětové rozšíření, spojené zejména se jménem libretisty kardinála Giulia Rospigliosiho. Na jedné straně vznikají opery s duchovním námětem, z nichž nejvýznamnější je Landiho \"Svatý Alexius\" (\"Sant' Alessio\", 1632); na druhé straně do opery vniká komický element, poprvé již v postavě Charóna ve \"Smrti Orfeově\". Na Rospigliosova libreta vznikly první komické opery: \"Kdož trpí, doufej\" (\"Chi soffre, speri\", 1639) skladatelů Virgilia Mazzocchiho a Marca Marazzoliho a \"Zlé se v dobré obrátí\" (\"Dal male il bene\", 1654) Antonia Marii Abbatiniho. V římské opeře je také poprvé patrný obrat od recitativního ideálu florentské cameraty k opeře založené na áriích, kterou teoreticky odůvodňoval D. Mazzocchi.\n\nOkolo poloviny 17. století byly hlavním centrem opery Benátky. Roku 1637 zde bylo otevřeno první veřejné operní divadlo, \"Teatro San Cassiano\", a k němu brzo přibyla další divadla. Do konce století bylo v Benátkách uvedeno více než 350 operních titulů. V Benátkách je tak možné pozorovat začátky profesionálního operního provozu a vznik řady jeho zásad a konvencí. \n\nDivadla měla podkovovitou podobu s několika řadami lóží, jež byly pronajímány pravidla na celou sezónu, popřípadě i trvale. Jejich ceny se lišily podle umístění; v případě dvorních divadel jim dominovala střední panovnická lóže. Nejsvrchnější řady byly nejlevnější a byly otevřeny běžnému obecenstvu. Parter byl zprvu využíván pro části představení (tance, bitvy…), později však byl rovněž pronajímán a případně vybaven dřevěnými lavicemi. Orchestr, který byl v rané opeře umístěn za scénou, se přestěhoval mezi jeviště a parter; postupně byl zahlubován a vzniklo tak orchestřiště. Tento základní model uspořádání divadla se prosadil jako výlučný s drobnými změnami (počátkem 19. století se svrchní řady lóží otevřely na galerie a parter začal být vybavován trvalejšími a pohodlnějšími sedadly) až do konce 19. století; od té doby mu konkuruje model amfiteátru prosazovaný zejména Richardem Wagnerem.\n\nDivadla hrála operu zprvu jen v karnevalové sezóně (\"stagione\"), k níž později přistoupila sezóna velikonoční čili jarní a sezóna podzimní. Mezi nimi byly letní divadelní prázdniny a období adventu a velikonočního půstu, kdy bylo předvádění oper církevně zakázáno (náhradou se v této době hojně prováděla oratoria). Provoz divadel zajišťovaly operní společnosti, které byly najímány zpravidla na jednotlivé sezóny.\nBenátská opera ve svém vývoji reaguje na vkus publika. Orchestr se zmenšuje, zejména jeho část, která obstarává tzv. basso continuo. Plnou partituru má pouze kapelník (\"maestro di cappella\"), kterým je zpravidla sám skladatel. V orchestru se nacházejí naproti sobě zpravidla dvě cembala: u prvního sedí kapelník, vede od něj orchestr a doprovází árie, druhé cembalo doprovází ansámbly a recitativy. Sbor kolem roku 1645 zcela mizí, naopak na významu nabývá balet. Ten však vystupuje nikoli přímo v rámci operního děje, ale v baletních vložkách, které zpravidla komponoval jiný skladatel než samotnou operu. Hlavním hrdinou opery se stává sólový zpěvák, v benátské opeře začíná kult primadon a kastrátů. V partiturách je kladen důraz na zpěvní melodii s poměrně jednoduchým orchestrálním doprovodem. Významnou úlohu má výprava, časté a neočekávané změny kulis a jiné scénické efekty. K mytologickým látkám typickým pro ranou operu přistupují náměty z antické historie i z populárních literárních děl jako Ariostův \"Zuřivý Roland\" a Tasův \"Osvobozený Jeruzalém\", děj je zpravidla vážný, ale provázený komickými postavami a epizodami. Nejvýznamnějším libretistou benátské opery je Giovanni Francesco Busenello.\n\nVýznamným příspěvkem k benátské opeře byla pozdní díla Claudia Monteverdiho, \"Odysseův návrat\" (\"Il ritorno d'Ulisse in patria\", 1641) a \"Korunovace Poppey\" (\"L'incoronazione di Poppea\", 1642). Řadu dřívějších i pozdějších děl převyšují v dramatickém vyjádření lyrických, epických i humorných scén i v ostré psychologické charakterizaci hlavních i epizodních postav. Monteverdiho nejznámějším žákem byl Francesco Cavalli, autor 40 oper pro benátská jeviště, z nichž větší část se dochovala. \"Svatba Thetidina a Péleova\" (1639) je prvním dílem označeným jako „opera“, následovala řada dalších (\"Dido\" / \"La Didone\", 1641; \"Aigisthos\" / \"Egisto\", 1643; \"Ormindo\", 1644; \"Iáson\" / \"Giasone\", 1949; \"Kallistó\" / \"La Callisto\", 1651; \"(L')Eritrea\", 1652; \"(L')Artemisia\", 1657; \"Zamilovaný Herkules\" / \"Ercole amante\", 1662; \"Heliogabalus\" / \"Eliogabalo\", 1668). Cavalliho díla nemají takovou psychologickou hloubku jako Monteverdiho, prokazují však neomylný smysl pro dramatické situace a obsahují melodické árie i řadu instrumentálních inovací, například zárodky doprovázeného recitativu. Pozdní benátskou operu reprezentují Giovanni Legrenzi (\"Totila\", 1677; \"Justinus\" / \"Il Giustino\", 1683), Tomaso Albinoni (55 oper, mj. \"Přemysl, první král český\" / \"Primislao, primo Re di Bohemia\", 1697) nebo Alessandro Stradella (\"Il trespolo tutore\" / \"Zchátralý poručník\", 1677; \"Floridoro\", 1678; \"Síla lásky otcovské\" / \"La forza dell'amor paterno\", 1678).\n\nBenátská opera se rychle šířila do dalších evropských zemí. V samotné Itálii však koncem 17. století začala přebírat úlohu hudebního centra Neapol. Tamější skladatel Francesco Provenzale ve svých operách (\"Mstitelka Stelidaura\" / \"La Stellidaura vendicata\", 1678) vychází z benátské školy, ale v důrazu na zpěvnost pěveckých partů už předjímá neapolskou školu, za jejíhož zakladatele je považován Alessandro Scarlatti.\n\nÚzké politické styky mezi habsburskými zeměmi a Itálií vedly k rychlému šíření italské opery do jihoněmecké oblasti již v rané fázi, kolem roku 1620. Rozvoj hudby na císařském dvoře je spojen zejména s hudbymilovným císařem Leopoldem I., který bezprostředně po svém nástupu povolal jako operního intendanta skladatele Antonia Draghiho. Ten byl autorem až 172 operních děl, často burleskní a satirické povahy (\"Abdéřané\" / \"I Abderiti\", 1675). Uváděl však i opery významnějších skladatelů, zejména Pietra Antonia Cestiho, jehož opera \"Zlaté jablko\" (\"Il pomo d'oro\", 1668) byla nehonosnější dvorskou operou celé epochy. V Mnichově, Hannoveru a Düsseldorfu působil diplomat a biskup Agostino Steffani, s oblibou komponující na náměty z historie Říma i Německa: \"Servius Tullius\" (\"Servio Tullio\", 1686), \"Jindřich Lev\" (\"Enrico Leone\", 1689), \"Arminius\" (\"Arminio\", 1707). U drážďanského dvora působil Carlo Pallavicino (\"Osvobozený Jeruzalém\" / \"Gerusaleme liberata\", 1687). I poté, co v Itálii benátskou školu zatlačila neapolská, působili ve střední Evropě její pokračovatelé, např. Johann Joseph Fux (pražská korunovační opera \"Stálost a síla\" / \"Costanza e fortezza\", 1723) nebo Antonio Lotti (\"Alexandr Severus\" / \"Alessandro Severo\", 1716; \"Porsena\", 1728).\n\nOpera v němčině však nebyla v Německu 17. století častá. První německá opera \"Dafne\", kterou složil roku 1627 významný raně barokní skladatel Heinrich Schütz na několikrát využité libreto Ottavia Rinucciniho přeložené do němčiny básníkem Martinem Opitzem, se nedochovala. První zachovanou německou operou je alegorická „duchovní lesní báseň“ \"Seelewig\" Sigmunda Theophila Stadena uvedená v Norimberku roku 1644 a prozrazující vliv školských latinských her. Velký význam pro rozvoj německé opery mělo první veřejné operní divadlo Theater am Gänsemark v Hamburku, otevřené v roce 1678 (všechny ostatní scény ve střední Evropě byly soukromá dvorská divadla); další veřejná scéna vznikla roku 1693 v Lipsku. Opery uváděné v Hamburku pod názvem singspiel často střídaly italské, německé, francouzské i latinské texty. Úroveň libret, provedení a často ani hudby nebyla prvotřídní, zprostředkovávala však pohotově hudební vlivy významné pro rozvoj německé opery v 18. století. Pilnými skladateli této první německé operní generace byli Johann Wolfgang Franck, Nikolaus Adam Strungk a Johann Sigismund Kusser. Na ně navázal nejvýznamnější skladatel spojený s hamburským divadlem, Reinhard Keiser, již ovlivněný neapolskou školou. Z jeho děl kombinujících často italštinu s němčinou — je označován za tvůrce německého recitativu — jsou to například \"Basilius\" (1693), \"Octavia\" (1705), \"Zuřivý Masaniello\" (\"Masagniello furioso\", 1706) a jako hlavní dílo \"Pyšný, svržený a znovu povznesený Kroisos\" (\"Der hochmütige, gestürzte und wieder erhabene Croesus\", 1710/1730).\n\nItalská opera se poměrně brzo dostala do Francie, ale delší dobu trvalo, než zde zakotvila. Přes přepychovou výpravu neměla představení např. \"Orfea\" Luigiho Rossiho (1647) nebo \"Zamilovaného Herkula\" Francesca Cavalliho (1662) úspěch, francouzskému vkusu odporoval zejména zpěv kastrátů. Hlavním divadelním útvarem na dvoře Ludvíka XIV. byl tanec, formalizovaný v tzv. \"ballets de la cour\". Až roku 1669 byla k pěstování operního divadla založena \"Académie royale de musique\", jež zahájila provoz operou Roberta Camberta na libreto Pierra Perina \"Pomona\" (\"Pomone\"). Umělecký význam však získala nová instituce až po roce 1672, kdy se privilegium na vedení Akademie obdržel skladatel italského původu Jean-Baptiste Lully, který se již v předchozích letech proslavil spoluprací s Molièrem na žánru kombinujícím činohru s baletem a zpěvem, tzv. \"comédie-ballet\" (\"Měšťák šlechticem\" / \"Le Bourgeois gentilhomme\", 1670). Lully ve svých operních dílech, napsaných ve spolupráci s významným básníkem a dramatikem Philippem Quinaultem, kladl důraz na francouzský recitativ, rytmicky bohatší než recitativ italský a sledující příznačné rysy francouzské činoherní deklamace. Recitativ je často je doprovázen plným orchestrem a kontrast mezi ním a árií je menší než u italských děl. Pro Lullyho jsou také typické tzv. \"choeurs\", tedy sborové zpěvy, které se střídají napříč celou operou s áriemi (nejznámější je nejspíše \"Choeur des trembleurs\" z opery Isis). Charakteristická pro Lullyho opery je rovněž hojná účast baletu a z baletní praxe také pochází dvoudílná tzv. francouzská předehra. Pro odlišení od italské opery Lully pro svá díla používal pojem „tragédie lyrique“ (neboli \"tragédie en musique\"), který jako označení francouzské vážné opery přetrval až do 19. století. První z nich byla \"Kadmos a Hermiona\" (\"Cadmus et Hemione\", 1673), následovaly \"Alcesta aneb triumf Alcidy\" (\"Alceste ou le Triomphe d'Alcide\", 1674), \"Théseus\" (\"Thésée\", 1675), \"Atys\" (1676), \"Isis\", díky které byl libretista Quinault na dva roky vyloučen z dvorské společnosti (1677)\"Perseus\" (\"Persée\", 1682), \"Faethón\" (\"Phaëton\", 1683), \"Amadis\" (1684) a \"Armida\" (\"Armide\", 1686).\n\nLullyho pokračovateli byli například Marc-Antoine Charpentier (\"Paridův soud\" / \"Le Jugement de Pâris\", 1690; \"Médea\" / \"Médée\", 1694), André Cardinal Destouches (\"Issé\", 1697), Marin Marais (\"Alkyoné\" / \"Alcyone\", 1706) nebo Henri Desmarest (\"Dido\" / \"Didon\", 1693) . Vznikl rovněž žánr „opéra-ballet“, v němž baletní složka přebírá dominanci a chybí sevřený děj charakteristický pro operu. Nejvýznamnějším skladatelem tohoto žánru je André Campra (\"Galantní Evropa\" / \"L'Europe galante\", 1697; \"Benátské slavnosti\" / \"Les Fêtes vénitiennes\", 1710).\n\nVětšímu rozšíření opery v Anglii nejprve překážela revoluce. První opera v angličtině je \"Dobytí Rhodu\" (\"The Siege of Rhodes\", 1656), na níž se podílel hned pět skladatelů. Větší význam pro vývoj anglické hudby měla dvě ojedinělá díla úsporné formy a spíše konzervativního hudebního zpracování, ale se značným zapojením sboru a baletu: je to drobná pastorální opera \"Venuše a Adonis\" (\"Venus and Adonis\", 1682?) Johna Blowa a komorní opera \"Dido a Aeneas\" (\"Dido and Aeneas\", 1689?) Henryho Purcella. Zejména \"Dido a Aeneas\" je svým melodickým recitativem i áriemi jedním z nejvýznamnějších děl rané barokní opery. Opera v národním jazyce se však v Anglii dále nerozšířila; v divadlech i u královského dvora převažoval starší žánr masque nebo semiopera, ve které sice hudba a tanec měly významnou roli, děj však byl vyjadřován činoherně.\n\nZa vlastního zakladatele neapolské operní školy je považován Alessandro Scarlatti. Ve svých vážných operách \"Rosaura\" (1690), \"Statira\" (1690), \"Císařovna Theodora\" (\"Teodora Augusta\", 1693), \"Eraclea\" (1700), \"Mithridatés Eupatór\" (\"Mitridate Eupatore\", 1707), \"Tigránés\" (\"Tigrane\", 1715), \"Griselda\" (1721) důsledně rozlišuje recitativ – často doprovázený – a árii. Árie u něj nabývají na délce a převažuje u nich typ árie da capo, často používá tzv. devizovou árii a pamětné motivy. Rozvíjí však i instrumentální části hudby, zejména taneční, ale měl hlavní vliv na rozšíření třídílné tzv. italské ouvertury. Využívá dramatických možností orchestru a obohacuje jej o nové nástroje. Psal také komické opery a i jeho vážné opery obsahují často komické prvky, některé z nich lze nazvat tragikomické (např. \"Šťastný zajatec\" / \"l prigioniero fortunato\", 1698). Scarlattiho neapolští následovníci jako Leonardo Vinci (\"Artaxerxes\" / \"Artaserse\", 1730) nebo Leonardo Leo (\"Cato v Utice\" / \"Catone in Utica\", 1729; \"Bajazet\" / \"Bajazette\", 1736; \"Démofoón\" / \"Demofoonte\", 1738) se věnovali vážnému i komickému žánru, oba však již důsledně rozlišovali, což se stalo pro operu 18. století normou.\n\nVzorovým představitelem neapolské operní školy, v níž opera je především přehlídkou efektních a virtuózně podaných árií, byl Nicola Porpora, působící převážně v rodné Neapoli (\"Agrippina\" 1708, \"Orlando\" 1720, \"Ariadna na Naxu\" / \"Arianna in Nasso\" 1733). Současně tvořil skladatel, jehož operní dílo je v současnosti znovu objevováno, Antonio Vivaldi. Pocházel z Benátek a ve svých operách jako \"Zuřivý Roland\" (\"Orlando furioso\", 1727) nebo \"Věrná nymfa\" (\"La fida ninfa\", 1732) kladl v návaznosti na benátskou tradici větší důraz na dramatickou stavbu a úlohu recitativů než většina ostatních skladatelů 18. století. Vivaldiho krajan Antonio Caldara působící především na dvoře císaře Karla VI. ve svých četných operách (např. \"Eurystheos\" / \"Eristeo\", 1724) se důrazem na plynulou melodii blíží rokoku. Ranými severoitalskými skladateli ovlivněnými neapolskou školou byli bratři Antonio Maria Bononcini (\"Griselda\" 1718) a Giovanni Bononcini (\"Kamilin triumf\" / \"Trionfo di Camilla\", 1696).\nMezi mistry opery seria se v polovině 18. století zařazují i neitalští skladatelé. I v Itálii se se svými 65 operami prosadil Johann Adolf Hasse, obdivovaný hlavně pro melodickou krásu árií. Spolupracoval s Metastasiem a až na jednu výjimku zhudebnil v letech 1730 až 1762 všechna jeho libreta, jiné opery měly i náměty z bližších dějin (\"Sulejman\" / \"Solimano\" 1753, \"Ruggiero\" 1771). Po návratu do Německa působil zejména v Drážďanech V Berlíně u dvora Fridricha II. působil Carl Heinrich Graun, autor téměř třiceti oper jako \"Caesar a Kleopatra\" (\"Cesare e Cleopatra\", 1742) nebo \"Montezuma\" (1755) na námět sepsaný králem. Výhradně v Itálii působil český skladatel Josef Mysliveček, významný představitel pozdní barokní opery seria. Mezi jeho úspěchy se patří \"Bellerofontés\" (\"Bellerofonte\", 1767), \"Tamerlán\" (\"Il gran Tamerlano\", 1771) a \"Olympiáda\" (\"Olimpiade\", 1778).\nNejvýznamnějším a v současnosti nejhranějším barokním operním skladatelem je Georg Friedrich Händel. První úspěchy slavil stejně jako Keiser a Hasse v nejvýznamnějším německém operním centu té doby, Hamburku (\"Almira\" 1705), poté pobýval v Itálii, kde se prosadil zejména svou \"Agrippinou\" (1709), od roku 1711 do smrti žil v Londýně, kde vytvořil řadu italských oper typu opera seria, např. \"Rinaldo\" (1711), \"Radamisto\" (1720), \"Julius Caesar v Egyptě\" (\"Giulio Cesare in Egitto\", 1724), \"Tamerlán\" (\"Tamerlano\", 1724), \"Orlando\" (1733), \"Ariodante\" (1735), \"Alcina\" (1735), \"Xerxes\" (\"Serse\", 1738). Jeho opery odpovídají požadavkům žánru a nejsou v tomto směru objevné, výjimečné je však jejich melodické bohatství, dramatičnost a psychologická výstižnost. Händel psal ale i na anglické texty, např. pastorální operu \"Acis a Galathea\" (\"Acis and Galathea\", 1732). Řada jeho pozdních děl v angličtině je označována jako oratorium (\"Semele\" 1743, \"Theodora\" 1750), přestože jsou většinou určeny pro scénické provozování a některé z nich mají nenáboženské náměty. Jedním ze skladatelů, kteří se věnovali londýnské opeře seria po Händelovi, byl Johann Christian Bach (\"Orione\", 1763).\n\nV samostatném oboru francouzské \"tragédie lyrique\" je nejvýznamnějším pokračovatelem Lullyho Jean-Philippe Rameau. Jeho vážné opery jako \"Hippolytus a Aricia\" (\"Hippolyte et Aricie\", 1733) nebo \"Castor a Pollux\" (\"Castor et Pollux\", 1737) vynikají melodickou i harmonickou vynalézavostí, barvitou orchestrací a přitažlivou taneční hudbou. Rameau pokračoval i v tradici žánru opéra-ballet, například v díle \"Galantní Indové\" (\"Les Indes galantes\", 1735). Originálním dílem je komická opera s hojnou účastí baletu \"Plathé\" (\"Platée\", 1745). Pozdní klasickou tragédii lyrique rozvíjeli nejvíce nefrancouzští autoři působící v Paříži, vedle Glucka to byli Niccolò Piccinni (\"Roland\", 1778) a Antonio Sacchini (\"Oidipus v Kolonu\" / \"Œdipe à Colone\", 1788).\nOd poloviny 18. století se v italské opeře, mimo jiné pod vlivem vážné opery francouzské, objevují experimenty směřující za hranice ustrnulé opery seria, jimž je společný důraz na úlohu hudby a zpěvu jako nositele dramatu. Rozvíjí se dramaticky nosný doprovázený recitativ a propracovanější instrumentace, znovu se objevuje sbor jako významný dějový činitel, zato struktura árií se zjednodušuje a od zpěváků se žádá méně virtuózní a ději a slovům přiléhavější výraz. Prvními představiteli této „nové neapolské školy“ jsou Niccolò Jommelli (např. \"Merope\", 1741; \"Démofoón\" / \"Demofoonte\", 1743; \"Artaxerxes\" / \"Artaserse\", 1749; \"Olympiáda\" / \"Olimpiade\", 1761; \"Faethón\" / \"Fetonte\", 1768; \"Armida\", 1770) a Tommaso Traetta (např. \"Armida\", 1761; \"Sofonisba\", 1762; \"Ifigenie na Tauridě\" / \"Ifigenia in Tauride\", 1763; \"Antigona\", 1772). Skladatelem, který je s reformou vážné opery nejvíce spojen, je Christoph Willibald Gluck. Jeho první opery (\"Artaxerxes\" / \"Artaserse\", 1741; \"Aetius\" / \"Ezio\", 1750; \"Issipile\", 1752) jsou ještě tradiční, od šedesátých let počínaje operou \"Orfeus a Eurydika\" (\"Orfeo ed Euridice\", 1762) však vystupuje jako reformátor italské opery seria i francouzské tragédie lyrique, což potvrzují jeho další opery (\"Alcesta\" / \"Alceste\", 1767; \"Paris a Helena\" / \"Paride ed Elena\", 1769; \"Ifigenie v Aulidě\" / \"Iphigénie en Aulide\", 1774; \"Armida\", 1777; \"Ifigenie na Tauridě\" / \"Iphigénie en Tauride\", 1779). Teoreticky jsou zásady reformy vyloženy v předmluvě k opeře \"Alceste\", v níž se hovoří o ideálu „krásné jednoduchosti“ hudby.Pozdní, klasicistní italskou operu seria zastupuje vedle W. A. Mozarta například Antonio Salieri (\"Axur, král Ormu\" / \"Axur, rè d'Ormus\", 1787). Vážné opery pozdějších italských skladatelů (Domenico Cimarosa: \"Horatiové a Curiatiové\" / \"I Orazii e i Curiazii\", 1796; Giovanni Paisiello: \"Nina aneb Šílená z lásky\" / \"Nina, ossia la pazza per amore\", 1789) již pro revoluční resp. sentimentální námět znamenají přechod k romantické opeře 19. století. \n\nVážné opery v jiných jazycích než italština nebo francouzština byly řídké. Anglické vážné opeře (např. Thomas Augustine Arne: \"Artaxerxes\" 1762) se nepodařilo konkurovat händelovské opeře italské, rovněž v německém jazyce je vážná prokomponovaná opera skladatele spojeného s mannheimskou školou Ignaze Holzbauera \"Günther von Schwarzburg\" (1777) výjimkou.\n\nVýznamnými středisky italské vážné opery byly ve 2. polovině 18. století švédský dvůr Gustava III. a ruský dvůr Kateřiny II. a jejích nástupců, kde působila řada evropských skladatelů. Ti příležitostně psali i opery v národních jazycích, ačkoli v kosmopolitním stylu opery seria. Tak německý skladatel Johann Gottlieb Naumann napsal první vážnou operu ve švédštině \"Gustaf Vasa\" (1786), první vážnou operou na ruské libreto je \"Kefalos a Prokris\" (\"Cefal i Prokris\", 1755) Francesca Araji, z ruské historie čerpá například Catterino Cavos v opeře \"Ivan Susanin\" (1815).\n\nJeště raná díla zakladatele neapolské školy Alessandra Scarlattiho volně mísila vážné a humorné scény, počátkem 18. století se však oba žánry od sebe přísně oddělily. Jako samostatný žánr tak v Neapoli vzniká opera buffa, a to ze dvou pramenů. Prvním byla zpravidla tříaktová opera komického obsahu, strukturálně původně nepříliš odlišná od vážné opery (např. Scarlattiho \"Vítězství cti\" / \"Il trionfo dell'onore\", 1718), často pro zvýšení humorného účinku hraná v neapolském nářečí. Druhým bylo intermezzo vkládané mezi jednotlivé akty vážné opery (např. Scarlattiho \"Despina a Nisso\" / \"Despina e Nisso\", 1714). Opery seria mívaly tři dějství, proto jsou intermezza zpravidla jednoaktová nebo dvoudílná. Zvláště tato druhá podoba si získala velkou oblibu i mimo Itálii. Jednak ve dvorských divadlech nebyly komické opery považovány za dostatečně důstojné, ale komické vložky do vážných oper však byly přípustné; jednak buffa byla nenáročná na inscenování – provozovaly ji samostatné soubory a typické intermezzo vyžadovalo jen dva či tři zpěváky.\nBuffa byla méně náročná na techniku zpěvu, hudební doprovod i výpravu, nevyžadovala sbor ani balet. Oproti sólisticky zaměřené vážné opeře však značně přispěla k rozvoji ansámblů a zejména propracovaných finále. Libreta přiváděla na scénu současnost a postavy z nižších vrstev (oproti historickým a mytologickým námětům opery seria), byla často zajímavější a více záleželo na hereckém projevu zpěváků. Prosazuje se typický buffózní bas, zatímco ve vážné opeře byl tento hlasový obor opomíjen. Vzorovým libretistou, obdobně jako Metastasio v oboru opery seria, byl v případě buffy Carlo Goldoni.\n\nKomické opeře se po Scarlattim věnovali i Leonardo Vinci (\"Domnělý slepec\" / \"Le cecato fauzo\" 1719, \"Milenci\" / \"Le zite 'n galera\" 1722) a Leonardo Leo (\"Láska si žádá utrpení\" / \"Amor vuol sofferenze\" 1729, \"Utajené manželství\" / \"Lo matrimonio annascuso\" 1740), jinak spíše autoři vážných oper. Prvním géniem opery buffy byl Giovanni Battista Pergolesi. Z jeho několika vážních i komických děl představuje \"Zamilovaný bratr\" (\"Lo frate 'nnamorato\", 1731) typ celovečerní komické opery v neapolském nářečí, zatímco \"Služka paní\" (\"La serva padrona\", 1733) je původně intermezzo určené do vážné opery \"Hrdý zajatec\". Zatímco Pergolesi zemřel mlád, počet děl dalších mistrů buffy dosahuje mnoha desítek: Baldassare Galuppi (\"Venkovský filosof\" / \"Il filosofo di campagna\" 1754, \"Ďáblice\" / \"La diavolessa\" 1755, \"Nepřítel žen\" / \"L'inimico delle donne\" 1771), Niccolò Piccinni (\"Hodná dceruška\" / \"La buona figluola\" 1760), Giovanni Paisiello (\"Pomyslní astrologové\" / \"Gli astrologi immaginari\" 1779, \"Lazebník sevillský\" / \"Il barbiere di Siviglia\" 1782, \"Láska s překážkami\" / \"L'amor contrastato\" 1788). Jednou z nejúspěšnějších italských komických oper je dosud \"Tajné manželství\" (\"Il matrimonio segreto\", 1792) Domenica Cimarosy. Mezi pozdní skladatele buffy patří Valentino Fioravanti (\"Vesnické zpěvačky\" / \"Le cantatrici villane\" 1799).\n\nZejména ve střední Evropě psali italské buffy i domácí skladatelé, zejména působící v Rakousku: Mozart, Martín y Soler, Florian Leopold Gassmann (\"Komtesa\" / \"La contessina\" 1770, \"Kritická noc\" / \"La notte critica\" 1768) a Joseph Haydn (\"Lékárník\" / \"Lo speziale\" 1768, \"Svět na měsíci\" / \"Il mondo della luna\" 1777, \"Pravá věrnost\" / \"La vera costanza\" 1779).\nVe Francii vznikl na počátku 18. století v prostředí pařížských tržnic lidový žánr zvaný vaudeville, ve kterém bylo mluvené a zčásti improvizované divadlo míseno s hudbou a zpěvem, přičemž tato díla nezřídka parodovala vážné opery hrané v královském divadle. Roku 1715 se ustavilo samostatné Théâtre de l'Opéra-Comique. Uměleckou úroveň těchto představení zajišťoval zejména text; nejvýznamnějším autorem byl básník a dramatik Charles-Simon Favart. Kolem poloviny století se pod vlivem uvedení Pergolesiho \"Služky paní\" ke komické opeře obrátila i část buržoazní inteligence, která ji považovala za pokrokovější a umělečtější než zkostnatělou aristokratickou \"tragédie lyrique\". Vzorové dílo žánru opéra comique složil filosof Jean-Jacques Rousseau: \"Vesnický věštec\" (\"Le Devin du village\", 1752). Inspirovala se živostí děje a přirozenou dikcí zpěvu, na rozdíl od italské buffy však nebyla zpěvní čísla oddělována recitativy, nýbrž mluveným textem. Rovněž ansámbly a finále byly méně propracované.\n\nMezi díly prvních významných tvůrců opéry comique, jako byli Egidio Romualdo Duni (\"Dva lovci a mlékařka\" / \"Les Deux Chasseurs et la Laitière\" 1763, \"Dřeváčky\" / \"Les Sabots\" 1768), François-André Danican Philidor (\"Blažej příštipkář\" / \"Blaise le Savetier\" 1759, \"Tom Jones\" 1765) a Pierre-Alexandre Monsigny (\"Král a pachtýř\" / \"Le Roi et le Fermier\" 1762) převažují humorné náměty a hrdiny bývají prostí lidé, především venkované, brzy však se začaly objevovat vážnější situace a náměty, často sentimentální povahy; za jeden z prvních příkladů bývá považován Monsignyho \"Zběh\" (\"Le Déserteur\", 1769). Nejvýznamnějším skladatelem předrevoluční opery comique je André Ernest Modeste Grétry. Jeho díla jsou námětově pestrá od tradiční komedie \"Dva skrblíci\" (\"Les Deux Avars\", 1770) přes exotickou pohádku \"Zémire et Azor\" (1771) po vlastenecko-historickou operu \"Richard Lví srdce\" (\"Richard Cœur de lion\", 1784). Grétryho žákem byl Nicolas Dalayrac (\"Nina aneb Šílená z lásky\" / \"Nina ou la Folle par amour\" 1786).\nFrancouzská opéra comique se záhy šířila po celé Evropě. Přímo pro vídeňský dvůr skládal komické opery na francouzská libreta Christoph Willibald Gluck (\"Nenadálé setkání\" / \"La rencontre imprévue\" 1764). Duni, Grétry či Dalayrac byli často hráni v soukromých i městských divadlech střední Evropy.\n\nObdobně francouzskému vaudevillu vznikla v Anglii počátkem 18. století ballad opera; i v ní je výrazným prvkem parodie vážné opery a hudební stránku zastupují známé nápěvy lidové i operní. První a nejvýznamnější ballad operou je \"Žebrácká opera\" (\"The Beggar's Opera\", 1728) na libreto Johna Gaye; melodie různého původu sestavil a upravil John Christopher Pepusch. Mezi dalšími díly tohoto druhu je například \"Láska na vsi\" (\"Love in a Village\", 1762) Thomase Arna a \"Dueňa\" (\"The Duenna\", 1775) Thomase Linleyho.\nPrvní německé komické opery vznikly po vzoru italské buffy v hamburském operním centru a jejich autory byli jako v Itálii skladatelé vážných oper, např. \"Směšný princ Jodelet\" (\"Der lächerliche Prinz Jodelet\", 1726) Reinharda Keisera nebo \"Trpělivý Sokrates\" (\"Der geduldige Sokrates\", 1721), \"Pimpinone aneb Nerovný sňatek\" (\"Pimpinone oder Die ungleiche Heirat\", 1725) G. P. Telemanna. Typickým německým operním žánrem se ale stal až singspiel vzniklý po roce 1752 v Berlíně po vzoru anglické ballad opery a stejně jako ona kombinující zpěv s mluvenými dialogy. Tento lidový útvar se brzy se rozšířil po celém Německu. Látkově byly singspiely často adaptacemi předloh anglických, francouzských nebo italských. Prvním mistrem severoněmeckého singspielu byl Johann Adam Hiller, působící v Lipsku, Berlíně a Vratislavi (\"Lov\" / \"Die Jagd\" 1770, \"Vesnický lazebník\" / \"Der Dorfbarbier\" 1771). Dalším významným autorem byl český emigrant Jiří Antonín Benda, vévodský kapelník v Gotě (\"Výroční trh\" / \"Der Dorfjahrmarkt\" 1775, \"Romeo a Julie\" / \"Romeo und Julie\" 1776). Koncem 18. století však severoněmecký singspiel přešel v hudebně nenáročnější formu nazývanou liederspiel, jejímž hlavním představitelem byl Johann Friedrich Reichardt.\nV jihoněmecké oblasti podporoval rozvoj singspielu císař Josef II., který založil roku 1776 \"Dvorní a národní singspiel\". Jedním z prvních autorů, kteří přispěli do jeho repertoáru, byl Ignaz Umlauff (\"Havíři\" / \"Die Bergknappen\", 1778), ale též Mozart svým \"Únosem ze serailu\". Singspiel nabyl brzy velké popularity a udržel se jako hlavní žánr lidového hudebního divadla až do poloviny 19. století. Nad díly náročnější úrovně blízké italské či francouzské komické opeře, jaké tvořil Karl Ditters von Dittersdorf (\"Lékař a lékárník\" / \"Doctor und Apotheker\" 1786, \"Jarolím Držgrešle\" / \"Hieronymus Knicker\" 1789, \"Červená karkulka\" / \"Das rote Käppchen\" 1790), Pavel Vranický (\"Oberon, král elfů\" 1789), Peter von Winter (\"Přerušená oběť\" / \"Das unterbrochene Opferfest\" 1796) nebo Vojtěch Jírovec (\"Oční lékař\" / \"Der Augenarzt\" 1811) postupně převážila lidovější, na provedení méně náročná tvorba Johanna Schenka (\"Vesnický lazebník\" / \"Der Dorfbarbier\" 1785), Wenzela Müllera (\"Sestry z Prahy\" / \"Die Schwestern von Prag\" 1794, \"Kouzelná citera aneb Kašpar fagotista\" / \"Die Zauberzither oder Kaspar, der Fagottist\" 1791), Ferdinanda Kauera (\"Dunajská žínka\" / \"Das Donauweibchen\" 1798) nebo Benedikta Schacka (\"Dva Antonínové\" / \"Die beiden Antone\" 1789).\n\nKomické opery italské, francouzské a německé se rychle šířily po celé Evropě v různých úpravách i překladech; vedle nich vznikaly skromnější zárodky národní komické opery i v dalších jazycích. Za první polskou komickou operu je považována \"Obšťastněná nouze\" (\"Nędza usczęśliwiona\", 1778) Macieje Kamieńského, dosud se hrává nenáročná zpěvohra Jana Stefaniho \"Domnělé kouzlo aneb Krakovští a horalé\" (\"Cud mniemany czyli Krakowiacy i górale\", 1794). Jedním z prvních tvůrců ruské komické opery je Jevstignej Ipatovič Fomin, mimo jiné autor opery \"Kočí na stanici\" (\"Jamščiki na podstavke\", 1787). Komickou operu v dánštině pomáhal založit italský skladatel Paolo Scalabrini (\"Odměněná láska\" / \"Den belønnede Kærlighed\" 1758, \"Láska bez punčoch\" / \"Kærlighed uden Strømper\" 1775). \n\nNejvýznamnějším operním skladatelem pozdního 18. století, doby rokoka a klasicismu, je Wolfgang Amadeus Mozart (1756–1791), který obohatil a přetvořil hned několik tradičních žánrů. Ještě v době dospívání napsal sérii děl žánru opera seria: \"Mithridates, král pontský\" (\"Mitridate, re di Ponto\", 1770), \"Ascanius v Albě\" (\"Ascanio in Alba\", 1771) a \"Lucius Silla\" (\"Lucio Silla\", 1772). Ačkoli se zakládají na konvenčních tématech a starší dramatické formě, jsou plné výrazové smělosti a hudební opulence. Jedním z vrcholných děl celého žánru je pozdější \"Idomeneus\" (\"Idomeneo, re di Creta\", 1781) pro svou instrumentační rozmanitost, zvukovou barvitost a bohatou tonální symboliku. Poslední Mozartovou vážnou operou je korunovační opera napsaná pro Prahu \"Titus\" (\"La clemenza di Tito\", 1791).\nSvou první italskou buffu \"Předstíraná prostoduchost\" (\"La finta semplice\", 1769) napsal Mozart jako dvanáctiletý na Goldoniho námět; tradiční schéma oživují orchestrální ozdoby a hříčky. Další je \"Zahradnice z lásky\" (\"La finta giardiniera\", 1775) psaná pro mnichovský dvůr, se ztřeštěným hlavním dějem typickým pro pozdní buffu, ale i se zdařilou charakteristikou postav i jejich vážných citů. Vrcholnými díly svého oboru jsou Mozartovy tři zralé komické opery na texty Lorenza da Ponte. \"Figarova svatba\" (\"Le nozze di Figaro\", 1786) povyšuje operu buffu na skutečnou hudební komedii, oproti tradici žánru je zde málo secco recitativů, zato velké množství ansámblů a rozsáhlá finále. \"Don Giovanni\" (1787) zaujímá výjimečné místo v celé operní literatuře; již E. T. A. Hoffmann jej označil za „operu oper“. Charaktery jsou výrazně rozlišeny od lyrických přes dramatické po komické. Secco recitativy zde zcela mizí a plynulost přechodů z recitativu přes arioso do árie činí z \"Dona Giovanniho\" předchůdce plně prokomponované opery. Poslední Mozartova buffa \"Takové jsou všechny\" (\"Così fan tutte\", 1790) se vyznačuje výraznou charakterizací postav, ale i obtížností pěveckých partů. Pro libertinský námět byla v následujícím století považována za lascivní a nemravnou, nyní však tvoří součást jádrového operního repertoáru.\n\nZ iniciativy císaře Josefa II., který považoval rozvoj opery v němčině za součást svých osvícenských snah, napsal Mozart i některá díla v žánru německého singspielu. \"Únos ze serailu\" (\"Die Entführung aus dem Serail\", 1782) byl prvním Mozartovým dílem, které se rychle rozšířilo do německých divadel a založilo jeho popularitu. Postava paši Selima (vyhrazená nezpívajícímu herci) – podobně jako titulní postava \"Tita\" – představuje ušlechtilého osvícenského vládce. 30. září 1791, několik měsíců svou smrtí, Mozart řídil premiéru svého posledního scénického díla \"Kouzelná flétna\" (\"Die Zauberflöte\"), ve kterém se kombinací různých stylistických prvků vytváří svébytné dílo obsahující různé vrstvy: tradiční virtuózní opery seria (postavy jako Královna noci), Gluckových reforem (krátké árie), mozartovská dramatická struktura rozvíjející prvky opery buffa (komplexní finále), spektakulární scénografie, orientální báje, zednářské idey bratrství a vídeňskou předměstskou frašku (postava Papagena).\n\nV Mozartově prostředí působil rovněž původem katalánský skladatel Vicente Martín y Soler. Působil ve Španělsku, Itálii, Rusku i Anglii, ale jeho nejznámější díla, opery buffy příbuzné Mozartovým a na libreta Lorenza da Ponte, vznikla za pobytu ve Vídni (\"Il burbero di buon cuore / Bručoun s dobrým srdcem\" 1786, \"Una cosa rara\" / \"Vzácná věc\" 1786, \"L'arbore di Diana\" / \"Dianin strom\" 1787).\n\nSpolečenské převraty na přelomu 18. 19. století značně změnily postavení opery z pouhého „divadla“ v „umění“. Vedle dosavadní reprezentační a zábavní funkce jí nyní připadla významná úloha společenská, vzdělávací i politická. Nástup romantismu s sebou přinesl kult umělce, zejména hudebníka, a šíří se představa o opeře jako o vrcholné, syntetické umělecké formě, jak ji zformuloval Richard Wagner ve své myšlence Gesamtkunstwerku, celkového uměleckého díla. Dosud většina živého operního repertoáru pochází z „dlouhého“ 19. století (asi 1780–1920).\n\n19. století přineslo také rozmach nacionalismu. U kulturně vyspělých, ale politicky roztříštěných národů – Itálie a Německo – se opera stala mocným symbolem kulturní jednoty. Verdiho a Wagnerova díla měla v tomto ohledu zvlášť velký politický význam. Pro řadu jiných národů byla tvorba vlastní svébytné opery jedním z hlavních úkolů při dokazování kulturní vyspělosti, samostatnosti a rovnocennosti s ostatními národy, což mělo implikace i pro jejich jiné společenské a politické snahy.\n\nRaně romantické opery opouštějí rokokový a klasicistní hedonismus a nově obracejí zájem na etiku, ideály, hrdinství a emoce. V popředí stojí osamělý hrdina či hrdinka, výjimečná osobnost, často v konfliktu se společností. V první fázi, na přelomu 18. a 19. století pod vlivem francouzské revoluce, se objevil námětový typ „osvobozenecké opery“, v níž se slabší či níže postavený hrdina vítězně staví proti nenáviděnému tyranovi; typickými představiteli jsou Cherubiniho \"Lodoiska\" nebo Beethovenův \"Fidelio\". S porevolučním vystřízlivěním převážily náměty, v nichž romantický hrdina ve střetu s realitou podléhá. Klasicistní náměty z řeckých a římských bájí a dějin postupně ustoupily modernějším historickým námětům, zejména z období středověku a renesance, u řady menších národů s cílem oslavit události z národních dějin. Později se připojují exotické mimoevropské náměty (např. Spohrova \"Jessonda\", Meyerbeerova \"Afričanka\", Verdiho \"Aida\") a národní mytologie (např. Wagnerův \"Prsten Nibelungův\", Smetanova \"Libuše\", Rimského-Korsakovův \"Sadko\"). Od poloviny století se objevují i ve vážné opeře současné náměty (např. Verdiho \"Traviata\") směřující postupně k realismu (Bizetova \"Carmen\", Charpentierova \"Louisa\", Foersterova \"Eva\", italští veristé); protiváhou tohoto směru jsou náměty pohádkové (Dvořákova \"Rusalka\", Humperdinckova \"Perníková chaloupka\", Rimského-Korsakovova \"Sněhurka\", Massenetova \"Popelka\").\n\nSamostatný žánr lehké číslové komické opery zažívá v 1. polovině 19. století rozkvět v Itálii (Rossini, Donizetti), Francii (Auber, Halévy, Adam) i Německu (Lortzing), pak přechází v operetu. Pozdější komická opera (Wagner: \"Mistři pěvci norimberští\", Verdi: \"Falstaff\", Dvořák: \"Jakobín\") se již zpracováním neodlišuje od opery s vážným námětem.\n\nVýznamným prostředkem šíření opery i mimo operní divadla – v době neexistence zvukových záznamů – se v 19. století stala publikace klavírních výtahů z oper nebo jejich jednotlivých čísel, anebo různých transkripcí či variací na operní melodie pro klavír nebo případně jiné hudební nástroje rozšířené mezi amatéry. Výtěžek z jejich prodeje tvořil nezanedbatelnou část příjmů skladatelů, což osvětluje význam velkých hudebních nakladatelství jako Ricordi, Breitkopf & Härtel nebo Simrock.\n\nV průběhu 19. století narůstá význam dirigenta (kapelníka) a vzniká též operní režie. Ve výpravě i kostýmech je eklektická výpravnost nahrazována realismem a snahou o historickou přesnost. Vzrůstají literární nároky na libreto. Postupně v 19. století se posazuje i respekt ke skladatelovým úmyslům a úplnosti díla, z reprezentativních scén mizí pasticcia, ale stále přetrvávají někdy i podstatné úpravy (krácení, doplňování, změn sledu scén, transpozice…) pro účely konkrétního divadla. Současně se vedle snahy o získávání novinek tvoří stálé jádro národního i mezinárodního repertoáru; v 17.–18. století byla životnost i nejúspěšnějších děl velmi omezená.\n\nV Itálii působila na přelomu 18. a 19. století generace skladatelů, jejichž dílo stojí na pomezí klasicismu a romantismu, zejména Ferdinando Paër (např. \"Kamila aneb Podzemí\" / \"Camilla, o Il sotteraneo\" 1799, \"Leonora aneb Manželská láska\" / \"Leonora ossia L'amor coniugale\" 1804) a Giovanni Simone Mayr (např. \"Ginevra di Scosia\" 1801, \"Médea v Korintu\" / \"Medea in Corinto\" 1813). Do pozdní vlny tradiční opery seria patří i italské opery Giacoma Meyerbeera (\"Křižák v Egyptě\" / \"Il crociato in Egitto\", 1824).\nPo nich však nastoupila skupina skladatelů tzv. belcantové opery. V jejich dílech se střídá hudební komedie s vysoce romanticky koncipovanými vážnými operami. Hudba se opírala o výraznou melodiku italské lidové písně a populární hudby, ponechávala dominantní úlohu sólovému a ansámblovému zpěvu. Hlavním prvkem byla velká koloraturní árie, v komických operách je typické rozsáhlé, ale svižné a bohatě strukturované finále. Orchestrace bývá lehká, ale plynulá, mizí secco recitativy ve prospěch recitativů doprovázených, které splývají s árií v útvar zvaný scéna. Symfonické mistrovství ukazují samostatná instrumentální čísla, zejména předehry.\n\nHlavním představitelem belcantové opery vážné i komické je Gioacchino Rossini. Z řady dosud často hraných komických oper (např. \"Svatební směnka\" / \"La cambiale di matrimonio\" 1810, \"Italka v Alžíru\" / \"L'Italiana in Algeri\" 1813, \"Turek v Itálii\" / \"Il Turco in Italia\" 1814) nejvíce proslul \"Lazebník sevillský\" (\"Il barbiere di Siviglia\" 1816), jedna z nejlepších komických oper vůbec. Mezi vážnými operami s historickými náměty (\"Tankred\" / \"Tancredi\" 1813, \"Alžběta, královna anglická\" / \"Elizabetta, regina d'Inghilterra\" 1815, \"Armida\" 1817, \"Semiramis\" / \"Semiramide\" 1823) vyniká \"Othello\" (\"Otello\" 1816). Obě stránky Rossiniho talentu spojují poetická \"Popelka\" (\"La Cenerentola\", 1817) a opera semiseria \"Straka zlodějka\" (\"La gazza ladra\" 1817).\nNa Rossiniho bezprostředně navázala řada dalších skladatelů. I Gaetano Donizetti se prosadil v obou oborech. Mezi jeho 73 pracemi početně převažuje vážná opera (\"Anna Boleynová\" / \"Anna Bolena\" 1830), \"Lucrezia Borgia\" 1833, \"Lucie z Lammermooru\" / \"Lucia di Lammermoor\" 1835, \"Favoritka\" /\"La Favorite\" 1840, \"Linda di Chamounix\" 1842, \"Caterina Cornaro\" 1844), ale i řada jeho komických oper tvoří dodnes součást světového repertoáru (\"Nápoj lásky\" / \"L'elisir d'amore\" 1832, \"Dcera pluku\" / \"La fille du régiment\" 1840, \"Don Pasquale\" 1843). Další významní představiteli této generace se zaměřovali zejména na vážnou operu: Vincenzo Bellini (\"Pirát\" / \"Il pirata\" 1827, \"Romeo a Julie\" / \"I Capuletti ed i Montecchi\" 1830, \"Náměsíčná\" / \"La sonnambula\" 1831, \"Norma\" 1831, \"Puritáni\" / \"I puritani\" 1835), Saverio Mercadante (\"Přísaha\" / \"Il giuramento\" 1837, \"Vestálka\" / \"La vestale\" 1840), Giovanni Pacini (\"Sapfó\" / \"Saffo\" 1840, \"Medea\" 1843).\n\nNejvýznamnějším italským operním skladatelem 19. století byl Giuseppe Verdi. V prvních zralých dílech jako \"Nabucco\" (1842) a \"Ernani\" (1844) klade – na rozdíl od sólistické belcantové opery – důraz na ansámbly a vzletné sbory, které se brzy staly populárními. Obě opery, ač jejich romantické náměty čerpají z historie, působily v soudobé Itálii také revolučními jinotaji. Později Verdi obrátil svou pozornost k psychologickému vystižení charakterů, kompozice je prohloubenější a ucelenější; po \"Macbethovi\" (1847) a \"Luise Millerové\" (\"Luisa Miller\" 1849) přišla trojice výrazných lyrických děl s ostrým vystižením postav, totiž \"Rigoletto\" (1851), \"Trubadúr\" (\"Il trovatore\" 1853) a \"La traviata\" (1853). V dalších letech se skladatel věnoval dílům, která kombinovala bohatou historickou fresku ve stylu grand opéra (některá byla psána přímo pro pařížskou operu) s prohloubeným psychologismem jeho dřívějších děl. Řadu \"Sicilské nešpory\" (\"Les Vêpres siciliennes\", 1855), \"Simon Boccanegra\" (1857), \"Maškarní ples\" (\"Un ballo in maschera\", 1859), \"Síla osudu\" (\"La forza del destino\" 1862), \"Don Carlos\" (1867) završuje zřejmě nejznámější Verdiho opera \"Aida\" (1871). Po dlouhé odmlce se skladatel vrátil se dvěma mistrovskými díly na shakespearovské náměty, \"Othellem\" (\"Otello\", 1887) a \"Falstaffem\" (1893), svou jedinou zralou komickou operou. Zůstal věrný pěvecké opeře, ale melodické bohatství, talent pro charakterizaci postav i smysl pro dramatický účinek jej dovedl k prokomponované opeře.\n\nVe stínu Verdiho se jeho italští současníci prosazovali jen obtížně. Pozoruhodné jsou obě opery, které zanechal Arrigo Boito, známý jako libretista Verdiho pozdních oper: \"Mefistofeles\" (\"Mefistofele\", 1868) a až posmrtně (1924) uvedený \"Nero\" (\"Nerone\", 1924). Vedle něj na světová jeviště pronikli Amilcare Ponchielli (\"La Gioconda\", 1876) a původem brazilský skladatel Antonio Carlos Gomes (\"Il Guarany\", 1870).\n\nNová silná skladatelská generace, tzv. mladá italská škola, nastoupila v 90. letech 19. století. Jejím nejvlastnějším projevem byla italská odnož realismu nazývaná verismus: oproti dosavadním vznešeným, filozofujícím historickým námětům se předmětem opery stávají vášnivé až brutální scény ze života současných prostých lidí s hudbou nesenou výraznými melodiemi, s typickým vzrušeným recitativem přecházejícím v arioso a bohatou koloristickou orchestrací. Ve skutečnosti jen málo děl skladatelů označovaných za veristy odpovídá přesně tomuto žánru, jak jej nejlépe reprezentují známé aktovky Pietra Mascagniho \"Sedlák kavalír\" (\"Cavalleria rusticana\", 1890), a Ruggiera Leoncavalle \"Komedianti\" (\"I pagliacci\", 1892). Mnohé z oper Mascagniho (\"Kmotr Fricek\" / \"L'amico Fritz\" 1891, \"Iris\" 1898, \"Nero\" / \"Nerone\" 1935), Leoncavalla (\"Medicejští\" / \"I Medici\" 1893, \"Bohéma\" / \"La bohème\" 1897, \"Zaza\" 1900) a jejich souputníků Umberta Giordana (\"André Chénier\" / \"Andrea Chénier\" 1896, \"Madame Sans-Gêne\" 1915) a Francesca Ciley (\"Arlézanka\" / \"L'Arlesiana\" 1897, \"Adriana Lecouvreur\" 1902) se námětově odklánějí od veristického naturalismu.\n\nTo platí tím spíše o nejslavnějším z nich, Giacomu Puccinim. Jeho opery – \"Manon Lescaut\" (1893), \"Bohéma\" (\"La bohème\" 1896), \"Tosca\" (1900) \"Madam Butterfly\" (\"Madama Butterfly\" 1904), \"Děvče ze Západu\" (\"La fanciulla del West\" 1910), \"Triptych\" (\"Il trittico\" 1918), \"Turandot\" (1926) – patří díky svému melodickému bohatství, hutné a harmonicky vynalézavé orchestraci, divadelní účinnosti a vynikajícím příležitostem, které skladatel dává pro uplatnění pěveckých hlasů, mezi nejoblíbenější mezi operními diváky i interprety.\n\nV Německu na počátku 1. poloviny 19. století byl dále populární singspiel čím dál jednoduššího ražení, na druhé straně nová generace romantiků usilovala o vytvoření německé národní opery. Osamělým počinem je jediná opera (singspiel) Ludwiga van Beethovena \"Fidelio\" (1805/1814), počítaná mezi „osvobozenecké opery“ s hlavním námětem touhy po svobodě. Pozdější skladatelé se obraceli zejména k romantickým pohádkovým nebo středověkým námětům, až k mytologickým látkám oper Richarda Wagnera. Významným protihráčem hrdinů se stává příroda nebo nadpřirozená moc vymykající se lidské kontrole. Oproti vyvážené melodii klasicismu nastupuje melodie volnější, neurčitější, směřující k „nekonečné melodii“ Wagnerově. Již ve \"Fideliovi' je patrný hlavní charakteristický znak německé romantické opery: orchestr se stává významným a samostatným účastníkem děje. V souvislosti s tím se rozvíjí harmonická složka jako především náladotvorný prvek.\nTeoretické i praktické základy německého hudebního romantismu položil básník, malíř a skladatel E. T. A. Hoffmann (mj. opera \"Undine\" 1826). Dalším významným skladatelem tohoto období je Louis Spohr (\"Jessonda\" 1823, \"Horský duch\" / \"Der Berggeist\" 1825), zejména svou operou \"Faust\" (premiéra roku 1816 v Praze), která poprvé uvádí do vážné opery faustovskou legendu a jako první hojně využívá pamětného motivu (leitmotivu). Většina oper Franze Schuberta, rovněž psaných v raně romantickém duchu, nebyla za jeho života uvedena (\"Fierrabras\" 1823, \"Alfonso a Estrella\" /\"Alfonso und Estrella\" 1822). Avšak jako německá národní opera par excellence se prosadil \"Čarostřelec\" (\"Der Freischütz\" 1821) Carla Marii von Webera. Zčásti historický, více však pohádkový námět je převzat z lidového divadla a literatury, hudba využívá prostředků lidové písně jak pro árie hlavních protagonistů, tak pro sbory a tance. Přitom však orchestr důsledně provází děj a dotváří prostředí, zejména tajemnou a zlověstnou atmosféru nočního lesa. Weberovy další opery (\"Silvana\" 1801, \"Abu Hassan\" 1811, \"Euryanta\" 1823, \"Oberon\" 1826) sice nedosáhly takové dobové obliby, i ony však mají značný význam pro vývoj německé opery. Na Webera námětově i hudebně navázal ve svých dílech Heinrich Marschner (\"Vampýr\" / \"Der Vampyr\" 1828, \"Templář a židovka\" / \"Der Templer und die Jüdin\" 1829, \"Hans Heiling\" 1833). Jediné operní dílo zanechal významný představitel německého hudebního romantismu Robert Schumann (\"Jenovéfa\" / \"Genoveva\" 1850).\n\nO něco později vzniká na podkladě domácího singspielu, francouzské opéry comique a italské opery buffy německá komická opera jako typický žánr doby biedermeieru. Jejím zakladatelem je zkušený divadelník Albert Lortzing, jehož opery jako \"Car a tesař\" (\"Zar und Zimmermann\" 1837), \"Pytlák\" (\"Der Wildschütz\" 1842), \"Zbrojíř\" (\"Der Waffenschmied\" 1846) nebo \"Zkouška na operu\" (\"Die Opernprobe\", 1851) jsou dosud živou a oblíbenou součástí repertoáru. Populární byla dlouho i díla jeho současníků Conradina Kreutzera (\"Libuše\" / \"Libussa\" 1822, \"Nocleh v Granadě\" / \"Der Nachtlager in Granada\" 1834), Friedricha von Flotowa (\"Alessandro Stradella\" 1844, \"Marta\" / \"Martha\" 1847) a Otto Nicolaie (\"Veselé ženy windsorské\" / \"Die lustigen Webern von Windsor\" 1849).\n\nRichard Wagner je „největší operní skladatel 19. století a jeden z nejvýraznějších zjevů evropské hudby“. Do vývoje opery zasáhl nejen svým praktickým dílem, ale i vlivnými teoretickými spisy (\"Umění a revoluce\" 1849, \"Umělecké dílo budoucnosti\" 1850, \"Opera a drama\" 1852). V nich představil svou ideu hudebního dramatu jako protipólu opery. Namísto sledu uzavřených hudebních forem nastupuje nepřetržitý hudební proud vyvíjející se podle požadavků dramatu, tzv. „nekonečná melodie“. Dramatickou jednotu zajišťují pamětné motivy (Leitmotiv), krátké melodické, harmonické nebo rytmické úseky charakterizující jednotlivé postavy, prostředí a myšlenky, v různých variacích a kombinacích. Zpěv založený na melodii ustupuje hudební deklamaci (Sprechgesang, Worttonmelodie), bohatě obsazený a zvukově nuancovaný orchestr již zpěváky nedoprovází, nýbrž se stává jejich partnerem, ba dominantní osobou dramatu. Wagner pojímal hudební drama jako souborné dílo (Gesamtkunstwerk), proto také trval na tom, aby si skladatel sám psal i slova svých děl. V nejpřísnějších zásadách se obracel i proti ansámblům, opakování textu nebo melismatickému vyzpěvování slabik jako nerealistickým prvkům protiřečícím duchu dramatu. Své specifické představy ideální podoby operního divadla se mu podařilo realizovat na sklonku života ve stavbě Festivalového divadla v Bayreuthu a své inscenační zásady pak v sérii představení prvních Hudebních slavností v Bayreuthu.\n\nPrvním Wagnerovým úspěchem bylo jeho třetí operní dílo \"Rienzi, poslední tribun\" (\"Cola Rienzi, der letzte der Tribunen\" 1842), typická grand opéra, později však Wagner tento žánr potíral. V následujících třech operách \"Bludný Holanďan\" (\"Der fliegende Holländer\" 1843), \"Tannhäuser\" (1845) a \"Lohengrin\" (1850) skladatel postupně rozvíjí model německé romantické opery ve smyslu svých zásad, byť se zohledněním požadavků tradičního operního provozu; namísto historie se obrací ke germánské mytologii. Myšlenky zásadní reformy opery plně uskutečnil v sedmi dílech vzniklých v 50.–70. letech 19. století: archetypální příběh lásky \"Tristan a Isolda\" (\"Tristan und Isolde\" 1865), vlastenecko-romantická komedie řešící otázku významu umění pro společnost \"Mistři pěvci norimberští\" (\"Die Meistersinger von Nürnberg\" 1868), grandiózní mytologická tetralogie \"Prsten Nibelungův\" (\"Der Ring der Nibelungen\" 1876) a konečně mystická a filosofická „zásvětná hra“ \"Parsifal\" (1882).\n\nJen málo německých skladatelů generací následujících po Wagnerovi nepodléhalo jeho vlivu. současníků. Za vzorového skladatele „konzervativního“, tj. newagnerovského směru, inspirovaný spíše francouzskou velkou operou, označovala kritika Karla Goldmarka (\"Královna ze Sáby\" / \"Die Königin von Saba\" 1875, \"Domácí cvrček\" / \"Das Heimchen am Herd\" 1896). Na druhé straně mladší následovníci Wagnera se vyhýbali jeho velkým historickým a mytologickým námětům. Namísto toho nejprve aplikovali wagnerovské principy na komickou operu; velkého úspěchu docílil nejoddanější Wagnerův žák Peter Cornelius operou \"Lazebník bagdádský\" (\"Der Barbier von Bagdad\" 1858), syntézou wagnerovské kompozice a starších mozartovských a lortzingovských tradic je \"Zkrocení zlé ženy\" (\"Der Widerspänstigen Zähmung\" 1874) Hermanna Goetze. Dalším zdrojem námětů se stává lidová pohádka, kterou pěstovali například Wagnerův žák Engelbert Humperdinck (\"Perníková chaloupka\" / \"Hänsel und Gretel\" 1893, \"Královské děti\" / \"Die Königskinder\" 1910) a jeho žák a syn Richarda Wagnera Siegfried Wagner (\"Medvědí kůže\" / \"Der Bärenhäuter\" 1899). Ke konci století získává powagnerovský romanticmus uvolněnější, lyričtější a melodičtější podobu, například v dílech Emila Nikolause von Reznicka: (\"Donna Diana\" 1894, \"Modrovous\" / \"Ritter Blaubart\" 1920), Wilhelma Kienzla (\"Evangelista\" / \"Der Evangelimann\" 1895) nebo v jediném operním díle spolutvůrce novoromantické písně Hugo Wolfa (\"Corregidor\" / \"Der Corregidor\" 1891).\n\nV průběhu 19. století vedle tří hlavních operních škol vznikají další národní tradice, z nichž zvláště ruská a česká se ukázaly živé a mezinárodně úspěšné.\nRuská opera, vystupující sporadicky již v 18. století, se v době raného romantismu rozvíjela, velmi populární se stala například opera Alexeje Nikolajeviče Verstovského \"Askoldova mohyla\" (\"Askoľdova mogila\", 1835). Další generace však za zakladatele ruské opery označily Michaila Ivanoviče Glinku, jehož dvě opery \"Život za cara\" (\"Žizň za carja\" 1836) a \"Ruslan a Ludmila\" (\"Ruslan i Ljudmila\" 1842) se staly vzorem pro další generace skladatelů. Glinka do opery uvedl ruské i orientalizující lidové melodie a typické široké sbory s výrazným podílem basů. Oba námětové okruhy – ruská středověká historie a báje s rysy lidové slovesnosti – hojně pěstovaly následující generace ruských skladatelů, kteří se také stejně jako Glinka často obraceli k námětům z díla Alexandra Sergejeviče Puškina. Glinkovým bezprostředním následovníkem byl Alexandr Sergejevič Dargomyžskij (\"Rusalka\" 1856, \"Kamenný host\" / \"Kamennyj gosť\" 1872). \nK ideálu svébytné ruské hudby se v poslední třetině 19. století hlásila skupina skladatelů zvaná Mocná hrstka (Mogučaja kučka). Za génia ruské opery je považován Modest Petrovič Musorgskij, ačkoli zanechal jen mnohokrát přepracovávaného \"Borise Godunova\" (1874) a ne zcela dokončenou operu \"Chovanština\" ( \"Chovanščina\", 1886), jedinou operu zanechal též Alexandr Porfirjevič Borodin (\"Kníže Igor\" / \"Kňaz Igor\" 1890). Méně výrazným členem byl César Antonovič Kjui (\"Kavkazský zajatec\" / \"Kavkazskij plennik\" 1883). Nejdéle z Mocné hrstky působil Nikolaj Andrejevič Rimskij-Korsakov, který má vedle řady vlastních oper (\"Pskovanka\" / \"Pskoviťanka\" 1873, \"Sněhurka\" / \"Sněguročka\" 1882, \"Příběh noci vánoční\" / \"Noč pered Rožděstvom\" 1895, \"Sadko\" 1898, \"Carská nevěsta\" /\"Carskaja něvesta\" 1899, \"Pohádka o caru Saltanovi\" / \"Skazka o care Saltaně\" 1900, \"Pověst o neviditelném městě Kitěži a panně Fevronii\" / \"Skazanie o něvidimom gradě Kitěže a děve Fevronii\" 1907, \"Zlatý kohoutek\" / \"Zolotoj petušok\" 1909) zásluhu na propagaci děl svých přátel a výchovu dalších generací skladatelů. \n\nOproti skladatelům Mocné hrstky vycházel Petr Iljič Čajkovskij i v operách na témata z ruské historie a literatury z vývoje evropské opery, a jeho díla proto pronikala i do zahraniční snadněji. Mezi nejhranější opery dosud patří \"Evžen Oněgin\" (\"Jevgenij Oněgin\", 1879), ale poměrně často se uvádějí i \"Panna orleánská\" (\"Orleanskaja děva\", 1881), \"Mazepa\" (1884), \"Střevíčky\" (\"Čerevički\", 1887), \"Čarodějka\" (1887), \"Piková dáma\" (\"Pikovaja dama\", 1890) nebo \"Jolanta\" (1892). Mezi ruské skladatele orientované na souvislost s evropskými operními proudy patří též Alexandr Nikolajevič Serov (\"Judita\" 1863, \"Rogneda\" 1865), Anton Rubinštejn (\"Démon\" 1875), Eduard Nápravník (\"Dubrovskij\", 1895), Sergej Rachmaninov (\"Aleko\" 1893, \"Skoupý rytíř\" / \"Skupoj rycar\" 1906) nebo Sergej Ivanovič Tanějev (\"Oresteia\", 1895).\n\nPrvní českou operou 19. století byl \"Dráteník\" (1826) Františka Škroupa, zakladatelem české národní opery se však stal až Bedřich Smetana (\"Braniboři v Čechách\" 1866, \"Prodaná nevěsta\" 1866, \"Dalibor\" 1868, \"Libuše\" 1872, \"Hubička\" 1876). V následující generaci byli nejvýraznějšími operními skladateli Antonín Dvořák (\"Jakobín\" 1888, \"Čert a Káča\" 1899, \"Rusalka\" 1900) a Zdeněk Fibich (\"Nevěsta messinská\" 1884, \"Šárka\" 1897), vedle nich působili Vilém Blodek (\"V studni\" 1867), Karel Šebor, Karel Bendl, Josef Richard Rozkošný, později Karel Kovařovic (\"Psohlavci\" 1898) a Josef Bohuslav Foerster (\"Eva\" 1899).\nPolská zpěvoherní produkce v první polovině 19. je poměrně početná, tvoří ji díla skladatelů jako Józef Elsner (\"Král Lokýtek\" / \"Król Lokietek\", 1818) nebo Karol Kurpiński (\"Zabobon\", 1816). Zakladatelem polské národní opery je však až Stanisław Moniuszko: jeho tragická opera z polského venkova \"Halka\" (1858), satirická salónní \"Hraběnka\" (\"Hrabina\", 1860) nebo hudebně barvitá a bohatá komedie \"Strašný dvůr\" (\"Straszny dwór\", 1865) tvoří základní kámen polského repertoáru a pronikly i do zahraničí.\n\nRovněž v Maďarsku existovala národní zpěvohra od konce 18. století, prvním zachovaným dílem je \"Bélův útěk\" (\"Béla futása\", 1822) Józsefa Ruzitschky. Za zakladatele maďarské národní opery je považován Ferenc Erkel. Jeho historické opery s revolučním podtextem (\"Ladislav Hunyadi\" / \"Hunyadi László\", 1844; \"Bán Bánk\" / \"Bánk bán\", 1861) jsou založeny na italském, zejména donizettiovském hudebním základě, avšak využívají též maďarských lidových nápěvů tzv. verbuňků. Jeho následovníci však nebyli tak výraznými osobnostmi (prosadil se z nich např. Jenö Hubay: \"Houslař cremonský\" / \"A cremonai hegedüs\", 1896).\nPrvní operu ve slovinštině napsal původem český skladatel Anton Foerster: \"Kraňský slavíček\" (\"Gorenjski slavček\", 1872). Za zakladatele chorvatské opery je považován Vatroslav Lisicki (\"Láska a nenávist\" / \"Ljubav i zloba\" 1846). Mezi řadou komických, spíše operetních děl chorvatského skladatele Ivana Zajce vyniká národní historická opera \"Mikuláš Zrinský\" (\"Nikola Šubić Zrinjski\", 1876). Základy ukrajinské opery položil Semen Hulak-Artemovskyj svou komickou operou \"Záporožec za Dunajem\" (\"Zaporožec za Dunaem\", 1863) a zejména pak díla Mykoly Lysenka (\"Natalka Poltavka\" 1889, \"Taras Bulba\" 1912).\n\nTaké ve Skandinávii vzniká řada děl aspirujících na postavení národní opery, jež často kombinují prvky národní historie a folkloru. Ve Švédsku je to například Ivar Hallström a jeho opery \"Vévoda Magnus a mořská panna\" (\"Hertig Magnus och sjöjungfrun\", 1867), \"Nevěsta krále hor\" (\"Den bergtagna\", 1874), ve Finsku Fredrik Pacius a jeho opera \"Lov krále Karla\" (\"Kung Karls Jakt\", 1852), v Dánsku Peter Heise a jeho opera \"Král a maršál\" (\"Drot og marsk\", 1878). Vlastním zakladatelem dánské opery je však až Carl Nielsen (\"Saul a David\" / \"Saul og David\" 1902, \"Maškaráda\" / \"Maskarade\" 1906) na začátku století dvacátého.\n\nVelké Británii se v 19. století významný operní počin vyhnul. Mezi anglické skladatele té doby patří autor prostých romanticko-komických oper Henry Rowley Bishop (\"Klárka, děvče z Milána\" / \"Clari, or the Maid of Milan\", 1823) a mezinárodně úspěšnější, původem irský skladatel stejného oboru Michael William Balfe (\"Cikánka\" / \"The Bohemian Girl\", 1843), viktoriánské oblibě v nadpřirozených tématech vyhovovaly opery Johna Barnetta (\"Horský sylf\" / \"The Mountain Sylph\", 1834) nebo Williama Vincenta Wallace (\"Lurline\" 1860, \"Jantarová čarodějnice\" / \"The Amber Witch\" 1861). Koncem století přispěla ke klasickému operetnímu repertoáru tvorba W. S. Gilberta a Arthura Sullivana.\n\nTaké ve Španělsku se opeře v užším smyslu nedařilo. Od poloviny století byla španělským národním stylem zarzuela, styl hudebního divadla blízký operetě spojující starší španělské tradice (tonadilla) s vlivy italské buffy. Rozlišují se dva typy zarzuely, zpravidla tříaktová a serióznější \"género grande\" a jednoaktová fraškovitá \"género chico\". Hlavními tvůrci zarzuel 2. poloviny 19. století byli Francisco Asenjo Barbieri (\"Lazebník z Lavapiés\" / \"El barberillo de Lavapiés\", 1874), Emilio Arrieta, Tomás Bretón, Ruperto Chapí a Federico Chueca.\n\n"}
{"id": "726915", "url": "https://cs.wikipedia.org/wiki?curid=726915", "title": "Horský potok (přítok Große Mühl)", "text": "Horský potok (přítok Große Mühl)\n\nHorský potok je potok (na rakouském území říčka) v povodí Dunaje, pramenící v Česku v okrese Český Krumlov na pravém břehu přehradní nádrže Lipno. Na rakouském území se nazývá Steinerne Mühl. Délka toku je 24 km, z toho na českém území 7 km.\n\nPramen je v nadmořské výšce 940 m, na jižním okraji osady Svatý Tomáš, odsud teče jihovýchodním směrem. Hlavními přítoky na českém území jsou Bukový potok a Mlýnský potok. Soutok Horského a Mlýnského potoka se nachází v nadmořské výšce 725 m na státní hranici s Rakouskem. Pod tímto soutokem tvoří Horský potok necelých 300 m státní hranici (nedaleko hraničního přechodu Přední Výtoň/Guglwald) a následně pokračuje jižním směrem do Rakouska. Po asi dvou kilometrech, u osady Gugler, zleva přijímá poslední přítok z Čech - Lhotecký potok/Freibach. Po dalších zhruba osmi kilometrech se za městečkem Helfenberg stáčí k západu a nakonec jižně od městečka Haslach an der Mühl ústí do řeky Große Mühl, levého přítoku Dunaje.\n\nPřevážnou část povodí Horského potoka na území Česka tvoří lesy (patří sem jižní část Přírodní památky Svatý Tomáš a podmáčené louky, které jsou chráněné v přírodních rezervacích Niva Horského potoka a Niva Horského potoka II. Tok Horského potoka nebyl v minulosti prakticky uměle upravován.\n"}
{"id": "726916", "url": "https://cs.wikipedia.org/wiki?curid=726916", "title": "Anna Atkinsová", "text": "Anna Atkinsová\n\nAnna Atkinsová (nepřechýleně Atkins, roz. Anna Children) (16. března 1799 Tonbridge, Kent, Anglie – 9. června 1871) byla anglická botanička a fotografka. Je často považována za první osobu, která vydala knihu ilustrovanou fotografickými obrázky. Některé zdroje ji označují za první ženu, která zhotovila fotografii.\n\nAnna Atkinsová se narodila v Tonbridge v hrabství Kent v roce 1799. Její matka Hester Anne zemřela v roce 1800 na zdravotní porodní komplikace. Annu vychovával její otec John George Children, což byl vědec mnoha zájmů, například byl na jeho počest pojmenován minerál childrenite nebo krajta \"Antaresia childreni\". Na ženu ve své době „\"získala neobvyklé vědecké vzdělání\"“. Její detailní rytiny korýšů byly použity jako ilustrace překladu Lamarckova spisu \"Genera of Shells\", který byl v překladu jejího otce vydán v roce 1823.\n\nV roce 1825 si vzala Johna Pelly Atkinse a přestěhovali se na Halstead Place, domova rodiny Atkinsů v distriktu Sevenoaks, Kent. Poté se věnovala svým zájmům v oblasti botaniky, například sběru sušených rostlin.\n\nJohn George Children a John Pelly Atkins byli přátelé Williama Foxe Talbota. Anna Atkins se naučila umění fotografie přímo od Talbota, a sice dva z jeho fotografických objevů: techniku fotogenické kresby (photogenic drawing) (při kterém je objekt kladen na fotocitlivý papír, který se exponuje na Slunci až vznikne negativ) a proces kalotypie.\n\nJe známo, že Atkinsová získala svůj první fotoaparát v roce 1841. Některé zdroje tvrdí, že Atkinsová byla první žena fotografka. Jiné zdroje jako první fotografku uvádějí Constance Talbotovou, manželku Williama Foxe Talbota. Jelikož se nedochoval žádný snímek pořízený fotoaparátem Anny Atkinsové ani žádná fotografie Constance Talbotové, tato záležitost se pravděpodobně nikdy nevyřeší.\n\nSir John Herschel, přítel Atkinse a Childrena, vynalezl fotografický proces kyanotypie v roce 1842. Během jednoho roku Atkinsová tento proces aplikovala na řasy (konkrétně mořské řasy) a zhotovovala kyanotypické fotogramy kontaktních kopií „\"umísťováním sušených řas přímo na kyanotypický papír\"“.\n\nAtkinsová vydala ve vlastním nákladu své fotogramy v prvním díle \"Photographs of British Algae: Cyanotype Impressions\" v říjnu 1843. Jednalo se o soukromé vydání v omezeném počtu kusů a ručně psaným textem \"Photographs of British Algae: Cyanotype Impressions\" a jedná se o první knihu ilustrovanou fotografiemi. Teprve o osm měsíců později, v červnu 1844, vyšla knížka Williama Henryho Foxe Talbota \"Tužka přírody\"; tato kniha byla „\"první kniha ilustrovaná fotografiemi ke komerčnímu vydání\"“ nebo „\"první komerčně publikovaná kniha ilustrovaná fotografiemi\"“.\n\nAtkinsová vydala celkem tři díly \"Photographs of British Algae: Cyanotype Impressions\" mezi lety 1843 a 1853. Je známá existence pouze 17 výtisků této knihy, v různých úrovních kompletnosti. Exempláře jsou v majetku převážně těchto institucí:\n\n\n\n\n\n\n\nProtože jsou knihy sběratelskou raritou a mají velký historický význam, jsou hodně drahé. Jeden výtisk knihy se 411 deskami ve třech svazcích byl na aukci v roce 1996 prodán za 133 500 liber šterlinků. Další kopie s 382 printy ve dvou svazcích, které vlastnil vědec Robert Hunt (1807-1887), byly prodány za 229 250 liber na aukci v roce 2004.\n\nV 50. letech Atkinsová spolupracovala s Annou Dixonovou (1799–1864), která pro ni byla „\"jako vlastní sestra\"“ a společně vydaly nejméně tři alba kyanotypických fotogramů:\n\n\n\nKromě toho vydala knihy s nefotografickými pracemi:\n\nAtkinsová zemřela na Halstead Place v roce 1871 na „\"ochrnutí, revmatismus a vyčerpání\"“ ve věku 72 let.\n\n"}
{"id": "726919", "url": "https://cs.wikipedia.org/wiki?curid=726919", "title": "Hlaváč žlutavý", "text": "Hlaváč žlutavý\n\nHlaváč žlutavý (\"Scabiosa ochroleuca\"), je druh byliny se světle žlutými květy rostoucí na sušších písčitých půdách.\n\nRostlina je rozšířena od Střední Evropy přes východní Evropu a jižní Sibiř až po Bajkal a přilehlé severozápadní oblasti Mongolska a Číny. V Evropě je západní hranici výskytu Česká republika, na severu je to Baltské moře na jihu střední Balkán. V Asii zasahuje na jihu až po pohoří Kavkaz a Altaj. Nejčastěji roste v suchých travnatých oblastech, okolo výslunných skalnatých svahů, podél cest a na suchých okrajích lesů a křovin, od nížin až po pahorkatiny. Nesnáší vlhko nebo trvalé přemokření. Na území České republiky se vyskytuje roztroušeně až hojně v teplejších oblastech.\n\nJe to rostlina převážně vytrvalá, jen někdy se chová jako dvouletá, po odkvětu usychá. Květonosná, mírně rozbrázděná lodyha, vyrůstající v chomáčích nebo jednotlivě z vřetenovitého kořene, je přímá nebo zřídka vystoupavá. V horní polovině je rozvětvená, dosahuje výšky 40 až 70 cm. Vedle ní vyrůstá přízemní listová růžice, ze které vyraší lodyha s květy až příští rok. Růžice je tvořena nesouosými řapíkatými listy s listovými čepelemi dlouhými 5 až 10 cm. Mají tvar podlouhle eliptický nebo lyrovitý s pilovitým zoubkováním, v době květu již usychají. Vstřícné přisedlé nebo polopřisedlé lodyžní listy jsou až 10 cm dlouhé, nejspodnější jsou podobné listům v růžici nebo tvoří varianty od listů celých až k listům zpeřeným v jemné úkrojky, výše na lodyze však jsou listy většinou i dvakrát lyrovitě peřenolaločné nebo peřenosečné, rozdělené až po hlavní žilku v úzké postranní laloky, které jsou opět podobně rozeklány. Listy jsou heterofilní a jednotlivé části listů bývají nesymetrické. Lodyhy a listy jsou oboustranně porostlé krátkými chlupy. U starší rostliny vyrůstá z jednoho kořene více růžic i lodyh, běžně snáší mráz do -20 °C.\n\nJednotlivé nevonné oboupohlavné pětičetné květy vyrůstající v paždí listenů a vytvářejí strboul o průměru 2 až 3 cm na dlouhé stopce. Ten je podepřen nálevkovitým zákrovem tvořeným zelenými úzkými ochlupenými listeny. Květy jsou umístěny na plevnatém, skoro plochém květním lůžku, které nabývá po odkvětu typický vejčitý tvar. Korunní lístky jsou světle žluté, kališní štětiny 3krát delší než koruna jsou červenohnědé. Květy, s trvalým kalichem rozděleným na 5 štětin, mají spodní semeník sedící v pohárkovitém zákrovečku se suchomázdřitým okrajem. Z trubkovité 5cípé koruny vyčnívají 4 tyčinky se šafránově červenými prašníky nebo čnělka s jednoduchou bliznou. Okrajové květy jsou jen o málo větší než střední.\n\nHlaváč žlutavý má květy výrazně protandrické (prvoprašné), které mají zabránit opylení vlastním pylem. Květy ve strboulu dozrávají a otvírají se postupně od obvodu do středu, v této etapě začínají postupně z květů vyčnívat tyčinky s prašníky ve kterých postupně uzrává pyl. Až se vypráší pyl ze všech květů ve strboulu a tyčinky ustoupí, vysunou se z korun květů čnělky s bliznami a očekávají pyl květů z jiného strboulu dozrávajícího později. Rostliny kvetou od července do října, opylovány jsou létajícím hmyzem.\n\nPlodem je nažloutlá elipsoidní nažka velká 2,5 mm s 5 ryšavými kališními osinami dlouhými až 7 mm. Je obalena vytrvalým zákrovečkem, jehož později rozložený okraj vytváří blanitý lem nažky a napomáhá rozšiřování semen větrem.\n\nNěkteré kultivary se používají pro své neúnavné kvetení po celé léto a někdy i počátek podzimu jako nenáročná trvalka do zahrad. Jiné, např. 'Moon Dance', s krémově žlutými květy se pro svou trvanlivost používá k řezu.\n\n\n \n"}
{"id": "726923", "url": "https://cs.wikipedia.org/wiki?curid=726923", "title": "Štětinatec", "text": "Štětinatec\n\nŠtětinatec (\"Solenodon\") je jediný rod čeledi štětinatcovitých, který zahrnuje čtyři druhy živočichů z řádu hmyzožravců (Eulipotyphla). Dva žijící druhy se vyskytují pouze na Hispaniole a na Kubě, dva další druhy vyhynuly během čtvrtohor. Podle červeného seznamu IUCN jsou oba žijící druhy evidovány jako ohrožené.\n\nPodle dat z molekulární fylogenetiky se tato skupina vývojově oddělila od ostatních hmyzožravců v období paleocénu, asi před 58,6 milionu let.\n"}
{"id": "726924", "url": "https://cs.wikipedia.org/wiki?curid=726924", "title": "Orani João Tempesta", "text": "Orani João Tempesta\n\nOrani João kardinál Tempesta OCist (* 23. června 1950 São José do Rio Pardo, stát São Paulo, Brazílie) je brazilský římskokatolický kněz, člen cisterciáckého řádu, nynější arcibiskup v Riu de Janeiro a od roku 2014 také kardinál.\n\nVe svém rodišti vstoupil 20. ledna 1968 do cisterciáckého kláštera, 1. února 1968 tam zahájil svůj noviciát a 2. února 1969 složil časné sliby. Biskup Tomás Vaquero jej pak 7. prosince 1974 vysvětil na kněze. Od roku 1974 byl také vicepřevorem svého kláštera a v období od 17. června 1984 do 12. listopadu 1993 byl jeho převorem.\n\nPapež Jan Pavel II. jej 26. února 1997 jmenoval biskupem diecéze v São José do Rio Preto asi 450 km severovýchodně od jeho rodiště (biskupské svěcení přijal 25. dubna 1997) a 13. října 2004 arcibiskupem v severobrazilském Belému (úřadu se ujal 8. prosince. Po rezignaci kardinála Scheida na úřad arcibiskupa v Riu de Janeiro byl 27. února 2009 jmenován na jeho místo (úřadu se ujal 19. dubna 2009).\n\nDne 22. února 2014 jej papež František jmenoval kardinálem.\n\n"}
{"id": "726929", "url": "https://cs.wikipedia.org/wiki?curid=726929", "title": "Al Iafrate", "text": "Al Iafrate\n\nAl Iafrate, vlastním jménem Albert Anthony Iafrate, (* 21. března 1966 v Dearbornu, Michigan) je bývalý americký hokejový obránce.\n\nS juniorskou kariérou začínal v sezóně 1983/84, kde nejprve hrával za americký hokejový výběr, který měl také zastoupení v roce 1984 v zimních olympijských her v Sarajevu. Po zimních olympijských her odehrál deset zápasů v juniorské lize Ontario Hockey League za Belleville Bulls. V létě roku 1984 byl draftován týmem Toronto Maple Leafs v 1. kole celkově 4.\n\nPo draftu odešel do klubu Toronto Maple Leafs, kteří si ho vybrali v prvním kole. V prvních čtyřech sezónách v NHL nenasbíral za sezónu žádné kladné body za pobytu na ledě. Jeho průlomová sezóna v kanadském bodování přišla v sezóně 1987/88, kdy nasbíral celkem 59 bodů a v týmu skončil na čtvrtém místě a mezi obránci byl jediný, kdo získal 50 bodů. Před tím, než začala sezóna, byl pozván do americké reprezentace na Kanadský pohár 1987, ale pozváni odmítl, a začínal se připravovat na nový ročník. Jeho odměnou za tvrdou dřinu bylo pozvání do NHL All-Star Game 1987.\n\nBěhem sezóny 1990/91 byl vyměněn do týmu Washington Capitals za Boba Rouseho a Petera Zezela. Ročník ale nedohrál kvůli zranění kolene, které si poranil v březnu. V Capitals odehrál svou nejlepší sezónu, kdy v ročníku 1992/93 nasbíral nejvíce kanadských bodů za svou kariéru, celkem 66 bodů. Tím byl zvolen do druhého All-Star Teamu a potřetí byl pozván do All-Star Game, kde v boji o nejtvrdšího střelce vstřelil puk na bránu rychlostí 105,4 míle (169,3 km za hodinu). Touto střelou vytvořil nový rekord v NHL.\n\n21. března 1994 byl vyměněn do týmu Boston Bruins za útočníka Joeho Juneaua. V Bruins odehrál zbytek sezóny, ale stihl odehrát jen dvanáct zápasů. Poté podstoupil operaci kolene, a kvůli tomu musel vynechat dvě celé sezóny 1994/95 a 1995/96. Za Bruins už nenastoupil, jelikož byl 21. června 1996 vyměněn do týmu San Jose Sharks za Jeffa Odgerse a 5. kolo draftu. Za Sharks odehrál dvě sezóny, ale kvůli opětovným problémům s kolenem odehrál jen 59 zápasů. Poslední zápasy sehrál za americkou reprezentaci v mistrovství světa 1998 konané ve Švýcarsku. Americká reprezentace těsně unikla od sestupu do skupiny B.\n\nV 26. června 1998 byl vybrán v rozšířeném draftu v nově založeném týmu Nashville Predators, ale rozhodnul se podepsat smlouvu s klubem Carolina Hurricanes. Smlouva v září propadla jelikož 1. září oznámil konec hokejové kariéry.\n\nV roce 1993 byl potřetí pozván do NHL All-Star Game a v boji o nejtvrdšího střelce vstřelil puk na bránu rychlostí 105,4 míle (169,3 km za hodinu), tím vytvořil rekord, který byl platný do roku 2009. Jeho překonavatelem je Zdeno Chára, který překonal svého předchůdce o dvě desetiny.\n\n\n\n"}
{"id": "726931", "url": "https://cs.wikipedia.org/wiki?curid=726931", "title": "Višakis", "text": "Višakis\n\nVišakis je řeka 2. řádu v jižní Litvě, pravý přítok řeky Šešupė. Pramení v lesním masivu kazlorūdských lesů, v lese Meištinės miškas, v okrese Kaunas-venkov, 4,5 km na severozápad od města Ežerėlis. Teče převážně a celkově směrem jihozápadním. Podstatná část toku je na území okresu Kazlų Rūda, dolní tok tvoří jihovýchodní hranici okresu Šakiai nejprve s Okres Kazlų Rūda, potom s okresem Vilkaviškis. V dávných dobách tvořil Višakis dlouhodobě hranici mezi vévodstvím Trakaiským a okresem Žemaitskem. Za vlády carského Ruska a za první republiky (1918) Višakis tvořil hranici mezi Šakiaiským krajem na jedné straně a Marijampolským a Vilkaviškiským krajem na straně druhé. Ústí do řeky Šešupė na západním okraji městečka Pilviškiai jako její pravý přítok 149,5 km od jejího ústí do Němenu. Místy je regulována. Průměrný spád je 59 cm/km. Plocha povodí je 332,8 km², průměrný průtok je 1,88 m³/s.\n\nKūjai, Garankščiai, Prūsokai, Višakio Rūda, Karališkė, Mozūrai, Gabriškė, Pilviškiai\n"}
{"id": "726932", "url": "https://cs.wikipedia.org/wiki?curid=726932", "title": "FK Metalurh Zaporižžja", "text": "FK Metalurh Zaporižžja\n\nFutbolnyj klub Metalurh Zaporižžja (ukrajinsky: Футбо́льний клуб «Металу́рг» Запорі́жжя) je ukrajinský fotbalový klub sídlící ve městě Záporoží, který byl založen v roce 1935.\n\nKe konci roku 2015 se klub dostal, po několikaletém špatném financování, do bankrotu. Následně byl kvůli těmto událostem na počátku roku 2016 vyloučen z nejvyšší soutěže. Samotný klub se ocitl na pokraji zániku, který byl později vyřešen sloučením s amatérským klubem FK Rosso-Nero Zaporižžja. Do nové sezóny 2016/17 se poté přihlásil do nejnižší profesionální soutěže Druha liha.\n\nSvé domácí zápasy odehrává klub na stadionu Slavutyč s kapacitou 12 000 diváků.\n\nZdroj: \n\n\nZdroj: \n\nMetalurh-2 Zaporižžja byl rezervní tým záporožského Metalurhu. Největšího úspěchu dosáhl klub v sezónách 2003/04 a 2005/06, kdy se v Druha liha (3. nejvyšší soutěž) umístil na 3. místě. Rezervní tým zaniká v roce 2012.\n\nZdroj: \n\nSDJUŠOR-Metalurh Zaporižžja byl juniorský tým záporožského Metalurhu. Největšího úspěchu dosáhl klub v sezónách 2000/01, kdy se v Druha liha (3. nejvyšší soutěž) umístil na 16. místě. Juniorský tým zaniká v roce 2001.\n\nZdroj: \n\n"}
{"id": "726933", "url": "https://cs.wikipedia.org/wiki?curid=726933", "title": "Mlýnský potok (přítok Horského potoka)", "text": "Mlýnský potok (přítok Horského potoka)\n\nMlýnský potok je potok (na rakouském území říčka) v povodí Dunaje, pramenící v Česku v okrese Český Krumlov na pravém břehu přehradní nádrže Lipno. Délka toku je necelých 5 km, větší část tvoří státní hranici s Rakouskem. Pramen je v nadmořské výšce 808 m n. m., na jihozápadním okraji osady Pasečná, odsud teče jihovýchodním až východním směrem ke státní hranici, kterou tvoří až do svého ústí do Horského potoka.\n\nPřevážnou část povodí Mlýnského potoka na území Česka tvoří lesy (patří sem Přírodní památka Multerberské rašeliniště, v horní části pak převládají obhospodařované louky a pastviny. Tok Mlýského potoka byl v 50. a 70. letech v horní části silně upravován a napřímen, lesní část toku přirozeně meandruje.\n"}
{"id": "726937", "url": "https://cs.wikipedia.org/wiki?curid=726937", "title": "Öko-Tex Standard 100", "text": "Öko-Tex Standard 100\n\nÖko-Tex Standard 100 je mezinárodní testovací a certifikační systém pro textilie, vyráběné pouze ze zdravotně nezávadných materiálů. Byl vyvinut v roce 1992.\n\nTestování provádí 17 zkušebních ústavů, tvořících mezinárodní Öko-Tex asociaci, která má pobočky ve více než 40 zemích po celém světě. Kritéria katalogu, který je základem pro testy škodlivých látek, jsou založena na nejnovějších vědeckých poznatcích a jsou průběžně aktualizována. Zkušební kritéria a příslušné zkušební metody jsou standardizované na mezinárodní úrovni. Zkušební vzorky jsou testovány nezávislými institucemi Öko-Tex na pH hodnotu, obsah formaldehydu, přítomnost pesticidů, extraktu, obsahu těžkých kovů, chlorované organické nosiče a konzervační látky, jako je pentachlorfenol a tetrachlorophenol. Testuje se také přítomnost alergizujících a potenciálně karcinogenních barviv.\n\nNáklady na testy závisí na tom, do které ze čtyř Öko-Tex tříd výrobek spadá: \n\nPokud jsou všechny komponenty textilu v souladu s požadavky Öko-Tex katalogu, textilní výrobce obdrží certifikaci a je oprávněn používat Öko-Tex štítek pro označení výrobků v obchodech. Certifikát je vydán na dobu jednoho roku a lze ho prodloužit po opětovném úspěšném testování.\n\nÖko-Tex Standard 1000 je certifikace pro společnosti, které vyžadují mimo jiné i splnění stanovených kritérií pro vyloučení nebo omezení používání nebezpečných látek při výrobě.\n"}
{"id": "726945", "url": "https://cs.wikipedia.org/wiki?curid=726945", "title": "FK Sevastopol", "text": "FK Sevastopol\n\nFutbolnyj klub Sevastopol (ukrajinsky: Футбольний клуб «Севастополь») byl ukrajinský fotbalový klub sídlící ve městě Sevastopol. Klub byl založen v roce 2002 jako PFK Sevastopol, tento název užíval do roku 2012. Po anexi Krymu v roce 2014 byl klub rozpuštěn a na jeho místě byl založen nový klub FK SKČF Sevastopol.\n\nSvé domácí zápasy odehrával na stadionu Sevastopol s kapacitou 3 500 diváků.\n\nZdroj: \n\n\nZdroj: \n\nSevastopol-2 byl rezervní tým Sevastopolu. Největšího úspěchu dosáhl v sezóně 2012/13, kdy se v Druha liha (3. nejvyšší soutěž) umístil na 9. místě. Rezervní tým zanikl v roce 2013.\n\nZdroj: \n\n"}
{"id": "726947", "url": "https://cs.wikipedia.org/wiki?curid=726947", "title": "Arimaspové", "text": "Arimaspové\n\nArimaspové byli fiktivní národ v řecké mytologii. Vyznačovali se tím, že měli jediné oko uprostřed čela; žili v horách na nejsevernějším konci světa a ustavičně válčili s gryfy, kterým kradli zlato. Zmiňuje se o nich Aristeas, málo známý básník ze 7. století př. n. l., od něj převzal informaci Hérodotos. Víra v existenci Arimaspů přetrvala až do pozdního středověku. Moderní věda vysvětluje tuto pověst zkreslením zpráv o Skytech a vlast Arimaspů klade na Ural nebo Altaj.\n\n"}
{"id": "726952", "url": "https://cs.wikipedia.org/wiki?curid=726952", "title": "FK Stal Alčevsk", "text": "FK Stal Alčevsk\n\nFK Stal Alčevsk (ukrajinsky: Футбольный клуб «Сталь» Алчевськ) byl ukrajinský fotbalový klub sídlící ve městě Alčevsk. Klub byl založen roku 1935 pod názvem \"Stal Vorošilovsk\". V únoru 2015 klub ukončil působení ve svazových soutěží z důvodů posunutí bojů ve válce na východní Ukrajině blíže ke městu Alčevsk.\n\nSvé domácí zápasy odehrává klub na stadionu Stal s kapacitou 9 200 diváků.\n\nZdroj: \n\n\nZdroj: \n\nStal-2 Alčevsk byl rezervní tým alčevského Stalu. Největšího úspěchu dosáhl klub v sezóně 2001/02, kdy se v Druha liha (3. nejvyšší soutěž) umístil na 13. místě.\n\nZdroj: \n\n"}
{"id": "726953", "url": "https://cs.wikipedia.org/wiki?curid=726953", "title": "Okres Reutte", "text": "Okres Reutte\n\nOkres Reutte je okres v rakouské spolkové zemi Tyrolsko. Má rozlohu 1236,82 km² a žije zde 31 687 obyvatel (k 1. 1. 2011). Sídlem okresu je městys Reutte. Okres se dále člení na 37 obcí (z toho jedno město a jeden městys).\n"}
{"id": "726957", "url": "https://cs.wikipedia.org/wiki?curid=726957", "title": "FK Naftovyk-Ukrnafta Ochtyrka", "text": "FK Naftovyk-Ukrnafta Ochtyrka\n\nFutbolnyj klub Naftovyk-Ukrnafta Ochtyrka (ukrajinsky: \"Футбольний клуб «Нафтови́к-Укрна́фта» Охтирка\") je ukrajinský fotbalový klub sídlící ve městě Ochtyrka. Klub byl založen v roce 1980.\n\nSvé domácí zápasy odehrává na stadionu Naftovyk s kapacitou 5 256 diváků.\n\nZdroj: \n\n\nZdroj: \n\n"}
{"id": "726965", "url": "https://cs.wikipedia.org/wiki?curid=726965", "title": "FK Dynamo-2 Kyjev", "text": "FK Dynamo-2 Kyjev\n\nFutbolnyj klub Dynamo-2 Kyjev (ukrajinsky: \"Футбольний клуб «Динамо-2» Київ\") byl rezervní tým ukrajinského fotbalového klubu FK Dynamo Kyjev. Klub sídlil v ukrajinském hlavním městě Kyjev. Rezervní tým byl založen v roce 1946, zrušen byl v roce 2016.\n\nNejvětšího úspěchu dosáhl v sezónách 1998/99, 1999/00 a 2000/01, kdy se v Perša lihe (2. nejvyšší soutěž) umístil na 1. místě. Své domácí zápasy odehrával na stadionu Dynamo K.Z s kapacitou 700 diváků.\n\n\"Aktuální k datu: 14. dubna 2016\"\n\nZdroj: \n\n\n"}
{"id": "726970", "url": "https://cs.wikipedia.org/wiki?curid=726970", "title": "FK Zirka Kropyvnyckyj", "text": "FK Zirka Kropyvnyckyj\n\nFutbolnyj klub Zirka Kropyvnyckyj (ukrajinsky: \"Футбольний клуб «Зірка» Кропивницький\") je ukrajinský fotbalový klub sídlící ve městě Kropyvnyckyj. Klub byl založen v roce 1911.\n\nSvé domácí zápasy odehrává na stadionu Zirka s kapacitou 13 667 diváků.\n\nZdroj: \n\n\nZdroj: \n\nZirka-2 Kirovohrad byl rezervní tým kirovohradské Zirky. Největšího úspěchu dosáhl v sezóně 1999/00, kdy se v Druhoj lize (3. nejvyšší soutěži) umístil na 9. místě; zanikl v roce 2000.\n\nZdroj: \n\n"}
{"id": "726974", "url": "https://cs.wikipedia.org/wiki?curid=726974", "title": "Paj-jin", "text": "Paj-jin\n\nPaj-jin ( , pchin-jinem \"Báiyín\") je městská prefektura v Čínské lidové republice. Patří k provincii Kan-su a leží na Žluté řece. Má rozlohu 8 185 čtverečních kilometrů a v roce 2010 zde žilo zhruba 1 708 751 obyvatel.\n\nPrefektura leží na východě provincie Kan-su. Sousedí s prefekturou Lan čou na zapádě a severozápadě, s prefekturami Ting-si a Pching-liang na jihu a s provinciemi Vnitřní Mongolsko a Ning-sia na východě.\n"}
{"id": "726976", "url": "https://cs.wikipedia.org/wiki?curid=726976", "title": "Ting-si", "text": "Ting-si\n\nTing-si ( , pchin-jinem \"Dìngxī\") je městská prefektura v Čínské lidové republice. Patří k provincii Kan-su a leží 98 kilometrů na východ od Lan-čou, hlavního města provincie. Teče přes ni Wej-che, přítok Žluté řeky.\n\nRozloha prefektury je 20 300 čtverečních kilometrů a v roce 2000 zde žily bezmála tři miliony obyvatel.\n"}
{"id": "726984", "url": "https://cs.wikipedia.org/wiki?curid=726984", "title": "Scheffler", "text": "Scheffler\n\nPříjmení Scheffler nosí následující osoby:\n\n\nSlovo Scheffler může také znamenat:\n\n"}
{"id": "726986", "url": "https://cs.wikipedia.org/wiki?curid=726986", "title": "Jindřich Dejmal", "text": "Jindřich Dejmal\n\nJindřich Dejmal (* 4. července 1948, Strakonice) je český fotbalový trenér. V současnosti působí jako hlavní trenér v českém klubu hrajícího Přebor Českobudějovického okresu SK Dobrá Voda u Českých Budějovic\n\nJako hráč hájil barvy Fezka a ČZ Strakonice, Tábora a druholigového Dynama České Budějovice.\n\nVe své kariéře trénoval 5 prvoligových týmů: Dynamo České Budějovice, FC Drnovice, Slavii, FK Jablonec a slovenský Prešov.\n\nV trenérské dráze začínal u mládeže Dynama České Budějovice, kde v žácích vedl mj. Lercha, Povišera. Dále vedl vojáky z VTJ Č. Budějovice v krajském přeboru, poté Duklu Tábor v tehdejší I. ČNFL. V roce 1988 začínal ve Slavii u juniorky, v sezonách 1990 až 1992 byl u sešívaných asistentem hlavního kouče A týmu Vlastimila Petržely. V roce 1992 se stal trenérem prvoligových Českých Budějovic, které trénoval jedenapůl sezóny. Po něm je převzal jeho asistent Pavel Tobiáš.\n\nV létě 1993 odešel trénovat ambiciózního ligového nováčka – Drnovice, které se staly aktérem dopingové aféry (tzv. aféra „karamelky“). V utkání Drnovice–Plzeň 3:0 odebrané vzorky prokázaly pozitivní nález u drnovických obránců Rostislava Prokopa a Milana Poštulky. Oba hráči sice vzali všechno na sebe, byli potrestáni dvouletým zákazem startu a drnovický klub vyvázl jen s pokutou padesát tisíc korun, později však vyšlo najevo, že hráči dostávali jakési karamelky od trenéra Dejmala. Před disciplinárkou sice Dejmala nikdo neobvinil, ale předseda klubu Jan Gottvald kouče takřka okamžitě v listopadu 1993 propustil.\n\nV listopadu 1993 Dejmala angažovala Slavia, která předčasně ukončila smlouvu s trenérem Jozefem Jarabinským. S oslabeným kádrem (Kuka odešel, Berger a Šmicer zraněni, Tatarčuk a Binić zmizeli) dovedl Dejmal slávisty na druhé místo (bilance: 17 zápasů, 8-4-5, 29:15), ovšem tým se trápil markantními výkyvy výkonnosti. V červnu 1994 těsně před začátkem přípravy Dejmal ze Slavie odešel.\n\nPoté trénoval třeboňskou Jiskru, která pod jeho vedením během dvou sezón postoupila z krajského přeboru až do ČFL.\n\nV březnu 2000 převzal Dejmal po Zdeňku Kluckém 11 kol před koncem sezóny jablonecké fotbalisty a dokázal tým, který se většinu sezóny potácel na chvostu tabulky, zachránit v posledním kole vítězstvím nad Opavou.\n"}
{"id": "727009", "url": "https://cs.wikipedia.org/wiki?curid=727009", "title": "Vádí el-Chalaf", "text": "Vádí el-Chalaf\n\nVádí el-Chalaf ( ואדי אל-ח'לף) je vádí v Jeruzalému v Judských horách.\n\nZačíná v nadmořské výšce okolo 750 metrů na hřebenu Judských hor v prostoru města Jeruzalém, jihozápadně od čtvrti Pisgat Ze'ev a východně od čtvrti Šu'afat. Směřuje pak k východu a prudce se zařezává do okolního terénu. Vede hlubokým, částečně zalesněným údolím podél jižní strany čtvrti Pisgat Ze'ev, kde míjí pahorek Ras Abu Maruf. Pak přechází do dalších vádí, která jeho vody odvádějí na území Západního břehu Jordánu, kde ústí do vádí Nachal Prat (\"Vádí Kelt\"), které patří do povodí Mrtvého moře.\n\n"}
{"id": "727011", "url": "https://cs.wikipedia.org/wiki?curid=727011", "title": "Výheň (rozcestník)", "text": "Výheň (rozcestník)\n\nVýheň může být:\n\n"}
{"id": "727012", "url": "https://cs.wikipedia.org/wiki?curid=727012", "title": "Prádlo (rozcestník)", "text": "Prádlo (rozcestník)\n\nPrádlo může být:\n\n\n"}
{"id": "727013", "url": "https://cs.wikipedia.org/wiki?curid=727013", "title": "Vladimír Mojžiš", "text": "Vladimír Mojžiš\n\nVladimír Mojžiš (1. února 1944 – 26. srpna 2016 Trenčín) byl slovenský fotbalista, záložník, reprezentant Československa.\n\nV československé lize hrál za Jednotu Trenčín. Nastoupil ve 188 ligových utkáních a dal 4 góly. Za československou reprezentaci odehrál 7. října 1970 kvalifikační utkání ME 1972 s Finskem, které skončilo remízou 1-1.\n\n\n"}
{"id": "727015", "url": "https://cs.wikipedia.org/wiki?curid=727015", "title": "Nachal Zimri", "text": "Nachal Zimri\n\nNachal Zimri ( נחל זמרי) je vádí v Jeruzalému v Judských horách.\n\nZačíná v nadmořské výšce okolo 750 metrů na hřebenu Judských hor v prostoru města Jeruzalém, západně od čtvrti Pisgat Ze'ev, na východních svazích pahorku Giv'at Ša'ul. Vede pak k východu a prudce se zařezává do okolního terénu. Vede hlubokým údolím, které odděluje jednotlivé části čtvrti Pisgat Ze'ev. Během archeologického průzkumu před výstavbou této čtvrtě zde byly v lokalitě \"Churvat Zimri\" (חורבת זמרי) objeveny sídelní pozůstatky z různých období starověku, zejména z helénistického období. Vádí pak přechází do dalších vádí, která již opouštějí hranice Jeruzaléma a z jihu míjí město Hizma na Západním břehu Jordánu a která patří do povodí Nachal Prat (\"Vádí Kelt\") a Mrtvého moře.\n\n"}
{"id": "727019", "url": "https://cs.wikipedia.org/wiki?curid=727019", "title": "Na Prádle", "text": "Na Prádle\n\nNa Prádle může být:\n\n"}
{"id": "727020", "url": "https://cs.wikipedia.org/wiki?curid=727020", "title": "Ján Ondrášek", "text": "Ján Ondrášek\n\nJán Ondrášek (* 26. prosince 1942) je bývalý slovenský fotbalista, reprezentant Československa, útočník.\n\nZa československou reprezentaci odehrál v roce 1966 dvě přátelská utkání v Brazílii. Hrál za Inter Bratislava (1964-1970) a za Lokomotivu Košice (1971-1973) na postu útočníka.\n\n"}
{"id": "727028", "url": "https://cs.wikipedia.org/wiki?curid=727028", "title": "Ciril Ribičič", "text": "Ciril Ribičič\n\nCiril Ribičič (* 30. června 1947 Ljubljana) je bývalý slovinský politik, předseda Svazu komunistů Slovinska a ústavní právník.\n\nNarodil se jako druhé ze tří dětí stranického funkcionáře Mitji Ribičiče v červnu 1947 v Lublani. Studoval Právnickou fakultu Univerzity v Lublani, v prosinci 1969 byl zvolen členem výkonné rady univerzitní Studentské společnosti. Specializoval se na ústavní právo, zejména na teorii jugoslávského samosprávného socialismu, o němž vydal několik publikací. Na katedře ústavního práva fakulty zůstal i po skončení studia.\n\nV letech 1982 až 1988 zastával funkci předsedy Sociálně-politické komory Skupščiny Socialistické republiky Slovinsko, v prosinci 1989 byl na 11. kongresu Svazu komunistů Slovinska (ZKS) zvolen předsedou strany. V lednu 1990 vedl slovinskou delegaci na 14. (volebním) kongresu Svazu komunistů Jugoslávie (SKJ), která v noci z 22. na 23. ledna kongres opustila, což spolu s pozdějším odchodem chorvatské delegace znamenalo rozklad a faktický konec SKJ. Podílel se na procesu demokratizace slovinského politického systému. Dosavadní Svaz komunistů se v té době přeměnil na Stranu demokratické obnovy (; SDP). Ribičič byl v politice aktivní i v následujících letech: jako klíčová osobnost slovinské levicové scény se stal jedním z architektů velké koalice v roce 1992. Funkci předsedy strany, jež v té době nesla jméno Sjednocená kandidátka (, ZL), opustil v prosinci 1992.\n\nV roce 1991 byl členem komise pro přípravu nové slovinské ústavy, členem Státního shromáždění Republiky Slovinsko byl deset let. Počátkem roku 2000 zpracoval pro Mezinárodní trestní tribunál pro bývalou Jugoslávii znalecký posudek ve věci ústavněprávního postavení entity Herceg-Bosna. V roce 2000 ho prezident republiky Milan Kučan navrhl do funkce soudce Ústavního soudu Republiky Slovinsko. 19. prosince 2000 byl hlasy 59 poslanců zvolen ústavním soudcem. Dne 11. listopadu 2007 se stal místopředsedou Ústavního soudu.\n\nVe své publikační činnosti se zaměřuje na ústavní právo a lidská práva: do roku 2000 byl autorem 229 publikací, z toho 117 monografií. V současnosti opět působí na Právnické fakultě Univerzity v Lublani.\n\n\n"}
{"id": "727029", "url": "https://cs.wikipedia.org/wiki?curid=727029", "title": "Vláda Kurta Georga Kiesingera", "text": "Vláda Kurta Georga Kiesingera\n\nVláda Kurta Georga Kiesingera byla vláda SRN v období Západního Německa, působila od 1. prosince 1966 do 21. října 1969.\n\nVládu tvořila velká koalice liberálně konzervativní křesťanskodemokratické CDU/CSU a sociálně demokratické SPD.\n\nV roce 1966 se vláda Ludwiga Erharta (koalice CDU/CSU a FDP) dostala do krize, poté co ji 28. října opustili z důvodu neshod ohledně státního rozpočtu všichni ministři za FDP. V důsledku toho zvolil poslanecký klub CDU/CSU 10. listopadu za kandidáta na nového spolkového kancléře Kurta Georga Kiesingera. Následná obnovená koaliční jednání s FDP bohužel ztroskotala. Po neúspěšných pokusech při jednání o společné koaliční vládě tak byla vytvořena velká koalice CDU/CSU a SPD. Tyto strany měly společně ve spolkovém sněmu nadpoloviční většinu.\n\nSPD by měla většinu rovněž i s FDP, tuto možnost však část FDP odmítala. Jelikož se zároveň uvnitř SPD objevily obavy, že by tato těsná většina nemusela postačovat, nenavrhovala SPD Willyho Brandta jakožto předsedu strany na post spolkového kancléře. SPD tak vytvořila koalici s CDU/CSU, se kterou držela početnější většinu, místo kancléře získal nominant za CDU Kurt Keorg Kiessinger a Willy Brandt se ujal funkce vicekancléře.\n"}
{"id": "727032", "url": "https://cs.wikipedia.org/wiki?curid=727032", "title": "Miloslav Malý", "text": "Miloslav Malý\n\nMiloslav Malý (16. prosince 1924–1985) byl český fotbalista, útočník, technik a střelec, reprezentant Československa. Po skončení aktivní kariéry působil jako trenér.\n\nV československé lize hrál za Technomat Teplice. Nastoupil ve 104 utkáních a dal 23 gólů. Byl autorem první ligové branky poválečných Teplic. Za československou reprezentaci odehrál 12. 6. 1948 přátelské utkání s Francií, které skončilo 0-4.\n\n\n"}
{"id": "727035", "url": "https://cs.wikipedia.org/wiki?curid=727035", "title": "Čchao-čou", "text": "Čchao-čou\n\nČchao-čou ( , pchin-jinem \"Cháozhōu\") je městská prefektura v Čínské lidové republice. Patří do provincie Kuang-tung ve východní Číně.\n\nMá rozlohu 3110 čtverečních kilometrů a žije zde přes dva a půl milionu obyvatel.\n\nČchao-čou leží ve východní části provincie Kuang-tung, v oblasti Čchao-šan, na severu delty řeky Chan. Na jihu hraničí se Šan-tchou, na jihovýchodě s Jihočínským mořem, na jihozápadě s Ťie-jangem, na severozápadě s Mej-čou a na východě s provincií Fu-ťien.\n\n\n"}
{"id": "727039", "url": "https://cs.wikipedia.org/wiki?curid=727039", "title": "Alexandr Markusek", "text": "Alexandr Markusek\n\nAlexandr Markusek (28. listopadu 1920 zemřel listopad 1985 ) byl český fotbalista, reprezentant Československa. \n\nZa československou reprezentaci odehrál 11. května 1952 přátelské utkání s Rumunskem, které skončilo prohrou 1-3. Hrál za Vítkovice. Hrával v obraně.\n\n"}
{"id": "727040", "url": "https://cs.wikipedia.org/wiki?curid=727040", "title": "František Semeši", "text": "František Semeši\n\nFrantišek Semeši (15. června 1926 – 20. ledna 1992) byl slovenský fotbalista, reprezentant Československa.\n\nV lize nastoupil ve 237 utkáních na postu obránce, hrál za Jednotu Košice v letech 1947–1948, ATK Praha v roce 1948 a v letech 1949–1959 za Tatran Prešov. Za československou reprezentaci odehrál v roce 1952 dvě přátelská utkání.\n\n"}
{"id": "727045", "url": "https://cs.wikipedia.org/wiki?curid=727045", "title": "Hsiung Feng I", "text": "Hsiung Feng I\n\nHsiung Feng I je typ podzvukové protilodní střely krátkého dosahu vyvinutý pro námořnictvo Čínské republiky na základě izraelského typu Gabriel II tchajwanským institutem CSIST. Střely vstoupily do operační služby v roce 1981, nyní již jsou vyřazovány. Vyvinuty byly především jako obrana proti čínské invazi. Jejich hlavním nedostatkem je dolet pouhých 37 km. Byly jimi vyzbrojeny například výrazně modernizované tchajwanské torpédoborce tříd \"Gearing\" a \"Allen M. Sumner\" či malé raketové čluny třídy \"Hai Ou\". Další střely bylo možné odpalovat z pobřeží. Další generace tchajwanských protilodních střel Hsiung Feng II už byla značně odlišné koncepce.\n\n\n"}
{"id": "727046", "url": "https://cs.wikipedia.org/wiki?curid=727046", "title": "Einstein (rozcestník)", "text": "Einstein (rozcestník)\n\nPříjmení Einstein nosí více různých osobností:\n\n\n"}
{"id": "727047", "url": "https://cs.wikipedia.org/wiki?curid=727047", "title": "Vádí al-Chafi", "text": "Vádí al-Chafi\n\nVádí al-Chafi ( ואדי אל-ח'פי) je vádí v Jeruzalému v Judských horách.\n\nZačíná v nadmořské výšce přes 700 metrů na hřebenu Judských hor v prostoru města Jeruzalém, ve čtvrti Pisgat Ze'ev. Směřuje pak k východu a prudce se zařezává do okolního terénu. Vede hlubokým údolím, které v horní části pokrývá uměle vysázený les Ja'ar Mir. Severně od údolí leží čtvrť Neve Ja'akov, na jihu Pisgat Ze'ev. Potom ústí zprava do vádí Nachal Prat (\"Vádí Kelt\"), které jeho vody odvádí přes území Západního břehu Jordánu do Mrtvého moře.\n\n"}
{"id": "727054", "url": "https://cs.wikipedia.org/wiki?curid=727054", "title": "Nachal Prat", "text": "Nachal Prat\n\nNachal Prat ( נחל פרת, وادي القلط, Vádí Kelt, v přepisu do hebrejštiny ואדי קלט) je vádí na Západním břehu Jordánu v Judských horách a v Judské poušti.\nZačíná v nadmořské výšce okolo 750 metrů na hřebenu Judských hor na Západním břehu Jordánu v prostoru obce al-Ram nedaleko od okraje Jeruzaléma. Vede pak k jihovýchodu, přičemž se rychle zařezává do okolního terénu a vytváří hluboké údolí. Východně od jeruzalémské čtvrti Neve Ja'akov sem od západu ústí Vádí al-Chafi. Charakter krajiny se rychle mění a vádí vstupuje do aridního regionu Judské pouště. Podchází izraelskou bezpečnostní bariéru. Na jihu odtud leží palestinské město Hizma, na severu izraelská osada Geva Binjamin. Dál k východu již leží zcela pouštní krajina, ve které kromě občasných beduínských sídel demograficky dominují izraelské osady. Vádí tu prochází hlubokým kaňonem a ze severu míjí izraelské osady Almon, Nofej Prat, Kfar Adumim a Alon. Na dně kaňonu leží turisticky využívaný klášter svatého Jiří. Od severozápadu sem ústí vádí Nachal Michmas. Vede dál k východu a rychle klesá do příkopové propadliny Mrtvého moře. Z jihu míjí město Jericho, podchází dálnici číslo 90 a zprava ústí do řeky Jordán, která krátce nato jeho vody předává do Mrtvého moře.\n\n"}
{"id": "727065", "url": "https://cs.wikipedia.org/wiki?curid=727065", "title": "Antonín Kammel", "text": "Antonín Kammel\n\nAntonín Kammel, také \"Kamel, Kammell, Kamml, Khaml, Cammell\" (21. dubna 1730 Běleč (okres Kladno) – 5. října 1788 Londýn) byl český houslista a hudební skladatel.\n\nVystudoval piaristické gymnázium ve Slaném. Jeho hudebního nadání si povšiml hrabě Valdštejn a poslal jej studovat hudbu do Itálie. V Padově se stal žákem slavného houslisty a skladatele Giuseppe Tartiniho.\n\nNěkolik let působil v Praze a později v Německu. V roce 1774 odešel do Londýna, kde dosáhl největších úspěchů. Prosadil se nejen jako vynikající houslista, ale i jako skladatel. Hrál v Královské kapele a podílel se na koncertech pořádaných tehdy nejznámějšími koncertními pořadateli Johannem Christianem Bachem a Carl Friedrich Abelem.\n\nByl velmi plodným autorem. Komponoval nejen skladby pro svůj koncertní nástroj (houslové sonáty, dua, tria, klavírní tria, smyčcové kvartety), ale i orchestrální skladby. Jeho dílo je trvalou součástí koncertních programů. Nejhranější skladbou je Smyčcový kvartet č. 2.\n\n\n"}
{"id": "727071", "url": "https://cs.wikipedia.org/wiki?curid=727071", "title": "Kanton Noyers", "text": "Kanton Noyers\n\nKanton Noyers byl francouzský kanton v departementu Yonne v regionu Burgundsko. Jeho střediskem byla obec Noyers. Skládal se z 15 obcí. Zrušen byl po reformě kantonů 2014.\n"}
{"id": "727082", "url": "https://cs.wikipedia.org/wiki?curid=727082", "title": "Rudolf Schäffer", "text": "Rudolf Schäffer\n\nRudolf Schäffer (* 16. prosince 1917) byl československý fotbalista německé národnosti, záložník, reprezentant Československa.\n\nZa československou reprezentaci odehrál 3. 4. 1938 přátelské utkání se Švýcarskem, které skončilo prohrou 0-4. Hrál za Teplitzer FK a později za Spartu.\n\n"}
{"id": "727084", "url": "https://cs.wikipedia.org/wiki?curid=727084", "title": "Antropocén", "text": "Antropocén\n\nAntropocén je poměrně nový termín z oblasti geochronologie, který je motivován snahou označit období, kdy lidstvo svou činností globálně ovlivňuje zemský ekosystém. Pojem je složen ze dvou řeckých slov ἄνθρωπος (anthropos) „člověk“ a καινός (kainos) „nový“. Termín vymyslel ekolog Eugene Stoermer a popularizoval jej počátkem nového tisíciletí atmosférický chemik Paul Crutzen, držitel Nobelovy ceny. Ten považuje vliv lidského chování na zemskou atmosféru za natolik významný, že by měly být moderní dějiny lidstva označeny za nové geologické období.\n\nV současnosti není ani ujasněno, kterým okamžikem by antropocén měl začínat. Podle některých úvah by se mělo jednat až o období průmyslové revoluce, kdy na počátku 19. století začala růst přítomnost uhlíku a metanu v zemské atmosféře. Ovšem člověk začal ovlivňovat Zemi před několika tisíci lety. Podle jiných začíná už s objevem a rozšířením zemědělství před zhruba osmi tisíci let; antropocén by pak zahrnoval větší část holocénu, nebo by dokonce byl jen jiným označením pro holocén.\n\nPracovní skupina věnující se antropocénu (AWG) zastává stanovisko, že začátek tohoto období by měl být optimálně zařazen do poloviny 20. století, kdy došlo k významnému růstu populace, industrializace a globalizace jako takové. Nejvýznamnějším důvodem však byly jaderné testy, vrcholící v 50. letech, v jejichž důsledku se do půdy dostaly umělé radioaktivní částice.\n\nNávrh byl řešen Mezinárodní komisí pro stratigrafii. Ta však roku 2018 zavedla členění holocénu na greenlandian, northgrippian a meghalayan. Antropocén tedy zatím nebyl přijat.\n\nV listopadu 2019 Mezinárodní stratigrafická komise (ICS) ani Mezinárodní unie geologických věd (IUGS) stále neuznaly Antropocén jako oficiální geologické období navazující na holocén. Pracovní skupina zaměřující se na antropocén (AWG) většinově odhlasovala 21. 5. 2019 podobu návrhu o zavedení antropocénu jako oficiálního geologického období, jehož projednání Mezinárodní stratigrafickou komisí (ICS) je naplánováno na rok 2021.\nPojem antropocén se začal užívat i v jiných, než striktně vědeckých kruzích. Uznávaný kanadský krajinářský fotograf Edward Burtynsky vydal v roce 2018 v pořadí svou patnáctou knihu fotografií s názvem Antropocén (Anthropocene). V knize zachycuje širokou paletu přírodních scenérií, které člověk v minulosti významněji ovlivnil svou činností. Pražané měli naposled příležitost seznámit se s Burtynského prací na podzim roku 2019 na výstavě pořádané Centrem architektury a městského plánování (CAMP).\n\nBurtynsky se též spolupodílel na tvorbě kanadského dokumentárního filmu Antropocén: Epocha člověka (v originále Anthropocene: The Human Epoch), který do českých kin vstoupil 14. listopadu 2019.\n\n"}
{"id": "727085", "url": "https://cs.wikipedia.org/wiki?curid=727085", "title": "Georges Vézina", "text": "Georges Vézina\n\nGeorges Vézina (21. ledna 1887 – 26. března 1926) byl kanadský hokejový brankář.\n\nNarodil se v Chicoutimi jako nejmladší z osmi dětí francouzských přistěhovalců. Vyučil se koželuhem a chytal za místní tým \"Chicoutimi Saguenéens\". Ten v únoru 1910 porazil v přátelském utkání Montreal Canadiens a montrealští funkcionáři přemlouvali výborného brankáře k přestupu. Tuhle nabídku Vézina přijal až v prosinci téhož roku. S Canadiens vyhrál Stanley Cup v letech 1916 a 1924, v roce 1917 stál u zrodu National Hockey League. Byl prvním, kdo v ní vychytal čisté konto a jako první brankář si připsal asistenci na gól. Ve své době byl pokládán za nejlepšího gólmana světa. Pro bledou a nehybnou tvář si vysloužil přezdívku \"Chicoutimská okurka\".\n\n28. listopadu 1925 nastoupil Vézina k zápasu proti Pittsburgh Pirates s vysokými horečkami a o přestávce po první třetině chrlil krev. Po převozu do nemocnice u něj byla diagnostikována tuberkulóza, na kterou zemřel o čtyři měsíce později v rodném Chicoutimi.\n\nNa jeho počest se od roku 1926 každoročně uděluje Vezina Trophy pro nejlepšího brankáře NHL. V roce 1945 byl jedním z dvanácti zakládajících členů Hokejové síně slávy. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nGeorges Vézina měl syna a dceru. Fámu, že zplodil dvaadvacet dětí, dosud tradovanou v některých příručkách, vymysleli jeho spoluhráči, kteří si Vézinu rádi dobírali pro jeho špatnou znalost angličtiny.\n\n"}
{"id": "727086", "url": "https://cs.wikipedia.org/wiki?curid=727086", "title": "Příznačný motiv", "text": "Příznačný motiv\n\nPříznačný motiv neboli leitmotiv (něm.), příp. též idée fixe (fr.; nezaměňovat však s psychologickým významem tohoto spojení), je drobný, ale výrazný umělecký prvek, který se v uměleckém díle opakuje a obvykle připomíná určitou postavu, událost či věc. V hudbě to může být výrazný akord nebo krátká melodie, v literatuře myšlenka nebo prvek procházející celým literárním dílem a vzácně se pojem používá i o výtvarném umění. V přeneseném smyslu znamená \"leitmotiv\" vůdčí myšlenku určitého, například politického hnutí či programu, významné osoby a podobně.\n\nV hudební terminologii se jedná o hudební myšlenku, jejíž ztvárnění v sobě obsahuje prvky, které mají charakterizovat událost, situaci, osobní vlastnost či jiné atributy prostřednictvím specificky určeného formálního užití vyjadřovacích prostředků, tedy melodie, harmonie či rytmu. \n\nPříznačný motiv je z hlediska stylového typický pro programní hudbu 19. století, nicméně tento způsob práce je trvalou a nezbytnou součástí scénické či filmové hudby. Příznačný motiv se nejprve objevuje v opeře (snad u Grétryho), pracoval s ním Carl Maria von Weber, Hector Berlioz ve své \"Fantastické symfonii\" a zejména pak Richard Wagner. Ten sice pojem \"leitmotiv\" použil pouze jednou a převážně a psal o „vzpomínkových motivech“ (\"Erinnerungsmotive\"), pracoval s nimi ale ve svých operách s takovou důsledností, že i některé předměty měly svůj charakteristický motiv – nejznámějším z nich je pravděpodobně motiv meče. Příznačné motivy jsou důležité i v operách Bedřicha Smetany nebo v cyklu \"Má vlast\".\n\nPříznačné motivy hrají důležitou roli také v hudbě doprovázející filmy, televizní pořady či počítačové hry. Leitmotivy se objevují již od počátků zvukového filmu. Za jedno z jejich prvních využití bývá uváděna skladba Edvarda Griega \"Ve sluji Krále hor\", jejíž melodii si ve snímku \"M\" (1931) píská vrah, kdykoliv se chystá někoho zabít. V pozdější části filmu tento zvuk prozrazuje divákům přítomnost vraha, přestože se nevyskytuje na plátně.\n\nVe třicátých letech pak tuto techniku propagoval zejména skladatel Max Steiner, který ji uplatnil v hudbě k filmům \"King Kong\" (1933) nebo \"Gone with the Wind\" (1939), dodnes patřícímu mezi nejvýdělečnější filmy všech dob. Pro druhý jmenovaný film Steiner napsal 16 hlavních a téměř 300 vedlejších motivů.\n\nMezi nejznámější příklady patří soundtrack k sérii filmů \"Star Wars\", jenž John Williams vystavěl právě na příznačných motivech, které se prolínají napříč všemi epizodami ságy a odrážejí vývoj postav a děje. Ikonické jsou zejména motivy pro postavy Dartha Vadera nebo Lukea Skywalkera.\n\nObdobně je na leitmotivech založená i hudba Howarda Shora k trilogiím \"Pán prstenů\" (2001–2003) a \"Hobit\" (2012–2014). Shore pro filmovou Středozem složil 100, resp. 160 motivů a vydal přes 13 hodin hudby (včetně alternativních verzí skladeb).\n\nDo širšího povědomí vešly i motivy Klause Badelta a Hanse Zimmera pro \"Piráty z Karibiku.\" \n\nDále je využíval i Ennio Morricone nebo autoři hudby pro animované i hrané filmy Walta Disneyho.\n\nTaké v muzikálu se zejména v dramatičtějších dílech objevují leitmotivy, například ve \"West Side Story (1957)\" od Leonarda Bernsteina nebo v \"Bídnících\" (1980) od autorů Claude-Michela Schönberga (hudba) a Alaina Boublila (libreto).\n\n"}
{"id": "727092", "url": "https://cs.wikipedia.org/wiki?curid=727092", "title": "Svatopluk Schäfer", "text": "Svatopluk Schäfer\n\nSvatopluk Schäfer (12. května 1921 – 15. srpna 1996) byl československý fotbalista, brankář, reprezentant Československa. Jeho syn Svatopluk byl také brankář Baníku Ostrava, kde dělal dvojku Františku Schmuckerovi.\n\nV lize nastoupil ve 100 utkáních. Za československou reprezentaci odehrál 3. 10. 1949 přátelské utkání s Polskem, které skončilo výhrou 2-0. Hrál za SK Slezská/Sokol OKD Ostrava.\n\n"}
{"id": "727107", "url": "https://cs.wikipedia.org/wiki?curid=727107", "title": "Říšský kníže", "text": "Říšský kníže\n\nTitul kníže Svaté římské říše (též \"říšský kníže\", německy \"Reichsfürst\") mohl mít dva významy, jeden politický, spojený s ústavou Svaté říše římské, a druhý spíše heraldický, jako specifický šlechtický titul.\n\nPůvodní význam, vzniklý ve středověku, byl čistě politický. Byli to všichni z těch „knížat“, kteří byli svobodnými pány bezprostředně při císařském majestátu (\"reichsunmittelbar\") a byli říšskými stavy. Jednalo se o podobný výraz jako „královští baroni“ užívaný v monarchiích západního typu, především normanských. V Německu, na rozdíl od zbytku Evropy, se někteří svobodní páni stali panovníky, a jako takoví byli uznáváni i ve Vestfálském míru, jakož i v panovnické organizaci, kterou byla Svatá říše římská. V tomto významu byli „knížaty“ také bezprostřední svobodní páni s nejvyššími šlechtickými tituly, od nejvyššího z nich, krále českého, přes vévody, markrabata, lankrabata, až po některá hrabata (někdy zvaná „říšská hrabata“). Až do 17. století neexistoval v Německu šlechtický titul „kníže“.\n\n„Říšská knížata“ (\"Fürsten\") v tomto politicko-konstitučním významu tvořila nejprve dva sbory Říšského sněmu (německy \"Reichstag\"): „Kolegium Kurfiřtů“ (knížat volících císaře) a „Kolegium knížat“. Druhý sbor byl někdy rozdělen na dvě „lavice“, a to knížata církevní a světská. Světská (laická) knížata byla sdružena v lavici sekulární (\"Weltliche Bank\"), církevní knížata v lavici duchovní (\"Geistliche Bank\") zvané také někdy lavice církevní (\"Kirchliche Bank\"). Počet světských knížat se měnil v průběhu času, přičemž bylo několik šlechtických rodů na základě změny říšské ústavy povýšeno v polovině 17. století (a také později) na tzv. „Nová říšská knížata“.\n\nKnížecí stav má svůj, nejen etymologický, původ v antice, především v Římské říši, kde se výrazem \"Princeps\" (doslova první) označoval konzul senátu a posléze císař. Druhým zdrojem tradice byli germánští, v menší míře také slovanští vojenští náčelníci, původně volení svým kmenem jen v době války a v pramenech označovaní latinským termínem \"Dux\", což lze nejpřesněji v daném kontextu přeložit jako vojvoda. Bezprostředně po tzv. \"Translatio imperii\", tedy přenesení císařské hodnosti z Byzance na Karla Velikého a po jeho císařské korunovaci r. 800, tradičně považované za počátek Svaté říše římské, knížecí stav v říši, stejně jako dědičná šlechta obecně, ještě neexistovaly. Po rozdělení říše a zejména s nástupem Jindřicha Ptáčníka na východofranský trůn se však již projevil význam obnovených germánských kmenových vévodství: Saska, Frank, Bavorska a Švábska a k nim později přidružené Lotharingie. Vévodové, jejichž země tehdy ještě dohromady zahrnovaly celé území říše, se tak stali prvními říšskými knížaty, i když jejich hodnost ještě nebyla dědičná. Královská korunovace Oty Velikého, při které obdrželi jednotliví vévodové různé ceremoniální úkoly, se považuje za počátek vydělování později nejmocnějších knížat - kurfiřtů. V době vlády Otonů došlo k protežování biskupů a prelátů na úkor světské šlechty. Duchovní osoby rozšiřovaly svůj vliv i v sálském období, kdy církev obecně sílila. Položil se tak základ budoucího stavu duchovních knížat. Již od 10. století získávali biskupové i některé významné kláštery říšská léna nezávislá na pravomoci vévodů a pod císařskou ochranou (\"Exempcio imperatoris\", \"kaiserliche Schutz\"). Výraz \"Princeps imperii\" (říšský kníže) byl v 10. a 11. století užíván ještě značně nedůsledně, pokud vůbec. Již tehdy se ale označení \"kníže\" rozšířilo z vévodů a biskupů např. na markrabata některých pohraničních marek. Součástí říše se v 10.-12. století stávají také některá slovanská kmenová knížectví, jejichž panovníci však nejsou až do r. 1348 přijati za plnoprávná říšská knížata. Práva a povinnosti říšských knížat přesněji vymezila až tzv. Gelnhausenská listina (\"Gelhäuser Urkunde\") císaře Fridricha Barbarossy, vydaná r. 1180. Podle některých výkladů před jejím vydání žádná říšská knížata v později běžně užívaném smyslu toho výrazu vůbec neexistovala. Gelnhausenská listina ovšem nebyla vydána za účelem definice práv a povinností říšských knížat, císař touto listinou rozdělil svým věrným Saské a Bavorské vévodství Jindřicha Lva, uvrženého do klatby. Rozdělení držav nejmocnějšího z říšských knížat (považovaného nejen německou historiografií za vůbec nejmocnějšího knížete v celých dějinách říše) se ve vedlejším efektu nevyhnulo přesnému vymezení povinností a práv nových držitelů lén. Významným rozšířením pravomoci knížat pak představovala listina císaře Fridricha II., zvaná \"Statutum in favorem principum\" (Ustanovení ve prospěch knížat) a vydaná r. 1231 ve Wormsu.\n\nGelnhausenská listina i ustanovení z Wormsu vymezily práva knížat. Šlechtické hodnosti vyšší říšské šlechty se postupně, od nižších k vyšším, stávaly dědičnými, s čímž byla přímo spojená také dědičnost lén. V průběhu středověku také stále přibývalo osob v knížecím stavu na základě panovnického povyšování lankrabat, falckrabat, markrabat či jen hrabat a purkrabích. Výslovný titul knížete byl mimořádně vzácný (např. jej získala r. 1163 hrabata z Orange a r. 1218 hrabata z Anhaltu) Knížata byla oficiálně nejbližšími spolupracovníky římsko-německých panovníků a účastnila se tzv. říšských dvorských sněmů, i když pevná organizace říšských stavů se vyvinula teprve na sklonku středověku. Předpokládá se, že říšská knížata původně společně volila římského krále v dobách, kdy vymřela panující dynastie (Otoni, Sálci), ovšem již od vymření Štaufů se ustálila tradice sedmi volitelů - kurfiřtů, právně ztvrzená Zlatou bulou r. 1356. Až do 13. století platí v říši téměř bez výjimky pravidlo, že vyšší říšský šlechtic, tedy i některý z knížat, přijímá osobní titul podle země, které vládne (např. v markrabství markrabě) bez ohledu na případné další tituly jeho rodiny a rodu. Pro všechna stará knížata navíc platilo, že všichni synové a dcery knížete dědí jeho titul. Před zavedením primogenitury (v Německu obvykle v 16.-18. století) se také rodové statky dělily mezi syny rovným dílem. Původní nařízení císařů, zakazující dělení vévodství, bylo porušeno již na počátku 13. století v případě Bavorsko a neujalo se. Podařilo se ale prosadit zákaz dělit kurfiřtství. Obvykle ale ne všechny země kurfiřtů měly status kurfiřtství (např. v Sasku šlo jen o tzv. Kurfiřtský kraj) a se zbytkem mohla tato nejmocnější říšská knížata nakládat takřka volně. Ještě během 13. a 14. století upřednostňovala královská a císařská moc duchovní a tedy nedědičná knížata před světskými, což se projevovalo především při povyšování knížat nových. Přesto však počet světských knížat vůči duchovním pozvolna narůstal.\n\nZásadní změnu v postavení říšských knížat přinesla reforma říše z r. 1489. Tehdy byla namísto dosavadních nahodilých říšských dvorských sněmů zřízena instituce pravidelného říšského sněmu. Ten sice ještě nezasedal nepřetržitě, ale měl být svolán při projednání jakékoli významnější říšské záležitosti a významnější subjekty - nyní již pevně definované říšské stavy - se měly na rozhodování o těchto otázkách spolupodílet s císařem a kurfiřty. Říšský sněm se dělil na tři kurie - kurfiřtskou, knížecí a kurii říšských měst. Právě existence knížecí kurie definovala plně říšský knížecí stav, který se nemohl opřít o jednotnou titulaturu ani o nějaký jiný jednoznačný distinkční znak (např. ne všichni markrabí či purkrabí byli říšskými knížaty). Knížata, uvedená na říšský sněm před rokem 1582 se v dobové právnické a státoprávní literatuře označovala jako knížata stará.\n\nV říši existovaly v principu dvě formy hierarchie říšské šlechty. Jednak politická, vymezená říšskými ústavními dokumenty a jednak hierarchie titulární, podle držené šlechtické hodnosti. Z politického hlediska byla důležitá pouze první, pro prestižní, precedenční a sňatkové otázky nabývala na významu i druhá z hierarchií.\n\n\nV pozdním středověku se jako jakýsi mezistupeň mezi hrabaty a knížaty objevuje titul okněžněného hraběte (např. roku 1366 hrabata z Walramovy linie rodu Nasavských). Jako šlechtický mezistupeň se titul neudržel, ale v novověku se titul okněžněného hrabství, lankrabství či purkrabství stal častým názvem říšských lén „nových knížat“.\n\nDosavadní vzácné povyšování do knížecího stavu, obnášející zhruba 5-10 nových knížat za každé století, doznala zásadní změnu v roce 1623. Tehdy císař Ferdinand II. na tzv. knížecím sněmu (\"Fürstentag\") v Řezně povýšil najednou více než deset osob do knížecího stavu. To vyvolalo vlnu odporu ze strany říšských knížat, ale i hrabat a ostatních stavů. Nelibost nevyvolával jen počet nových knížat, ale především okolnost, že řada z nich pocházela z císařových vlastních zemí (tj. z Rakouska či Čech)a dosud nikdy nepodléhala přímo říši. Někteří z nově povýšených navíc „přeskočili“ hraběcí hodnost, které nikdy nedosáhli. Napětí jistě nemírnilo ani to, že mezi vyznamenanými byl jen jeden evangelík, který se navíc povýšení do knížecího stavu vzdal. Zásadní třecí plochou byla ovšem dosavadní praxe, podle které pouze císař měl právo povyšovat do knížecího stavu a takové povýšení bylo chápáno jako automatický předstupeň k získání místa a hlasu na říšském sněmu, k čemuž byl ovšem vedle císařovy vůle nutný ještě souhlas kurfiřtů. Ostatní knížata se cítila poškozena na svých právech, neboť se nemohla podílet na rozhodování o tom, kdo na sněm bude přijat. Skutečnost, že již během 16. století a na počátku století 17. došlo k povýšení několika osob do knížecího stavu, které nezískaly místo a hlas a ani o něj neusilovaly, nemohla dosavadní říšská uklidnit. Císař i přítomná nová knížata totiž dali v Řezně najevo, že se s jejich uvedením na sněm, alespoň u většiny z nich, dopředu počítá. Spor se ovšem nevyhrotil hned roku 1623, protože k uvedení k získání hlasu na říšském sněmu mohlo dojít teprve na řádném sněmovním zasedání, a to se konalo až roku 1640.\n\nPrávě na řádném říšském sněmu v l. 1640-41 přišla tato otázka výrazněji na přetřes. Císař Ferdinand III. tehdy usiloval o místo a hlas pro knížata Hohenzollern-Hechingen, Eggenberga a Lobkovice. Sněm vyslovil souhlas pouze s přijetím prvního z nich s odůvodněním, že druzí dva jsou knížaty v dědičných zemích, v říši nevlastní svobodný (tj. bezprostřední) majetek a neplatí ani říšskou berni v některém z říšských krajů. Sněm vyjádřil pouze ochotu tato knížata přijmout tehdy, budou-li tyto podmínky naplněny. Obě knížata skutečně tento svobodný majetek získala a na dalším sněmovním zasedání v l. 1653-1654 bylo dosaženo jejich přijetí. Na sněmech v l. 1653-54 a 1656 se pak dosáhlo zásadnější úpravy v říšské ústavě, kterou s konečnou platností ztvrdila volební kapitulace císaře Leopolda I. v roce 1658. Tehdy došlo k prosazení tzv. teritoriálního principu hlasování, který přenášel platné knížecí hlasy z osob na jejich knížectví. Zároveň stanovoval, že povyšování do jakýchkoli šlechtických hodností, včetně hodnosti knížecí, zůstává výsadním právem (tzv. rezervátním, lat. \"Iurum reservatum\") císaře, ovšem k přijetí na říšský sněm je nutné nejen povýšení do knížecího stavu, ale i návrh císaře, doporučení kurfiřtů a souhlas celého říšského sněmu (včetně např. souhlasu kurie říšských měst). Místo a hlas na říšském sněmu také mohl získat jen ten kníže, který v říši držel bezprostřední (\"reichsunmittelbar\") léno, uznané většinou říšských stavů za dostatečné. Z tohoto léna byl pochopitelně povinen odvádět říšskou daň a případně stavět rekruty pro říšské vojsko, přesně tak, jako to bylo povinností všech dosavadních říšských knížat zastoupených na sněmu. Knížata, přijatá po roce 1653 tak byla nazývána novými knížaty, případně novoknížecími rody (neufürstliche Häuser). Protože v letech 1582-1653 nebyla žádná nová knížata přijata, byl zpětně za hraniční, tzv. normálový rok (Normaljahr) stanoven rok 1582, kdy byl na sněm uveden rod Arenbergů, označený nyní za nejmladší ze staroknížecích rodů. Celkem bylo vytvořeno 18 nových hlasů, na které byly novoknížecí rody opravdu instalovány, jeden z nových rodů, Lambergové, získal krátce sněmovní hlas za staroknížecí území, lankrabství Leuchtenberg, ovšem tato epizoda z víru války o španělské dědictví neměla dlouhé trvání (léta 1709-14). Roku 1803 pak po Závěrečném usnesení říšské deputace vznikla řada nových hlasů, žádný z těchto rodů, však již nestihl být na sněm uveden před zánikem říše. Pro poreformační časy „nových knížat“ je příznačné, že na sněm již nebyla uváděna žádná knížata duchovní. Pouze opatům z Muri bylo r. 1701 místo na sněmu nabídnuto, ti jej ovšem nevyužili.\n\nPravidlo o roku 1582 jako hranici mezi starými a novými knížecími virilními hlasy ovšem nebylo dodrženo zcela bez výjimky. Několik knížecích hlasů bylo v roce 1654 označeno za hlasy staroknížecí, ačkoli k přijetí jejich knížectví na sněm a k získání virilního hlasu došlo teprve v \"mezidobí\" v l. 1582-1653, případně ještě později. Na druhou stranu šlo vždy o knížectví staroknížecích dynastií, která se oddělila od jiných knížectví, ovládaných některou rodovou primogeniturou. Byla to:\n\n\nZároveň došlo i k zániku několika virilních hlasů:\n\n\nMeklenbursko-güstrowské vévodství získalo plnou nezávislost na Meklenbursku-zvěřínsku teprve roku 1621, svůj virilní hlas si však podrželo již z doby před r. 1582.\n\nNe všechny knížecí rody, povýšené císařem mezi \"nová knížata\" opravdu dosáhla virilního hlasu na říšském sněmu a tedy se zařadila mezi říšská knížata v politickém smyslu toho slova. Mnoha rodům se nepodařilo splnit základní podmínku: získat říšsky bezprostřední državu, kterou by říšské stavy na sněmu uznaly za hodnou držet říšské stavovství. Takováto knížata zůstala pouhými knížaty titulární. \"Říšskost\" jejich titulu spočívala výlučně ve skutečnosti, že jejich knížecí titul platil na území celé říše. Politická práva říšských knížat ovšem neměla a jednou z mála výhod, jež titul přinášel, bylo právo užívat knížecí erb s pláštěm a korunou/kloboukem. V průběhu času docházelo stále více k povýšení do knížecího stavu u osob, u kterých se budoucí zisk bezprostředního léna a usednutí na sněmu ani neočekával. Šlo zejména o morganatické manželky a metresy říšských knížat či kurfiřtů. Z hlediska vztahů k říši a říšskoprávním vztahům tvořila titulární říšská knížata pestrou směsici. Byli mezi nimi ti, kteří drželi bezprostřední léno v rámci říšského rytířstva, což znamenalo, že se toto léno nemohlo stát říšsky stavovským a nešlo z něj odvozovat virilní hlas na sněmu. K těmto rodům patřili Palmové z Gundelfingenu nebo Albertové z Grimberghen. Jinými titulárními knížaty byla duchovní knížata, rovněž s bezprostředním, ale nikoli říšsko-stavovským lénem (abatyše z kláštera Elten v Dolním Porýní) nebo zahraniční suveréni duchovní (velmistr maltézských rytířů, biskup z Varmie) i světští (rody Kettlerů, vévodů kuronských, Báthoryů, knížat sedmihradských). Většina titulárních knížat ale žádné bezprostřední říšské léno nedržela ani nevládla v suverénním státě mimo říši. Většina z nich žila trvale v říši a patřila přímo nebo nepřímo k poddaným císaře. Z řad duchovních knížat šlo např. o arcibiskupy pražského a vídeňského, biskupa z Chiemsee či abatyši ústavu šlechtičen Svatých Andělů na Dobytčím trhu v Praze. Z řad světských knížat např. o knížata z Croÿ, Kinské, Clary-Aldringeny, rody Montecuccoli, Hénin-Liétard a jiné. Obzvláště vysoký počet těchto knížecích rodů žil v zemích rakouských, ale i španělských Habsburků. Císaři z rodu Habsburků často v raném novověku odměňovali své věrné knížecím titulem a mnohým rodům se nepodařilo (leckdy i přes značné úsilí) dát svému titulu také \"politický obsah\". Habsburkové však odměňovali knížecím titulem také ty jednotlivce a rody, kteří v zemích Svaté říše římské vůbec nebyli usazeni a někdy zde vůbec nedrželi statky. To se někdy mohlo týkat také zahraničních duchovních (arcibiskupové ostřihomští), častěji ale šlo o knížata světská (vedle výše zmíněných panujících rodů např. rody Orsiniů, Potěmkinů, Ghiků, Radziwillů, Sapiehů, Broglieů, Carrafů, Cardenasů, Cowperů nebo jednotlivci jako Ivan Mazepa a Jerzy Ossoliński). Zvláštní místo mezi titulárními knížaty zaujímaly morganatické manželky a metresy říšských knížat i s jejich nerovnorodými potomky. Manželkou povýšenou do knížecího stavu byla např. slezská šlechtična Anna Ursula z Reibnitz provdaná za olešnického knížete Jindřicha Václava Minstrberského nebo lady Elisabeth Berkley, která se vdala za (abdikovaného) ansbašského a bayreuthského markraběte Karla Alexandra. Nobilitovanou milenkou pak byla vestfálská šlechtična Ursula Katharina von Altenbockum, která si prožila milostný vztah s kurfiřtem Augustem II. Saským a získala tak (formální) titul kněžny těšínské. Knížecího titulu se od císaře dostalo také nemanželským potomkům rodu Hesenských (knížata z Hessensteinu) a morganatickým dětem knížat anhaltských (princové z Bährnfeldu).\n\nJistým mezistupněm mezi \"novými\" a titulárními knížecími rody byly takové rody, které získaly říšský knížecí titul, ke kterému držely nebo nově získaly říšské léno, které říšský sněm uznával za plnohodnotné k získání říšského stavovství, nikoli ovšem k držbě virilního hlasu. Takováto knížata se musela spokojit s hlasem v některé kurii říšských hrabat a pánů. Léno těchto \"hraběcích\" knížat mohlo mít v říšské hierarchii status panství, hrabství, ale i knížectví nebo okněžněného hrabství. Mohlo tedy titulárně převyšovat říšská léna nových knížat s virilním hlasem. \"Hraběcí\" knížata mohla pocházet ze starých říšských hraběcích rodů, které zasedaly na říšském sněmu již od jeho vzniku v l. 1489/95. Knížecí titul tak pro ně v politickém smyslu neznamenal žádnou sněmu. Obzvláště velkých počet těchto hrabat byl do knížecího stavu povýšen za krátké vlády Karla VII. Mezi starými hraběcími rody s knížecím titulem a říšským stavovstvím s kuriálním hlasem bychom našli Schönburgy, Stolbergy, Oettingeny, Fuggery, Löwensteiny z Wertheimu, Hohenlohy, Salm-Reifferscheidty a další rody. Mezi rody, jejichž majetková základna ležela v habsburských zemích, ve vlastní říši byly \"cizí\" a teprve dodatečně získaly říšsky bezprostřední léno nebo se staly stavovskými personalisty (osobní říšské stavovství bez léna) patřily rody Colloredo-Mannsfeldů, Starhembergů, Windisch-Graetzů, Orsiniů z Rosenbergu, Ligne, Sinzendorfů a jiných. V roce 1803 po Hlavním usnesení říšské deputace byl některým z těchto rodů přislíben virilní hlas, ovšem žádný z těchto rodů již na nově vytvořeném místě na lavici knížat nestihl usednout. Po mediatizaci drobných říšských knížat (zejména knížat \"nových\" a \"hraběcích\") se vůči knížatům s přislíbeným virilním hlasem přistupovalo různě. Pruský dvorský ceremoniální řád z r. 1878 je řadil k novým knížatům (s virilním hlasem), rakouský dvorský ceremoniální řád z r. 1839 k \"hraběcím\" knížatům (s kuriálním hlasem). Mezi rody, které měly v roce 1803 získat virilní hlas byli např. Hohenzollernové ze Sigmaringenu, Löwensteinové z Wertheimu na Rosenbergu, Waldeckové, Hohenlohové, Oettingenové nebo rod Looz-Corswarem. Na sněmu Svaté říše římské se vytvořila čtyři kolegia říšských hrabat (a pánů), z nichž každé mělo jeden hlas na sněmu a v každém z nich postupně zasedala také knížata: Wetterauské, Francké, Švábské a Dolnorýnsko-vestfálské.\n\nOsoby s knížecím titulem a bez virilního hlasu knížat bychom mezi říšskými stavy nalezli také v obou kolegiích říšských prelátů. Tito preláti (opati, abatyše a podobně) mohli být do knížecího stavu povýšeni již ve středověku (to byl rozdíl oproti \"hraběcím\" knížatům, jejichž titul spadal až do doby \"Nových\" knížat. Protože ale církevní instituce, v jejímž čele stály, dosahovala relativně menšího významu, nebyla jim přiznána pocta \"opravdových\" říšských knížat, ale jen prelátů s knížecím titulem. Šlo např. o abatyše z vestfálského Essenu, porýnského Kornelimünsteru (nedaleko Cách), harzského Quedlinburgu nebo nizozemského Thornu (v Horních Geldrách). Na říšském sněmu existovala dvě kolegia říšských prelátů: Švábské a Rýnské.\n\n† Jsou označeny knížecí rody, které vymřely nebo ztratily sněmovní hlas před před zánikem Svaté říše v roce 1806\n\n†† Jsou označeny (staroknížecí) rody, které vymřely nebo ztratily hlas na sněmu před rokem 1582\n\nK nejstarším říšským knížecím dynastiím, které vymřely ještě před ustavením pevné instituce říšského sněmu r. 1489/1495 patřili např. Ottoni, Reginarovci, Wigerichovci, Menhartovci, Přemyslovci, Zähringenové, Štaufové, Babenberkové, Lucemburkové, Celjští a další\n\nK rodům tzv. starých knížat, zastoupených před rokem 1582 na říšském sněmu náleželi:\n\n\nK rodům tzv. nových knížat, která opravdu zasedla na knížecí lavici, a která získala virilní hlas na říšském sněmu po roce 1582, náleželi:\n\n\nPodrobný seznam světských knížat i s jejich knížectvími naleznete pod heslem Seznam světských říšských knížat a knížectví\n\nK duchovním knížatům patřili arcibiskupové, biskupové, opati, probošti a velmistři. Mimo tří arcibiskupů, kteří dosáhli kurfiřtské hodnosti: mohučského, trevírského a kolínského, patřili k duchovním knížatům po reformaci např.:\n\n\nKompletní seznam duchovních knížat naleznete pod heslem Kníže-biskup#Knížata-biskupové ve Svaté říši římské, Kníže-biskup#Knížata-preláti a Říšský prelát\n\nDůležitá říšská knížectví, jejichž vládci se v průběhu středověku objevovali na říšských sněmech, případně byli v roce a po roce 1489/1495 přijati s virilním hlasem na říšským sněm byla tato:\n\n\nPodrobný seznam světských knížectví naleznete pod heslem Seznam světských říšských knížat a knížectví\n\n"}
{"id": "727120", "url": "https://cs.wikipedia.org/wiki?curid=727120", "title": "Pirx", "text": "Pirx\n\nPirx je fiktivní pilot z některých knih polského spisovatele Stanisława Lema. V příbězích se postupně vypracuje z kadeta přes pilota až ke kapitánovi kosmické lodi, přičemž cestuje většinou mezi Zemí, Měsícem a Marsem. Pirx je obyčejný muž, vytváří kontrast k obvyklým hrdinným postavám vesmírných pilotů. Často se ocitá v extrémních situacích, které překonává díky běžnému citu, orientaci a průměrné dávce štěstí.\n\nKonkrétně v povídce „Přelíčení“ (v polštině „Rozprawa“) Lem předkládá myšlenku, že to, co je vnímáno jako lidský nedostatek může být ve skutečnosti výhodou nad dokonalým strojem. V tomto příběhu Pirx porazí robota, protože člověk váhá, má pochyby, dělá špatná rozhodnutí, avšak robot nikoli. Obdobná idea se vyskytuje i v robotické sérii amerického spisovatele Isaaca Asimova, při níž se robot ocitne v situaci, kdy se nedokáže rozhodnout mezi zákony robotiky a jeho pozitronový mozek se porouchá.\n\n\n\n"}
{"id": "727132", "url": "https://cs.wikipedia.org/wiki?curid=727132", "title": "Sekobarbital", "text": "Sekobarbital\n\nSekobarbital (INN, též secobarbital) je barbiturát poprvé syntetizovaný v roce 1928 v Německu. Má anestetické, antikonvulzivní, sedativní a hypnotické účinky. Jako první ho začala vyrábět firma Eli Lilly and Company pod názvem Seconal, ve Spojeném království byl znám jako Quinalbarbitone. Používá se ve formě volné kyseliny nebo sodné soli.\n\n\nVedlejší účinky sekobarbitalu jsou:\n\nSekobarbital patří mezi látky s významným vznikem závislosti, při náhlém vysazení po delším používání se mohou objevit abstinenční příznaky:\n\nSekobarbital začal být šířeji zneužíván v 60. a 70. letech 20. století, s příchodem benzodiazepinů byl však do značné míry opuštěn. Získal řadu přezdívek, například „reds“, „red devils“ či „red dillies“ (protože byl produkován ve formě červených kapslí), anebo také „seccies“. Další běžná přezdívka byla „red hearts“ (červená srdce). Méně často se mu říkalo „dolls“; za toto označení částečně vděčí románu \"Valley of the Dolls\" (od Jacqueline Susann), jehož hlavní hrdinky užívaly sekobarbital a další drogy.\n\nPředávkování sekobarbitalem patřilo po mnoho let mezi nejčastější metody lékařsky asistované sebevraždy v Oregonu. Později převážilo používání pentobarbitalu. Sekobarbital je součástí veterinárního přípravku Somulose používaného pro euthanasii u koní a hovězího dobytka.\n\n"}
{"id": "727140", "url": "https://cs.wikipedia.org/wiki?curid=727140", "title": "Sovětská fotbalová Vysšaja liga", "text": "Sovětská fotbalová Vysšaja liga\n\nSovětská fotbalová Vysšaja liga je dnes již neexistující nejvyšší fotbalová soutěž pořádaná na území SSSR. Pořádala se v letech 1936–1991. Během této doby se několikrát změnila název i formát soutěže.\n\n"}
{"id": "727141", "url": "https://cs.wikipedia.org/wiki?curid=727141", "title": "Hsiung Feng II", "text": "Hsiung Feng II\n\nHsiung Feng II (HF-2) je typ podzvukové protilodní střely středního dosahu vyvinutý pro námořnictvo Čínské republiky tchajwanským institutem CSIST (\"Chungshan Institute of Science and Technology\").\n\nTchajwanská obranná strategie předpokládá užití protilodních střel proti případné invazi z kontinentální Číny. Jelikož ale země dlouhodobě obtížně získává vojenskou techniku ze zahraničí, musela vyvinout své vlastní typy střel. HF-2 je druhou generaci domácích protilodních střel, které předcházel typ Hsiung Feng I. Vývoj střely HF-2 byl zahájen v roce 1983 a o deset let později byla přijata do výzbroje. V současnosti Čínská republika zavádí nový typ střel Hsiung Feng III.\n\nNa základě střely Hsiung Feng II byla vyvinuta rovněž nová protizemní střela s plochou dráhou letu Hsiung Feng IIE s doletem okolo 1000 km.\n\nStřela může být odpalována z válečných lodí (například torpédoborce třídy \"Gearing\", fregaty tříd \"Cheng Kung\" a \"Kang Ding\"), pobřežních baterií či stíhacích letounů AIDC F-CK-1 Ching-kuo. Startuje pohocí raketového motoru a za letu pohání proudový motor. Navádění je aktivní radiolokační, v případě silného rušení infračervené. Střely jsou vybaveny datalinkem pro případ útoku na cíl nacházející se za radiolokačním horizontem.\n\n\n\n"}
{"id": "727143", "url": "https://cs.wikipedia.org/wiki?curid=727143", "title": "Vered", "text": "Vered\n\nVered může být:\n\n"}
{"id": "727148", "url": "https://cs.wikipedia.org/wiki?curid=727148", "title": "Nachal Michmas", "text": "Nachal Michmas\n\nNachal Michmas ( נחל מכמש) je vádí na Západním břehu Jordánu v Judských horách a v Judské poušti.\n\nZačíná v nadmořské výšce přes 800 metrů na hřebenu Judských hor na Západním břehu Jordánu východně od města Ramalláh, severovýchodně od Jeruzaléma. Vede pak k jihu a jihovýchodu, přičemž se rychle zařezává do okolního terénu a vytváří hluboké údolí. Prochází východně od izraelské osady Psagot a Kochav Ja'akov, kde sem od západu ústí Vádí al-Natuf a další boční vádí. Charakter krajiny se rychle mění, protože vádí vstupuje do aridního regionu Judské pouště. Vede hlubokým skalnatým kaňonem mezi palestinskou obcí Mukhmas a izraelskou osadu Geva Binjamin. Severně od osady Kfar Adumim ústí zleva do vádí Nachal Prat, které jeho vody odvádí do Jordánu a pak do Mrtvého moře.\n\n"}
{"id": "727153", "url": "https://cs.wikipedia.org/wiki?curid=727153", "title": "Eastonův ledovec", "text": "Eastonův ledovec\n\nEastonův ledovec je jedním z nejnápadnějších ledovců hory Mount Baker v Severních Kaskádách v americkém státě Washington. Své jméno nese po Charlesi F. Eastonovi z Bellinghamu, který pečoval o ochranu historie hory Mount Baker. Ledovec se nachází na jižním svahu hory a je dostupný celoročně po turistické stezce, v zimě také sněžnými skútry. Díky svému nenáročnému přístupu se jedná o oblíbený cíl výletů studentů Western Washington University a University of Washington.\n\nVrchol ledovce se nachází nedaleko Shermanova kráteru ve výšce asi 2 700 metrů nad mořem, zatímco jeho spodní konec je o tisíc metrů níže. Ledovci se povedlo vytvořit dvě jasně viditelné boční morény, z nichž ta levá se jmenuje Metcalfova a ta pravá Železniční. Na povrchu údolí jsou jasně viditelné známky pohybu ledovce. Jasně jsou viditelné také ledovcové žlaby a odkryté byly také náhlé andezity a balvany.\n\nOd roku 1990 ledovec ustoupil o 300 metrů a ztratil 13 metrů tloušťky. Při procházce údolím se dají rozeznat na okolní krajině bývalé koncové morény. \n"}
{"id": "727155", "url": "https://cs.wikipedia.org/wiki?curid=727155", "title": "Ondřej Lehotský", "text": "Ondřej Lehotský\n\nOndřej Lehotský (též \"Andrzej Lehocki\", \"Andreas Lehotczky\") (1751–1794) byl evangelický kazatel slovenského původu působící na Moravě a ve Slezsku.\n\nNarodil se v Kráľovej Lehotě. Studoval v Jeně. Po vydání tolerančního patentu působil jako pastor v Rusavě (1782–1785), Hodslavicích (1785–1788) a ve Visle (1788–1794), kde zemřel. \n\nDne 5. listopadu 1782 si v Hošťálkové vzal Marii Alžbětu, dceru tamějšího pastora Ondřeje Orgoně, přičemž je oddával vsetínský pastor Jan Hrdlička. V té době už Ondřej Lehotský působil jako kazatel na Rusavě.\n\nPřeložil do češtiny Fockovu agendu.\n\n"}
{"id": "727157", "url": "https://cs.wikipedia.org/wiki?curid=727157", "title": "Politický systém Řecka", "text": "Politický systém Řecka\n\nHelénská republika je zastupitelská parlamentní republika s vícestranickým systémem.\n\nŘecko je členem NATO, Evropské unie, Mezinárodního měnového fondu a Organizace pro hospodářskou spolupráci a rozvoj.\n\nHlavní institucí výkonné moci je vláda (oficiálně Ministerská rada, : ). Je kolektivním rozhodovacím orgánem Řecka, který je tvořen premiérem a ministry. Ministři jsou jmenováni prezidentem na návrh premiéra. Pravomoci vlády jsou dány Ústavou. Pokud v období do jednoho roku od parlamentních voleb podá vláda demisi, dostávají v pořadí druhá a třetí nejúspěšnější strany možnost k sestavení vlastní vlády. V případě jejich nezdaru je rozpuštěn parlament a vypsány nové volby.\n\nVláda jedná v budově parlamentu, její jednání řídí premiér.\n\nPrezident je oficiální hlavou státu. Je volen parlamentem na pětileté funkční období. V úřadu může být maximálně dvakrát. Volba prezidenta je až tří kolová, v prvních dvou kolech je potřeba získat dvě třetiny hlasů (200), ve třetím již stačí tři pětiny (180). Pokud ani třetí kolo nepřinese jednoho vítěze, je parlament rozpuštěn a dosavadní prezident musí do třiceti dnů vypsat nové volby. Noví poslanci poté volí opět až ve třech kolech, avšak nyní stačí ke zvolení v prvním kole tří pětinová většina, ve druhém absolutní většina (151 hlasů) a ve třetím jen prostá většina.\n\nPrezident má pravomoc vyhlásit válku, udělit milost, podepisovat mír, alianční dohody apod. Mezinárodní smlouvy však musí přijmout parlament prostou většinou. Výjimkou jsou přístupové smlouvy do mezinárodních organizací, které musí Parlament přijmout tří pětinovou většinou. Prezident má také několik mimořádných pravomocí, které však musí být kontrasignované příslušným ministrem.\n\nV důsledku ústavní změny z roku 1986 má prezident ještě více omezené pravomoci. Kvůli této změně například již nemůže rozpustit parlament, odvolat vládu nebo pozměnit články Ústavy. Také nemůže vyhlásit nouzový stav bez kontrasignace s premiérem nebo příslušným ministrem. Souhlas parlamentu například potřebuje i ke svolání referenda.\n\nPremiér je hlavou vlády. Je technicky volen lidem, obvykle se totiž jedná o lídra politické strany s parlamentní většinou. Dle Ústavy premiér dohlíží na jednotnost vlády a řídí její činnost. Je nejmocnější osobou v politickém systému.\n\nJmenování premiéra se řídí dle pravidla „prohlášení důvěry“ (: ). To říká, že prezident je povinen jmenovat premiérem toho lídra, který má možnost získat absolutně většinovou podporu v parlamentu (tj. 151 hlasů). Pokud žádná strana nezíská absolutní většinu, tak poté lídra nejsilnější strany vládní koalice.\n\nHellénský parlament (: ) je unikamerální a má 300 křesel. Poslanci jsou voleni na čtyřleté funkční období. Jde o přímou volbu skrze poměrný volební systém. Volí se ve 48 multi-mandátových a 8 jedno-mandátových volebních obvodech. 288 z 300 poslanců jsou zvoleni tímto systémem, zbylých 12 míst je obsazeno skrze „celostátní kandidátku“, kde mandát získají ti kandidáti s podílem nejvíce hlasů v celé zemi.\n\nŘecký parlament používá komplexně posílený poměrný systém, který umožňuje nejsilnější straně získat většinu mandátů, i když nemá většinu hlasů. Dle současného volebního zákona získá strana, která dostala více jak 41 % hlasů, 151 mandátů. Uzavírací klauzule pro vstup do parlamentu je stanovena na 3 % hlasů na „celonárodní kandidátce“. Volební zákon lze změnit prostou parlamentní většinou, avšak takový platí jen pro následující volby, aby byl trvalý, musí být zvolen dvěma třetinami ze všech poslanců. Ke změnám v něm dochází poměrně často. V současnosti platí, že nejúspěšnější strana získává bonusových padesát mandátů.\n\nOd roku 1974 do voleb 2012 se do řeckého parlamentu dostávalo tradičně tři až sedm politických stran. Přesto byl systém nastaven tak, aby vládla pouze jedna strana s nadpoloviční parlamentní většinou. Dlouhodobě nejsilnější strany byly Nová demokracie (ND) a Panhelénské socialistické hnutí (PASOK), které obě stabilně získávaly přes 40 % hlasů. Tyto dvě strany tak většinou vytvářely jednobarevné vlády.\n\nZměna nastala ve volbách roku 2012. Řekové opustili tradiční strany poté, co se účastnily nepopulární úsporné vlády Lukase Papadimose. ND ztratila polovinu voličů a PASOK dokonce téměř tři čtvrtiny. Naopak velký posun zaznamenala radikálně levicová Koalice radikální levice (SYRIZA), která svůj předchozí zisk ztrojnásobila a stala se tak druhou nejsilnější stranou.\n\nV opakovaných volbách v červnu 2012 vyhrála strana Nová demokracie se 129 mandáty. Po volbách sestavila vládu s podporou stran Panhelénské socialistické hnutí a Demokratická levice (+ 50 mandátů). Vládu tvoří premiér a dvanáct ministrů ze strany ND, dále čtyři nezávislí minisři, dva nominováni stranou PASOK a dva nominováni stranou DIMAR.\n\nKvůli neshodám při volbě prezidenta v roce 2014, byl parlament – po třech neúspěšných kolech volby – nucen se rozpustit, čímž došlo k dalším předčasným parlamentním volbám, které se konaly 25. ledna 2015. V těchto volbách se na prvním místě umístila SYRIZA se ziskem 36,34 % hlasů (konkrétně 2 244 679 hlasů), tím získala 99 mandátů a navíc 50 bonusových mandátů za vítězství, celkově tedy 149 mandátů v 300členném parlamentu. Z parlamentu tak odešla strana DIMAR a naopak do něj byla zvolena nová strana To Potami (v překladu Řeka).\n\nV srpnu 2015 podala vláda Alexise Tsiprase demisi a otevřela tím cestu k druhým předčasným volbám roku 2015. Od vládní strany Syrizy se tehdy také odtrhlo levicové křídlo vedené tehdejším ministrem energetiky Panajotisem Lafazanisem a založilo stranu Lidová jednota (Leiki Anotita, LAE). Nové volby se konaly 20. září 2015. Složení parlamentu po nich bylo obdobné jako po volbách z ledna 2015. Dominovala Koalice radikální levice v závěsu s Novou demokracií. Posílil PASOK v koalici s DIMAR. Novou parlamentní stranou se stala Centristická unie (EK) s devíti mandáty. V parlamentu tím bylo rekordních osm stran. Tyto volby doprovázela také velmi nízká volební účast (56,57 %); jednalo se již o páté parlamentní volby za posledních šest let.\n\nV červenci 2019 se konaly již šesté předčasné vobly v řadě. Vyhlásil je tehdejší premiér Tsipras po květnovém neúspěchu ve volbách do Evropského parlamentu a do obcí. Ve volbách zvítězila Nová demokracie, která zaznamenala největší volební úspěch od voleb v roce 2007. Díky bonusu pro vítěze voleb obdržela 158 mandátů a mohla tak složit samostatnou vládu. Volby přinesly úspěch několika nových stran. Na pátém místě se umístili nacionalisté Řecké řešení a na šestém socialistická MeRA25 bývalého Tsiprasova ministra financí Janise Varufakise. Tradiční Panhelénské socialistické hnutí kandidovalo ve volební alianci Hnutí změny a umístilo se na třetím místě. Z parlamentu naopak vypadla nacionalistická strana Zlatý úsvit, která v něm bylo od roku 2012 a Řeka, která po neúspěchu ve volbách do Evropského parlamentu nekandidovala, stejně jako strana Nezávislí Řekové.\nDle parlamentních voleb z července 2019.\nZastoupení politických stran v parlamentu od roku 1974.\n\n"}
{"id": "727163", "url": "https://cs.wikipedia.org/wiki?curid=727163", "title": "Nachal Na'amanim", "text": "Nachal Na'amanim\n\nNachal Na'amanim ( נחל נעמנים) je vádí na Západním břehu Jordánu v Judských horách.\n\nZačíná v nadmořské výšce okolo 900 metrů na hřebenu Judských hor na Západním břehu Jordánu severně od izraelské osady Alon Švut v regionu Guš Ecion. Vede pak k severu, přičemž se rychle zahlubuje do okolního terénu. Vede částečně zalesněným údolím s terasovitými zemědělsky využívanými svahy východně od osady Roš Curim. Pak se stáčí k severozápadu. z jihu míjí palestinskou obec Nachalin. Zde sem pak od jihu zleva ústí vádí Nachal ha-Ec s přítokem Nachal Revadim. Na jihozápadním okraji města Bejtar Ilit ústí vádí Nachal Na'amanim do vádí Nachal Eciona.\n\n"}
{"id": "727171", "url": "https://cs.wikipedia.org/wiki?curid=727171", "title": "Nuthetes", "text": "Nuthetes\n\nNuthetes (\"káratel\") byl rod bazálního dromeosauridního dinosaura, který žil v období spodní křídy (stupeň berrias, asi před 143 miliony let) na území dnešní Velké Británie. Dosahoval délky asi 1,8 metru. Fosilie tohoto dinosaura sestávají pouze ze zubů a částí čelisti.\n\nFosílie tohoto malého teropoda byly objeveny v souvrství Luthworth a popsány v roce 1854 slavným britským přírodovědcem Richardem Owenem. Ten jej však zpočátku považoval za pozůstatky ještěra (varana), později pak krokodýla. Teprve v roce 1888 rozpoznal Richard Lydekker příslušnost materiálu s katalogovým označením DORCM G 913 k dinosaurům. Ani on však neměl jasnou představu o jeho vzhledu a příbuzenství. V roce 1934 byly zkameněliny přisouzeny rodu \"Megalosaurus\", a sice mláděti tohoto rodu. Teprve v roce 2002 pak paleontoložka Angela Milnerová stanovila, že se jedná o geologicky velmi raného dromeosaurida.\n\n"}
{"id": "727172", "url": "https://cs.wikipedia.org/wiki?curid=727172", "title": "Lyža", "text": "Lyža\n\nLyža ( ) je řeka v Republice Komi v Rusku. Je 223 km dlouhá. Povodí má rozlohu 6620 km².\n\nTeče mezi mokřady a kopci Pečorské grjady. Její koryto je členité. Ústí zleva do Pečory.\n\nZdrojem vody jsou převážně sněhové srážky. Zamrzá na konci října až na začátku listopadu a rozmrzá na konci dubna až v květnu.\n"}
{"id": "727173", "url": "https://cs.wikipedia.org/wiki?curid=727173", "title": "Nachal ha-Ec", "text": "Nachal ha-Ec\n\nNachal ha-Ec ( נחל העץ) je vádí na Západním břehu Jordánu v Judských horách.\n\nZačíná v nadmořské výšce okolo 900 metrů na hřebenu Judských hor na Západním břehu Jordánu severozápadně od izraelské osady Alon Švut v regionu Guš Ecion. Vede pak k severozápadu, přičemž se rychle zahlubuje do okolního terénu. Vede zalesněným údolím s částečně zemědělsky využívanými terasovitými svahy severozápadně od osady Roš Curim. Pak se stáčí k severu, zprava přijímá vádí Nachal Revadim a východně od izraelské osady Gva'ot ústí nedaleko od jihozápadního okraje města Bejtar Ilit zleva do vádí Nachal Na'amanim.\n\n"}
{"id": "727176", "url": "https://cs.wikipedia.org/wiki?curid=727176", "title": "Zdeněk Kaňák", "text": "Zdeněk Kaňák\n\nZdeněk Kaňák (4. října 1910 Brno – 4. října 1991 tamtéž) byl český dirigent, sbormistr a pedagog.\n\nPocházel z učitelské rodiny. Vystudoval reálné gymnázium v Kroměříži a Přírodovědeckou fakultu v Brně. Základní hudební vzdělání získal ve škole \"Moravana\" v Kroměříži. Vedle studia přírodních věd navštěvoval také přednášky z hudební vědy na Filozofické fakultě. Studoval skladbu u Václava Kaprála, zpěv u Bohumila Soběského a řízení sboru u Viléma Steinmana.\n\nNejprve vyučoval matematiku a chemii na gymnáziích a průmyslových školách, později v Třebíči a v Brně hudební výchovu a hudební pedagogiku. V roce 1950 se stal lektorem metodiky hudební výchovy a konsultantem dálkového studia na Pedagogické fakultě Masarykovy univerzity. Od roku 1957 byl vedoucím kabinetů hudební výchovy a chemie při Krajském ústavu pro další vzdělávání učitelů v Brně.\n\nVe všech svých působištích se zabýval organizací hudebního života a řídil místní pěvecké sbory. (\"Pěvecký sbor hudebně-taneční školy\" při brněnské konzervatoři, vedoucí pěveckého souboru \"OpUs\" v Brně, vedoucí sboru \"Sokola Brno\" I. aj.) Vyučoval rovněž na brněnské konzervatoři a sbíral lidové písně na Třebíčsku.\n\n\n\n\n\n\n\nKromě toho je autorem řady instruktivních skladeb, scénické hudby k činohrám a dětským hrám, hudby ke cvičením a budovatelských písní poplatných své době. \n\nZ lidových písní, které sbíral na Třebíčsku byly tiskem vydány \"Třebíčské koledy\" (Fr. Vítek, Třebíč, 1943).\n\n\n"}
{"id": "727177", "url": "https://cs.wikipedia.org/wiki?curid=727177", "title": "Shelby SuperCars", "text": "Shelby SuperCars\n\nShelby SuperCars Inc. (SSC) je americká automobilka založená v roce 1998. Pojmenována je podle majitele Jeroda Shelbyho (nikoliv podle autodesignéra Carolla Shelbyho). Společnost sídlí v západním Richlandu, nedaleko Tri-Cities ve Washingtonu a specializuje se na výrobu superaut. Tato společnost postavila SSC Aero.\n\n7. října roku 2008 společnost oznámila, že otevře svůj Dubajský showroom v říjnu 2008.\n\n7. prosince roku 2008 SSC oznámilo plány odhalit Ultimate Aero EV (Electric Vehicle). SSC očekává výrobu prvního prototypu v únoru 2009. Firmou bylo uvedeno v tiskové zprávě, že automobil se dobije do 10 minut ze zásuvky o napětí 240 V. Tento údaj byl kritizován, protože tato rychlost dobíjení není možná. Tento údaj byl později opraven.\n\n24. srpna soupeřili Shelby a Bugatti Automobiles o titul nejrychlejší sériové auto na světě. Průběh soupeření byl uveden v článku na usatoday.com, kde byly uvedeny informace, které Jerod Shelby potvrdil, když oficiálně oznámil novou generaci SSC Ultimate v září 2010. Na oficiálních internetových stránkách společnosti se od tohoto okamžiku začaly objevovat narážky na nadcházející odhalení nové generace SSC Ultimate, která mohla prolomit nový rekord Bugatti.\n\n17. července 2011 SSC oznámilo další generaci pojmenovanou tuatara.\n\n13. září 2007 získal vůz Ultimate Aero oficiální zápis do Guinnessovy knihy rekordů pro nejrychlejší sériově vyráběný automobil s rychlostí 412 km/h. 26. června 2010 byl ale překonán vozem Bugatti Veyron Super Sport, který drží současný rekord s maximální rychlostí 431,072 km/h.\n"}
{"id": "727178", "url": "https://cs.wikipedia.org/wiki?curid=727178", "title": "Prolativ", "text": "Prolativ\n\nProlativ (zkratka PROL) je mluvnický pád, který vyjadřuje způsob nebo prostředek. Vyskytuje se v některých ugrofinských jazycích, např. ve finštině, estonštině a votštině, v eskymácko-aleutských jazycích nebo v baskičtině.\n\nVe finštině se prolativ vyskytuje jen řídce u některých slov. Tvoří se přidáním přípony \"-tse\" ke kmeni jména. Podobně jako instruktiv nebo komitativ se i tento pád používá jen v plurálové formě. Takto utvořená slova se pak stávají příslovci. \n"}
{"id": "727180", "url": "https://cs.wikipedia.org/wiki?curid=727180", "title": "Lativ", "text": "Lativ\n\nLativ (zkratka LAT) je mluvnický pád, který vyjadřuje pohyb na nějaké místo. Vyskytuje se v některých uralských jazycích, např. ve finštině, votštině, erzje, mokše nebo východní marijštině, ale také v severovýchodokavzských jazycích, jako je didojština, kapučtina a chvaršijština.\n\nVe finštině je lativ již pádem zastaralým a objevuje se jen v některých příslovcích, jako je např. \"alas\" („dolů“), \"pois\" („pryč“) nebo \"rannemmas\" („blíž ke břehu“). Tvoří se pomocí sufixu \"-s\".\n"}
{"id": "727188", "url": "https://cs.wikipedia.org/wiki?curid=727188", "title": "I. B třída Jihočeského kraje", "text": "I. B třída Jihočeského kraje\n\n1. B třída Jihočeského kraje patří společně s prvními B třídami mezi 7. nejvyšší fotbalové soutěže v České republice. Je řízena Jihočeským krajským fotbalovým svazem. Hraje se každý rok od léta do jara se zimní přestávkou. Ligu hraje celkem 56 týmů rozdělených na 4 skupiny (A, B, C, D) na stejné úrovni. Všechny čtyři skupiny (každá po čtrnácti týmech) mají stejný systém, hraje každý s každým dvakrát (jednou na domácím hřišti a jednou na hřišti soupeře), hraje se tedy 26 kol. Do vyšší soutěže postupují vítězové skupin. Do nižší naopak sestupují poslední dva z každé části.\n\n</div>\n"}
{"id": "727191", "url": "https://cs.wikipedia.org/wiki?curid=727191", "title": "Ralph M. Steinman", "text": "Ralph M. Steinman\n\nRalph Marvin Steinman (14. ledna 1943 Montréal – 30. září 2011 New York) byl kanadský imunolog a cytolog působící jako profesor na newyorské Rockefellerově univerzitě, který v roce 1973 jako postdoktorand na této vysoké škole během výzkumu v laboratoři Zanvila A. Cohna pojmenoval dendritickou buňku.\n\nNarodil se v lednu 1943 do židovské rodiny v Montrealu, jako jeden ze čtyř potomků Irvinga Steinmana (zemřel 1995) a Nettie Steinmanové, rozené Takefmanové (nar. 1917). Brzy poté se rodina přestěhovala do Shelbrooku, kde otec provozoval malý obchod s oděvy „Mozart's“. Poté, co ukončil střední školu v Sherbrooke, se vrátil do Montrealu, kde bydlel s prarodiči z matčiny strany Nathanem a Evou Takefmanovými.\n\nBakalářský titul (Bachelor of Science) získal na McGillově univerzitě a lékařství (MD) absolvoval s vyznamenáním (magna cum laude) v roce 1968 na Harvard Medical School. Lékařskou praxi dokončil v Massachusettsské všeobecné nemocnici.\n\n3. října 2011 v 11:30 hod SEČ Nobelův výbor pro fyziologii nebo lékařství z Institutu Karolinska oznámil, že se stal laureátem Nobelovy ceny za „objev dendritických buněk a jejich role v rámci získané imunity.“ Dalšími dvěma spolunositeli, kterým připadla druhá polovina finanční odměny, se stali imunologové Bruce Beutler a Jules A. Hoffmann za „objev týkající se aktivace vrozené imunity.“.\n\nKomise však ve chvíli vyhlášení laureátů nevěděla, že Steinman je již tři dny po smrti, když zemřel v pátek 30. září. Tuto skutečnost jí sdělil prezident Rockefellerovy univerzity ve 14:30 hod SEČ. Došlo k bezprecedentní situaci v historii udílení Nobelových cen. Podle pravidel nesmí být ocenění uděleno posmrtně. Výbor tak zasedl k odpolednímu jednání, jak situaci vyřešit. Ve večerních hodinách 3. října pak vydal rozhodnutí, že udělení proběhlo „v dobré víře,“ v momentu, kdy se jeho členové domnívali, že laureát je stále naživu, a tak by měl zůstat stav (ocenění) nezměněn.\n\nSteinman a spoluoceněný Bruce Beutler jsou Židé.\n\nSteinman obdržel během života řadu vyznamenání především za dlouhodobý výzkum dendritických buněk, a to včetně Ceny Alberta Laskera za základní lékařství výzkum (2007), Mezinárodní cenu Gairdnerovy nadace (2003) a Cenu Williama B. Coleyho Institutu výzkumu nádorového bujení (1998). V roce 2002 byl zvolen za člena Institute of Medicine a rok předtím za člena Americké národní akademie věd (United States National Academy of Sciences).\n\n"}
{"id": "727196", "url": "https://cs.wikipedia.org/wiki?curid=727196", "title": "Yvette (řeka)", "text": "Yvette (řeka)\n\nYvette je řeka ve Francii v regionu Île-de-France. Pramení v přírodním parku \"Haute vallée de Chevreuse\" poblíž obce Les-Essarts-le-Roi a po 39 km se vlévá jako levostranný přítok do řeky Orge u obce Épinay-sur-Orge. Protéká departementy Yvelines a Essonne. Její dolní tok vede hustě osídleným územím pařížské aglomerace. Povodí spravuje společnost SIAHVY neboli \"Syndicat Intercommunal pour l'Aménagement Hydraulique de la Vallée de l'Yvette\" (Mezikomunální syndikát pro vodní hospodářství v údolí Yvetty).\n\n\n"}
{"id": "727202", "url": "https://cs.wikipedia.org/wiki?curid=727202", "title": "Medicejský akvadukt", "text": "Medicejský akvadukt\n\nMedicejský akvadukt (francouzsky \"aqueduc Médicis\") též Vodní akvadukt Rungis (\"aqueduc des eaux de Rungis\") je akvadukt, který byl postaven na příkaz francouzské královny Marie Medicejské, aby zásoboval Paříž pitvou vodou z pramenů nedaleko města Rungis (dnes departement Val-de-Marne). Byl uveden do provozu v roce 1623 a doposud je funkční. Nicméně dnes již neslouží k zásobování pitnou vodou, ale napájí jezero v parku Montsouris. Jeho majitelem je město Paříž a správcem společnost Eau de Paris. Jedná se o podzemní akvadukt, který však překračuje údolí řeky Bièvry po mostě u obcí Arcueil a Cachan. Část akvaduktu mimo Paříž je chráněná jako historická památka.\n\nZa vlády Jindřicha IV. bylo zlepšeno zásobování města pitnou vodou. Byly opraveny kašny a kanalizace, v roce 1608 začalo pracovat čerpadlo Samaritánka, které čerpalo vodu ze Seiny. Přesto bylo množství dostupné vody stále nízké. Především levý břeh byl zanedbaný – neměl ani jednu kašnu oproti 19 na pravém břehu a na ostrově Cité stála jen jedna.\n\nProto králův ministr Maximilien de Béthune, vévoda Sully začal studovat možnosti zachycení vod poblíž obce Rungis, kde byly v roce 1609 získány pozemky.\n\nPo atentátu na Jindřicha IV. roku 1610 a odchodu jeho ministra se o projekt starala královna matka a regentka Marie Medicejská. Její zájem vyplýval z toho, že měla v plánu postavit na levém břehu palác s parkem zdobeným fontánami (dnešní Palais du Luxembourg a Jardin du Luxembourg).\n\nV roce 1612 úřad města Paříže pověřil Jeana Coingta výstavbou vodovodu. Práce na vyměření trasy začaly začátkem následujícího roku a 17. července 1613 mladý král Ludvík XIII. slavnostně položil základní kámen. Po smrti Jeana Coingta v roce 1614 převzal dohled nad stavbou jeho zeť Jean Gobelain. Akvadukt byl uveden do provozu 19. května 1623.\n\nDo 19. století měřil akvadukt 12 936 metrů mezi 1. stanovištěm v Rungis a vodárenskou věží Pařížské observatoře (27. stanoviště). Procházel postupně obcemi Fresnes, L'Haÿ-les-Roses, Cachan, Arcueil, Gentilly a Paříž (14. a 6. obvod). Na své trase překonává údolí řeky Bièvry. Most je 379 m dlouhý s maximální výškou 18,86 m. Jeho trasa je velmi podobná starověkému akvaduktu postavenému před 1500 lety.\n\nZa Druhého císařství byl vodovod v Paříže zkrácen. Od \"bulváru Jourdan\" byla voda vedena přímo pod \"Rue de la Glacière\" do vodojemů u Pantheonu, které byly postaveny v roce 1843 na Montagne Sainte-Geneviève. Od jejich odstranění v roce 1904 je voda vypouštěna do umělého jezera v parku Montsouris. Vodovod tedy dnes měří jen 10 420 metrů.\n\nNa rozdíl od vodovodů postavených během Druhého císařství není město Paříž vlastníkem pozemků, pod kterými se vodovod nachází. Soukromí vlastníci mají na pozemcích věcné břemeno, která přísně zakazuje v oblasti 30 m po obou stranách vodovodu budovat septiky, nádrže pohonných hmot, sklady toxických chemických látek a hnojiv.\n\nPodzemní chodba je asi jeden metr široká a 1,80 m vysoká, má valenou klenbu spočívající na dvou vyzděných stěnách. Nachází se jen pár metrů pod úrovní terénu (maximálně 15 metrů mezi Fresnes a Rungis). Voda v ní teče teče volně jen do stanoviště č. 10 v Cachan. Odtud už proudí v litinovém potrubí, které bylo do chodby nainstalováno při připojení na vodní nádrže u Pantheonu.\n\nChodba nebyla nikdy přestavěna s výjimkou krátkého úseku v Cachan po sesuvu půdy začátkem 19. století a při stavbě dálnic A86 u Fresnes a A6 u Arcueil v letech 1990 a 1960. V Paříži byly některé zrušené části prodány obyvatelům a byly přeměněny na sklepy nebo kryty.\n\nNa povrchu byla vybudována stanoviště umožňující přístup po schodišti do podzemní chodby. U každého se nachází nádrž, přes kterou proudí voda a jejichž cílem je okysličování vody a ukládání nečistot. Ve funkční části vodovodu se nachází 21 těchto stanovišť (fr. \"regard\" – světlík). Zrušená část měla šest těchto přístupů.\n\nProud vody byl rozdělen na dvě části, většina směřovala do Lucemburského paláce a jeho zahrad a zbytek pro potřeby obyvatel. Bylo postaveno celkem 14 soukromých a veřejných kašen. Dnes je veškerá voda přiváděna do umělého jezera v parku Montsouris.\n\n"}
{"id": "727206", "url": "https://cs.wikipedia.org/wiki?curid=727206", "title": "Milena Lenderová", "text": "Milena Lenderová\n\nMilena Lenderová (* 25. září 1947 v Kostelci nad Orlicí) je česká historička. Zabývá se dějinami 19. století, především gender history, dějinami každodennosti a česko-francouzskými kulturními vztahy.\n\nVystudovala dějepis a francouzštinu na Filozofické fakultě Univerzity Karlovy a v roce 1973 tamtéž obhájila rigorózní práci na téma: Československo a habešská krize. V roce 1994 se habilitovala Pedagogické Fakultě Jihočeské Univerzity v Českých Budějovicích v oboru české dějiny. V roce 2001 byla jmenována profesorkou v oboru České dějiny. V letech 2001–2007 byla děkankou nově zřízené Fakulty humanitních studií Univerzity Pardubice (dnešní Fakulta filozofická UPa).\n\nV rozhovoru pro e-Zpravodaj Univerzity Pardubice únoru 2015 uvedla, že je feministka.\n\n\n\nDějiny každodennosti 19. století, dějiny žen, kulturní dějiny, dějiny česko-francouzských kulturních vztahů 18. – 19. století\n\n\n\n\n"}
{"id": "727208", "url": "https://cs.wikipedia.org/wiki?curid=727208", "title": "Kostel svatého Mederika", "text": "Kostel svatého Mederika\n\nŘímskokatolický kostel svatého Mederika (francouzsky église Saint-Merri nebo église Saint-Merry s ohledem na běžné zkracování jména tohoto světce) je farní kostel ve 4. obvodu v Paříži. Nachází se poblíž Centre Georges Pompidou na křižovatce ulic \"Rue Saint-Martin\" a \"Rue de la Verrerie\". Ostatky patrona kostela jsou uloženy v kryptě kostela.\n\nPodle legendy odešel opat Médéric z kláštera Saint-Martin d'Autun (Saône-et-Loire) a žil jako poustevník v chatrči, kde zemřel 29. srpna 700. V roce 884 nechal biskup Gozlin jeho ostatky přenést do Paříže a svatý Merri byl vybrán jako patron pravého břehu. Byl uložen v nově postaveném kostele. Na počátku 11. století zde vznikla farnost, věnovaná kolem roku 1005 kapitule Notre-Dame a sloužila společenství kanovníků. Kostel byl přestavěn ve 12. a 13. století, ale demografický vývoj ve čtvrti Halles a na předměstí si vyžádal novou výstavbu.\n\nSoučasná stavba pochází z let 1515–1612. Krypta, hlavní loď a boční loď vznikly v období 1515–1520, transept v letech 1526–1530 a chór a apsida byly dokončeny v roce 1552. Stavební práce skončily v roce 1612, když byla zvýšena zvonice. Kněžiště pochází ze 16. století a v roce 1731 bylo upraveno. V 18. století proběhly v kostele i jiné úpravy: v roce 1709 bylo odstraněno lektorium z roku 1558, v roce 1759 byl přestavěn chór, stěny a podlaha byly obloženy mramorem a vyzdobeny štuky. Vitráže byly částečně nahrazeny čirým sklem.\n\nV roce 1793 byl kostel během Francouzské revoluce uzavřen a přeměněn na továrnu na ledek. V období 1797–1801 sloužil občanskému náboženství jako \"chrám obchodu\". V roce 1803 byl vrácen katolické církvi. Od roku 1862 je kostel chráněn jako historická památka.\n\nKostel je vystaven v gotickém slohu beze stopy renesanční architektury.\n\nFasáda ve stylu plaménkové gotiky je pokryta baldachýny, slepými arkádami a vlysy rostlin a fantastických zvířat včetně ostění. Hlavní portál se skládá ze tří bran. V obloucích je vytesáno mnoho soch mučedníků a andělů. Dveře z doby Ludvíka Filipa, dvacet sošek podle některých soch noterdamských. Sochy na fasádě byly zničeny během Francouzské revoluce a byly obnoveny v roce 1842. V roce 1743 byla u kostela postavena kaple Saint-Sacrement a Sacré Coeur se sochařskou výzdobou od bratrů Slodtz (René-Michel, Antoine-Sebastien a Paul), která byla v roce 1760 stavebně spojena s kostelem. Zvonice kostela byla v roce 1612 vybavena třetím patrem a po požáru v roce 1871 se vrátila do své původní výšky dvou podlaží. Krypta byla dokončena v roce 1515 pod pátou kaplí na levé straně lodi a od roku 1884 je zde hrob s ostatky svatého Mederika.\n\nInteriér kostela zdobí vitráže z počátku 16. století v hlavní lodi zobrazující život sv. Mikuláše, sv. Františka z Assisi, sv. Anežky a sv. Máří Magdalény. Většina oken však byla v roce 1753 nahrazena bílým sklem kvůli snadnému čtení při bohoslužbách. Ze 16. století pocházejí ještě vitráže zachycující životy sv. Josefa a apoštola Petra. Vitráže o zmrtvýchvstání Ježíše Krista v apsidě vznikly v 19. století.\n\nV kostele je velká sbírka obrazů a uměleckých děl ze 17. až 19. století, mj. freska z roku 1843 Théodora Chassériau, obraz \"Legenda o svaté Filoméně\" (Eugène Emmanuel Amaury Duval) nebo \"Pokání svatého Petra\" (Joseph Maria Vien) z roku 1784. Hlavní oltář je z mramoru (1863) se sochami andělů od Paula Duboise.\n\nVarhany vytvořil François de Heman v letech 1647–1650. V roce 1779 je zvětšil François-Henri Clicquot, v letech 1855–1857 upravil Aristide Cavaillé-Coll a roku 1947 Victor Gonzalez. Ke zdejším varhaníkům patřil mj. i hudebník Camille Saint-Saëns.\n\nK dalším pamětihodnostem patří dřevěná kazatelna z roku 1753, křtitelnice s erby Ludvíka XII. a Anny Bretaňské a nejstarší zvon v Paříži z roku 1331, který unikl zničení během Francouzské revoluce.\n\nKromě duchovního života slouží Saint-Merri také ke kulturním účelům. Pravidelně se zde konají koncerty, divadelní představení i výstavy současného umění.\n\nFarnost se rovněž stará o skupiny nelegálních cizinců a také spolupracuje s asociací gay křesťanů \"David et Jonathan\".\n\n"}
{"id": "727209", "url": "https://cs.wikipedia.org/wiki?curid=727209", "title": "Windows Fundamentals for Legacy PCs", "text": "Windows Fundamentals for Legacy PCs\n\nWindows Fundamentals for Legacy PCs (zkratka WinFLP) je v informatice název operačního systému firmy Microsoft, který je založen na Windows XP Embedded a přizpůsoben pro starší, méně výkonný hardware. WinFLP není prodáván jako plnohodnotný operační systém, i když podporuje většinu základních funkcí, jako jsou oprávnění, správa počítače, práce s dokumenty i podpora .NET aplikací. WinFLP je cíleno jako prostředí pro klientskou část umožňující připojení ke vzdálené ploše pomocí RDP protokolu (tj. Citrix ICA server nebo Terminal Services v Microsoft Windows serverech).\n\nWindows Fundamentals for Legacy PCs byl původně uveden pod kódovými jmény „Eiger“ a „Mönch“ (jména hor ve švýcarských Alpách) v polovině roku 2005.\nVýrobní verze Windows Fundamentals for Legacy PCs byla vydána 8. června 2006.\n\nMicrosoft Windows Fundamentals for Legacy PCs se považuje za operační systém, který na starším hardwaru poskytuje základní počítačové služby, ale na druhou stranu poskytuje základní funkce správy i pro Windows programy jako Windows Firewall, Group Policy, automatické aktualizace a další funkce správy. Nicméně, není považován za univerzální operační systém společnosti Microsoft.\n\nWindows Fundamentals for Legacy PCs je obdoba Windows XP Embedded a jako takový je upravený pro starší počítače. Požaduje značně menší množství systémových prostředků, než plně funkční Windows XP. Je také vybaven základní sítí, rozšířenou periferní podporou, DirectX a schopností spustit vzdálenou plochu klienta z kompaktního disku. Kromě těchto aplikací nabízí i podporu pro vzdálené servery používající Remote Desktop Manager. Ta může být nainstalována na místním pevném disku nebo nakonfigurována na bezdiskovou stanici.\nInstalace Windows Fundamentals for Legacy PCs používá podobný instalační systém jako Windows Vista.\n\nKromě toho, že se Windows Fundamentals for Legacy PCs stará o lepší výkon starších počítačů, zvyšuje také rychlost startu, vylepšuje ochranu a reakci počítače. Lidé, kteří mají starší hardware, na kterém nelze spustit Windows XP, mají možnost používat bezpečnější verzi Windows než starší záplatované verze.\n\nWindows Fundamentals for Legacy PCs (česky základní Windows pro starší počítače) jak už jméno napovídá, má méně vlastností než plná verze Windows XP. Například některé softwary jako je Outlook Express, nejdou spustit ani při instalaci plné verze. Z Windows Fundamentals for Legacy PCs byly vyloučeny i některé další systémové nástroje, je ale pravdou, že tyto služby běžný uživatel využívá jen zřídka a jsou obecně nahraditelné jinými zdarma stažitelnými nástroji (nebo soubory z plné verze XP). Kromě toho operační systém nezahrnuje plnou podporu pro připojení terminálu.\n\nWindows Fundamentals for Legacy PCs obvykle neobsahuje aplikace jako Solitaire, další hry a malování, ale obsahuje kalkulačku, WordPad a poznámkový blok.\n\nWindows Fundamentals for Legacy PCs je dostupný pro zákazníky Microsoft Software Assurance. Byl vytvořen jako levná novější možnost pro firmy, které mají mnoho počítačů se systémem Windows 9x, ale mají nedostatečně výkonný hardware pro podporu nejnovějších Windows. Není dostupný přes maloobchody nebo OEM kanály.\nPro Windows Fundamentals for Legacy PCs byl 7. října 2008 vydán Service Pack 3.\n"}
{"id": "727215", "url": "https://cs.wikipedia.org/wiki?curid=727215", "title": "Světová populace", "text": "Světová populace\n\nSvětová populace je v demografii souhrn všech lidí, kteří k určitému datu žili, žijí nebo budou žít na planetě Zemi. Údaje jsou vždy přibližné, protože pro minulost chybí přesné údaje a budoucnost je předmětem odhadu a výpočtu. Podle amerického úřadu pro sčítání lidu žilo k 1. 7. 2019 na Zemi 7,7 miliardy lidí.\n\nRůst světové populace se začal zrychlovat od 17. století, roční přírůstek dosáhl vrcholu 2,2 % v roce 1963 a do roku 2019 opět poklesl na 1,08 %. Současné předpovědi počítají se stálým růstem i do budoucna, i když se jeho rychlost bude snižovat. Různé modely počítají s tím, že by světová populace mohla dosáhnout 9,5 až 10,5 miliardy v roce 2050. Pak by podle většiny odhadů měla začít klesat.\n\nOdhaduje se, že historicky na světě žilo celkem přes 100 miliard příslušníků rodu Homo sapiens.\n\nNejlidnatějším kontinentem je Asie (60 % světové populace), přičemž samy dva nejlidnatější státy Asie - Čína a Indie - tvoří 37 %. Asi 15 % světové populace žije v Africe, 11 % v Evropě, 9 % v Latinské Americe, 5 % v Severní Americe a 0,5 % v Austrálii a Oceánii. Evropská unie s více než 502 miliony obyvatel (2011) tvoří 7,2 % světové populace, umístila by se tak na třetím místě.\n\nPřibližně třetina světové populace žije v nadmořských výškách do 100 m (medián je 194 m a průměr 435 m). Medián hustoty obyvatel je 262 obyvatel na kilometr čtvereční, což je například přibližně dvojnásobek hustoty osídlení v ČR a desetina hustoty osídlení v Praze.\n\nNa vývoji populace se podílí jak porodnost (natalita), tak úmrtnost (mortalita). Modely vývoje populace však obvykle počítají se střední očekávanou délkou života při narození.\n\nPočet lidí na Zemi:\nI když v polovině 14. století došlo k mírnému poklesu kvůli morovým epidemiím v Evropě (populace byla nestabilní i dříve v neolitu) a v polovině 17. století kvůli válkám a epidemiím, k roku 1750 - kdy začínají spolehlivější data - žilo na Zemi asi 790 milionů lidí.\n\nTabulka ukazuje roky, kdy populace vzrostla o další miliardu, a zároveň počet roků, kdy ke změně došlo.\n\nAčkoli světová populace v historické době (tj. za posledních asi 2500 let) vzrostla více než stokrát, procentuální podíly jednotlivých hlavních oblastí se příliš nezměnily (viz graf). Od 19. století výrazně vzrostl podíl obou Amerik a od počátku 20. století se snížil podíl Evropy.\n\nNásledující tabulky zachycují vývoj populace po oblastech jednak v milionech, jednak v procentních podílech na celku světové populace. Území bývalého Sovětského svazu jsou započtena do Evropy. Latinská Amerika zahrnuje Mexiko, Střední a Jižní Ameriku a Karibik.\n\nVýznamným jevem ve vývoji světové populace v posledních dvou stoletích je urbanizace, růst populace, která žije v sídlech s více než 5 000 obyvateli. Roku 1800 žila ve městech 3 % světové populace, roku 2010 to bylo 50,5 %. Městská populace tak od roku 2010 tvoří více než polovinu celé populace.\n\n\n\n\n\n\n"}
{"id": "727218", "url": "https://cs.wikipedia.org/wiki?curid=727218", "title": "Nachal Revadim", "text": "Nachal Revadim\n\nNachal Revadim ( נחל רבדים) je vádí na Západním břehu Jordánu v Judských horách.\n\nZačíná v nadmořské výšce necelých 900 metrů na hřebenu Judských hor na Západním břehu Jordánu severozápadně od izraelské osady Roš Curim v regionu Guš Ecion. Vede pak k severozápadu, přičemž se rychle zahlubuje do okolního terénu. Vede zalesněným údolím. Východně od izraelské osady Gva'ot ústí nedaleko od jihozápadního okraje palestinského města Nachalin zprava do vádí Nachal ha-Ec.\n\n"}
{"id": "727221", "url": "https://cs.wikipedia.org/wiki?curid=727221", "title": "Železniční nehoda v Třebechovicích pod Orebem", "text": "Železniční nehoda v Třebechovicích pod Orebem\n\nŽelezniční nehoda v Třebechovicích pod Orebem byla srážka osobního vlaku s autobusem na železničním přejezdu v Pardubické ulici v Třebechovicích pod Orebem na Královéhradecku dne 3. října 1990. Při nehodě zemřelo 6 lidí, 16 dalších bylo zraněno.\n\nKe střetu kloubového autobusu ČSAD s osobním vlakem došlo na železničním přejezdu vybaveném světelným zabezpečovacím zařízením. Podle policie se řidič plně nevěnoval řízení. Výstražné znamení na přejezdu bylo v pořádku, strojvůdce vlaku se navíc snažil zabránit srážce zvukovým signálem.\n\nKromě šesti mrtvých lidí se dalších 16 zranilo (5 těžce a 11 lehce).\n\n"}
{"id": "727224", "url": "https://cs.wikipedia.org/wiki?curid=727224", "title": "Nachal Masu'ot", "text": "Nachal Masu'ot\n\nNachal Masu'ot ( נחל משואות) je vádí na Západním břehu Jordánu v Judských horách.\n\nZačíná v nadmořské výšce okolo 750 metrů na západních svazích Judských hor na Západním břehu Jordánu jižně od izraelské osady Gva'ot v regionu Guš Ecion. Vede pak zalesněným údolím k severozápadu, přičemž se postupně zahlubuje do okolního terénu. Stáčí se k západu a skrz odlesněné pahorky prochází severně od izraelské osady Bat Ajin, přičemž od jihovýchodu sem ústí vádí Nachal Livne a Nachal Cofit. Pak prochází mezi palestinskými obcemi Jab'a a Surif. Na severním okraji Surifu ústí zprava do vádí Nachal Gdor.\n\n"}
{"id": "727229", "url": "https://cs.wikipedia.org/wiki?curid=727229", "title": "Festival v Marais", "text": "Festival v Marais\n\nFestival v Marais (francouzsky \"Festival du Marais\") byl kulturní festival, který se konal pravidelně v letech 1962-1993 (v červnu a červenci) v historické čtvrti Marais v Paříži.\n\nFestival byl založen na začátku 60. let z iniciativy místních občanů, kteří ve stejné době založili též sdružení Paris historique. Čtvrť Marais byla velmi zanedbaná a během plánované modernizace hrozila demolice některých historicky cenných budov. Festival i sdružení si daly za cíl přitáhnout ke čtvrti pozornost široké veřejnosti a ukázat, že budovy lze využít ke kulturním účelům a je možné je rekonstruovat, což se v následujících letech podařilo a oblast je dnes jednou z nejzachovalejších v Paříži.\n\n"}
{"id": "727230", "url": "https://cs.wikipedia.org/wiki?curid=727230", "title": "Super Sport", "text": "Super Sport\n\nSuper Sport (SS) je speciální výkonnostní balíček, který nabízí automobilka Chevrolet pro některé své typy aut. Poprvé byl balíček k dispozici v roce 1961 na voze Impala. Některé další modely s označením SS jsou Camaro, Chevelle, El Camino, Monte Carlo a Nova. Aktuální modely jsou vyrobeny z GM Performance Division. General Motors Company s australskou pobočku Holden také nabídl balíček SS na některých svých vozidlech. Commodore SS je sedan, zatímco Ute SS je dvoudveřové kupé.\n\nV roce 1961 byl SS \"kit\" nabídnut na jakoukoliv Impalu za pouhých 53,80 dolarů. Balíček zahrnoval Super Sport trim pro interiér a exteriér,posilovač podvozku, pevnější pružiny a tlumiče, výkonné brzdy, kuželové kryty kol a úzkopásmové whitewall pneumatiky. Vůz na přístrojovou desku získal styl Corvette ručních brzd a sloupek řízení 7000-RPM otáčkoměr. Chevrolet vyrobil 491 000 impal ten rok a 453 si koupilo balíček SS.\nAž byl balíček do Impaly SS připomenut v roce 1994, Super Sport balíček byl k dispozici pouze na dvoudveřové osobní automobily. Od té doby byl balíček SS použit na různých vozech GM,včetně dodávek,čtyřdveřových sedanech,a pohonu předních kol automobilů. Supersport balíček obvykle obsahuje vysoce výkonné pneumatiky a velmi zvýšený výkon spolu s řadou dalších vylepšení výkonu a vzhledu.\n\nChevrolet HHR - 2,0 L (120 cu in) přeplňovaný Ecotec LNF I4 s výkonem 260 koní (194 kW)\nChevrolet Camaro - 6,2 l (380 cu in) LS3 V8 s výkonem 426 koní (318 kW)\nChevrolet Caprice - 6,0 L (370 cu in) L98 V8 s výkonem 360 koní (268 kW) (Střední východ trh)\nChevrolet Lumina - 6,0 L (370 cu in) L98 V8 s výkonem 360 koní (268 kW) (Střední východ trh)\nChevrolet Astra na trhu v Jižní Americe\nChevrolet Corsa na trhu v Jižní Americe- Brazílie\nChevrolet Merivana trhu v Jižní Americe- Brazílie\nPředchozí modely SS\n\nChevrolet Cobalt - 2,0 L (120 cu in) přeplňovaný Ecotec LNF I4 s výkonem 260 hp (194 kW) 2008 - 2010 (4 dveře, 2009 pouze) \nChevrolet Cobalt - 2,0 L (120 cu in) přeplňovaný Ecotec LSJ I4 s výkonem 205 hp (153 kW) 2005 - 2007\nChevrolet Cobalt - 2,4 L (150 cu in) Ecotec LE5 I4 s výkonem 171 hp (128 kW)\nChevrolet Impala 1961-1969, 1994-1996, 2004-2009\nChevrolet Malibu / Malibu Maxx 2006-2007\nChevrolet Chevelle 1964-1973\nChevrolet Camaro 1967-2002, 2010 -\nChevrolet El Camino 1968-1987\nChevrolet Nova 1963-1976 (také známý jako Chevy II)\nChevrolet Monte Carlo 1970-1971, 1983-1988, 2000-2007\nChevrolet Opala 4,1 L (250 cu v), 250-S I6 s výkonem 171 hp (128 kW) 1971-1980 - Brazílie\nChevrolet Opala 2,5 L (150 cu v), 151-S I4 s výkonem 98 hp (73 kW) 1971 - 1980 - Brazílie\nAcadian kanadský trh Nova (není označen jako Chevrolet a Pontiac, podobné v Beaumont line)\n\nChevrolet 454 SS 1990-1993\nChevrolet S10 Cameo 1989-1991\nChevrolet S10 SS 1994-1998\nChevrolet S10 Xtreme síly\nChevrolet S10 Hugger\nChevrolet S10 Xtreme 1994-2003\nChevrolet Colorado Xtreme 2004-dosud\nChevrolet SSR - 6,0 L (370 cu in) LS2 V8\nChevrolet Silverado SS\nChevrolet Silverado SS Intimidator\nChevrolet Trailblazer - 6,0 L (370 cu in) LS2 V8 2006-2009\n\nPro krátké časové období se objevilo v roce 1970 auto Holden Monaro na bázi modelu \"Chevrolet SS\", které má podobný design, velikost a řízení jak Nova SS, které bylo k dispozici v Jižní Africe. Na rozdíl od Novy, bylo postaveno jako hardtop, bez pevných # 2 a B-sloupků, nebo rámečků kolem dveřních skel.\n"}
{"id": "727234", "url": "https://cs.wikipedia.org/wiki?curid=727234", "title": "Nachal Livne", "text": "Nachal Livne\n\nNachal Livne ( נחל ליבנה) je vádí na Západním břehu Jordánu v Judských horách.\n\nZačíná v nadmořské výšce okolo 800 metrů na západních svazích Judských hor na Západním břehu Jordánu severně od izraelské osady Bat Ajin v regionu Guš Ecion. Vede pak zalesněným údolím k severozápadu, přičemž se rychle zahlubuje do okolního terénu. Nachází se tu pramen \"Ejn Livne\" (עין ליבנה). Pak ústí východně od palestinské obce Jab'a zleva do vádí Nachal Masu'ot.\n\n"}
{"id": "727251", "url": "https://cs.wikipedia.org/wiki?curid=727251", "title": "Bruce Beutler", "text": "Bruce Beutler\n\nBruce Alan Beutler (* 29. prosince 1957, Chicago, Illinois) je americký imunolog a genetik, jenž obdržel spolu s Julesem A. Hoffmannem Nobelovu cenu za fyziologii a lékařství pro rok 2011 za „objev týkající se aktivace vrozené imunity.“ Třetím nositelem ceny z daného roku, který získal polovinu z celkové finanční odměny, se stal Ralph M. Steinman za „objev dendritických buněk a jejich role v rámci získané imunity.“\n\nK roku 2011 Beutler působil jako ředitel Centra Genetiky obranyschopnosti hostitele v Jihozápadního lékařského ústavu Texaské univerzity (UT Southwestern Medical Center) a současně byl profesorem a ředitelem Oddělení genetiky Výzkumného institutu Scrippsové (Scripps Research Institute) v kalifornském La Jolla. Jeho otec byl hematolog a genetik Ernest Beutler, který pracoval také jako profesor a vedoucí oddělení ve Výzkumném institutu Scrippsové.\n\nJako průkopník je spojen se vznikem výzkumných studií na molekulární a genetické úrovni zánětu a vrozené imunity. Stal se prvním, kdo izoloval myší faktor nádorové nekrózy-alfa (TNF-α), a demonstroval význam tohoto cytokinu při zánětlivém procesu, když dokázal jeho důležitou roli při rozvoji šoku indukovaného endotoxiny. Zkoumá také lipopolysacharidy (LPS) – skupinu endotoxinů, podílející se na rozvoji např. septického šoku.\n\nV letech 1959–1977 žil v jižní Kalifornii. Střední školu vystudoval na pasadenské Polytechnic School. Na Kalifornské univerzitě v San Diegu promoval v osmnácti letech roku 1976. Poté pokračoval studiem lékařství na Chicagské univerzitě, kde v roce 1981 obdržel lékařský titul (M.D.).\n\nV letech 1981–1983 působil jako sekundární lékař na interním oddělení Jihozápadního lékařského ústavu Texaské univerzity v Dallasu a také absolvoval stáže na neurologickém oddělení. V období 1983–1985 byl postgraduálním studentem na Rockefellerově univerzitě v laboratoři Anthony Ceramiho, na níž se stal roku 1985 odborným asistentem.\n\nRoku 1986 se vrátil na pozici odborného asistenta na interní oddělení na univerzitu do Dallasu a pokračoval ve vědecké kariéře na Lékařském institutu Howarda Hughese, kde strávil dalších čtrnáct let. V roce 1990 se na těchto pracovištích habilitoval (docent) a v roce 1996 byl jmenován profesorem.\n\nV roce 2000 přešel na profesorskou pozici do oddělení imunologie Výzkumného institutu Scrippsové v kalifornském La Jolla a roku 2007 se zde stal vedoucím nově zřízeného Oddělení genetiky. V roce 2011 se přestěhoval zpět do Jihozápadního lékařského ústavu Texaské univerzity, kde je ředitelem Centra genetiky obranyschopnosti hostitele.\n\nV průběhu života byl zvolen za člena řady čestných akademických společností, včetně Národní akademie věd Spojených států amerických a Institute of Medicine. Stal se také mimořádným členem Evropské organizace molekulární biologie (EMBO), členem Asociace amerických lékařů (Association of American Physicians) a Americké společnosti pro klinický výzkum (American Society for Clinical Investigation).\n\n\nV období 1980–1988 byl ženatý s Barbarou Beutlerovou, rozenou Lanzlovou. Mají spolu tři děti Daniela (nar. 1983), Elliota (nar. 1984) a Jonathana (nar. 1987).\n\n"}
{"id": "727255", "url": "https://cs.wikipedia.org/wiki?curid=727255", "title": "Dutá žíla", "text": "Dutá žíla\n\nDutá žíla je označení pro dvojici velkých žil ústících do pravé srdeční síně. Je jimi horní dutá žíla (\"vena cava superior\") a dolní dutá žíla (\"vena cava inferior\"). První z nich sbírá odkysličenou krev ze žil v horní poloviny těla, druhá ze žil spodní poloviny těla.\n"}
{"id": "727257", "url": "https://cs.wikipedia.org/wiki?curid=727257", "title": "SEAT Mii", "text": "SEAT Mii\n\nSeat Mii je miniautomobil, vyráběný automobilkou SEAT od roku 2011. Karosářsky je to malý třídveřový nebo pětidveřový hatchback. Jedná se o sesterský model Volkswagenu up! a Škody Citigo, se kterými se liší prakticky pouze přední maskou a dalšími drobnými detaily. Koncern těmito novými modely zavádí skupinu zvanou New Small Family. Všechny tři modely jsou vyráběny na Slovensku v Bratislavě.\n\n<div class=\"NavContent\">\n"}
{"id": "727261", "url": "https://cs.wikipedia.org/wiki?curid=727261", "title": "Šlapka", "text": "Šlapka\n\nTermín šlapka má více významů:\n\n"}
{"id": "727262", "url": "https://cs.wikipedia.org/wiki?curid=727262", "title": "Poilly-sur-Serein", "text": "Poilly-sur-Serein\n\nPoilly-sur-Serein je francouzská obec v departementu Yonne, v regionu Burgundsko-Franche-Comté. V roce 2008 zde žilo 275 obyvatel. Leží u řeky Serein.\n\n"}
{"id": "727263", "url": "https://cs.wikipedia.org/wiki?curid=727263", "title": "Silnice II/522", "text": "Silnice II/522\n\nSilnice II/522 je silnicí druhé třídy spojující Postřižín (silnice II/608) v okrese Mělník s Chlumínem (silnice II/101) taktéž v okrese Mělník.\n\nCelková délka této silnice je jen 9,2 km.\n\nVe vsi Postřižín silnice navazuje na silnici druhé třídy číslo 608 vedoucí podél dálnice D8. Silnice číslo 608 spojuje Prahu s Terezínem. Z Postřižína je možno se po ní dostat na jih do Klíčan, Zdib a Dolních Chabrů, na sever pak do Kozomína a Veltrus.\n\nSilnice 522 vede z Postřižína východním směrem na Odolenu Vodu. Zde se stáčí k severu, prochází Kopčí a Netřebou, kde prochází přes železniční trať 092 Neratovice - Kralupy nad Vltavou. Pokračuje dále k severu, kde míjí ves Újezdec a končí na křižovatce ve vsi Chlumín.\n\nVede z ní několik odboček. A sice v Odolené Vodě na Úžice a Dolínek, za Odolenou Vodou pak na Velikou Ves. V Netřebě do Dřínova a Korycan.\n"}
{"id": "727265", "url": "https://cs.wikipedia.org/wiki?curid=727265", "title": "Jūrė", "text": "Jūrė\n\nJūrė je řeka 3. řádu v jižní Litvě, levý přítok řeky Višakis. Pramení v lesním masivu kazlorūdských lesů, v lese Pajūrio miškas, v okrese Kaunas-venkov, 5 km na jihovýchod od města Ežerėlis. Až k okresnímu městu Kazlų Rūda teče převážně a celkově směrem jihozápadním, protéká na sever od tohoto města v jeho blízkosti a zde se začíná velmi pozvolna stáčet do směru západního, přičemž začíná velmi hustě drobnými kličkami meandrovat a přičemž teče severně podél železniční trati Kaunas - Kybartai. Podstatná část toku je na území okresu Kazlų Rūda, dolní tok teče v severovýchodním cípu okresu Vilkaviškis. Řeka protéká dvěma rybníky: nejdříve u vsi Kazliškiai, na 23 km toku rybníkem Jūrės tvenkinys (rozloha je 37 ha), protéká vsí s konečnou železniční zastávkou Jūrė a 3 km od prvního protéká dalším rybníkem ve vsi Kazlai, to vše v blízkosti okresního města Kazlų Rūda. Kazliškiai byly ještě na počátku minulého století vyhlášenými lázněmi, kde Tataři z kobylího mléka dělali kumys a jím léčili a hostili lázeňské hosty. Ve vsi Kazlai bratři Kazlai (Kazlas - Kazlové) zpracovávali v místě těženou železnou rudu a vyráběli sekery, kladiva (na okování mlýnských kamenů, voškrty), (starobylé) zámky a panty do dveří, kované kříže a jiné. Odtud pochází název města Kazlų Rūda: Kazlų Rūda. Jūrė ústí do řeky Višakis 1,5 km na severovýchod od městečka Pilviškiai jako její levý přítok 6,3 km od jejího ústí do Šešupė. Říční údolí je úzké a mělké, na horním toku není patrné, zřetelným se stává teprve od města Kazlų Rūda. Počátek řeky tvoří hustá síť melioračních příkopů, drenujících rašeliniště v okolí Ežerėlisu. Na horním toku je místy regulována. Šířka koryta je 6 m, hloubka 0,8 - 1,5 m. Průměrný spád je 0,82 m/km. Rychlost toku je 0,1 m/s. Průměrný průtok je u ústí 0,63 m³/s. \n\nGirininkai, Kazliškiai, Jūrė, Kazlai, Muriniškė, Bartininkai, Šiaudadūšė, Jurkšai\n"}
{"id": "727270", "url": "https://cs.wikipedia.org/wiki?curid=727270", "title": "MFK Mykolajiv", "text": "MFK Mykolajiv\n\nMunicypalnyj futbolnyj klub Mykolajiv (ukrajinsky: \"Муніципальний футбольний клуб «Миколаїв»\") je ukrajinský fotbalový klub sídlící ve městě Mykolajiv. Klub byl založen v roce 1920.\n\nSvé domácí zápasy odehrává na stadionu Centralnyj s kapacitou 25 175 diváků.\n\nZdroj: \n\n\nZdroj: \n\n"}
{"id": "727272", "url": "https://cs.wikipedia.org/wiki?curid=727272", "title": "Carlemanniaceae", "text": "Carlemanniaceae\n\nCarlemanniaceae je čeleď vyšších dvouděložných rostlin z řádu hluchavkotvaré (\"Lamiales\"). Zahrnuje 5 druhů bylin a keřů se vstřícnými listy a 4 nebo 5četnými, téměř pravidelnými květy. Jsou rozšířeny pouze v Asii od podhůří Himálají po severní Vietnam a sv. Sumatru. V přírodě jsou nalézány vzácně.\n\"Carlemanniaceae\" jsou vytrvalé byliny, keře a polokeře dorůstající výšky do 2 metrů. Listy jsou jednoduché, vstřícné, řapíkaté, víceméně asymetrické, na okraji zubaté nebo vroubkovaně pilovité, bez palistů. Rostliny jsou často poněkud dužnaté.\n\nKvěty jsou čtyřčetné nebo pětičetné, oboupohlavné, poněkud dvoustranně souměrné, uspořádané v úžlabních nebo terminálních vrcholících nebo chocholících. Kališní i korunní lístky jsou srostlé. Kalich je 4 nebo 5cípý, kališní trubka je přirostlá k semeníku. Tyčinky jsou 2, s krátkými nitkami, přirostlé asi v polovině korunní trubky. V květech je přítomen nektáriový disk. Semeník je spodní, srostlý ze 2 plodolistů, se 2 pouzdry s mnoha vajíčky. Placentace je bazální až axilární. Plodem je mnohasemenná tobolka.\n\nČeleď zahrnuje pouze 5 druhů ve 2 rodech. Je rozšířena podél jižního podhůří Himálají od Sikkimu na východ a přes jižní Čínu (Yun-nan) až po severní Vietnam. Druh \"Carlemannia tetragona\" byl nalezen i na severovýchodní Sumatře. Oblast rozšíření rodu \"Carlemannia\" se víceméně překrývá s rozšířením čeledi, areál rodu \"Silvianthus\" je poněkud menší a sahá od indického Assamu po severní Vietnam.\n\nZástupci čeledi jsou v přírodě nalézáni poměrně vzácně. Rostou ve vlhkých montánních lesích a podél vodních toků v nadmořských výškách od 650 do 1600 metrů.\n\nPozice obou rodů čeledi \"Carlemanniaceae\" v taxonomickém systému byla dlouho nejistá. Nejčastěji byly řazeny do čeledí \"Caprifoliaceae\" nebo \"Rubiaceae\" či do jejich blízkosti.\nTachtadžjan řadil čeleď \"Carlemanniaceae\" do řádu mořenotvaré (\"Rubiales\"), Cronquist řadil oba rody do čeledi zimolezovité (\"Caprifoliaceae\").\n\nČeleď \"Carlemanniaceae\" je podle fylogenetických kladogramů sesterskou větví čeledi olivovníkovité (\"Oleaceae\") a je jednou z bazálních skupin řádu hluchavkotvaré (\"Lamiales\").\n\n\"Carlemannia\", \"Silvianthus\"\n"}
{"id": "727276", "url": "https://cs.wikipedia.org/wiki?curid=727276", "title": "Tajemná lípa", "text": "Tajemná lípa\n\nTajemná lípa, také známa jako Lípa v Jablonečku či Krupská lípa, je jedna z nejmohutnějších lip malolistých České republiky. Tento památný strom roste ve velmi odlehlé oblasti na území vojenského újezdu Ralsko.\n\nStrom roste v bývalém vojenském újezdu, kde je dovoleno pohybovat se pouze po lesních cestách. 1 kilometr severozápadně vede cyklotrasa. Lípu najdeme ve zřícenině Krupského dvora, tedy asi 900 metrů jižně od bývalého Židlova a 1400 metrů západně od zříceniny Šlapka.\n\nMohutný dutý kmen porůstá mech, o původní korunu lípa přišla, sekundární vznikla ve výšce 4 metrů a tvoří ji pětice živých větví. Obvodem kmene jde zhruba o čtvrtou největší lípu malolistou na území České republiky.\n\nStrom je ošetřený, hlavní větve sníženy a vyvázány, u řezu obráží. 14. února 2002 byly v rámci projektu \"Záchrana genofondu památných stromů\" odebrány rouby.\n\n\n"}
{"id": "727278", "url": "https://cs.wikipedia.org/wiki?curid=727278", "title": "Zachraňme vesmír", "text": "Zachraňme vesmír\n\nZachraňme vesmír (polsky \"Ratujmy kosmos i inne opowiadania\") je povídkový soubor polského spisovatele Stanisława Lema z roku 1966.\n\nKniha dostala název podle stejnojmenné povídky, od polského originálu se však liší, obsahuje několik jiných povídek. Nechybí ani populární vesmírný dobrodruh Ijon Tichý.\n\nV češtině byla vydána v roce 1966 nakladatelstvím Mladá fronta.\n\n\n"}
{"id": "727279", "url": "https://cs.wikipedia.org/wiki?curid=727279", "title": "FK Bukovyna Černivci", "text": "FK Bukovyna Černivci\n\nFutbolnyj klub Bukovyna Černivci (ukrajinsky: \"Футбольний клуб «Буковина» Чернівці\"; rumunsky: \"Fotbal Club Bucovina Cernăuţi\"; česky: \"Fotbalový klub Bukovina Černovice\") je ukrajinský fotbalový klub sídlící ve městě Černovice. Klub byl založen v roce 1952.\n\nSvé domácí zápasy odehrává na stadionu Bukovyna s kapacitou 12 000 diváků.\n\nZdroj: \n\n\nZdroj: \n\n"}
{"id": "727280", "url": "https://cs.wikipedia.org/wiki?curid=727280", "title": "Politický systém Belgie", "text": "Politický systém Belgie\n\nBelgické království je federativní konstituční monarchie s parlamentní formou vlády. Král je hlava státu a premiér je hlava vlády. Belgický federální parlament je bikamerální, skládá se ze Sněmovny reprezentantů jako dolní komory a Senátu jako komory horní. Dolní komora má 150 členů. Horní komora má 71 členů, dle ústavy 41 senátorů představuje a zastupuje zájmy vlámské jazykové komunity, 29 senátorů reprezentuje zájmy francouzské jazykové komunity a 1 senátor zastupuje německou jazykovou komunitu.\n\nBelgie je členem Severoatlantická aliance, Evropské unie, Mezinárodního měnového fondu a Organizace pro hospodářskou spolupráci a rozvoj. \n\n"}
{"id": "727281", "url": "https://cs.wikipedia.org/wiki?curid=727281", "title": "Granville Stanley Hall", "text": "Granville Stanley Hall\n\nGranville Stanley Hall (1. února 1844 – 24. dubna 1924) byl americký psycholog zkoumající dětský vývoj. Byl prvním prezidentem Americké psychologické asociace a Clarkovy univerzity ve Worcesteru v Massachusetts. Byl 72. nejcitovanějším psychologem ve 20. století. \n\n"}
{"id": "727289", "url": "https://cs.wikipedia.org/wiki?curid=727289", "title": "Wilhelm Heinrich Erb", "text": "Wilhelm Heinrich Erb\n\nWilhelm Heinrich Erb (30. listopadu 1840 – 29. října 1921) byl německý neurolog. Zabýval se především elektrodiagnostikou a syfilitickou paralýzou. Rozvinul ve své době populární systém elektroterapie, který je však dnes považovaný za překonaný.\n\n"}
{"id": "727293", "url": "https://cs.wikipedia.org/wiki?curid=727293", "title": "Nachal Cofit", "text": "Nachal Cofit\n\nNachal Cofit ( נחל צופית) je vádí na Západním břehu Jordánu v Judských horách.\n\nZačíná v nadmořské výšce okolo 900 metrů na hřebenu Judských hor na Západním břehu Jordánu západně od izraelské osady Kfar Ecion v regionu Guš Ecion. Vede pak zalesněným údolím k severozápadu, přičemž se rychle zahlubuje do okolního terénu. Míjí z jihozápadu osadu Bat Ajin. Pak ústí jihovýchodně od palestinské obce Jab'a zleva do vádí Nachal Masu'ot.\n\n"}
{"id": "727296", "url": "https://cs.wikipedia.org/wiki?curid=727296", "title": "Frederick Christian Palmer", "text": "Frederick Christian Palmer\n\nFrederick Christian Palmer (1866 − 1939), známý jako Fred C. Palmer, byl anglický fotograf. Pocházel z rozsáhlé fotografické rodiny, která provozovala společnost William Eastman Palmer & Sons. Časem se osamostatnil a ve svém ateliéru Tower Studio v Herne Bay v Kentu působil jako hlavní fotograf pro veřejnost na počátku 20. století. Fotografoval všechny veřejné události v Herne Bay před rokem 1914, portrétoval výstředního Edmunda Reida, někdejšího šéfa Metropolitní policie, který vyšetřoval vraždy ve Whitechapelu, kde řádil sériový vrah známý jako Jack Rozparovač. V roce 1913 použil jeho fotografii osvětleného pavilonu Grand Pier z roku 1910 Marcel Duchamp jako nalezené umění ve své \"Poznámce 78\", která byla součástí jeho uměleckého díla \"Green Box\". Ve 20. letech a na počátku 30. let převzal studio Williama Hoopera na Cromwell Street ve Swindonu, ve kterém i nadále vyráběl pohlednice, fotografoval prominenty a pracoval na volné noze pro místní noviny a radu.\n\nAčkoli byl v té době již k dispozici fotografický film, používal Fred C. Palmer velkoformátové skleněné negativy a pohlednice a portréty tiskl přímo z nich kontaktními kopiemi – mohly tak vyniknout jemné detaily. Od roku 1892 do 1903 pracoval pro rodinnou firmu William Eastman Palmer & Sons, na adrese Bloom House, Leicester Road, New Barnet. V době 1903 až 1922 působil jako fotograf a rámovač obrazů v Herne Bay, na 21 High Street a v letech 1903–1905 a na Telford Villa, 6 Tower Parade v letech 1907–1922. V letech 1910 - 1916, Fred C. Palmer působil jako volný fotograf pro zpravodajské noviny \"Herne Bay Press\", kde pracoval ze studia Tower Studio v Tower Parade on the Sea Front a kde také pořizoval portréty. Vlastnil malý obchůdek (či kiosek) zvaný \"The Art Gallery\" (\"Umělecká galerie\") ležící na břehu moře mimo jeho ateliér, kde prodával poštovní pohlednice a portréty Vyráběl pohlednice významných míst a událostí ve městě, jako například velké otevírání pavilónu Herna Baye Piera Grand Pier Pavilion lordem Mayorem dne 3. srpna 1910, nebo slavnostní otevírání haly krále Eduarda VII. princeznou Beatrix dne 13. července 1913. U fotografií v tisku a na rubové straně pohlednic bylo jeho jméno obvykle uváděno jako Fred C. Palmer.\n\nZ období první světové války se o Palmerovi nedochovaly žádné písemné záznamy, ale fotografoval pohlednice Belgičanů, kteří se zotavovali z válečných zranění v Canterbury a Herne Bay Trpěl však nedostatkem stříbra, které se používalo na fotografických deskách, což by mohl být důvod zdání, že fotografování vojáků a válečných zranění a možná i dalších děl omezil až do roku 1920.\n\nAsi v letech 1920–1921 Palmer převzal studio zavedeného fotografa Williama Hoopera na Cromwell Street č.p. 6 ve Swindonu. Adresáře ulic uvádějí, že tam pobýval v letech 1923 až 1936. The building is now demolished. Vydával pohlednice, portréty a působil jako fotograf na volné noze pro místní noviny, podobně jako v Herne Bay před válkou. Jeho služeb využívala také Swindonská radnice. S profesionální fotografií skončil kolem let 1936–1937 ve věku přibližně 70 let a zemřel v roce 1939.\n\nPalmerovu fotografii osvíceného pavilónu Grand Pier z roku 1910 použil jako nalezené umění Marcel Duchamp po návštěvě Herne Bay v roce 1913. Duchamp vystřihl Palmerovu fotografii z letáku a připojil k ní nápis \"Note 78\" (\"Poznámka 78\") ve svém projektu \"The Green Box\", kde popisoval své plány pro dílo zvané \"The Large Glass\" (1915−1923). Poznámky obsahující Palmerovu fotografii byly publikovány ve dvou limitovaných vydáních a jsou považovány za součást, a ne jen doplněk uměleckého díla \"Large Glass\".\n\nV letech 1910−1912 fotografoval Edmunda Reida, někdejšího šéfa Metropolitní policie, který vyšetřoval vraždy ve Whitechapelu, kde řádil sériový vrah známý jako Jack Rozparovač.\n\n"}
{"id": "727297", "url": "https://cs.wikipedia.org/wiki?curid=727297", "title": "FK Lviv (2006)", "text": "FK Lviv (2006)\n\nFutbolnyj klub Lviv (ukrajinsky: Футбольный клуб «Львів») je ukrajinský fotbalový klub sídlící ve městě Lvov. Klub byl založen v roce 2006.\n\nSvé domácí zápasy odehráva klub na stadionu Arena Lviv s kapacitou 34 915 diváků.\n\nZdroj: \n\nFK Lviv-2 byl rezervní tým Lvova. Největšího úspěchu dosáhl klub v sezóně 2009/10, kdy se v Druha liha (3. nejvyšší soutěž) umístil na 8. místě.\n\nZdroj: \n\n"}
{"id": "727299", "url": "https://cs.wikipedia.org/wiki?curid=727299", "title": "Hvězdné deníky II.", "text": "Hvězdné deníky II.\n\nHvězdné deníky II. je soubor 11 povídek polského spisovatele Stanisława Lema vydaný v češtině v roce 2000 nakladatelstvím Baronet. Na překladu se podíleli František Jungwirth a Helena Stachová. Některé povídky vyšly v češtině poprvé.\n\nKniha navazuje na předchozí titul \"Hvězdné deníky\" a předkládá další příhody vesmírného cestovatele Ijona Tichého prodchnuté inteligentním humorem. Děj příběhů je sice situován na daleké planety a do budoucnosti, ale tématem jsou problémy rozvoje lidské civilizace. Autor předjímá některé skutečné obtíže, jako například obavy z přechodu počítačových systémů na rok 2000.\n\n\n"}
{"id": "727300", "url": "https://cs.wikipedia.org/wiki?curid=727300", "title": "FK Nyva-V Vinnycja", "text": "FK Nyva-V Vinnycja\n\nFutbolnyj klub Nyva-V Vinnycja (ukrajinsky: Футбольный клуб «Нива-В» Вінниця) je ukrajinské fotbalový klub sídlící ve městě Vinnycja.\n\nPůvodní klub byl založen v roce 1958, ten ovšem zanikl v roce 2006 kvůli finančním problémům. Obnoven byl v roce 2006, pár měsíců po prvním zániku. Podruhé zanikl v roce 2012. Druhého obnovení se klub tentokráte dočkal až po třech letech.\n\nSvé domácí zápasy odehrává na stadionu Lokomotyv s kapacitou 14 000 diváků.\n\nZdroj: \n\n\nZdroj: \n\nNyva-2 Vinnycja byl rezervní tým vinnycké Nyvy. Největšího úspěchu dosáhl v sezóně 1999/00, kdy se v Druha liha (3. nejvyšší soutěž) umístil na 16. místě. Rezervní tým zanikl v roce 2000.\n\nZdroj: \n\n"}
{"id": "727303", "url": "https://cs.wikipedia.org/wiki?curid=727303", "title": "Okouzlení (Star Trek: Stanice Deep Space Nine)", "text": "Okouzlení (Star Trek: Stanice Deep Space Nine)\n\n„Okouzlení“ (v originále „Fascination“) je v pořadí desátá epizoda třetí sezóny seriálu \"\".\n\nLwaxana Troi sleduje Oda během bajorské Slavnosti vděčnosti, zatímco členové posádky stanice jsou navzájem přitahováni svými spolupracovníky a známými.\n\nPosádka stanice Deep Space Nine se připravuje na bajorskou Slavnost vděčnosti. Kira Nerys je při přípravě zahajovacího ceremoniálu vyrušena příjezdem svého přítele vedeka Bareila. Náčelník O'Brien vítá zpět na stanici svoji ženu Keiko, která spolu s dcerou Molly strávila nějaký čas na Bajoru. Keiko je ale unavená a podrážděná a Molly není dobře. Stejnou lodí přicestovala i velvyslankyně Lwaxana Troi, která po příletu hned začne hledat Oda, ke kterému chová city od poslední návštěvy stanice.\n\nJakmile slavnost započne, Lwaxana začne trpět silnými bolestmi hlavy, které náhodně přichází a odchází. Pokaždé, když ji bolest zasáhne, vypadají lidé okolo ní momentálně dezorientovaně a následně začnou mít touhu po nějakém spolupracovníkovi, příteli nebo známém. Mezi nakaženými jsou i Jake Sisko, který vyznává svou lásku k majorovi Kiře, vedek Bareil, kterého zajímá Jadzia Dax, jejímž momentálním předmětem touhy je naopak komandér Sisko. Zdá se, že Kira a doktor Julian Bashir jsou jediní důstojníci, na které toto poblouznění nepůsobí. Mezitím Bareil nabídne manželství Dax, která se ale zajímá o Siska a nakonec vedeka uhodí.\n\nKdyž Quark přinese důstojníkům občerstvení a narazí do Lwaxany, která prodělává další bolest hlavy, je také nakažen. Chytne Keiko O'Brienovou a tvrdí jí, že jeho láskou. Při tom si všichni uvědomí, že za tato ovlivnění může nějak sama Lwaxana, telepatický Betazoid.\n\nDoktor Bashir začne léčit Lwaxaninu zanthskou horečku, onemocnění, kvůli kterému byly její milostné impulzy přenášeny na lidi kolem ní. Doktor také oznámí ostatním, že budou brzy v pořádku. Mezitím si O'Brienovi začnou po delším odloučení užívat krátkou vzájemnou společnost.\n\n"}
{"id": "727311", "url": "https://cs.wikipedia.org/wiki?curid=727311", "title": "Klin", "text": "Klin\n\nKlin ( ) je ruské město ležící v Moskevské oblasti na řece Sestře. Žije v něm okolo osmdesáti tisíc obyvatel. Je to klíčový dopravní uzel na dálnici spojující Moskvu a Petrohrad i na 650 kilometrů dlouhé trati spojující obě města. Velký význam má také místní vojenské letiště.\n\nPrvní písemná zmínka o této osadě pochází z roku 1317. Strategický význam Klinu vzrostl poté, co se stal Petrohrad hlavním městem říše; cestující zde měnili koně a měšťané bohatli z obchodu. V roce 1781 byl Klin povýšen na město. V roce 1851 se stal zastávkou na první ruské železnici. V letech 1885-1893 zde žil Petr Iljič Čajkovskij, v jeho domě je nyní muzeum. Od 15. listopadu do 13. prosince 1941 byl Klin okupován německou armádou a silně poničen.\n\nV současnosti je město střediskem sklářského průmyslu, nachází se zde také velký pivovar. Důležité jsou sakrální památky: chrámy Uspenský, Troický, sv. Tichona a Radosti všech truchlících, při kterém byla zřízena církevní škola. Dalšími turistickými atrakcemi jsou bývalý poštovní dvůr, muzeum dřevěných hraček a krytá tržnice z roku 1888. Ve městě sídlí hokejový klub HK Titan Klin, hrající druhou nejvyšší soutěž v zemi.\n\nJezdec v městském znaku připomíná zdejší poštovní stanici.\n\n\n\n"}
{"id": "727312", "url": "https://cs.wikipedia.org/wiki?curid=727312", "title": "Fascination", "text": "Fascination\n\nFascination označuje:\n"}
{"id": "727315", "url": "https://cs.wikipedia.org/wiki?curid=727315", "title": "FK Oděsa", "text": "FK Oděsa\n\nFutbolnyj klub Oděsa (ukrajinsky: Фк Одеса) byl ukrajinský fotbalový klub sídlící ve městě Oděsa. Klub byl založen v roce 1947 jako Dzeržiněc Ovidiopol. V roce 2011 byl přestěhován do Oděsy, zde zaniká v roce 2013.\n\nSvé domácí zápasy odehrával klub na stadionu Spartak s kapacitou 4 800 diváků.\n\nZdroj: \n\n\nZdroj: \n\n"}
{"id": "727319", "url": "https://cs.wikipedia.org/wiki?curid=727319", "title": "Crom", "text": "Crom\n\nCrom je fiktivní bůh z románů Roberta E. Howarda. Uvedl ho ve svých knihách o Barbaru Conanovi.\n\nJméno \"Crom\" je pravděpodobně odvozeno ze starokeltského božstva: Crom Cruach nebo Crom Dubh.\n\nCrom byl vládce celého božstva a sídlil na hoře Ben Morght a na lidi sesílal zkázu a smrt. Každému muži při narození vdechl odvahu, vůli a schopnost zabíjet nepřátele.\n"}
{"id": "727321", "url": "https://cs.wikipedia.org/wiki?curid=727321", "title": "Sezam (kniha)", "text": "Sezam (kniha)\n\nSezam (polsky \"Sezam i inne opowiadania\") je soubor 6 sci-fi povídek polského spisovatele Stanisława Lema vydaný v roce 1954. Název sbírky je odvozen od stejnojmenné povídky, v níž je slovo SEZAM zkratkou výpočetního stroje - Stabilní Elektronové Zařízení Automatů Matematických. Posledním příběhem je Hvězdný deník Ijona Tichého - vesmírného cestovatele, jehož dobrodružství autor rozvinul v dalších knihách.\n\nČesky vyšla kniha v roce 1957 v nakladatelství Naše vojsko. Polský originál obsahuje jednu dvoudílnou povídku navíc - Topolny i Czwartek.\n\n\n"}
{"id": "727325", "url": "https://cs.wikipedia.org/wiki?curid=727325", "title": "Sainte-Vertu", "text": "Sainte-Vertu\n\nSainte-Vertu je francouzská obec v departementu Yonne, v regionu Burgundsko-Franche-Comté. V roce 2008 zde žilo 106 obyvatel. Leží u řeky Serein.\n\n"}
{"id": "727329", "url": "https://cs.wikipedia.org/wiki?curid=727329", "title": "Naujoji Akmenė", "text": "Naujoji Akmenė\n\nNaujoji Akmenė je okresní město v severozápadní části Litvy, v Žemaitsku, v severozápadní části Šiauliajského kraje, protékají říčky Agluona a její přítok Žaras, je zde konečná stanice železniční trati Venta - Naujoji Akmenė; paralelně s touto tratí je také silnice č. 156. Ve městě je kostel Seslání Ducha svatého (vysvěcen 1999, kulturní dům (od r. 1958) okresní nemocnice, pensionát, pošta (PSČ LT-85001), okresní soud, jsou zde dvě botanické zahrady, veřejná knihovna, gymnázium, 2 školy, 2 mateřské školy se základní školou, jesle.\n\nOkolí bylo obýváno Zemgaly. V roce 1652 je na místě dnešního města zmiňována vesnice Karpėnai.\nSamo město je velmi mladé: 27. července 1945 vláda Litevské SSR přijala rozhodnutí v Karpėnech postavit cementárnu, protože v okolí je dostatek vápence na výrobu cementu. Cementárna i město vyrostly prakticky \"na zelené louce\", na jejich stavbě se kromě stavařů podíleli i vězni, obojí byli ubytováni narycho v provizorních dřevěných barácích nebo prostě ve stanech. V roce 1952 byla spuštěna výroba. 31. ledna byla z nařízení Nejvyššího sovětu Litevské SSR vesnice Karpėnai přejmenována na \"sídlo městského typu\" Naujoji Akmenė. V roce 1962 bylo hlavní město okresu Akmenė přeneseno z Akmenė do \"Naujoji Akmenė\" - o 12 km na severovýchod. 25.8.1965 Naujoji Akmenė dostala městská práva. Dominující postavení ve městě měla cementárna, tehdy pod názvem \"Darbo raudonosios vėliavos ordino SSRS 50-mečio cemento ir šiferio gamybinis susivienijimas „Akmencementas“\", tedy Výrobní sdružení cementu a azbestu řádu rudé zástavy práce 50. výročí SSSR „Akmencementas“\". V nejlepších dobách se během čtyř hodin vyrobilo tolik cementu, že to stačilo na postavení paneláku o 100 bytech. \n17.4.1998 byl schválen městský znak Naujoji Akmenė.\n\n"}
{"id": "727350", "url": "https://cs.wikipedia.org/wiki?curid=727350", "title": "Che-jüan", "text": "Che-jüan\n\nChe-jüan ( ) je městská prefektura v Čínské lidové republice. Má rozlohu 15 478 čtverečních kilometrů a žije zde přes tři miliony obyvatel.\n"}
{"id": "727354", "url": "https://cs.wikipedia.org/wiki?curid=727354", "title": "Jules A. Hoffmann", "text": "Jules A. Hoffmann\n\nJules A. Hoffmann (* 2. srpna 1941, Echternach, Lucembursko) je francouzský biolog lucemburského původu, ředitel výzkumu a člen správní rady Národního centra vědeckého výzkumu (National Center of Scientific Research, CNRS) ve Štrasburku. Od roku 1992 je členem Francouzské akademie věd, v níž v letech 2007–2008 zastával funkci prezidenta. \n\nSpolu s Brucem Beutlerem obdržel Nobelovu cenu za fyziologii a lékařství pro rok 2011 za „objev týkající se aktivace vrozené imunity.“ Třetím nositelem ceny z daného roku, který získal polovinu z celkové finanční odměny, se stal Ralph M. Steinman za „objev dendritických buněk a jejich role v rámci získané imunity.“\n\nHoffman se svou skupinou přispěli k poznání vrozené imunity především tím, že v roce 1996 jako první popsali \"Toll\" geny v rámci imunitního systému octomilky a uvedli jejich klíčovou roli při potlačení vzniku plísňové infekce, aktivací syntézy bakteriostatických peptidů. \n\nPregraduální obory zoologie, chemie a obecná biologie, stejně jako postgraduální studium biologie (Ph.D., 1969) absolvoval na Štrasburské univerzitě. Postdoktorální pobyt strávil v letech 1973–1974 na západoněmeckém pracovišti Institut für Physiologische Chemie Philipps-Universität v Marburgu.\n\nV období 1964–1968 byl postgraduálním vědeckým pracovníkem v laboratoři CNRS, kde se zabýval výzkumem krevních buněk u sarančat, od roku 1969 pak vědcem této instituce. V roce 1974 byl jmenován ředitelem výzkumu Štrasburské univerzity. V letech 1978–2005 působil také jako ředitel výzkumné skupiny CNRS – Imunitní odpověď a vývoj u hmyzu. Mezi lety 1993–2005 byl ředitelem Institutu molekulární a buněčné biologie CNRS ve Štrasburku.\n\nHlavní doménou vědecké práce je výzkum hmyzí imunity a hormonů. Od octomilek, přešel na složitější organizmus – komára rodu Anopheles. \nJe členem Německé akademie věd Leopoldina, Francouzské národní akademie věd, Akademie Europaea, Evropské organizace molekulární biologie (European Molecular Biology Organization, EMBO), Národní akademie věd Spojených států amerických a Ruské akademie věd.\n\n\n"}
{"id": "727356", "url": "https://cs.wikipedia.org/wiki?curid=727356", "title": "Alois Nebel (film)", "text": "Alois Nebel (film)\n\nAlois Nebel je český film debutujícího režiséra Tomáše Luňáka z roku 2011, natočený podle stejnojmenného grafického románu scenáristy Jaroslava Rudiše a výtvarníka Jaromíra 99. Pro zachování atmosféry předlohy bylo využito animační techniky rotoskopie. Filmaři nejprve natočili klasické scény s herci, tyto scény byly následně políčko po políčku obkresleny. Titulní roli ztvárnil Miroslav Krobot. Film měl světovou premiéru na festivalu v Benátkách, za Českou republiku byl navržen na Oscara v kategorii Nejlepší cizojazyčný film.\n\nPremiéra na televizních obrazovkách se uskutečnila 31. 8. 2013. Stal se tak prvním filmem, který byl odvysílán na novém kanálu ČT art.\n\nRozpočet filmu činil 80 miliónů korun. V Česku na něj do kina přišlo 120 000 diváků (producent Strnad tvrdí, že čekal maximálně 30 000, ale povedla se kampaň a klip s Václavem Neckářem) a vydělal 10,8 miliónu Kč. Z vydělaných peněz si větší část (necelých šest miliónů) nechala kina, 600 000 distributor, takže pro tvůrce zbylo 4,3 miliónů Kč. Film získal dotaci ze Státního fondu České republiky pro podporu a rozvoj české kinematografie 17 miliónů Kč, přes německého a slovenského koproducenta získal také grant z německého fondu a slovenského ministerstva kultury. Film podpořila i Česká televize. Producent filmu také vyjednával sponzorství s Českými drahami, RWE či Českou spořitelnou, ale jednání nedopadla.\n\n\nHudbu k filmu složili zkušený zvukař Ondřej Ježek a Petr Kružík, kytarista skupiny Jaromíra Švejdíka Priessnitz. Na sountracku se kromě instrumentálních skladeb doplněných o dialogy z filmu objevily i dvě skladby skupiny Umakart (Jaromír Švejdík, Dušan Neuwerth, Jan P. Muchow, Jiří Hradil, Tomáš Neuwerth) ve kterých jako hosté zazpívali Václav Neckář a Marie Rottrová, dále jedna skladeb skupiny The Bombers s Václavem Koubkem a píseň „Mimosezóna“ od skupiny Priessnitz.\n\nPrvní týden prodeje začal soundtrack jako šesté nejprodávanější album v České republice, mezi dvaceti nejprodávanějšími alby se držel dohromady 20 týdnů.\n\nK vánoční baladě „Půlnoční“ Václava Neckáře doprovázeného Umakartem vzniklo hudební video. V klipu se střídají sekvence z filmu s černobílými záběry, které Neckář se skupinou natočili ve Fantově kavárně na pražském hlavním nádraží. Video se rychle stalo populární na sociálních sítích, výkon Václava Neckáře byl některými kritiky hodnocen jako comeback roku. Skladba získala Anděla v kategorii skladba roku, videoklip pak v kategorii videoklip roku. Skladba byla ve 48. týdnu roku 2011 nejhranější v českých rádiích, mezi 20 nejhranějšími se dohrmady držela 8 týdnů.\n\n\nV pražské galerii Langhans probíhala od 29. září do 13. listopadu 2011 výstava fotografií Dušana Tománka \"Alois Nebel ve fotografii\". Černobílé fotky zachycují atmosféru natáčení filmu.\n\nFilm získal na Cenách české filmové kritiky 2011 cenu za nejlepší původní hudbu. Nominován byl také v kategoriích nejlepší film, nejlepší režie, nejlepší kamera a Miroslav Krobot byl nominován na cenu za nejlepší mužský herecký výkon v hlavní roli.\n\nV rámci cen Český lev 2011 získal cenu za nejlepší hudbu, zvuk a výtvarné řešení. Nominován byl do cen o nejlepší film, režii, kameru, střih a mužský herecký výkon ve vedlejší roli pro Karla Rodena. Získal také cenu pro nejlepší plakát.\n\nRoku 2012 byl oceněn Evropskou filmovou cenou jako nejlepší animovaný film roku.\n\n"}
{"id": "727362", "url": "https://cs.wikipedia.org/wiki?curid=727362", "title": "Kakofonie", "text": "Kakofonie\n\nKakofonie (z řeckého κακός [kakós], „špatný“ a φωνή [phōné], „zvuk“) je zvukový nesoulad (nelibozvučnost) v hudbě nebo řeči.\n\nVzniká nejčastěji zřetězením obtížně vyslovitelných, podobně znějících nebo přízvučných slabik.\n\nKakofonie se záměrně využívá pro vytváření slovních hříček s expresivní (většinou komickou) funkcí.\nPříklad: „Nesnese se se sestrou.“\n\nTermín se také používá v přeneseném významu pro nejednotnost a neshody mezi lidmi („politická kakofonie“).\n\nOpakem kakofonie je eufonie.\n"}
{"id": "727363", "url": "https://cs.wikipedia.org/wiki?curid=727363", "title": "Jedničková soustava", "text": "Jedničková soustava\n\nJedničková soustava (též unární soustava) je nepoziční číselná soustava, která umožňuje zápis pouze kladných celých čísel. Čísla se zapisují jediným znakem ve významu jedna, zpravidla rovná čára, nejběžněji svislá, ve strojním zpracování pak „1“. Další počty a čísla se zapisují opakováním tohoto znaku tolikrát, až je počet naplněn, např. 3 je jedničkově „111“ a deset je „1111111111“.\n\nJedničková soustava je nejjednodušší možná číselná soustava a historický základ všech ostatních.\n\nJedná se o aditivní soustavu, protože 3, zapsané jako = \"111\" vyplývá z faktu, že\n\nZvláštností aritmetických výpočtů v jedničkové soustavě je, že spočívají v mechanickém „slepování“ a „rozkrajování“ čísel, např. součet „111“ (3) a „11111“ (5)\nRozdíl čísel „11111“ a „111“ zjistíme porovnáním jejich délek a ponecháme „co přesahuje“:\n\nJedničková soustava byla základem pro zápis prvních tří číslic hindsko-arabského číslicového systému, tedy i současných arabských číslic jedničky, dvojky (dva pruhy) a trojky (3 pruhy), ale též pro číslice římské a čínské.\n\nJedničková soustava se běžně používá při počítání opakovaných událostí, například\n\nTento systém je nepraktický pro větší čísla, např. 100, pro další ruční zpracování bez použití strojů. Proto bývá doplňován dalšími prvky (znaky), např. přeškrtnutím. Tím ovšem vzniká další celistvý znak s významem, např. 5 nebo 10, jako na obrázku.\n\nV teorii automatů se při kódování informací pro Turingovy stroje často používá kódování čísel pomocí jedničkové soustavy. Britský matematik Alan Turing dokázal, že pomocí poměrně jednoduchého formalismu nazývaného na jeho počest Turingův stroj lze provádět všechny aritmetické výpočty, a že Turingův stroj lze považovat za model univerzálního počítače (lze sestrojit univerzální Turingův stroj, který je schopen emulovat činnost libovolného Turingova stroje); s jeho pomocí lze také dokázat, že problém zastavení Turingova stroje je algoritmicky neřešitelný.\n\nZajímavostí je, že pro zjištění hodnoty zápisu čísla v jedničkové soustavě lze použít vzorec pro výpočet hodnoty zápisu čísla v poziční číselné soustavě o základu formula_1, do kterého dosadíme formula_2:\n\nDíky tomu lze jedničkovou soustavu považovat za degenerovaný případ poziční soustavy. Nemá však základní vlastnost pozičních soustav, u nichž hodnota číslice závisí na jejím umístění v zápisu čísla, nepoužívá číslici nula, ani neumožňuje zápis racionálních čísel.\n\n\n"}
{"id": "727367", "url": "https://cs.wikipedia.org/wiki?curid=727367", "title": "Jiří Večerek", "text": "Jiří Večerek\n\nJiří Večerek (* 4. srpna 1943 Ostrava) je bývalý český fotbalový obránce a reprezentant Československa.\n\nV československé lize hrál jako obránce za Baník Ostrava v letech 1963 až 1972. Nastoupil ve 165 ligových utkáních, v nichž dal 8 gólů. Za československou reprezentaci odehrál v roce 1970 dvě utkání. Byl členem týmu Československa na olympijských hrách 1968 v Mexiku, kde dal jeden gól. V Poháru UEFA nastoupil ve 2 utkáních.\n\n\n"}
{"id": "727368", "url": "https://cs.wikipedia.org/wiki?curid=727368", "title": "František Valošek", "text": "František Valošek\n\nFrantišek Valošek (* 12. července 1937 Frýdek-Místek) je bývalý československý fotbalista, útočník, reprezentant Československa.\n\nV československé lize hrál za Baník Ostrava. Nastoupil ve 151 ligových utkáních a dal 54 gólů. Za československou reprezentaci nastoupil v letech 1961–1965 v šesti utkáních. Byl členem stříbrného týmu Československa na olympijských hrách v Tokiu 1964.\n\n\n"}
{"id": "727371", "url": "https://cs.wikipedia.org/wiki?curid=727371", "title": "Stevensův průsmyk", "text": "Stevensův průsmyk\n\nStevensův průsmyk je horský průsmyk přes Kaskádové pohoří na hranicích okresů King a Chelan v americkém státě Washington. Jeho nadmořská výška je 1 236 metrů.\n\nPřes průsmyk prochází pohořím dálnice U. S. Route 2, která zde dosahuje své nejvyšší nadmořské výšky 1 238 metrů. Kaskádový tunel železniční společnosti BNSF Railway prochází 400 metrů pod vrcholem průsmyku.\n\nZdejší rekreační středisko obsahuje lyžařské středisko Stevens Pass, které leží na horách Cowboy Mountain a Big Chief Mountain. Transkontinentální turistická stezka Pacific Crest Trail v průsmyku přechází dálnici U. S. Route 2.\n\nSvé jméno nese po Johnu Franku Stevensovi, který jako první běloch průsmyk objevil. Původní obyvatelé už dříve o průsmyku věděli, ale o indiánských cestách přes pohoří se příliš mnoho neví. Stará indiánská stezka vedoucí Cadyho průsmykem a spojující severní rameno Skykomišské řeky s řekou Wenatchee, byla však používána pionýry už od začátku 19. století. V roce 1872 se Hubert C. Ward, jenž prozkoumával oblast pro Northern Pacific Railway, od indiánů dozvěděl, že se jeden nízký průsmyk nachází u pramene potoka Nason Creek, přítoku řeky Wenatchee. Průsmyk měl podle nich vézt právě k pramenům Skykomišské řeky. Později, v roce 1887, se Albert Bowman Rogers, který, stejně jako Stevens, pracoval pro Great Northern Railway, od indiánů dozvěděl, že Skykomišská řeka a Nason Creek mají své prameny blízko u sebe, ale ještě nikdo, ani indiáni, ani běloši, oblast potoka nenavštívil. Avšak ani Rogers, ani White neměli čas důkladně prozkoumat oblast potoka. Až v roce 1890 tak učinil John Stevens, který našel průsmyk a rozhodl, že se jedná o nejlepší cestu k překročení Severních Kaskád. Do deníku napsal, že nenašel známky využití průsmyku, kde se nenacházely žádné stezky, značky, tábořiště ani ohniště v okruhu zhruba 15 kilometrů každým směrem, a že průsmyk byl velice hustě zalesněn a pokryt téměř neproniknutelnou vegetací.\n\n23. února 1910 dva vlaky společnosti Great Northern, místní vlak \"Seattle Express\" č. 25 a poštovní rychlík č. 27, uvízly na kolejích stanice Cascade Tunnel ve Stevensově průsmyku, jelikož oblast zasáhlo těžké sněžení a laviny. O šest dní později, 1. března, lavina odhodila oba vlaky odhodila 45 metrů dolů do řeky Tye, kde pohřbila vlaky ve sněhu. Wellingtonská lavina má na svědomí 96 životů, z čehož 35 jich bylo cestujících a 61 zaměstnanců železnice, což z ní udělalo jednu z největších katastrof v historii americké železniční dopravy.\n\nO více než sto let později, v únoru 2012, se nedaleko cesty Tunnel Canyon Creek Road strhla lavina, která usmrtila tři nebo čtyři zkušené běžce na lyžích, včetně marketingové ředitele zdejšího lyžařského střediska. Profesionální lyžařka, Elyse Saugstad, která měla lavinový airbag, přežila i přesto, že ji lavina odhodila 600 metrů dolů.\n"}
{"id": "727372", "url": "https://cs.wikipedia.org/wiki?curid=727372", "title": "Snoqualmijský průsmyk", "text": "Snoqualmijský průsmyk\n\nSnoqualmijský průsmyk je horský průsmyk, který používá mezistátní dálnice Interstate 90 k překročení Kaskádového pohoří. Jeho vrchol má nadmořskou výšku 921 metrů a leží na hranici okresů King a Kittitas v americkém státě Washington. Jedná se o největší ze tří cest přes Kaskádové pohoří, které jsou otevřeny po celý rok, kam patří také Stevensův průsmyk na severu a Bílý průsmyk na jihu. Tudy procházející Interstate 90 je hlavní komerční spojkou mezi Seattlem a místy východně od pohoří a denně tudy projede průměrně 27 087 vozidel. \n\nPo průsmyku je pojmenovaná obec, která v něm leží, Snoqualmie Pass. Jak obec, tak průsmyk nesou své jméno po Indiánském kmeni Snoqualmieů, kteří původně obývali Snoqualmijské údolí západně od průsmyku.\n\nÚzemí okolo průsmyku je poseto četnými horskými chatami, které sezónně obývají obyvatelé metropolitní oblasti Seattle. Obec má asi 150 permanentních rezidentů. Nejvíce se zde provozují zimní sporty, ale venkovní rekreace je zde provozovatelná po celý rok.\n\nTranskontinentální turistická stezka Pacific Crest Trail prochází průsmykem, který poskytuje i ostatní turistické stezky, které mohou být v létě použity k pěší turistice a šplhání, v zimě k běhu na lyžích a chůzi ve sněžnicích.\n\nV průsmyku se nachází také The Summit at Snoqualmie, skupina lyžařských středisek, kterou provozuje společnost Boyne USA Resorts. Skládá se ze čtyř středisek, kterými jsou Alpental, Summit West, Summit Central a Summit East. Jedná se o nejbližší lyžařská střediska k Seattlu, takže o víkendech jsou často přeplněná.\n\nV zimě jsou východně od průsmyku obzvlášť populární sněžné skútry. V létě oblaka křižují paraglidingoví a hang glideroví nadšenci, kteří přistávají u jezera Keechelus.\n\nSnoqualmijský průsmyk dobře znali místní původní obyvatelé. Společnost Hudsonova zálivu sem vysílala na začátku předminulého století trapery a obchodníky, kteří věděli o průsmyku, ale informace o jeho využití jsou nejasné. Dost možná ho jako jeden z prvních bělochů využil A. C. Anderson, který vedl svůj dobytek přes pohoří v roce 1841 skrz průsmyk, který nazval Sinahomišským.\n\nGeorge B. McClellan a jeho poručík Abiel W. Tinkham prozkoumali okolí průsmyku v letech 1853 a 1854. Jejich cílem bylo najít průsmyk, který by byl pro železnici vhodnější než Nacheský průsmyk, kde pohoří překračovala Nacheská stezka. Začali na východě a dostali se až k Yakimskému průsmyku. Tinkham pak pokračoval po západní straně po proudu řeky Cedar. McClellan se kvůli nepříznivým zprávám od Indiánů rozhodl průsmyk samotný neprozkoumat.\n\nV roce 1856 major J. H. H. Van Bokkelen z dobrovolnické milice teritoria Washington prošel průsmykem na průzkumné misi. V roce 1858 se skrz průsmyk vydalo několik koní s nákladem, kteří mířil do dolů na východní straně hor. V roce 1865 několik obyvatel Seattlu, včetně Arthura A. Dennyho prozkoumalo řeku Cedar, Snoqualmijský průsmyk a Nacheský průsmyk. Poté ohlásili, že Snoqualmijský průsmyk je lepší cestou přes pohoří než stará Indiánská cesta přes Yakimský průsmyk. V roce 1867 tak byla přes průsmyk postavena placená cesta. Sice ji mohly používat i vozy, ale dlouhá léta je využívaly pouze koně s náklady a honáci dobytka.\n\nŽeleznice Chicago, Milwaukee and St. Paul Railway dokončila trať skrz průsmyk v roce 1909. Ve stejném roce byla postavena i vylepšená cesta pro vozy. Dálnice zde byla otevřena roku 1915. \n\nV roce 1927 dostala dálnice oficiální označení U.S. Route 10 a v roce 1931 byla poprvé na zimu ošetřena pluhem a otevřena. V roce 1933 byl na průsmyku vyznačen první lyžařský svah a v roce 1934 byla dálnice konečně zpevněna.\n\nV roce 1969 byla v průsmyku vybudována mezistátní dálnice Interstate 90 a v roce 1980 byla založena společnost Mountains to Sound Greenway Trust, jejíž cílem je chránit malebnost dálničního koridoru v okolí průsmyku.\n"}
{"id": "727377", "url": "https://cs.wikipedia.org/wiki?curid=727377", "title": "Karel Lichtnégl", "text": "Karel Lichtnégl\n\nKarel Lichtnégl (30. srpna 1936 Hodonín – 15. ledna 2015 Brno) byl český fotbalový útočník a československý reprezentant. Jeho bratranec Petr Svoboda byl rovněž prvoligovým fotbalistou. S Václavem Horákem a Antonínem Bradáčem drží dosud nepřekonaný ligový rekord – hattrick za tři minuty – jehož docílil proti Spartaku Praha Sokolovo (dobový název Sparty) v brněnském utkání v neděli 9. dubna 1961 (hráno Za Lužánkami, RH Brno zvítězila 5:3).\n\nHodonínský rodák a odchovanec začínal v lize ve Slavii Praha pod Josefem Bicanem. Po základní vojenské službě v pardubické Dukle hrál za Rudou hvězdu Brno a Spartak ZJŠ Brno (dobový název Zbrojovky). Celkem v lize nastoupil ke 186 utkáním a dal 69 gólů. Za brněnské kluby nastřílel 4 hattricky (1 za RH, 3 za Zbrojovku), nastupoval zde vedle Vlastimila Bubníka, který mu nahrál na mnoho branek. Ve druhé polovině 60. let hrál dva roky v NHKG Ostrava. Kariéru ukončil v sezoně 1974/75 v divizním klubu KPS Brno.\n\nZa československou reprezentaci odehrál v letech 1963–1964 tři přátelská utkání, čtyři starty si připsal za reprezentační B-mužstvo. Byl členem stříbrného týmu Československa na Letních olympijských hrách 1964 v Tokiu, kde nastoupil v 5 utkáních a dal 2 góly. Celkem nastoupil v olympijském týmu Československa ke 14 utkáním, vsítil v nich 4 branky.\n\nZa Rudou hvězdu Brno odehrál 4 utkání v Poháru vítězů pohárů, aniž by skóroval (vše v premiérovém ročníku 1960/61). V dresu Spartaku ZJŠ Brno (dobový název Zbrojovky) zasáhl do 17 utkání Veletržního poháru (předchůdce Poháru UEFA), v nichž vstřelil 5 branek (1962/63: 2/0, 1963/64: 7/3, 1964/65: 1/0, 1965/66: 5/2, 1966/67: 2/0).\n\n"}
{"id": "727380", "url": "https://cs.wikipedia.org/wiki?curid=727380", "title": "Milan Staškovan", "text": "Milan Staškovan\n\nMilan Staškovan (3. června 1947 – 23. července 2014) byl slovenský fotbalový obránce a reprezentant Československa.\n\nJe rekordmanem v počtu prvoligových startů za Žilinu. V tomto klubu později pracoval na různých pozicích od sezony 1990/91 až do roku 2005 (sekretář, trenér, ředitel úseku mládeže). V hlasování odborníků a příznivců klubu se stal roku 1999 fotbalistou Žiliny 20. století a jeho dres je od roku 2008 vyvěšen v Síni slávy MŠK Žilina.\n\nV československé lize hrál za ZVL Žilina. Nastoupil ve 298 ligových utkáních a dal 2 góly. Za československou reprezentaci odehrál 15. října 1972 přátelské utkání s Polskem, které skončilo prohrou 0-3.\n\n"}
{"id": "727381", "url": "https://cs.wikipedia.org/wiki?curid=727381", "title": "Vojtech Varadin", "text": "Vojtech Varadin\n\nVojtech Varadin (27. září 1948 Trnava – 25. srpna 2018) byl slovenský fotbalista, pětinásobný mistr československé ligy a reprezentant Československa.\n\nZa československou reprezentaci odehrál v roce 1974 pět utkání. V československé lize hrál za Spartak Trnava (1967–1975) a Slovan Bratislava (1978–1981) převážně na postu obránce. Nastoupil ve 244 ligových utkáních a dal 16 golů. Se Spartakem Trnava získal v letech 1968, 1969, 1971, 1972 a 1973 pětkrát mistrovský titul. Vítěz Československého poháru 1971 a 1975. V Poháru mistrů evropských zemí nastoupil v 16 utkáních a v Poháru UEFA ve 4 utkáních.\n\n\n"}
{"id": "727389", "url": "https://cs.wikipedia.org/wiki?curid=727389", "title": "Daruvar", "text": "Daruvar\n\nDaruvar (německy Daruwar, maďarsky Daruvár, latinsky Aquae Balissae) je chorvatské město ležící v Slavonii známé jako místo s nejpočetnějším zastoupením české menšiny v Chorvatsku. Nachází se 130 km jihovýchodně od Záhřebu, a 150 km západně od Osijeku.\n\nŽije zde celkem 12 878 obyvatel. Z toho v samotném Daruvaru žije celkem 9 811 obyvatel. Občina města se dělí na:\n\nMěsto existuje již od 4. století př. n. l. Současný název město nese až od roku 1771.\n\nMěsto se nachází v oblasti s dlouhou historií, a brzy oslaví 2000. výročí od svého založení. Údolí, v němž leží město a léčebné lázně bylo podle archeologických nálezů osídleno již v době kamenné. Jeho novodobá historie započala ve 4. stol. př. n. l\n\nŘečtí a římští spisovatelé psali o panonsko-keltských kmenech, které obývaly tyto oblasti. Tyto oblasti pak nazvali \"Jazi\" (lassioi nebo lassi), což znamená ,uzdravení´´. Když Římané pronikli do Panonie, byli spojenci císaře Augusta.\n\nV roce 1837 byl Daruvar císařem Ferdinandem I. prohlášen mestysem (markt). V roce 1895 zaniká místní trh, a na jeho místě jsou postaveny nové lázně, první v kraji Požega. V této době zde také již vede železniční trať Barcs-Pakrácz, takže se místo stává rychle oblíbeným místem. Jak mezi turisty, tak mezi lázeňskými hosty.\n\nVe městě se v té době nacházely tři kostely, zámek, okresní soud a mramorové lomy (1890). 1663 tehdejších obyvatel nazývalo město \"Daruvarske Toplice\". To podle lázní, kterých se zde nacházelo pět již za doby římské. Byly to takzvané Thermae Jasornensen, s prameny o teplotě 42-46 °C.\n\nVe městě a jeho okolí žije kromě původních obyvatel také početná česká a srbská menšina, ta se ale po válce v první polovině devadesátých let minulého století podstatně zmenšila. Díky početné české populaci se Daruvar stal českým \"hlavním\" městem Chorvatska. Je zde česká školka, škola i české třídy gymnázia.\n\nPočasí:\nRoční průměrná teplota: 11.3 °C\nRoční průměrné srážky: 640.6 mm\n\nVzdálenosti:\n\n\n"}
{"id": "727395", "url": "https://cs.wikipedia.org/wiki?curid=727395", "title": "Dominika Křesťanová", "text": "Dominika Křesťanová\n\nDominika Křesťanová (* 1966) je česká překladatelka a redaktorka. Na Filozofické fakultě Univerzity Karlovy vystudovala moderní filologii, obor angličtina-norština. Překládá především irskou, anglickou a americkou beletrii. V minulosti pracovala též v redakci Readers' Digest a jako učitelka anglického jazyka na střední škole. Jejím otcem byl Jiří Šlitr.\n\nV letech 2005 a 2006 působila v porotě Ceny Josefa Jungmanna. Za svou překladatelskou činnost dvakrát obdržela od Obce překladatelů tvůrčí odměnu Ceny Josefa Jungmanna, a sice v roce 2003 za překlad knihy Petera Careyho \"Pravdivý příběh Neda Kellyho a jeho bandy\" a v roce 2009 za překlad knihy Anne Enrightové \"Shledání\". Její překlady ocenila též IBBY, která jí udělila Zlatou stuhu za rok 2006 za překlad knihy Philipa Pullmana \"Hodinový strojek\", stejnou cenu za rok 2008 za překlad knihy Philipa Reeva \"Tajemství prstenců Saturnu\" a roku 2010 za tutéž knihu Čestnou listinu IBBY.\n\n"}
{"id": "727398", "url": "https://cs.wikipedia.org/wiki?curid=727398", "title": "Wej", "text": "Wej\n\nWej může znamenat:\n\n\n"}
{"id": "727400", "url": "https://cs.wikipedia.org/wiki?curid=727400", "title": "Horní Pováží", "text": "Horní Pováží\n\nHorní Pováží (Severopovážský region cestovního ruchu) nebo v některých textech Severní Pováží je slovenský region a region cestovního ruchu.\n\nJako region cestovního ruchu oficiálně zahrnuje:\nPoslední dva okresy se často od regionu odčleňují pod názvem Kysuce.\n\nHorní Pováží patří také mezi poměrně hustá městská uskupení na Slovensku, obvykle se tímto termínem označuje tzv. aglomerace Horní Pováží.\n"}
{"id": "727402", "url": "https://cs.wikipedia.org/wiki?curid=727402", "title": "Horní Zemplín", "text": "Horní Zemplín\n\nHorní Zemplín (Hornozemplínský region cestovního ruchu) je slovenský region a region cestovního ruchu.\n\nJako region cestovního ruchu oficiálně zahrnuje:\n"}
{"id": "727404", "url": "https://cs.wikipedia.org/wiki?curid=727404", "title": "Nachal Švut", "text": "Nachal Švut\n\nNachal Švut ( נחל שבות) je vádí na Západním břehu Jordánu v Judských horách.\n\nZačíná v nadmořské výšce přes 900 metrů na hřebenu Judských hor na Západním břehu Jordánu jižně od izraelské osady Alon Švut v regionu Guš Ecion. Vede pak hlubokým údolím s terasovitými, zemědělsky využívanými svahy k jihu. Míjí z východu osadu Kfar Ecion. Pak se stáčí k jihovýchodu a zapojuje se do návazných vádí v povodí Arugotu v povodí Mrtvého moře.\n\n"}
{"id": "727408", "url": "https://cs.wikipedia.org/wiki?curid=727408", "title": "Nachal Ben Ja'ir", "text": "Nachal Ben Ja'ir\n\nNachal Ben Ja'ir ( נחל בן יאיר) je vádí v jižním Izraeli, na pomezí severovýchodního okraje Negevské pouště a v Judské poušti.\n\nZačíná v nadmořské výšce okolo 300 metrů kopcovité neosídlené pouštní krajině, na východních svazích hory Har Ben Ja'ir přes 10 kilometrů severovýchodně od města Arad. Směřuje pak k východu přičemž prudce klesá do příkopové propadliny u Mrtvého moře přes skalní stupeň Ma'ale Ben Ja'ir. Jižně odtud vede paralelně s tokem vádí lokální silnice číslo 3199. Do sníženiny Mrtvého moře vstupuje vádí cca 1,5 kilometru severně od starověké pevnosti Masada. Podchází dálnici číslo 90 a ústí do Mrtvého moře, respektive do umělého kanálu, který spojuje jižní a severní část Mrtvého moře (střední část kvůli poklesu stavu vody vyschla).\n\n"}
{"id": "727416", "url": "https://cs.wikipedia.org/wiki?curid=727416", "title": "Nachal Mecada", "text": "Nachal Mecada\n\nNachal Mecada ( נחל מצדה) je vádí v jižním Izraeli, na pomezí severovýchodního okraje Negevské pouště a v Judské poušti.\n\nZačíná v nadmořské výšce okolo 350 metrů kopcovité neosídlené pouštní krajině, jihozápadně od hory Har Ben Ja'ir cca 10 kilometrů severovýchodně od města Arad. Směřuje pak k východu přičemž prudce klesá do příkopové propadliny u Mrtvého moře přes skalní stupeň Ma'ale Ben Ja'ir. Severně odtud vede paralelně s tokem vádí lokální silnice číslo 3199. Do sníženiny Mrtvého moře vstupuje vádí na jižním okraji starověké pevnosti Masada. Podchází dálnici číslo 90 a ústí do Mrtvého moře, respektive do umělého kanálu, který spojuje jižní a severní část Mrtvého moře (střední část kvůli poklesu stavu vody vyschla).\n\n"}
{"id": "727425", "url": "https://cs.wikipedia.org/wiki?curid=727425", "title": "Nachal Rachaf", "text": "Nachal Rachaf\n\nNachal Rachaf ( נחל רחף) je vádí v jižním Izraeli, na pomezí severovýchodního okraje Negevské pouště a v Judské poušti.\n\nZačíná v nadmořské výšce přes 500 metrů kopcovité neosídlené pouštní krajině, cca 4 kilometry severovýchodně od města Arad. Směřuje pak k severovýchodu, severozápadně odtud vede paralelně s tokem vádí lokální silnice číslo 3199. Vstupuje poté do nevelké sníženiny Bik'at Kana'im. Od jihozápadu sem ústí vádí Nachal Sal'am. Stáčí se okolo hory Har Menachem k jihovýchodu, přičemž od severu přijímá vádí Nachal Adina, které sem vede podél západních svahů hory Har Kana'im. Vádí vede hlubokým, turisticky využívaným kaňonem a prudce klesá do příkopové propadliny u Mrtvého moře. Nachází se tu několik skalních stupňů a vodopádů. Jižně od hory Har Jonatan sem od západu ústí vádí Nachal Kidod s přítokem Nachal Menachem. V následujícím úseku vádí směřuje k severovýchodu mírně zvlněnou pouštní krajinou. Zleva sem od severozápadu ústí vádí Nachal Emunim. Následuje další prudký pokles do propadliny Mrtvého moře, opět doprovázený turisticky využívanými skalními stupni a vodopády. Do sníženiny Mrtvého moře vstupuje vádí cca 3 kilometry jižně od starověké pevnosti Masada. Zleva sem od západu ústí vádí Nachal Kana'im. Podchází dálnici číslo 90 a ústí do Mrtvého moře, respektive do umělého kanálu, který spojuje jižní a severní část Mrtvého moře (střední část kvůli poklesu stavu vody vyschla).\n\n"}
{"id": "727427", "url": "https://cs.wikipedia.org/wiki?curid=727427", "title": "Saffron Burrowsová", "text": "Saffron Burrowsová\n\nSaffron Dominique Burrowsová (* 22. října 1972, Londýn) je anglická herečka a bývalá modelka, která ztvárnila roli vyšetřovatelky Sereny Stevensové v seriálu \"\" a jako Lorraine Wellerová se představila v \"Kauzách z Bostonu\".\n\nNarodila se v roce 1972 v Londýně do politicky aktivní rodiny; oba rodiče jsou socialisté. Otec je architekt a pedagog, matka Susie Borrowsová pracuje jako učitelka a řadí se ke stoupenkyním feminismu.\n\nV patnácti letech ji objevil modelingový agent Beth Boldt a dívka vysoká 180 centimetrů zahájila kariéru modelky.\n\nVe filmu debutovala v roce 1993 snímkem \"Ve jménu otce\". První významnou rolí se stala postava ambiciozní Irky v \"Šanci pro lásku\" (1995). Dále hrála ve filmech \"Hotel de Love\" (1996), v science fiction \"Wing Commander\" (1999), thrilleru \"Útok z hlubin\" a v experimentálním projektu \"Ztráta sexuální nevinnosti\". Roku 1999 pak ve snímcích \"Miss Julie\" a \"Časový kód\".\n\nV roce 2004 ztvárnila Andromaché ve velkorozpočtovém filmu \"Troja\" a také se objevila v \"Dokonalé rase\". V lednu 2005 se představila v roli Janey v rámci světové premiéry divadelní hry \"Earthly Paradise\" scény Almeidara, a 30. října téhož roku pak po boku Christophera Ecclestona na londýnské scéně Old Vic v představení rozloženého do celého dne s názvem \"Night Sky\".\n\nStátní návladní Lorraine Wellerovou si zahrála ve čtvrté sezóně (2007–2008) seriálu amerického kanálu ABC \"Kauzy z Bostonu\". V seriálu \"My Own Worst Enemy\" produkovaném NBC účinkovala až do jeho zrušení.\n\nV roce 2008 hrála v nezávislém snímku \"Kytara\", jenž měl premiéru na Sundance Film Festival, a také byla obsazena do jedné z hlavních rolí v kriminálním filmu o bankovní loupeži \"Čistá práce\".\n\nRoku 2010 účinkovala jako detektiv Serena Stevensová v seriálu \"\", v němž nahradila Julianne Nicholsonovou. Její postava skončila po deváté řadě.\n\nNa podzim 2010 pracovala jako modelka pro firmu Marks & Spencer v rámci její prezentace nové řady Portfolio.\n\nJe blízkou přítelkyní politika Tonyho Benna. Stejně jako její rodiče se řadí mezi socialisty a vyjádřila obdiv k bývalé prezidentské kandidátce a francouzské socialistické političce Ségolène Royalové. V jedenácti letech se připojila k protirasistickému hnutí a později se stala viceprezidentkou Národního hnutí za občanská práva (National Civil Rights Movement).\n\nV roce 1999 během rozhovoru pro časopis \"Film Unlimited\" prozradila, že měla lesbické partnerky. Řadu let udržovala partnerský vztah s filmovým režisérem Mikem Figgisem, objevila se v několika jeho snímcích včetně \"Miss Julie\". Předtím žila dva roky s hercem Alanem Cummingem.\n\nPo rozchodu s Figgisem navázala poměr s herečkou Fionou Shawovou, s níž hrála v divadelní hře \"The PowerBook\" na scéně národního divadla National Theatre. Obě ztvárnily role milenek.\n\nV roce 2006 ji periodikum \"The Independent\" uvedlo jako devadesátou nejvlivnější homosexuální osobu ve Spojeném království.\n\nBlockbuster Entertainment Award\n\nScreen Actors Guild Awards\n\n"}
{"id": "727429", "url": "https://cs.wikipedia.org/wiki?curid=727429", "title": "Košický region", "text": "Košický region\n\nKošický region (cestovního ruchu), v některých textech Košice a okolí nebo Abov, je slovenský region a region cestovního ruchu. Odpovídá zhruba části Abovsko-turňanské župy, která roku 1918 připadla Československu.\n\nJak region cestovního ruchu oficiálně zahrnuje:\n\nV roce 1918 (potvrzeno Trianonskou smlouvou r. 1920) se severní část Abovsko-turňanské župy stala součástí Československa a jižní část Maďarska. Abovsko-turňanská župa na československém území dále existovala až do 31. 12. 1922, kdy se stala součástí Košické župy a několik vesnic Podtatranské župy, které zanikly v roce 1928.\n\nBěhem 2. světové války byla většina československé části Abova obsazena Maďarskem a připojena k tamní župě Abaúj-Torna s centrem v Košicích. Po skončení války byly obnoveny předválečné hranice. V současnosti je region součástí Košického kraje.\n\nPo ekonomické stránce patří region v současnosti mezi bohatší slovenské regiony, je to však zejména zásluhou Košic.\n\n\nV současnosti převažují v slovenské části Abova Slováci. Maďaři tvoří asi 9 % obyvatelstva.\n\n"}
{"id": "727432", "url": "https://cs.wikipedia.org/wiki?curid=727432", "title": "Nachal Sal'am", "text": "Nachal Sal'am\n\nNachal Sal'am ( נחל סלעם) je vádí v jižním Izraeli, na pomezí severovýchodního okraje Negevské pouště a v Judské poušti.\n\nZačíná v nadmořské výšce okolo 600 metrů v kopcovité neosídlené pouštní krajině, cca 2 kilometry severovýchodně od města Arad. Směřuje pak k severovýchodu. Vede okolo hory Har Menachem, poté vstupuje do nevelké sníženiny Bik'at Kana'im, kde ústí zprava do vádí Nachal Rachaf, které jeho vody odvádí do Mrtvého moře.\n\n"}
{"id": "727436", "url": "https://cs.wikipedia.org/wiki?curid=727436", "title": "Nachal Adina", "text": "Nachal Adina\n\nNachal Adina ( נחל עדינא) je vádí v jižním Izraeli, na pomezí severovýchodního okraje Negevské pouště a v Judské poušti.\n\nZačíná v nadmořské výšce okolo 400 metrů v kopcovité neosídlené pouštní krajině, cca 9 kilometrů severovýchodně od města Arad na svazích vrchu Giv'at Gadni. Směřuje pak k jihu, vstupuje do nevelké sníženiny Bik'at Kana'im, podchází lokální silnici číslo 3199, ze západu míjí horu Har Kana'im. Severovýchodně od hory Har Menachem, poté ústí zleva do vádí Nachal Rachaf, které jeho vody odvádí do Mrtvého moře.\n\n"}
{"id": "727438", "url": "https://cs.wikipedia.org/wiki?curid=727438", "title": "Johann Georg Pisendel", "text": "Johann Georg Pisendel\n\nJohann Georg Pisendel (26. prosince 1687, Cadolzburg – 25. listopadu 1755, Drážďany) byl německý houslista a skladatel období vrcholného baroka.\n\nKapelník dvorního orchestru v Drážďanech. Přítel českého skladatele Jana Dismase Zelenky.\n"}
{"id": "727441", "url": "https://cs.wikipedia.org/wiki?curid=727441", "title": "Filmová kamera", "text": "Filmová kamera\n\nFilmová kamera je technické optické zařízení, jehož prostřednictvím je možno zachytit obrazy pro kinematografii,\ntelevizi apod. Jde vlastně o velký speciální fotoaparát, upravený pro kontinuální fotografování.\n\nPrincipem záznamů obrazu filmovou kamerou je kontinuální exponování obrazů na filmový pás, přičemž časové intervaly mezi\njednotlivými snímky musí být kratší jako hranice rozpoznatelnosti lidského oka, které není schopno\n(vlivem setrvačnosti lidského oka) rozlišit dva po sobě následující obrazy.\nPokud následují za sebou dva obrazy rychleji než za 1/16 sekundy lidské oko tento fakt není schopno zachytit a lidský mozek vnímat.\n\nPři promítání (ve filmové promítačce) takto nasnímaných obrazů stejnou rychlostí, jakou byl původní\nobraz nasnímán filmovou kamerou (typicky 24 krát za sekundu), lidské oko vnímá obraz jako kontinuálně se pohybující\n(obrazy se v lidském mozku slévají dohromady).\n\nKamera vychází z principu běžného fotoaparátu známému z klasické fotografie. V kameře tedy dochází k tomu, že na filmový pás (kinofilm) přístroj pořizuje v pravidelných časových intervalech jednu fotografii za druhou (typicky tedy 24 fotografií za sekundu).\n\nObdobně jako klasický fotoaparát obsahuje filmová kamera objektiv, který převádí dopadající venkovní světlo na vnitřní filmový pás. Filmová kamera je také vybavena závěrkou určenou k regulaci clony a vlastní clonkou zajišťující expozice snímků v daný přesný časový okamžik. Na rozdíl od klasického fotoaparátu se film pohybuje v kameře prakticky pravidelně krokově s velmi přesným konstantním intervalem. Oba pohyby, tedy pohyb závěrky i pohyb filmu zde musí být velmi přesně vzájemně sesynchronizovány. Důležitá je zde i naprosto přesná poloha filmového pásu, který se v kameře pohybuje pomocí důmyslného mechanického systému vodících lišt a přítlačných součástek.\n\nAby nebyl výsledný obraz rozmazaný nebo roztřesený, v době expozice filmu (otevřené závěrky) se nesmí filmový pás nijak pohybovat, musí být v naprostém klidu a musí se nacházet na přesném místě. Po uzavření závěrky mechanizmus kamery velmi rychle a velice přesně (jde o velmi malý zlomek sekundy) posune filmový pás o jedno políčko dále tak, aby mohl být v následujícím kroku exponován další snímek.\n\nPohyb filmu je tedy velice přesný i rychlý (časově i polohově). Aby toho bylo možno dosáhnout, je klasický filmový pás na okraji po celé své délce perforován. Mechanizmus kamery pak prostřednictvím pohyblivých součástí zapadajících do perforace pásu (kolíčky, drápky) postrkuje filmový pás kupředu. Celý vnitřní mechanizmus kamery je obvykle poháněn jedním přesným elektromotorkem, který zde pohání všechny pohyblivé mechanizmy kamery včetně závěrky. Poháněcí elektromotor musí být vyroben velice přesně, neboť celý mechanizmus kamery musí pracovat pod dlouhou dobu s přesnou konstantní rychlostí.\n\nProfesionální i amatérské kamery bývají vybaveny regulací počtu snímků za sekundu (například od 1 do 50), takže lze s pomocí takto vybavené kamery obraz při promítání zrychlovat nebo zpomalovat.\n\nPohon kamery obstarává elektromotorek. V dávných dobách filmové prehistorie byly první filmové kamery poháněny pouze ručně kameramanem pomocí kliky. Pozdější menší kamery měly pohon na pero, které se natahovalo ručně - například československé amatérské kamery značky Admira.\n\nKlasický 35 mm kinofilm se do kamery původně vkládal z kazet, ve kterých byl mechanicky namotán na kovové cívce. Kazeta se připevnila na kameru, filmový pás do kamery vstupoval vstupním otvorem. Exponovaný film ze navíjel na druhou cívku v jiné (na počátku prázdné) kazetě.\n\nV současné době, kdy dochází k nástupu elektroniky a digitální techniky prakticky ve všech oblastech lidského života, tyto trendy neminuly ani klasické filmové kamery. Moderní profesionální kamery mají zcela běžně paralelní výstup pro digitální videozáznam, který také umožňuje prakticky okamžitou kontrolu právě nasnímané sekvence pomocí náhledového monitoru.\n\nVšechny profesionální kamery jsou vybaveny špičkovými výměnnými objektivy\npřípadně transfokátory, vlastní tělo kamery se v současnosti vyrábí z odlehčených kompozitních materiálů,\ncož radikálně snižuje celkovou hmotnost\npřístroje do té míry, že je v případě potřeby kamery nosit i v ruce (nepoužívat stativy).\n\n\n\n\n"}
{"id": "727445", "url": "https://cs.wikipedia.org/wiki?curid=727445", "title": "Nachal Kidod", "text": "Nachal Kidod\n\nNachal Kidod ( נחל כידוד) je vádí v jižním Izraeli, na pomezí severovýchodního okraje Negevské pouště a Judské pouště.\n\nZačíná v nadmořské výšce přes 500 metrů v kopcovité neosídlené pouštní krajině, na východním okraji města Arad. Směřuje pak k východu, přičemž se zařezává do okolního terénu. Pak prudce klesá do příkopové propadliny Mrtvého moře. V turisticky využívaném kaňonu se nacházejí skalní stupně a vodopády. Pak sem od severozápadu ústí vádí Nachal Menachem. Zhruba 5 kilometrů jihojihozápadně od starověké pevnosti Masada ústí vádí Nachal Kidod do vádí Nachal Rachaf, které jeho vody odvádí do Mrtvého moře.\n\n"}
{"id": "727448", "url": "https://cs.wikipedia.org/wiki?curid=727448", "title": "Nachal Menachem", "text": "Nachal Menachem\n\nNachal Menachem ( נחל מנחם) je vádí v jižním Izraeli, na pomezí severovýchodního okraje Negevské pouště a Judské pouště.\n\nZačíná v nadmořské výšce necelých 500 metrů v kopcovité neosídlené pouštní krajině, cca 2 kilometry severovýchodně od města Arad. Směřuje pak k východu, přičemž se zařezává do okolního terénu. Z jihu míjí horu Har Menachem. Pak se stáčí k jihovýchodu a prudce klesá do příkopové propadliny Mrtvého moře. Zhruba 6 kilometrů jihojihozápadně od starověké pevnosti Masada ústí zleva do vádí Nachal Kidod, které jeho vody odvádí do vádí Nachal Rachaf a do Mrtvého moře.\n\n"}
{"id": "727452", "url": "https://cs.wikipedia.org/wiki?curid=727452", "title": "Nachal Emunim", "text": "Nachal Emunim\n\nNachal Emunim ( נחל אמונים) je vádí v jižním Izraeli, na pomezí severovýchodního okraje Negevské pouště a Judské pouště.\n\nZačíná v nadmořské výšce okolo 350 metrů v kopcovité neosídlené pouštní krajině, na východních svazích hory Har Kana'im, cca 9 kilometrů severovýchodně od města Arad. Směřuje pak k jihovýchodu, přičemž se zařezává do okolního terénu a prudce klesá do příkopové propadliny Mrtvého moře. Zhruba 3,5 kilometru jižně od starověké pevnosti Masada ústí zleva do vádí Nachal Rachaf, které jeho vody odvádí do Mrtvého moře.\n\n"}
{"id": "727455", "url": "https://cs.wikipedia.org/wiki?curid=727455", "title": "Anđelko Runjić", "text": "Anđelko Runjić\n\nAnđelko Runjić (1938 Perković – 2015) byl chorvatský politik, ekonom a diplomat. \n\nStudoval gymnázium v Šibeniku, později na ekonomické fakultě Záhřebské univerzity. Byl posledním komunistickým předsedou chorvatského parlamentu, Saboru, v letech 1986-1990. Podepsal zákon, který fakticky i formálně ukončil politický systém jedné strany (Svazu komunistů Jugoslávie) v Chorvatsku. Po vítězství Chorvatského demokratického společenství v prvních slobodných volbách na jaře 1990 odstoupil. 30. května se stal novým předsedou Saboru Žarko Domljan. V následujících letech zastával místo chorvatského ambasadora v Moskvě. Poté se vrátil na záhřebskou univerzitu, kde přednášel na hospodářské faklutě. Runjić sepsal celou řadu knih a spisů.\n\nV roce 2009 byl Runjić vyznamenán při příležitosti chorvatského dne nezávislosti \"za rozvoj demokracie\", spolu s dalšími sedmi bývalými chorvatskými komunisty, kteří se podíleli na přijetí zákona, který umožnil fungování systému více politických stran po více než čtyřiceti letech vlády systému jedné strany.\n"}
{"id": "727457", "url": "https://cs.wikipedia.org/wiki?curid=727457", "title": "Nachal Kana'im", "text": "Nachal Kana'im\n\nNachal Kana'im ( נחל קנאים) je vádí v jižním Izraeli, na pomezí severovýchodního okraje Negevské pouště a Judské pouště.\n\nZačíná v nadmořské výšce okolo 350 metrů v kopcovité neosídlené pouštní krajině, na severních svazích hory Har Kana'im, cca 10 kilometrů severovýchodně od města Arad. Míjí vrch Giv'at Gadni poblíž lokální silnice číslo 3199. Směřuje pak k východu a jihovýchodu, přičemž se zařezává do okolního terénu a prudce klesá do příkopové propadliny Mrtvého moře. Z jihu míjí horu Har El'azar. Zhruba 3 kilometry jihojihovýchodně od starověké pevnosti Masada ústí zleva do vádí Nachal Rachaf, které jeho vody odvádí do Mrtvého moře.\n\n"}
{"id": "727462", "url": "https://cs.wikipedia.org/wiki?curid=727462", "title": "Český svaz muzeí v přírodě", "text": "Český svaz muzeí v přírodě\n\nČeský svaz muzeí v přírodě (IČ 22689214) je uskupení, které sdružuje muzea v přírodě – skanzeny a koordinuje jejich spolupráci, společnou prezentaci. Snaží se také o zabezpečení zázemí pro odbornou činnost.\n\nSídlo je ve Valašském muzeu v přírodě v Rožnově pod Radhoštěm, které se z rozhodnutí Ministerstva kultury České republiky stalo zároveň centrálním odborným a metodickým pracovištěm pro muzea v přírodě.\n\n24. ledna 2013 byl do čela spolku na post prezidenta zvolen Ing. Jindřich Ondruš Jeho zástupcem – viceprezidentem – se stal PhDr. Martin Šimša, PhD.\n\nČleny svazu jsou tato muzea v přírodě:\n\nŘádní členové:\n\n\nPřidružení členové:\n\n"}
{"id": "727464", "url": "https://cs.wikipedia.org/wiki?curid=727464", "title": "Nachal Mor", "text": "Nachal Mor\n\nNachal Mor ( נחל מור) je vádí v jižním Izraeli, na pomezí severovýchodního okraje Negevské pouště a Judské pouště.\n\nZačíná v nadmořské výšce přes 100 metrů kopcovité neosídlené pouštní krajině, cca 8 kilometrů východně od města Arad. Směřuje pak k severovýchodu a východu, přičemž se zařezává do okolního terénu. Turisticky využívaným kaňonem pod výšinou Ma'ale Mor prudce klesá do příkopové propadliny u Mrtvého moře. Nachází se tu několik skalních stupňů a vodopádů. Podchází dálnici číslo 90 a zhruba 6 kilometrů severně od turistického areálu Ejn Bokek ústí do Mrtvého moře, respektive do umělého kanálu, který spojuje jižní a severní část Mrtvého moře (střední část kvůli poklesu stavu vody vyschla).\n\n"}
{"id": "727469", "url": "https://cs.wikipedia.org/wiki?curid=727469", "title": "Nachal Je'elim", "text": "Nachal Je'elim\n\nNachal Je'elim ( נחל יעלים) je vádí v jižním Izraeli, na pomezí severovýchodního okraje Negevské pouště a Judské pouště.\n\nZačíná v nadmořské výšce okolo 600 metrů kopcovité pouštní krajině, přímo v prostoru města Arad. Směřuje pak k jihovýchodu, přičemž se zařezává do okolního terénu. Vádí zde sleduje těleso dálnice číslo 31. Na okraji města sem na severním úpatí vrchu Roš Zohar od severozápadu zleva ústí vádí Nachal Tavija. Tok se pak stáčí k východu, míjí rozptýlené beduínské osady. Od západu sem zprava ústí vádí Nachal Pra'im. Vádí vede širokým údolím okolo hory Har Je'elim. Postupně klesá do příkopové propadliny u Mrtvého moře. Od západu přijímá zleva vádí Nachal Chatrurim a Nachal Morag. V posledním úseku vede úzkou, turisticky využívanou soutěskou. Podchází dálnici číslo 90 a zhruba 3 kilometry severně od turistického areálu Ejn Bokek ústí do Mrtvého moře, respektive do jižní části Mrtvého moře, která je od severní části kvůli poklesu stavu oddělena a tvoří jen izolovanou menší vodní plochu.\n\n"}
{"id": "727473", "url": "https://cs.wikipedia.org/wiki?curid=727473", "title": "California King Bed", "text": "California King Bed\n\nCalifornia King Bed je píseň barbadoské zpěvačky Rihanny, kterou nahrála pro své album Loud a zvolila jej jako čtvrtý singl. Song zpěvačka nahrála v nahrávacích studiích v Miami a Milwaukee v roce 2010.\n\nPíseň se dočkala smíšené kritiky. Podle Ryana Dombella, recenzenta serveru Pitchfork Media předvedla Rihanna v písni svůj nejlepší pěvecký výkon.\nAndy Kellman ze serveru Allmusic nazval song California King Bed \"nervózním rockovým nářkem\". Skladba byla použita v reklamě na výrobky značky Nivea.\n\nVideoklip k písni byl natočen v březnu 2011 a režíroval jej Anthony Mandler, jež s Rihannou spolupracoval už poněkolikáté. Děj se odehrává na osmnáct metrů dlouhé posteli, které bylo speciálně zhotoveno pro tento videoklip.\n"}
{"id": "727475", "url": "https://cs.wikipedia.org/wiki?curid=727475", "title": "Akšóbhja", "text": "Akšóbhja\n\nAkšóbhja je buddha, který ztělesňuje zrcadelně jasnou moudrost.\nJe jedním z pěti dhjánibuddhů.\n\n\nJeho tělo je blankytně modré, v levé ruce drží vadžru nebo lotosový květ,\npravá ruka vytváří mudru bhúmisparša (gesto dotyku země).\n\n\"Óm Akšóbhja Húm\"\n\nAkšóbhja údajně (ještě jako mnich) složil slib, že vůči žádné bytosti nepocítí odpor ani hněv. Při uskutečňování tohoto slibu prokázal neochvějnost a po nekonečně dlouhém úsilí se stal buddhou Akšóbhjou a zároveň vládcem nad rájem Abhirati. Podle buddhistického učení ten, kdo se do tohoto ráje přerodí, již nikdy neklesne na nižší úroveň vědomí (ráj v buddhismu není chápán jako místo, nýbrž jako stav vědomí).\n\n\n\n"}
{"id": "727477", "url": "https://cs.wikipedia.org/wiki?curid=727477", "title": "Dům květin", "text": "Dům květin\n\nDům květin (v srbské cyrilici Кућа цвећа, chorvatsky Kuća cvijeća, slovinsky Hiša cvetja, makedonsky Куќа на цвеќето) je de facto mauzoleum Josipa Broza Tita, dnes součást muzea dějin Jugoslávie v Bělehradě na Dedinji. \n\nPůvodně zde byla vybudována pro jugoslávského prezidenta pracovna, později bylo rozhodnuto, že zde bude Tito i pochován. Místo se stalo místem návštěv ať už delegací komunistických stran, tak i různých jiných socialistických organizací, ale i prostých občanů. Za více než třicet let existence Domu květin jej navštívilo přes patnáct milionů lidí. V 80. letech se jednalo o velmi významné místo; pokládání věnců na Titův hrob plnilo přední stránky novin a bylo považováno za akt úcty k zesnulému prezidentovi. Lidé je navštěvovali ve velkém množství na hlavně 25. května, což byl den Mládeže, který byl stanoven na Titovy narozeniny. \n\nV roce 1990 v souvislosti s rozpadem systému vlády jedné politické strany vznikla v Srbsku rozsáhlá opoziční platforma, která volala po uzavření místa a přenesení hrobu na území Chorvatska, do Kumrovce. 4. května 1991 Srbská radikální strana v čele s Vojislavem Šešeljem uspořádala shromáždění svých sympatizantů před budovou dnešního muzea na podporu přenesení ostatků. Od té doby se v místě konají občasné drobné incidenty. Pravidelně Dům Květin dnes navštěvují tedy buď turisté, nebo pamětníci starého režimu. \n\nV současné době je Dům květin součástí Muzea dějin Jugoslávie, které vzniklo transformací muzea Revoluce. Původně hrob Josipa Broze Tita hlídala i čestná stráž.\n"}
{"id": "727480", "url": "https://cs.wikipedia.org/wiki?curid=727480", "title": "Latinskoamerický hospodářský systém", "text": "Latinskoamerický hospodářský systém\n\nLatinskoamerický hospodářský systém (SELA) je organizace založená v roce 1975 k rozvoji ekonomické spolupráce mezi zeměmi Latinské Ameriky a Karibiku. V roce 2018 měla 26 členských zemí.\n\n\n"}
{"id": "727494", "url": "https://cs.wikipedia.org/wiki?curid=727494", "title": "Pleťová maska", "text": "Pleťová maska\n\nPleťová maska nebo také hydratační maska je označení výrobku a nebo kosmetické procedury, jejímž cílem je čistit, hydratovat, vyživovat či jinak ošetřit pleť na obličeji, případně na obličeji a krku. Také se pomocí ní dají zmírnit dopady životního prostředí, nepříznivých vlivů způsobených velkými teplotními výkyvy (mráz a teplo působí negativně na stav pleti) či zmírnit projevy stárnutí pleti (např. rozšiřování cév, vrásky atd.). Používají je především ženy, avšak tento typ péče o pleť se stále více rozšiřuje i mezi muži.\n\nDělí se na přírodní a chemické typy. Chemické jsou průmyslově vyráběné, obsahují chemické látky a mají dlouhou dobu spotřeby. Přírodní pleťové masky (vyráběné průmyslovým způsobem) jsou vyrobeny z přírodních, domácích dostupných materiálů, neobsahují stabilizátory a konzervační látky. Jejich trvanlivost je většinou (až na několik výjimek) menší než 2 hodiny. Cenné vlastnosti ztrácejí kontaktem se vzduchem a kovovými předměty.\n\nLiší se především dobou upotřebitelnosti a cenou. Domácí pleťovou masku lze vyrobit velmi levně, je třeba ji však velmi rychle spotřebovat, ve většině případů v rámci několika hodin. Vyrobena je většinou z běžně dostupných surovin, např. z vaječného bílku, citrónové šťávy, droždí, silně mineralizované vody, medu, apod. Oproti tomu cena za profesionální pleťovou masku může být nesrovnatelně vyšší než v případě domácí masky, výhodou je však v tomto případě delší trvanlivost.\n\nČisticí masky pomáhají řešit problémy znečištěné pleti a pleti trpících akné. Jejich cílem je především důkladné vyčištění pleti a stažení pórů.\n\nHydratační masky mají za cíl dodat pleti potřebné živiny a minerály, jejichž nedostatek způsobuje dehydrataci. Výsledkem použití hydratační masky by měla být výrazně jemnější a vláčná pleť.\n\nLiftingové masky vyhlazují pleť, odstraňují z ní odumřelé buňky a zlepšují celkový obraz pleti. Redukují také vrásky a pomáhají tak eliminovat projevy přirozeného stárnutí pleti.\n\nRegenerační masky obsahují vysoký obsah vitamínů a minerálních látek. Jejich primárním cílem je dodání potřebných živin pleti, která delší dobu trpěla jejich chronickým nedostatkem.\n\n"}
{"id": "727500", "url": "https://cs.wikipedia.org/wiki?curid=727500", "title": "Jan mladší Bruntálský z Vrbna", "text": "Jan mladší Bruntálský z Vrbna\n\nJan mladší Bruntálský z Vrbna (1590 – 4. června 1642 Opava) byl slezský šlechtic z rodu Bruntálských z Vrbna. V době stavovského povstání byl v letech 1620–1621 opavským zemským hejtmanem. Po jeho porážce v lednu 1621 emigroval a byl v nepřítomnosti odsouzen k trestu smrti. Jeho bruntálské panství bylo zabaveno a předáno Řádu německých rytířů.\nNarodil se jako syn Albrechta Bruntálského z Vrbna a jeho manželky Johanky Sedlnické z Choltic. V dětství byl vychováván jako luterán. Studoval nejdříve na školách v Opavě a Vratislavi. Později pod vedením preceptora Jakuba Guetlina absolvoval kavalírskou studijní cestu po Evropě. Během ní studoval nejdříve na městské akademii ve Štrasburku a později na univerzitách v Basileji a Ženevě, kde konvertoval od luterství ke kalvinismu. Poté pokračoval na cestě po Francii a v roce 1609 navštívil Anglii. Po návratu z kavalírských cest zdědil po smrti svého strýce Hynka st. Bruntálského z Vrbna statky Štemplovec a Moravici.\n\nNa svém zámku v Bruntále přijal 17. února 1620 Fridricha Falckého, kterému zde o den později složily hold opavské stavy. Téhož dne jmenoval Fridrich Falcký Jana ml. Bruntálského z Vrbna opavským zemským hejtmanem. Po porážce stavovského povstání uprchl v lednu roku 1621 do Vratislavi. Následně byl odsouzen k smrti a zabavení veškerého majetku. Už 17. července 1621 získal jeho bruntálské panství jako konfiskát velmistr německých rytířů a vratislavský biskup Karel.\n\nV emigraci žil postupně ve Frankfurtu nad Odrou, Hamburku, Amsterdamu, Haarlemu a Leydenu. V roce 1630 se vrátil do Hamburku a později žil bez finančních prostředků v Altoně a Brémách. Špatné životní podmínky v emigraci a také zhoršující se zdravotní stav jej přivedly k podání žádosti o milost císaři. Tu získal díky přímluvě svých katolických příbuzných v závěru roku 1637 a v prosinci 1637 se po sedmnáctiletém exilu vrátil na Opavsko.\n\nAni po své smrti nenašel Jan mladší Bruntálský z Vrbna klid. Z důvodu švédského vojenského vpádu do Slezska nemohlo být jeho tělo pohřbeno v připravené hrobce v Šenově a bylo provizorně pohřbeno v Neplachovicích. Teprve 30. dubna 1644 nechal Kryštof Bernard Skrbenský z Hříště na svůj náklad převézt tělo z Neplachovic do Šenova, kde bylo bez obřadu pohřbeno v místním kostele.\n\n"}
{"id": "727506", "url": "https://cs.wikipedia.org/wiki?curid=727506", "title": "Svaz českého leteckého průmyslu", "text": "Svaz českého leteckého průmyslu\n\nSvaz českého leteckého průmyslu (zkratka SČLP) sdružuje společnosti, které patří mezi tradiční a nejvýznamnější výrobce letecké techniky v ČR.\n\nSČLP rozvíjí ekonomickou spolupráci mezi členy a spolupráci zaměřenou na získávání nových zakázek, podporuje nové vývojové projekty s průmyslovou aplikací, podporuje a propaguje vzdělávání pro letecký průmysl, působí na usměrňování podmínek podnikání a posiluje konkurenceschopnost českého leteckého průmyslu.\n\nSvaz českého leteckého průmyslu je otevřen společnostem, které nejsou v současné době považovány za součást leteckého odvětví, ale mají výrobní kapacity, které mohou leteckému průmyslu nabídnout a stát se tak součástí tohoto dynamicky se rozvíjejícího odvětví.\nSvaz aktivně spolupracuje se vzdělávacími, vědeckými a výzkumnými institucemi a organizacemi a umožňuje jim získat statut mimořádného člena.\n\nSvaz českého leteckého průmyslu byl založen dne 9. 6. 2011. Založením SČLP reaguje český letecký průmysl na změny v oblasti letecké výroby a definuje nové priority a akční plány s cílem nabídnout svým aktuálním i potenciálním zákazníkům a partnerům, efektivní a spolehlivou výrobu a vývoj. Úspěchy, kterých jednotliví členové dosáhli, jsou předpokladem pro další rozvoj letecké výroby v ČR a zvýšení zaměstnanosti.\n\nSČLP staví na tradicích českého leteckého průmyslu a vytváří moderní, kvalifikovanou průmyslovou základnu, která je schopna uspět na globálním trhu leteckých výrobců.\n\nSvaz českého leteckého průmyslu byl založen s cílem:\n\nU Letiště 374\n250 70 Odolena Voda\nČeská republika\n\n\n"}
{"id": "727512", "url": "https://cs.wikipedia.org/wiki?curid=727512", "title": "Rudolf Karas", "text": "Rudolf Karas\n\nRudolf Karas (27. října 1930 Bukurešť – 1977) byl český houslista a skladatel.\n\nNarodil se v Bukurešti. Jeho otec byl učitel. Krátce po narození se s rodiči vrátil do Čech. Základní vzdělání získal v Kladně a pokračoval na Pražské konzervatoři studiem hry na housle a skladby. \n\nPo absolvování školy se stal houslistou v orchestru Armádního uměleckého souboru Víta Nejedlého. Od roku 1955 byl členem Filmového symfonického orchestru (FISYO). \n\n\n\n\n"}
{"id": "727514", "url": "https://cs.wikipedia.org/wiki?curid=727514", "title": "Heim", "text": "Heim\n\nHeim (v němčině znamená domov či ústav) může být:\n\n\n"}
{"id": "727515", "url": "https://cs.wikipedia.org/wiki?curid=727515", "title": "Armani", "text": "Armani\n\nGiorgo Armani S.p.A. je celosvětově působící italský módní dům. Byl založen v roce 1975 módním návrhářem Giorgio Armanim. Firma Armani se zaměřuje na navrhování, výrobu, distribuci a prodej luxusních oděvů, šperků, módních doplňků, kosmetiky a obuvi. Své produkty firma nabízí pod několika značkami (\"Giorgio Armani\", \"Emporio Armani\", \"Armani Exchange\", \"Armani Jeans\" atd.).\n\nArmani působí i v oblasti ubytování, stravování, vybavení a výzdoby domů. V roce 2005 firmy Armani a Emaar Properties zahájily spolupráci na vybudování sítě luxusních hotelů pod jménem \"Armani Hotels & Resorts\". V roce 2014 byl ohlášen záměr vybudovat v Miami residenční komplex pod značkou \"Armani\". Šedesátipatrový mrakodrap s 260 luxusními byty má být dokončen v roce 2016.\n\nSpolečnost Armani má přes 300 obchodů ve více než 35 zemích a zaměstnává více než 5 500 lidí. V roce 2013 dosáhla zisku 401 milionů eur.\n\n"}
{"id": "727522", "url": "https://cs.wikipedia.org/wiki?curid=727522", "title": "Rue de l'Université", "text": "Rue de l'Université\n\nRue de l'Université (\"Univerzitní ulice\") je ulice v Paříži. Nachází se v 7. obvodu. Je pojmenována po Pařížské univerzitě.\n\nUlice vede paralelně podél Seiny na jejím levém břehu ve vzdálenosti několika set metrů a je orientována z východu na západ. Začíná na křižovatce s \"Rue des Saints-Pères\", kde navazuje na \"Rue Jacob\", a směřuje přes \"Boulevard Saint-Germain\", \"Esplanade des Invalides\", \"Boulevard de la Tour-Maubourg\", \"Avenue Bosquet\", \"Avenue Rapp\" a \"Avenue de la Bourdonnais\" a končí na \"Allée Paul-Deschanel\" severovýchodně od Eiffelovy věže.\n\nVe 12. století získala Pařížská univerzita území podél Seiny, západně od kláštera Saint-Germain-des-Prés, který byl předchozím majitelem. Tyto pozemky se nazývaly Pré-aux-Clercs (Louka duchovních) a první písemná zmínka o nich pochází z roku 960.\n\nTyto pozemky v roce 1639 univerzita prodala. Na nich vznikla nová čtvrť, jejíž hlavní ulicí se stala \"Rue de l'Université\". Během postupného rozšiřování města byla ulice později prodloužena od \"Esplanade des Invalides\" až k Champ-de-Mars.\n\n\n\n"}
{"id": "727525", "url": "https://cs.wikipedia.org/wiki?curid=727525", "title": "Fešák", "text": "Fešák\n\nFešák – může být:\n\n\n\nSlovo je odvozeno od anglického pojmu fashion, což je v překladu móda\n"}
{"id": "727529", "url": "https://cs.wikipedia.org/wiki?curid=727529", "title": "Luža (rozcestník)", "text": "Luža (rozcestník)\n\nLuža může být:\n\n"}
{"id": "727534", "url": "https://cs.wikipedia.org/wiki?curid=727534", "title": "Bugs Bunny", "text": "Bugs Bunny\n\nBugs Bunny je kreslená postavička ze seriálů \"Looney Tunes\" a \"Merrie Melodies\" na které má autorská práva Warner Bros. Jedná se o jednu z nejznámějších postaviček, má dokonce hvězdu na Hollywoodském chodníku slávy. Jeho nejznámější větu: \"Co je doktore?\" zná skoro každý. Poprvé se objevil v díle A Wild Hare v roce 1940. Tvoří dvojku s kačerem Daffym. Jeho největším nepřítelem je Elmer Fudd, lovec který se specializuje na králíky a kachny. Proti Bugsovi ale nemá šanci protože ten mu většinou udělá uzel na pušce nebo ho nějak podvede. Někdy se objevuje také vedle prasátka Porkyho. Jeho přítelkyní je Lola Bunny. Kromě spousty komiksů a animovaný filmu se Bugs a jeho přátelé objevují ve dvou hraných filmech: \"Space Jam\" a \"\". Postavu 49 let daboval Mel Blanc a později se na postavě vystřídala spousta dabérů.\n"}
{"id": "727545", "url": "https://cs.wikipedia.org/wiki?curid=727545", "title": "Dezider Kardoš", "text": "Dezider Kardoš\n\nDezider Kardoš (23. prosince 1914, Nadlice, okr. Partizánske – 18. března 1991, Bratislava) byl slovenský hudební skladatel a pedagog.\n\nStudoval na gymnáziu v Nitře a v Bratislavě. Základní hudební vzdělání získal u svého otce, který byl učitelem a varhaníkem a v bratislavské hudební škole. Již v době studií na gymnáziu byl přijat na Hudobno-dramatickú akadémiu bratislavské konzervatoře, kde v letech 1933–1937 studoval skladbu u Alexandra Moyzese. Zároveň navštěvoval přednášky z hudební vědy, estetiky a dějin umění na Filozofické fakultě Univerzity Komenského. Vzděláni dovršil v mistrovské škole Pražské konzervatoře u Vítězslava Nováka.\n\nPo skončení studií byl zaměstnán jako vedoucí hudebního oddělení Slovenského rozhlasu v Prešově. V roce 1945 přešel do Košic, kde se stal vedoucím hudebního odboru Československého rozhlasu. V průběhu svého pobytu na východním Slovensku studoval východoslovenské lidové písně, které se později staly jeho významným zdrojem inspirace.\n\nV roce 1951 se přestěhoval do Bratislavy a pracoval dále v Československém rozhlase jako vedoucí odboru lidové tvořivosti. O rok později se stal prvním ředitelem Slovenské filharmonie. Byl předsedou Svazu slovenských skladatelů a zahájil svou pedagogickou činnost na Hudební fakultě Vysoké školy múzických umění v Bratislavě.\n\n\n\n\n\n\n\n\n"}
{"id": "727551", "url": "https://cs.wikipedia.org/wiki?curid=727551", "title": "Anton M. Otte", "text": "Anton M. Otte\n\nAnton M. Otte (* 15. srpna 1939 Vidnava) je český římskokatolický kněz německé národnosti, dlouholetý vedoucí pražské kanceláře spolku Ackermann-Gemeinde a do roku 2011 byl proboštem Královské kolegiátní kapituly sv. Petra a Pavla na Vyšehradě.\n\nNarodil se v německé rodině, která však po druhé světové válce oproti původnímu záměru nebyla odsunuta. Po maturitě, kterou složil v roce 1957 v Jeseníku, nedostal doporučení ke studiu na vysoké škole, a proto pracoval od roku 1958 v textilní továrně v Krnově až do roku 1960, kdy odešel do Západního Německa. Tam studoval v letech 1960 až 1967 teologii postupně v německém městě Königstein im Taunus, ve Vídni a v Bamberku. Poté, co 29. června 1967 přijal v Bamberku kněžské svěcení, působil v letech 1967-1974 jako kněz v Ebermannstadtu a Heiligenstadtu, následně až do roku 1980 jako učitel náboženství a v letech 1980-1998 jako vězeňský kaplan v Bayreuthu a Norimberku.\n\nV letech 1991 až 1996 byl vedoucím pražské kanceláře německého spolku Ackermann-Gemeinde, který usiluje o smíření Čechů a Němců na křesťanském základě. Roku 1996 byl vyznamenán Řádem T. G. Masaryka. Dne 4. prosince 2001 byl jmenován čestným kanovníkem Královské kolegiátní kapituly sv. Petra a Pavla na Vyšehradě a 18. května 2005 pak jejím sídelním kanovníkem; od 1. července 2010 do 5. září 2011 byl také jejím děkanem a 5. září 2011 byl zvolen jejím proboštem. 31. ledna 2001 ho Jan Pavel II. jmenoval papežským kaplanem.\n\nDne 15. května 2015 obdržel čestné občanství města Vidnava za celoživotní přínos v rozvíjení česko-německých vztahů.\n\n\n"}
{"id": "727553", "url": "https://cs.wikipedia.org/wiki?curid=727553", "title": "Lov (kniha)", "text": "Lov (kniha)\n\nLov (polsky \"Polowanie\") je soubor 5 sci-fi povídek polského spisovatele Stanisława Lema vydaný v roce 1965. Název sbírky je odvozen od stejnojmenné povídky.\n\nČesky vyšla kniha v roce 1969 v nakladatelství Odeon.\n\n\n"}
{"id": "727558", "url": "https://cs.wikipedia.org/wiki?curid=727558", "title": "Galské císařství", "text": "Galské císařství\n\nGalské císařství neboli Galská říše (latinsky \"Imperium Galliarum\" ) jsou historická označení pro státní celek, který vznikl v době krize ve 3. století n. l. z odtržených provincií Římské říše. Útvar existoval v letech 260-274. Vládce si nárokoval císařský trůn v Římě.\n\nV důsledku invaze barbarů a nestability v Římě využil Postumus (patrně lokální místodržitel provincií) situace a roku 260 se prohlásil císařem. Pod jeho vládu spadalo území římských provincií Germánie, Galie, Británie a Hispánie. Po zavraždění Postuma v roce 268 ztratilo císařství mnoho ze svého území. Oblast získal zpět císař Aurelián po bitvě u Chalons v roce 274.\n\n"}
{"id": "727559", "url": "https://cs.wikipedia.org/wiki?curid=727559", "title": "Arménská katolická církev", "text": "Arménská katolická církev\n\nArménská katolická církev (arménsky \"Հայ Կաթողիկե Եկեղեցի\") je katolická církev s arménským ritem, která je ve společenství s Římskokatolickou církví.\n\nArménská katolická církev se v Arménském království utvořila v roce 1198 a v roce 1375 byla nenásilně sloučena s římskokatolickou církví. Církevní unie byla obnovena v roce 1439 na Basilejském koncilu (týkala se jen části arménské církve).\n\nZa vlády papeže Pia IV. a patriarchy Michaela I. byly vztahy mezi oběma církvemi upevněny. (S Arménskou apoštolskou církví si katolické církve pod supremací Říma pořád vzájemně uznávají svěcení duchovenstva). V roce 1563 obdrželi Arméni v Římě kostel Santa Maria Egiziana. V roce 1713 jmenoval papež Klement XI. arcibiskupa Krikora z řecké Edessy arménským světícím biskupem v Římě. Tato hodnost se udržela až do poloviny 20. století. První patriarcha byl potvrzen v r. 1742.\n\nV dnešní Arménii vznikla vlastní Arménská katolická církev až v 19. století kvůli vlivu Osmanské říše, která církev neuznávala.\n\nPočet věřících neustále stoupá. V roce 2010 měla 593 460 věřících v 17 diecézích nebo ordinariátech. V roce 2015 už 736 950 , 2016 736 130 a 2017 757 720 věřících. V roce 2017 měla 17 biskupů, ve 100 farnostech působilo 46 diecézních a 39 řeholních kněží (85 celkem), 56 řeholníků, 66 řeholnic a 11 stálých jáhnů. V seminářích studovalo 15 seminaristů. Hlavou církve je patriarcha Grégoire Pierre (Petr) XX.(Krikor) Ghabroyan, ICPB, (* 15. 11. 1934), zvolen 24. 7. 2015, den nato, 25. 7. 2015, potvrzen římským papežem Františkem. Sídlí v klášteře Bzommar v Libanonu.\n\nKatoličtí Arméni žijí především ve státech Blízkého východu, ale i v Severní Americe je velká arménská diaspora, která tvoří vlastní eparchii. V roce 1991 byl založen ordinariát pro katolické Armény se sídlem v Gjumri (Arménie), který byl později rozšířen i na Gruzii a východní Evropu.\nV roce 1710 vznikla archieparchie v Aleppu (Halabu) v Sýrii, 1850 eparchie (diecéze) v Isfahánu\nv Íránu, 1885 eparchie v Káhiře v Egyptě, 1925 ordinariát v Řecku, 1928 archieparchie v Istanbulu v Turecku, 1929 arcibiskupství (archieparchie) v Bejrútu v Libanonu, 1954 archieparchie v Bagdádu v Iráku, 1960 Eparchie Sv. Kříže v Paříži ve Francii, 1989 eparchie San Gregorio de Nareg v Buenos Aires v Brazílii a 1981 Apoštolský exarchát Latinské Ameriky a Mexika.\n\nKláštery Arménské katolické církve se nacházejí v Benátkách a ve Vídni. (Viz www.cnewa.org)\n\n\n\n\n\n\nLiturgie arménské katolické církve představuje arménský ritus. Liturgickou řečí je arménština. Po Druhém vatikánském koncilu (1962–1965) proběhla liturgická reforma s cílem odstranit odlišnosti v Arménské katolické církvi vůči mateřské církvi (Arménské apoštolské církvi).\n\n\n"}
{"id": "727561", "url": "https://cs.wikipedia.org/wiki?curid=727561", "title": "Eparchie pařížská svatého Kříže", "text": "Eparchie pařížská svatého Kříže\n\nEparchie pařížská svatého Kříže (francouzsky \"Éparchie Sainte-Croix-de-Paris\", latinsky \"Eparchia Sanctae Crucis Lutetiae Parisiorum\") je eparchie arménské katolické církve se sídlem v Paříži. Její katedrála Sainte-Croix-des-Arméniens se nachází v ulici \"Rue du Perche\" č. 13 ve 3. obvodu.\n\nEparchie vznikla 22. června 1960 jako apoštolský exarchát ve Francii pro arménský ritus. Dne 30. června 1986 byl exarchát povýšen na eparchii se současným názvem.\n\nEparchie je tzv. imediátní biskupství, což znamená, že je podřízena přímo papeži a nepatří proto k žádné církevní provincii. Prvním biskupem se v roce 1960 stal Garabed Amadouni. \n\n\n"}
{"id": "727567", "url": "https://cs.wikipedia.org/wiki?curid=727567", "title": "Vzpomínky Ijona Tichého", "text": "Vzpomínky Ijona Tichého\n\nVzpomínky Ijona Tichého (polsky \"Księga robotów\") je soubor sci-fi povídek polského spisovatele Stanisława Lema vydaný v roce 1961. Jak český název knihy napovídá, jedná se o příběhy vesmírného cestovatele Ijona Tichého. Pouze jedna povídka v knize není spojena s jeho jménem - Lymphaterův vzorec.\n\nStěžejním motivem polské verze je též Ijon Tichý, ale obsahuje několik odlišných příběhů.\nČesky vyšla kniha v roce 1964 v nakladatelství Mladá fronta.\n\n\n"}
{"id": "727568", "url": "https://cs.wikipedia.org/wiki?curid=727568", "title": "Bitva o Šanghaj (1937)", "text": "Bitva o Šanghaj (1937)\n\nBitva o Šanghaj v roce 1937 byla důsledkem tehdejší japonské agrese vůči Číně. Boje o Šanghaj probíhaly tři měsíce a vyžádaly si přibližně 200 000 padlých. Město bylo nakonec dobyto japonskými vojsky a v letech 1937 až 1945 okupováno Japonskem.\n\nPo obsazení Mandžuska Japonskem v roce 1930 rostly spory mezi Japonským císařstvím a Čínskou republikou. Po incidentu na mostě Marca Pola, 7. července 1937, vypukla druhá čínsko-japonská válka. Japonsko zabralo bez velkého odporu rozsáhlé čínské území.\n\nČína v té době nebyla schopna rozhodného odporu, protože se nacházela uprostřed občanské války mezi komunisty vedenými Mao Ce-tungem a nacionalisty z Kuomintangu. Kuomintang byl zpočátku podporován Německem v boji proti komunistům. Tato pomoc však byla zastavena, když se Německo stalo spojencem Japonska. USA a Spojené království v té době spíše sympatizovaly s Japonskem, které mělo spory se Sovětským svazem.\n\nČínští vojáci byli špatně vyzbrojení a hůře vycvičení než japonští vojáci. Jedna japonská divize zhruba odpovídala třem čínským divizím. Japonsko předpokládalo v Číně rychlé vítězství. Plánovalo dobýt Šanghaj do tří dnů a celou Čínu za tři měsíce.\n\nVůdce Kuomintangu, generál Čankajšek předpokládal, že v Šanghaji dojde ve válce s Japonskem k rozhodujícímu obratu. Řada zemí, včetně USA a Spojeného království, měla v Šanghaji značný majetek. Čankajšek od nich očekával pomoc, protože jejich majetek byl v ohrožení. Kromě toho se domníval, že jeho vojáci jsou lépe připraveni na pouliční boje, než na boj v otevřeném bitevním poli. \n\nBitvu o Šanghaj lze rozdělit na tři etapy:\n\nOd 13. srpna do 22. srpna 1937 – 13. srpna se nedaleko Šanghaje vylodila japonská vojska. V první etapě války se Kuomintang snažil zastavit postup Japonců, aby se nedostali do centra Šanghaje. Čínští vojáci podávali proti předpokladům Japonců tvrdý odpor. 22. srpna se japonská třetí, devátá a jedenáctá divize vylodily v oblastech Chuansha, ShiZilin a Baoshan. Vzhledem k silné dělostřelecké podpoře z lodí čínská armáda nebyla schopna zahájit protiútok a musela ustoupit dál do města.\n\nOd 23. srpna do 26. října 1937 – Nejprve zasáhlo do bojů ve městě asi 100 000 japonských vojáků. Později Japonsko zvýšilo počet vojáků až na 200 000 mužů. Dochází k prolomení obranných linií Kuomintangu probíhá tvrdý boj ve městě od domu k domu. Čínská obrana se pomalu hroutí pod tlakem. \n\nOd 27. října do konce listopadu 1937 – Číňanům hrozí nebezpečí obklíčení. V polovině listopadu Kuomintang musel ustoupit, aby se jeho vojáci vyhnuli obklíčení. Japoncům se podařilo dobýt Šanghaj. Potom následovaly boje na trase z Šanghaje do Nankingu.\n\nBitva o Šanghaj byla prvním velkým střetem japonské agrese vůči Číně. Po řadě rychlých čínských porážek se konečně ukázalo, že vojáci Kuomintangu jsou schopni účinně zpomalit dosavadní rychlý postup nepřítele. Ale ztráty byly velké a odhaduje se, že Kuomintang ztratil zhruba třetinu svých vojáků. Následovala změna strategie, protože Kuomintang si do budoucna nemohl dovolit další tak velké bitvy proti Japoncům. Japonci si zase uvědomili, že jejich strategie bleskové války proti Číně selhává a měli proti očekávání velké ztráty. Nedlouho po bitvě se japonská armáda vydala na pochod směrem k Nankingu, kde Japonci nakonec zmasakrovali civilní obyvatelstvo. Podle odhadů bylo zabito až 300 000 civilistů (Nankingský masakr).\n\n"}
{"id": "727583", "url": "https://cs.wikipedia.org/wiki?curid=727583", "title": "The Offspring (album)", "text": "The Offspring (album)\n\nThe Offspring je debutové studiové album americké punk rockové skupiny The Offspring. Bylo vydáno 15. června 1989 ve vydavatelství Nemesis Records. V roce 1995 byla deska znovu vydána s jiným obalem, tentokrát pod taktovkou Epitaph Records. Díky menšímu úspěchu alba mohla skupina v roce 1991 podepsat smlouvu s vydavatelstvím Epitaph. Prodáno bylo pouze 5000 kusů, přičemž jedno album rozbil Wally Geroge na své show, takže zůstalo jen 4999 výlisků. Skupina vyrazila na šestitýdenní turné po Spojených státech, ale na jednom mítinku proti jaderné energii byl Noodles pobodán.\n"}
{"id": "727595", "url": "https://cs.wikipedia.org/wiki?curid=727595", "title": "New Small Family", "text": "New Small Family\n\nNew Small Family (NSF) je projekt koncernu VW. Jedná se o tři nové modely miniautomobilů, které mají vycházet z vozu Volkswagen Up!, jenž byl jako koncept představen v roce 2007 na autosalonu ve Frankfurtu. Kromě Volkswagenu je mají vyrábět i koncernové značky Škoda a Seat od roku 2011 nejméně do roku 2020 na Slovensku v Bratislavě, v Rusku v Kaluze a v Indii v Puné.\n\nMají se nejprve nabízet jako třídveřové a pětidveřové hatchbacky, odvozené modely mají být představovány následně. Koncern plánuje postavit alespoň 4,5 milionu vozů NSF.\n\n"}
{"id": "727597", "url": "https://cs.wikipedia.org/wiki?curid=727597", "title": "Hyper-V", "text": "Hyper-V\n\nMicrosoft Hyper-V, přezdíván také jako Viridian a v minulosti nazýván jako Windows Server Virtualization, je hypervizorově stavěný serverový systém pro x86-64 (32 a 64 bit) systémy.\nBeta verze Hyper-V byla dodávána i s některými edicemi Windows Server 2008 a konečná verze (automaticky aktualizovaná skrze Windows Update) byla vydána 26. června 2008. Hyper-V. Od té doby je Hyper-V dostupný zdarma, jako celek. Také se dočkal aktualizace na druhou generaci – R2.\n\nHyper-V je hypervizorově stavěný serverový systém. To znamená, že má svůj vlastní hlavní operační systém (Většinou Windows Server 2008 apod.) a pomocí virtualizace se skrze něj mohou spustit další operační systémy – vše v rámci jednoho fyzického počítače.\n\nHlavní systém má na starosti ostatní systémy. Tvoří se tzv. API hypercall, což je rozhraní programování a nastavování aplikací. Ostatní systémy nemají obecně přímý přístup k procesoru a hardwaru. Každá žádost o využití HW je převáděna skrz tzv. VMBus (Virtual Machine Bus) na hlavní operační systém.\n\nHyper-V dnes existuje ve dvou variantách: Jako samostatný celek, nazývaný Microsoft Hyper-V Server 2008 a jako instalovatelná součást Windows Server 2008 a Windows Server 2008 R2. Jedná se o instalaci samostatného jádra Windows Server 2008, která zahrnuje úplnou funkčnost Hyper-V, ovšem ostatní softwarové vybavení je nemožno využít stejně tak jako mnoho služeb Windows. Druhá varianta je celek – Hyper-V Server 2008. Ta je omezená pouze na příkazový řádek, skrze který upravujeme vše: nastavení konfigurací, operačního systému, hardwaru atp.\n\n\n\n\nVývojářská verze Windows 8 obsahuje Microsoft Build Event, což je softwarový balík, který obsahuje novou verzi Hyper-V, která bude obsahovat mnoho vylepšení, např.:\nA mnoho dalších.\n\n"}
{"id": "727606", "url": "https://cs.wikipedia.org/wiki?curid=727606", "title": "SK Čechie Praha VIII", "text": "SK Čechie Praha VIII\n\nSK Čechie Praha VIII je bývalý pražský fotbalový klub, který vznikl roku 1903. Jeho označení bylo odvozeno od městského obvodu Praha VIII, tedy převážně Libně. Klub byl účastníkem nejvyšší fotbalové soutěže v sezóně 1925/26, s bilancí 22 utkání, 1 vítězství, 2 remíz, 19 porážek a skóre 23:122 skončil poslední a sestoupil. V roce 1948 došlo ke změně názvu na Sokol Čechie Libeň. O rok později zanikl.\n\nZdroj: \n\n\nZdroj: \n\n"}
{"id": "727607", "url": "https://cs.wikipedia.org/wiki?curid=727607", "title": "System Center Virtual Machine Manager", "text": "System Center Virtual Machine Manager\n\nSystem Center Virtual Machine Manager (SCVMM) tvoří jednu část z mnoha Microsoft System Center (všechny Windows Server aplikace) pro spravování virtuálních serverů. SCVMM je navržen pro správu velkého počtu virtuálních serverů založených na Microsoft Virtual Server a Hyper-V a byl vydán pro zákazníky, kteří si zakoupili edici Enterprise v říjnu 2007. Samostatná verze je přístupná pro menší a střední firmy.\n\nSCVMM umožňuje zvýšenou fyzickou využitelnost serveru tím, že umožňuje jednoduchou a rychlou konzolidaci ve virtuální infrastruktuře. Vše díky Physical-to-Virtual (P2V) migraci a inteligentně rozložené zátěži založené na výkonu dat a uživatelských nastaveních. SCVMM umožňuje rychlé poskytování nových virtuálních strojů (dalších VPC apod.) skrze administrativu uživatelem využívající nástroj k tomu určený. V neposlední řadě umožňuje spravovat všechny podsystémy a virtualizovaná data centra díky vlastní konzoli.\n\nPoslední vydaná verze byla v roce 2010 Microsoft System Center Virtual Machine Manager 2008 R2.\n\nBetaverze System Center Virtual Machine Manager 2012 je dostupná pro vyzkoušení a využití.\n\n"}
{"id": "727611", "url": "https://cs.wikipedia.org/wiki?curid=727611", "title": "Môlay", "text": "Môlay\n\nMôlay je francouzská obec v departementu Yonne, v regionu Burgundsko-Franche-Comté. V roce 2008 zde žilo 116 obyvatel. Leží u řeky Serein.\n\n"}
{"id": "727614", "url": "https://cs.wikipedia.org/wiki?curid=727614", "title": "Brzdová kapalina", "text": "Brzdová kapalina\n\nBrzdová kapalina je druh hydraulické kapaliny používaný v hydraulických brzdových a spojkových systémech vozidel, například automobilů (osobních a lehkých užitkových), motocyklů a jízdních kol.\n\nÚčelem brzdové kapaliny je přenášet sílu prostřednictvím tlaku. Kapaliny nejsou významněji stlačitelné – v přirozeném stavu není mezi molekulami volný prostor, proto se působící vnější síla přenáší přímo na stlačování chemických vazeb.\n\nProtože oleje poškozují těsnění a hadice brzdového systému, nebývají obvykle brzdové kapaliny vyráběny z ropy. Většina dnešních kapalin je založena na glykoletherech, existují však i kapaliny na bázi minerálních olejů (\"Citroën liquide hydraulique minéral\" LHM) a silikonových olejů (DOT 5). Brzdové kapaliny musejí splňovat určité požadavky, které bývají definovány různými standardy, například SAE, nebo předpisy státních úřadů. Například většina kapalin prodávaných v Severní Americe je klasifikována Ministerstvem dopravy USA (DOT) do tříd jako „DOT 3“ nebo „DOT 4“. Tyto klasifikace jsou ve značné míře obdobné těm, které používá SAE, mají však místní odlišnosti – například Aljaška a Azory mají jiné hodnoty normální teploty a vlhkosti. Některé země přijaly specifikace SAE nebo jednoduše odkazují na „nejlepší praxi“, což v podstatě znamená použití SAE. Mezinárodně (organizací ISO) jsou neropné brzdové kapaliny standardizovány normou ISO 4625.\n\n"}
{"id": "727619", "url": "https://cs.wikipedia.org/wiki?curid=727619", "title": "Pchu Sung-ling", "text": "Pchu Sung-ling\n\nPchu Sung-ling (; 5. června 1640 – 25. února 1715) byl čínský spisovatel.\n\nPchu Sung-ling se narodil ve vesnici Pchu-ťia-čuang v okrese C'-čchuan ve východní Číně na poloostrově Šan-tung čtyři roky před pádem dynastie Ming a tak celý další život prožil za dynastie Čching. Pocházel ze staré, ale zchudlé úřednické rodiny (pravděpodobně tureckého nebo mongolského původu), přesto se mu dostalo důkladného vzdělání. Nikdy se mu však nepodařilo složit vyšší státní zkoušky a nastoupit dráhu úředníka. Žil proto dosti nuzně a živil se jako sekretář a domácí učitel v bohatých rodinách konfuciánské džentry. Jeho životní podmínky se poněkud zlepšily až roku 1672, kdy se tajemníkem a domácím učitelem u váženého statkáře Pi Ťi-joua, v jehož domě žil až do roku 1710.\n\nPchu Sung-ling je znám především jako autor sbírky fantastických povídek \"Podivuhodné příběhy ze Studovny klábosení\" (), jejíž převážnou část napsal v době, kdy žil v chudobě. Předmluva, kterou ke sbírce napsal roku 1679 svědčí o tom, že jí považoval za dokončenou v této době. Knižně vyšla sbírka poprvé roku 1766.\n\nPchu Sung-ling byl nejen prozaikem, ale také uznávaným básníkem a dramatikem. Napsal řadu básní v klasických formách i ve formě písňové a čtrnáct divadelních her v šantungském dialektu se zpěvy blížící se svou formou lidovému divadlu. Bývá mu také připisován jeden román, ale toto autorství je více než sporné. Psal také eseje, naučná díla o zemědělství a lékařství a také práce o lidových zvycích.\n\nSvou sbírkou \"Podivuhodné příběhy ze Studovny klábosení\" (český výbor pod názvem \"Zkazky o šesteru cest osudu\") navázal Pchu Sung-ling na starou tradici čínských fantastických povídek, vnesl však do tohoto žánru nové prvky (kriminální a detektivní motivy, osobní tón, satiru, sociální kritiku a realistické vylíčení lidských povah). Jde o 431 povídek, napsaných virtuózním stylem, z nichž část má folklórní původ, zatímco další jsou dílem autorovy fantazie. Jejich námětem jsou setkání (většinou milostné povahy) s nadpřirozenými a nesmrtelnými bytostmi (vílami, duchy, upíry, kouzelnými liškami atp.), přičemž tato vyprávění autor často proměňuje v příběhy lásky, kdy mezi člověkem a nadpřirozenou bytostí vzniká hluboké citové pouto. Kniha získala velký obdiv nejen u literátů, ale její části byly tlumočeny i ústně.\n"}
{"id": "727622", "url": "https://cs.wikipedia.org/wiki?curid=727622", "title": "Six Star General", "text": "Six Star General\n\nRock'n Roll Gypsies je třetí studiové album skupiny Vinegar Joe, které bylo vydáno v roce 1973 v hudebním vydavatelství Island Records.\n\n\n"}
{"id": "727625", "url": "https://cs.wikipedia.org/wiki?curid=727625", "title": "Strumeň", "text": "Strumeň\n\nStrumeň (řidčeji Struměň, Strumień, \"Schwarzwasser\") je město v jižním Polsku ve Slezském vojvodství v okrese Těšín na území Těšínského Slezska. Leží na řece Visle poblíž Goczałkowické přehrady a je centrem tzv. „Žabího kraje“, oblasti mezi Čechovicemi-Dědicemi a Žibřidovicemi, kde se ve velkém měřítku rozvinulo rybníkářství.\n\nKe dni 31. 12. 2010 žilo ve Strumeni 3 453 obyvatel, jedná se tedy o nejmenší město celého Těšínska. Rozloha města činí 6,31 km². Gmina Strumeň zahrnuje kromě samotného města Bonkov, Drahomyšl, Pruchnou, Záblatí a Zbytky.\n\nDějiny obce sahají do středověku, první písemná zmínka o ní pochází z roku 1293. Původně patřila ke Pštinskému knížectví. Mezi lety 1480–1517 měla Pštinsko a Těšínsko společného panovníka, Kazimíra II.. Po jejich opětovném rozdělení zůstala Strumeň uvnitř hranic Těšínského knížectví. V roce 1482 získala městská práva z rukou tehdejšího vlastníka Mikuláše Brodeckého. Po následující staletí byl vývoj městečka úzce spjatý s rybníkářstvím.\n\nV roce 1742, po rozdělení Slezska v důsledku slezských válek, se stalo hraniční obcí habsburské monarchie – území na sever od něj už patřilo k Prusku. Dodnes lze v okolních lesích najít staré hraniční kameny. Jelikož Severní dráha císaře Ferdinanda (zprovozněná v roce 1855) vedla přes Chyby a Drahomyšl, nikoliv Strumeň, ta byla zbavena šance hospodářského vývoje v 19. století. V letech 1911 až 1925 existovala úzkorozchodná lokálka (resp. meziměstská tramvaj) spojující cihelnu ve Strumeni s nádražím v Chybech.\n\nV letech 1893–1898 zde jako učitel pracoval Josef Koždoň – vůdce Slezské lidové strany propagující slezskou národnost a po pádu Rakouska-Uherska také myšlenku samostatného slezského státu, resp. připojení celého Těšínska k Československu coby „menšímu zlu“. Strumeň patřila během sporu o Těšínsko k baštám „šlonzakovců“. Přesto byla rozhodnutím Konference velvyslanců předána v roce 1920 Polsku. V roce 1945 probíhaly kolem Strumeně urputné boje mezi Rudou armádou a Wehrmachtem, které se zapsaly do dějin jako \"strumeňská bitva\". Poškozena byla velká část města včetně historické radnice.\n\nZápadně od města vede důležitá dopravní tepna – státní silnice č. 81 spojující Vislu a Ustroň s katovickou aglomerací. Pravidelný osobní provoz na železniční trati Chyby – Slezské Pavlovice (Pawłowice Śląskie) postavené v roce 1924 byl roku 2004 zastaven a obnoven až od jízdního řádu 2018/2019.\n\n"}
{"id": "727630", "url": "https://cs.wikipedia.org/wiki?curid=727630", "title": "Katedrála Sainte-Croix-des-Arméniens", "text": "Katedrála Sainte-Croix-des-Arméniens\n\nKatedrála Sainte-Croix-des-Arméniens (tj. \"svatého Kříže Arménů\") je katedrální kostel arménské katolické církve ve Francii. Nachází se v Paříži ve 3. obvodu v historické čtvrti Marais na rohu ulic \"Rue Charlot\" a \"Rue du Perche\". Byl postaven v letech 1623–1624 původně jako kaple kláštera kapucínů a v 19. století dvakrát rozšířen.\n\nV roce 1622 poskytl finančník Claude Charlot nadaci na sídlo pro pět kapucínů z kláštera v ulici \"Rue Saint-Honoré\". Následujícího roku byla na místě bývalé herny jeu de paume podél \"Rue Charlot\" postavena klášterní kaple Neposkvrněného početí Panny Marie. Marie de Sévigné, jejíž palác se nacházel nedaleko, byla pravidelnou návštěvnicí bohoslužeb. V roce 1715 byla kaple přestavěna na kostel \"Saint-Jean-Saint-François\".\n\nZa Velké francouzské revoluce byl v letech 1793–1803 kostel uzavřen. Večer 20. ledna 1793 byly odtud do nedalekého Templu přeneseny předměty pro mši, kterou vláda povolila Ludvíkovi XVI. před jeho popravou. Klášter byl za revoluce zrušen. Kostel v roce 1811 odkoupilo město Paříž a v letech 1828–1832 byl rozšířen. V roce 1844 pro něj vytvořil varhany Aristide Cavaillé-Coll jako jedny z prvních v Paříži. V roce 1855 byl kostel podruhé rozšířen.\n\nV roce 1970 byl kostel, který byl před tím už uzavřen, svěřen arménské komunitě, která měla jen malou kapli v 5. obvodu, dnes její kulturní centrum. Kostel změnil zasvěcení na \"Saint-Jean-Sainte-Croix\" a stal se katedrálou arménské katolické církve. Od roku 1986 nese svůj současný název.\n\nV presbytáři se nachází fragment roucha svaté Isabely, sestry svatého Ludvíka a zakladatelky kláštera Longchamp.\n\nKostel je pro nedostatek dobrovolníků otevřen pouze v neděli. Aby byly bohoslužby přístupné co největšímu počtu návštěvníků, probíhá kázání ve francouzštině, ale zbytek liturgie a především tradiční písně jsou v arménštině. Kostel není určen výhradně pro věřící ze 3. obvodu. Naopak většina jich pochází převážně z 15. obvodu a sousedního města Issy-les-Moulineaux, dále z Clamart, Maisons-Alfort, Asnières-sur-Seine aj.\n\n"}
{"id": "727634", "url": "https://cs.wikipedia.org/wiki?curid=727634", "title": "Victoria II", "text": "Victoria II\n\nVictoria II je druhý díl úspěšného realtimového politického simulátoru od Paradox Interactive. Vyšla 13. srpna 2010 na počítačovou platformu Windows a zhruba o měsíc později na Mac OS X. Stejně jako její předchůdce, Victoria II uvádí hráče do role vůdce jakéhokoliv státu roku 1836, a provede ho až o 100 let později, tedy rok 1936. Na hráči je tedy postarat se o svůj stát po politické, diplomatické, ekonomické, vojenské a technologické stránce. Při hře je čistě na hráči, zda se bude držet historických faktů, nebo se vydá na vlastní cestu a vybuduje si svoje vlastní impérium.\n"}
{"id": "727635", "url": "https://cs.wikipedia.org/wiki?curid=727635", "title": "Second Skin", "text": "Second Skin\n\nSecond Skin označuje:\n"}
{"id": "727636", "url": "https://cs.wikipedia.org/wiki?curid=727636", "title": "Synagoga v Hluboké nad Vltavou", "text": "Synagoga v Hluboké nad Vltavou\n\nSynagoga v Hluboké nad Vltavou stojí v jižní části města Hluboká nad Vltavou v Tyršově ulici č. p. 15. Byla vystavěna namísto nedaleké modlitebny v horním patře domu č. p. 8 z roku 1680, jež je dnes součástí obytného domu.\n\nBohoslužby se zde konaly až do roku 1945, ale vybavení interiéru bylo zničeno nacisty. Po 2. světové válce začala synagogu využívat Církev československá husitská, přičemž se o 90 stupňů změnila její orientace, poslední roky je však budova prázdná a k církevním účelům se nepoužívá.\n\n"}
{"id": "727642", "url": "https://cs.wikipedia.org/wiki?curid=727642", "title": "Velký Bezděz", "text": "Velký Bezděz\n\nVelký Bezděz (604 m n. m.), německy \"Bösig\", lidově zván jen \"Bezděz\", je vrch v okrese Česká Lípa Libereckého kraje. Leží asi 0,5 km severně od obce Bezděz, na jejím katastrálním území. Na vrcholu se tyčí stejnojmenný mohutný gotický hrad.\n\nJe to rozsáhlý nesouměrný neovulkanický kužel (s vyššími jihovýchodními svahy) na lakolitu ze sodalitického fonolitu (znělec) vypreparovaného z křídových hornin. Na příkrých svazích (35–50°) vrchu, elipsovitě protaženého ve směru severovýchod–jihozápad, jsou výchozy a skalky na koncentricky deskovitě (vzácně sloupovitě) odlučné hornině (sklon 30–70°), hranáčové osypy a eskovité sutě, vytvářející na jílovcovém a slínovcovém podstavci soliflukční plášť porušený sesuvy. Na suku rostou převážně bukové porosty s příměsí javoru, lípy a dubu, na rozvolněných místech jeřáb muk a zejména při úpatí má významné zastoupení smrk a modřín. Jižní úpatí je zastavěno. Při východním úpatí jsou travní porosty.\n\nZe západu k Velkému Bezdězu těsně přiléhá vrch Malý Bezděz (577 m n. m.), od Velkého Bezdězu oddělený sedlem ve výšce 486 m n. m.\n\nNa vrcholu Velkého Bezdězu se tyčí výrazný gotický hrad Bezděz, z jehož věže se otevírá kruhový výhled do kraje. Samy Bezdězy jsou vzhledem k  umístění v relativně ploché krajině a význačnému tvaru dobře rozpoznatelné a viditelné ze širokého okolí, např. z Ralska, Ještědu a Vlhoště, za lepší viditelnosti i z Řípu, Milešovky, pražského Ládví i ze vzdálenějších míst. Oba vrchy jsou předmětem ochrany - jsou součástí národní přírodní rezervace Velký a Malý Bezděz.\n\nSouvrší obou Bezdězů náleží do celku Ralská pahorkatina, podcelku Dokeská pahorkatina, okrsku Bezdězská vrchovina, podokrsku Slatinská pahorkatina a Bezdězské části (tato část zahrnuje právě jen Velký a Malý Bezděz).\n\nVelký Bezděz se svým hradem je přístupný po odbočce z červené turistické trasy (evropská dálková trasa E10), do obce na úpatí vede také zelená a modrá trasa a cyklostezky 0060 a 3045. Obec je napojena na silniční síť, poblíž vede frekventovaná silnice z České Lípy na Mladou Boleslav. V obci je také železniční stanice Bezděz na trati 080 z České Lípy do Bakova nad Jizerou.\n\n"}
{"id": "727644", "url": "https://cs.wikipedia.org/wiki?curid=727644", "title": "František Václav Karlík", "text": "František Václav Karlík\n\nFrantišek Václav Karlík (23. května 1811, Hutě u Stráže nad Nežárkou, dnes Příbraz – 7. září 1889, Rokycany) byl český kantor a hudební skladatel.\n\nZákladní školní vzdělání získal ve Stráži nad Nežárkou a v Jindřichově Hradci. Pokračoval ve studiu v Praze na učitelském ústavu a na technice. Vedle toho absolvoval tamtéž varhanickou školu. Učil na školách v Horažďovicích a v Plané nad Lužnicí. V roce 1845 se stal učitelem na Hlavní škole v Rokycanech, kde setrval až do své smrti v roce 1889.\n\nV Rokycanech založil a řídil pěvecký spolek \"Záboj\", byl varhaníkem a vedl chrámový sbor.\n\nV roce 1843 se oženil s Kateřinou Corvínovou (1820 - 1857), dcerou Petra Corvína, purkmistra v Horažďovicích. Z jejich 7 dětí (1842 Václav, 1846 Karel, 1847 Hugo, 1850 Hanuš, 1851 Františka, 1853 Růžena, 1855 František) se nejvíce proslavil Hanuš Karlík - vůdčí osobnost českého cukrovarnictví poslední čtvrtiny 19. a první čtvrtiny 20. století.\n\n\nVelmi populární byly jeho mužské sbory:\n\n\n"}
{"id": "727647", "url": "https://cs.wikipedia.org/wiki?curid=727647", "title": "Hvězdné deníky", "text": "Hvězdné deníky\n\nHvězdné deníky (polsky \"Dzienniki gwiazdowe\") je sbírka sci-fi povídek polského spisovatele Stanisława Lema, jejíž první vydání vyšlo v roce 1957.\n\nVšechny texty pojednávají o kosmickém dobrodruhovi Ijonu Tichém. Nejenže oplývají jemným humorem, reagují také na soudobou civilizační problematiku, čímž nutí čtenáře k zamyšlení. Vyskytuje se zde i další fiktivní postava Lemovy tvorby - profesor Tarantoga.\n\nČesky vyšla kniha v roce 1999 v nakladatelství Baronet.\n\n\n"}
{"id": "727652", "url": "https://cs.wikipedia.org/wiki?curid=727652", "title": "Pavilon Arsenal", "text": "Pavilon Arsenal\n\nPavilon Arsenal (francouzsky \"Pavillon de l'Arsenal\") je \"Informační, dokumentační a výstavní centrum urbanismu a architektury Paříže a pařížské oblasti\" (Centre d'information, de documentation et d'exposition d'Urbanisme et d'Architecture de Paris et de la métropole parisienne) v Paříži. Nachází se ve 4. obvodu na adrese \"Boulevard Morland\" č. 21. Centrum bylo otevřeno v roce 1988 a nabízí výstavy týkající se architektury a urbanismu.\n\nPavilon Arsenal byl postaven v roce 1879 a místě bývalé továrny na střelný prach (odtud jeho název) pro bohatého obchodníka se dřevem jménem Bormiche, který zde chtěl uložit svou sbírku obrazů. Později byl přeměněn na sklad a připojen k obchodnímu domu Samaritaine. V roce 1954 budovu koupilo město Paříž a vytvořilo z něj depozitář městského archivu. Po jeho odstěhování radnice nechala budovu přestavět na současný výstavní prostor, otevřený v roce 1988.\nPavilon je rozdělen do tří částí o celkové ploše 1600 m:\n\nKromě pořádání výstav, které jsou pravidelně představovány i v jiných městech, pavilon má i jiné aktivity. Vydává knihy o architektuře a urbanismu a pořádá odborné přednášky. Od roku 1989 se jich uskutečnilo přes dvě stě a vystoupili na nich významní architekti jako Frank Gehry, Dominique Perrault, Yona Friedman, Jean Nouvel, Toyo Ito, Daniel Libeskind, Christian de Portzamparc aj.\nPavilon Arsenal nabízí rovněž mnoho služeb přístupných přes internet jako přes 350 filmů o pařížské architektuře, podílí se na databázi současné architektury, jeho dokumentační centrum obsahuje přes 70 000 fotografií od roku 1940 do současnosti. V pavilonu je i malé knihkupectví specializované na literaturu o architektuře.\n\n"}
{"id": "727653", "url": "https://cs.wikipedia.org/wiki?curid=727653", "title": "Třapatka (Rudbeckia)", "text": "Třapatka (Rudbeckia)\n\nTřapatka (\"Rudbeckia\") je jeden z rodů květin ozdobných květem z čeledě hvězdnicovitých (\"Asteraceae\"). Je potřeba ho odlišovat od rodu třapatkovka (\"Echinacea\") označovaného v minulosti též českým pojmenováním „třapatka“. Tato anomálie vznikla následkem rozdělení původně jednoho rodu \"Rudbeckia\" do více rodů.\n\nRod pochází ze Severní Ameriky odkud některé jeho druhy rozšířili zahradníci pro zjevné přednosti, krásné květy a nenáročnost při pěstování, téměř do celého světa. Bohužel, mnohde zplaněla a místně se počíná šířit na úkor domácí květeny. V České republice jsou to např. třapatka srstnatá (\"Rudbeckia hirta\") a třapatka dřípatá (\"Rudbeckia laciniata\"), které jsou považovány za invazivní neofyty.\n\nFyziologie rodu je dosti pestrá, vyskytují se v něm rostliny jednoleté, dvouleté i vytrvalé. Lodyhy, dorůstající od 50 do 300 cm, rostou z kořene kůlovitého nebo vláknitého, u některých druhů i z oddenků. Lodyha (může růst osamocená nebo v trsu který čítá i 15 lodyh), je vždy vzpřímená, bývá rozvětvená, lysá nebo porostlá chlupy.\n\nListy jsou bazální a lodyžní, jsou silně alternativní. Bývají s řapíkem nebo přisedlé a mívají čepele tvaru eliptického, kopinatého, vejčitého nebo i lineárního se zaobleným vrcholem. Jsou často lalokovité, 1krát nebo 2krát zpeření, okraje mají zubaté nebo pilovité. Horní strany listů bývají chlupaté nebo lysé, někdy ojíněné nebo tečkované.\n\nKvětní lůžka jsou plochá, vejčitá, kónická nebo kuželová, vyrůstají samostatně na koncích lodyh nebo v latnatém či chocholičnatém květenství. Diskovité trubkovité květy v počtu 5 až 800 jsou plodné oboupohlavné, pět trojúhelníkových korunních lístků mívá barvu žlutou, žlutozelenou nebo hnědofialovou, někdy jsou i dvoubarevné. Zelenavě hnědé plevy mají vrcholy ostré nebo zaoblené. Jazykovité okrajové květy v počtu 5 až 25 jsou neplodné, korunu často ohnutou nebo svěšenou dolů mají zbarvenou žlutě, oranžově, hnědě nebo jsou dvoubarevné (plátky blíže ke středu jsou tmavší). Květní lůžko je podepřeno zákrovem o průměru 15 až 30 mm s vytrvalými měkkými bylinnými listeny v počtu 5 až 20, které vyrůstají v 1 až 3 řadách, bývají kopinaté, úzce eliptické nebo lineární. Čtyřúhlé černé nažky bez osin jsou pyramidálního tvaru, většinou lysé.\n\nV současnosti květin tohoto rodu nejvíce využívají zahradnické podniky i drobní pěstitelé pro vytváření poklidného, estetického prostředí, které je potřebným doplňkem uspěchané doby. Některé druhy jsou však i bohatým zdrojem fytochemikálii, kterých se využívá pro farmaceutické využití.\n\nV současnosti je do rodu \"Rudbeckia\" zařazováno 23 druhů, které jsou rozdělovány do tří kladů, nazývaných také sekce:\n\nRod \"Rudbeckia\" byl pojmenován po Olofu Rudbeckovi (1630 – 1702) a jeho stejnojmenném synovi (1660 – 1740), oba byli profesoři ve švédské Uppsale.\n\n\n \n"}
{"id": "727655", "url": "https://cs.wikipedia.org/wiki?curid=727655", "title": "Třapatkovka", "text": "Třapatkovka\n\nTřapatkovka (\"Echinacea\") je rod rostlin z čeledi hvězdnicovité.\nRod \"Echinacea\" byl oddělen od rodu \"Rudbeckia\" a po nějaký čas nesly oba rody stejné české jméno třapatka. \n\nRostlina pochází ze Středozápadu Spojených států amerických a do Evropy se rozšířila jako ozdobná květina a v poslední době i jako léčivka. Vyrůstá nejlépe na slunném stanovišti, půda může být chudší a kamenitá, vždy však dobře propustná. Většinou je k suchu tolerantní. V České republice není ve volné přírodě rozšířena.\n\nJe to trvalka dosahující výše až 140 cm. Její chlupatá nebo lysá lodyha vyrůstá z kůlovitého kořene nebo z plazivého oddenku s vláknitými kořínky. Bazální listy jsou řapíkaté. Lodyžní listy vyrůstající střídavě mají žlábkovité řapíky, které se směrem vzhůru zkracují. Jejich čepele dlouhé až 10 cm jsou tvaru kopinatého nebo eliptického až vejčitého, po okrajích bývají pilovité, zubaté nebo hladké, z lícní strany jsou někdy porostlé chlupy, mívají 1 až 3 žilky.\n\nKvětní úbory s dlouhými stopkami vyrůstají na konci lodyh jednotlivě. Polokulovitý zákrov mívá v průměru 1,5 až 4 cm. Jeho trvalé listeny (15 až 50 ve 2 až 4 řadách) jsou lineární, kopinaté nebo vejčité s ostrými konci, někdy různě dlouhé, bývají převážně měkké bylinné. Květní lůžko má v řezu tvar kuželosečky, plevy jsou oranžové až červenofialové a jsou delší než koruny, mnohdy jsou tvrdé a píchají. Disk květu mívá v průměru do 4 cm a obsahuje až 300 oboupohlavých plodných trubkovitých květů s 5 korunními lístky růžovými, zelenými, purpurově rudými nebo žlutými. Obvodové jazykovité neplodné květy mají korunní lístky tmavě fialové až světle růžové, bílé nebo žluté a obvykle jich bývá 8 až 21, někdy i více, mnohdy jsou svěšeny dolů. Vykvétá v červnu až září, opylována je létajícím hmyzem. Tmavě hnědá nažka je 3 nebo 4hranná, bývá lysá nebo řídce chlupatá, mívá až 4 zuby.\n\nMá velký význam v okrasném zahradnictví, kde představuje důležitou skupinu nenáročných trvalek vytvářejících různobarevné skupinky různých barev, existuje mnoho kultivarů. Rozmnožuje se semeny, řízky i dělením trsů.\n\nObsahuje například polysacharidy, glykoproteiny, alkamidy, esenciální oleje a flavonoidy. Chemické látky obsažené v kořenu se výrazně liší od těch, které se nacházejí v bylinné části rostliny. Kořeny mají vysoké koncentrace esenciálních olejů, zatímco nadzemní části rostliny mají tendenci obsahovat více polysacharidů. Výzkum naznačuje, že kořen rostliny je nejúčinnější. V Německu jsou schváleny léky z  třapatkovky nachové (\"Echinacea purpurea\") pro léčbu nachlazení, infekci horních cest dýchacích, močových cest a pomalé hojení ran, z kořenů rostliny třapatkovky bledé (\"Echinacea pallida\") naopak pro léčbu chřipky.\n\nAčkoli jí zastánci alternativní medicíny připisují mnohé léčebné vlastnosti, např. celkové posílení imunity, vědecká medicína je doposud neprokázala. Zhodnocení organizace COCHRANE na základě výsledků 24 dvojitých slepých studií, které porovnávaly účinky placeba a ecinacii, neprokázalo, že by pro léčbu nachlazení přinášela výhodu.\n\nPotravinové doplňky s echinaceou bývají ve formě tablet, tinktur, čajů atd. V závislosti na fantazii jednotlivých výrobců jsou prý vhodné k léčbě nachlazení, kataru horních cest dýchacích, chřipky, angíny a dále např. k léčbě popálenin, lupenky, bércových vředů, syfilidy, rakoviny atd. Přesto řada renomovaných zdravotnických organizací považuje dosavadní výzkumy v tomto směru prováděné za ne zcela prokázané a spíše nahodilé, jež nelze opakovat.\n\nV současnosti je uznáváno 9 druhů rodu třapatkovka:\n\n\n \n"}
{"id": "727657", "url": "https://cs.wikipedia.org/wiki?curid=727657", "title": "Košťálov", "text": "Košťálov\n\nNázev Košťálov nese více územních celků a objektů:\n\n"}
{"id": "727658", "url": "https://cs.wikipedia.org/wiki?curid=727658", "title": "Třída Holland", "text": "Třída Holland\n\nTřída Holland je třída oceánských hlídkových lodí nizozemského královského námořnictva. Plavidla mají hlídkovat v Severní moři a Karibiku. Vhodná jsou zejména proti pirátství a pašování narkotik. Celkem byly postaveny čtyři jednotky této třídy. Vzhledem ke škrtům v nizozemském obranném rozpočtu je diskutována možnost odprodeje dvou jednotek do zahraničí.\n\nVšechny čtyři plavidla postavila loděnice Damen Schelde Naval Shipbuilding ve Vlissingenu a Galați. Plavidla nesou jména nizozemských provincií \"Holland\" (P840), \"Zeeland\" (P841), \"Friesland\" (P842) a \"Groningen\" (P843). Do služby byly zařazeny v letech 2011–2013.\n\nJednotky třídy \"Holland\":\nV konstrukci třídy \"Holland\" jsou uplatněny technologie stealth. Mimo 50 členů posádky mohou přepravovat až 40 dalších osob. Může též evakuovat až 100 osob. Plavidla budou vybavena dvěma malými čluny RHIB, spouštěnými po rampě na zádi.\n\nVýzbroj tvoří jeden 76mm kanón OTO Melara Super Rapid, jeden 30mm kanón Oto Melara Marlin WS, dva dálkově ovládané 12,7mm Oto Melara Hitrole NT a dva 12,7mm M2 Browning. Plavidla na zádi nesou přistávací plochu a hangár pro jeden vrtulník NH-90. Pohonný systém je koncepce CODELOD. Kombinuje dva diesely Wärtsilä 12V26 a elektromotory. Nejvyšší rychlost dosahuje 21,5 uzlu.\n\n"}
{"id": "727659", "url": "https://cs.wikipedia.org/wiki?curid=727659", "title": "Profesor Tarantoga", "text": "Profesor Tarantoga\n\nProfesor Tarantoga (celým jménem Astral Sternu Tarantoga) je fiktivní xenozoolog, cestovatel a vynálezce z některých knih polského spisovatele Stanisława Lema.\n\nTarantoga je hlavní postavou ve čtyřech hrách (uvedených rozhlasem, některé zpracovány jako televizní adaptace). Původně se objevil v knize \"Hvězdné deníky\" jako přítel kosmického dobrodruha a cestovatele Ijona Tichého. Později se vyskytl i v dalších Lemových dílech.\n\nAstral Sternu Tarantoga je profesorem xenozoologie na Univerzitě Fomalhautu, předsedou redakční komise \"kompletního díla Ijona Tichého\" (\"Dzieła Wszystkie Ijona Tichego\") a vynálezcem a objevitelem různých fascinujících zařízení (většina z nich je parodií na běžné sci-fi technologie).\n\n\n"}
{"id": "727660", "url": "https://cs.wikipedia.org/wiki?curid=727660", "title": "Politický systém Itálie", "text": "Politický systém Itálie\n\nItalská republika je zastupitelská demokracie, parlamentní republika s vícestranickým systémem. \n\nItalský parlament je bikamerální, dolní komoru tvoří Poslanecká sněmovna Parlamentu Itálie a horní komoru Senát Parlamentu Itálie. \n\nPrezident Itálie je jako hlava státu volen nepřímo na společném zasedání obou parlamentních komor doplněné o tři delegáty z každé z dvaceti provincií, pro zvolení prezidenta je v prvních třech kolech nutná dvoutřetinová většina, v dalších kolech postačuje nadpoloviční většina.\n\nItálie je členem Severoatlantická aliance, Evropské unie, Mezinárodního měnového fondu a Organizace pro hospodářskou spolupráci a rozvoj. \n"}
{"id": "727666", "url": "https://cs.wikipedia.org/wiki?curid=727666", "title": "Terrapene", "text": "Terrapene\n\nTerrapene je rod želv z čeledi emydovití. Rod je původem ze Severní Ameriky (USA a Mexika). Rod rozlišil a pojmenoval Blasius Merrem v roce 1820 pro druhy, které mají hrudní kost rozdělenou na dvě nebo tři části, které by se mohly pohybovat nezávisle na sobě. Želvy rodu \"Terrapene\" jsou diploidními organismy a mají 50 chromozomů.\n\nRod je charakteristický svým klenutým karapaxem, který je s plastronem spojen kloubem tak, že se želva může do krunýře pevně uzavřít a chránit se tak před predátory. Možnost želvy uzavřít se do krunýře se vyvíjí asi ve čtvrtině růstu želvy a obecně se ztrácí pouze v důsledku přílišné tloušťky želvy. Zatímco želva karolínská má středním kýl (hřeben na krunýři), jiným druhům tohoto rodu chybí. Plastrální vzorce (poměr velikostí jednotlivých štítků) se liší mezi jednotlivými druhy, ale tři největší štítky jsou anální, břišní a chytací u všech druhů.\n\nNa základě morfologických charakteristik mohou být rozlišovány dvě odlišné linie: \"terrapene ornata\" / \"terrapene nelsoni\" linie s maximální délkou krunýře 14–15 cm a \"terrapene carolina\" / \"terrapene coahuila\" s délkou krunýře 20 cm.\n\nŽelvy se mohou chránit před predátory úkrytem, uzavřením se do krunýře a kousáním. Riziko smrti je nejvyšší u malých želv vzhledem k jejich velikosti a slabšímu krunýři. Krunýř dospělé želvy neprorazí téměř žádné zvíře. Společnými dravci jsou savci jako norci, tchoři, mývalové, psi a hlodavci, ale i ptáci (např. vrány, krkavci) a hadi.\n\nSeveroamerické druhy želv rodu \"Terrapene\" jsou všežravci s velmi pestrou stravou. Hlavní složku potravy tvoří bezobratlí (hmyz, červi, stonožky…), dále se strava skládá z velké části z vegetace. Během prvních pěti až šesti let jsou převážně masožraví, dospělí jedinci jsou zase převážně býložraví.\n\nŽelvy jsou v Severní Americe endemity. Nejrozšířenějšími druhy jsou ve Spojených státech poddruhy \"t.c.carolina\", \"t.c.major\", \"t.c.bauri\" a \"t.c.triunguis\" v jižní-střední, východní a jihovýchodní části USA a v Mexiku poddruhy \"t.c.yukatana\" a \"t.c.mexicana\" na poloostrově Yucatán a v severovýchodní části Mexika. \"Terrapene ornata\" je endemitem v jižní a jihozápadní části USA a přilehlém Mexiku, zatímco \"Terrapene nelsoni\" je endemitem v severozápadním Mexiku a \"Terrapene coahuila\" se nachází pouze v Coahuile v Mexiku.\n\nVzhledem k tomu, že obývají širokou škálu přírodních stanovišť, která se mění jak ze dne na den, z období na období, tak i druh od druhu, není možné standardní prostředí, ve kterém žijí obecně identifikovat. Lesy jsou lokality, kde se skytují běžně. \"T. ornata\" je jediný druh pravidelně se vyskytující na pastvinách, ale její poddruh \"Terrapene ornata luteola\" také obývá polopouště se srážkami převážně jen v létě. Jediné místo, kde se nachází \"Terrapene coahuila\" jsou močály s trvalou přítomnosti vody a několika druhy kaktusů.\n\nPřed hibernací mají tendenci se přemísťovat dále do lesa, kde si hloubí úkryty pro přezimování. \"Terrapene ornata\" si hloubí úkryty až 50 cm hluboké, zatímco \"t.c.carolina\" přezimuje v hloubce asi 10 centimetrů. Místo pro přezimování může být vzdálené až 0,5 km od místa, kde přebývají v létě a je často v těsné blízkosti k místu, kde přezimovali předešlý rok. Ve více jižních oblastech jsou želvy aktivní po celý rok, jak bylo pozorováno u \"T. coahuila\" a \"T. c. major\". Ostatní jsou aktivní při vyšších venkovních teplotách nebo pouze v období dešťů.\n\nObvyklá snůška má 1-7 vajec. V zajetí a na jižním konci rozsahu jejich rozšíření, mohou mít více než jednu snůšku vajec za rok, zatímco u severních populací je větší průměr velikosti snůšky. Vejce jsou podlouhlá a mají pružnou skořápku. V závislosti na druhu mají průměrnou délku 2–4 cm a hmotnost 5-11 g.\n\nJakmile želva dosáhne dospělosti, možnost smrti se s věkem nezvyšuje. Křivka přežití je tedy pravděpodobně podobná jako u jiných dlouhodobě žijících želv. Průměrná délka života želv \"Terrapene\" je 50 let, ale značná část žije i více než 100 let. Věk želv v přírodě lze zhruba odhadnout podle počtu letokruhů na krunýři, plastron je také dobrým místem, jak zjistit věk kvůli možnosti posouzení opotřebení vzorku. Tempo růstu krunýře je zhruba jeden kroužek za rok podle odhadů starých více než 20 let, které jsou navíc nespolehlivé, protože štítky na krunýři jsou obvykle opotřebované a hladké.\n\nObjevily se \"náhle ve fosilních nálezech, převážně v moderní podobě\". Absence silných změn v jejich morfologii může naznačovat, že jsou tzv. všeobesnými druhy, tedy druhy schopnými uspět v široké škále podmínek prostředí s možností využití různých zdrojů. Je proto obtížné stanovit, jak probíhal jejich vývoj od ostatních želv. Nejstarší nálezy zkamenělých \"Terrapene\" byly nalezeny v Nebrasce (USA), staré asi 15 miliónů let, tedy z miocénu a připomínají vodní druhy, \"T. coahuila\" nejvíce. Což znamená, že jejich společným předkem byl také vodní druh. Zkamenělé exempláře \"T. ornata\" a \"T. carolina\" jsou staré asi 5 milionů let a bylo uvedeno, že se tyto rody lišily již v miocénu. Jediný zaniklý poddruh \"terrapene carolina putnami\" žil v pliocénu s délkou krunýře 30 cm větší než kterýkoli jiný druh.\n\nStupeň ohrožení je definován pro jednotlivé druhy, nikoli pro celý rod. \"Terrapene coahuila\" je endemitem pouze na Coahuile a je zde evidována jako ohrožený druh. Zatímco se jejich rozsah snížil o 40% na 360 km² v posledních 40 - 50 letech, počet druhů se snížil z více než 10,000 na asi 2.500 v roce 2002. Nejrozšířenější druh \"Terrapene carolina\" je klasifikován jako zranitelný, zatímco \"Terrapene ornata\" je v nižší kategorii jako téměř ohrožený. O \"Terrapene nelsoni\" nejsou k dispozici dostatečné informace pro zařazení. Jako součást úsilí o záchranu byli vyškoleni cvičení psi.\n\n\n"}
{"id": "727677", "url": "https://cs.wikipedia.org/wiki?curid=727677", "title": "Ilana Bergerová", "text": "Ilana Bergerová\n\nIlana Bergerová (* 31. prosince 1962, Ciudad de México) je izraelská novinářka a bývalá profesionální tenistka. Ve své kariéře na okruhu WTA Tour nevyhrála žádný turnaj. V rámci okruhu ITF získala sedm titulů ve dvouhře a patnáct ve čtyřhře.\n\nNa žebříčku WTA byla nejvýše ve dvouhře klasifikována v srpnu 1992 na 149. místě a ve čtyřhře pak v listopadu na 153. místě.\n\nZa Izrael startovala na Letních olympijských hrách 1988 v Soulu.\n\nNarodila se v roce 1965 v Ciudad de México. Tenis začala hrát v sedmi letech.\n\nNa konci 80. let po dvouleté prezenční službě u Izraelských obranných sil se stala profesionální tenistkou. Za svou kariéru získala dvanáct medailí z Makabejských her, několik jíž jako veteránka ve smíšené čtyřhře spolu s  Šlomo Glicksteinem.\n\nPři oslavách 50. výročí existence Státu Izrael byla zvolena jednou ze tří nejlepších hráček národní historie. Pětkrát vyhrála mistrovství Izraele v ženské dvouhře.\n\nZa fedcupový tým Izraele odehrála v letech 1986–1992 ve Fed Cupu dvacet šest zápasů s celkovým poměrem 19 výher a 21 proher.\n\nVe dvaceti šesti letech začala studovat literaturu a žurnalistiku. Sedm let pracovala jako sportovní korespondentka pro periodikum \"Haaretz\". K roku 2011 zastávala funkci hlavní editorky internetových stránek Sportovního centra Telavivské univerzity.\n\n"}
{"id": "727682", "url": "https://cs.wikipedia.org/wiki?curid=727682", "title": "Košťálovská oskeruše", "text": "Košťálovská oskeruše\n\nKošťálovská oskeruše, také známa jako Oskeruše u Košťálova, je obvodem kmene největší oskeruše v Čechách. Roste u cesty asi 330 metrů východně od kapličky v Košťálově, místní části obce Jenčice (přístup od kapličky po polní cestě, po cca 100 metrech doprava, podél oplocení obory, v místě lomu oplocení doprava podél plotu cca 30 metrů k oskeruši). \n\n\nKmen se větví ve 2 metrech na čtyři terminály. Ty vytvářejí 13 metrů širokou korunu. Vzhledem ke stáří stromu je zdravotní stav dobrý.\n\nKošťálovská oskeruše je největší svého druhu v Čechách. Obvodem mohutnější bychom našli pouze na jižní Moravě, kde roste mimo jiné i Adamcova oskeruše, největší v České republice.\n\nSymbol ratolesti s plody se dostal i do znaku obce Jenčice, v jejímž katastru památný strom roste.\n"}
{"id": "727688", "url": "https://cs.wikipedia.org/wiki?curid=727688", "title": "Julia Glušková", "text": "Julia Glušková\n\nJulia Glušková (* 1. ledna 1990 Doněck) je izraelská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do června 2014 po osmi titulech ve dvouhře i čtyřhře.\n\nNa žebříčku WTA byla nejvýše ve dvouhře klasifikována v červnu 2014 na 79. místě a ve čtyřhře pak v listopadu 2013 na 109. místě. K roku 2019 ji trénovali Amir Hadad a Keren Shlomo.\n\nNa juniorském světovém žebříčku ITF pro dvouhru byla nejvýše klasifikována v červnu 2007, v sedmnácti letech, na 10. příčce.\n\nTenis začala hrát ve třech letech. Rodiče jsou tenisoví trenéři.\n\nVe finále mistrovství Izraele ženské dvouhry 2006 podlehla Šachar Pe'erové.\n\nMezi profesionálkami debutovala v březnu 2004 na challengeru ITF Ramat ha-Šaron, kde vyhrála první kolo kvalifikace proti krajance Dianě Voskobojnikové.\n\nV lednu 2011 hrála premiérovou kvalifikace grandslamu na Australian Open 2011, v níž vypadla ve druhém kole s Nurii Llagosteraovou Vivesovou. V kvalifikaci na US Open 2011 podlehla v posledním třetím kole Kanaďance Wozniakové.\n\nZa fedcupový tým Izraele debutovala 22. dubna 2007 v utkání s Kanadou.\n\nV roce 2005 se zúčastnila 17. Makabejských her, kde prohrála v semifinále s Američankou Sharon Fichmanovou 6–4, 6–0.\n\n"}
{"id": "727691", "url": "https://cs.wikipedia.org/wiki?curid=727691", "title": "Jevgenija Liněcká", "text": "Jevgenija Liněcká\n\nJevgenija Simonovna Liněcká, rusky Евгения Симоновна Линецкая (* 30. listopadu 1986, Moskva, Ruská sovětská federativní socialistická republika), je ruská profesionální tenistka izraelského občanství, reprezentující Izrael. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala k říjnu 2011 sedm titulů ve dvouhře a jeden ve čtyřhře.\n\nNa žebříčku WTA byla nejvýše ve dvouhře klasifikována v červenci 2005 na 35. místě a ve čtyřhře pak v únoru 2006 na 283. místě. K roku 2011 ji trénoval Anton Korlojov.\n\nV únoru 2005 porazila na thajském turnaji světovou jedenáctku Rusku Věru Zvonarevovou 6–4, 6–2. V březnu pak v Indian Wells zdolala druhou hráčku světa Francouzku Amélii Mauresmovou po setech 2–6, 6–2, 7–5.\n\nNa konci listopadu 2005 Ženská tenisová asociace (WTA) doživotně zakázala jejímu trenéru Joeovi Giulianu trénovat profesionální tenistky a dokonce i vstup na turnaje WTA, za porušení 14. bodu, IV. části řádu, když fyzicky napadal tenistku. Toto protiprávní konání podporoval její otec Simon Liněcký, profesor matematiky a držitel černého pásku v karate, jenž obdržel dvouletý zákaz.\n\nKonflikt vznikl v srpnu 2005, kdy došlo k jejímu napadení na turnaji Acura Classic v La Costa. Otec byl uvězněn s obviněním z podezření ublížení na těle a hráčka musela být převezena k hospitalizaci do nemocnice.\n\nTýden po otcově uvěznění policie v Carlsbadu obdržela hlášení od losangelského ošetřujícího lékaře tehdy osmnáctileté hráčky. Tenistka podle vyjádření byla opakovaně fyzicky inzultována trenérem. Giuliano, který mezitím odjel, je hledán pro podání vysvětlení. Místo jeho pobytu však není známé.\n\nTenistka přerušila kariéru od ledna 2006 do února 2007, což znamenalo pád na žebříčku WTA. Na dvorce se vrátila vítězstvím portugalského turnaje v Montechoro. Následující měsíc triumfovala na dalších izraelských událostech ITF v Ramat ha-Šaron 2 a v Ra'ananě, a to bez ztráty setu.\n\n"}
{"id": "727695", "url": "https://cs.wikipedia.org/wiki?curid=727695", "title": "Sandra Romain", "text": "Sandra Romain\n\nSandra Romain (* 26. března 1978, Temešvár jako Maria Cornelia Popescuová) je rumunská pornoherečka, jejíž filmy bývají řazeny k nejexplicitnějším v žánru. Kariéru zahájila v roce 2001, působila v Rumunsku a Německu, v roce 2005 přesídlila do USA. Natočila před 500 filmů, obdržela čtyři ceny \"AVN Awards\". Je vdaná, v roce 2008 přerušila kariéru, ale v roce 2011 se do pornoprůmyslu vrátila. Měří 160 cm, váží 56 kg, její míry jsou 92-62-94.\n\nvýběr:\n\n"}
{"id": "727698", "url": "https://cs.wikipedia.org/wiki?curid=727698", "title": "Sylva Francová", "text": "Sylva Francová\n\nSylva Francová (* 9. června 1973, Praha) je česká výtvarnice pracující především s fotografií a videem. Její umělecké projekty jsou většinou časosběrnými sondami do různorodých sociálních skupin a prostředí. \"Více než o objektivní dokument pozorovaného jde ale Sylvě Francové o zviditelnění každodenních, často už nevnímaných, jemných emocí okolí.\"\n\nVystudovala Pedagogickou fakultu UK a Akademii výtvarných umění v Praze, kde diplomovala v ateliéru Nových médií Veroniky Bromové. Během studií absolvovala stáže na univerzitách ve Velké Británii a USA. Je členkou redakční rady a koordinátorkou časopisu Fotograf, spoluzakladatelkou občanského sdružení Fotograf 07 o. s. Získala různá ocenění či granty, například Hlávkovu cenu, vítězství v Portfolio Review 2007 v Bratislavě, grant Nadace pro současné umění atd. Své fotografické projekty vystavuje v Čechách i zahraničí. Žije a pracuje v Praze.\n\n\nFotografie umožňuje Sylvě Francové otevírat témata výtvarné práce už v jejím bezprostředním okolí. To je možné i díky prostupování hranic času určeného pro práci a pro naše soukromí, jemným přeznačením toho co máme obvykle za podstatné. Při pohledu na její práci od doby od prvních fotografií do současnosti lze vysledovat rozvíjení pozorovací schopnosti, která vede k obsáhlým detailním charakteristikám jednoho tématu.\n\nV \"Portrétech žen\" svou pozornost zaostřuje a promyšleně nahlíží do soukromí bytů několika žen (příbuzných, kamarádek i sousedů). Obrazy zpracovala autorka tak, že spojením několika fotografií vytvořila širokoúhlý pohled do bytu, který umocňuje náš zájem důkladně prohlédnout nabízenou intimitu. V různých plánech tohoto pozadí se objevují ženy při svých obvyklých denních činnostech. Zmnožením stejné ženy v jednom obrazu klade důraz na vnímání diváka a přináší syntézu všednodennosti bytového života a prostor pro identifikaci diváka s dalšími vzorci chování. Ve své práci využívá postup časosběru.\n\nPrincip pozorování blízkého okolí se objevuje už v emotivních momentkách, které složila v narativní pás propojený světelnou atmosférou a odrazy skel. Tyto pásy doplnila o autentické deníkové komentáře (\"Fotoblogy\", 2001-2002).\n\nPři projektu \"Views\" (2005-2006) fotografovala pohledy na panelový dům a pohledy z jeho oken ze všech pater v různých časových obdobích. Tento materiál opět složila v jeden celek, který animací rozpohybovala. Její snaha vnést do fotografie pohyb je znát už v cyklu \"Time in Town\" (2002-2003), kde ho staticky vyjádřila vrstvením snímků jednoho místa. Později se v její práci objevuje pohyb skutečný v podobě animací. Například v projektu \"Family talks\" (2007) vytvořila animaci ze sekvenčního snímání rodinných dialogů. Oproštěním rozhovoru od řeči a rozsekáním plynulého pohybu vyplouvají na povrch jednotlivá gesta a proměňuje se výsledná informace, která se dá číst z obrazu. V \"Daily stories\" (2008), podobně jako v \"Portrétech žen\", se nabízí pohled do intimního prostředí bytu v podobě panoramatického snímku, který je rozvíjen podle osové souměrnosti. Jeho obyvatelé v nich setrvávají v nekonečné smyčce ve svých běžných činnostech. Mezi mladší projekty Sylvy Francové patří \"In Panel\" (2010), ve kterém způsob sdělení svého tématu zredukovala na fotografii obývacích pokojů panelového domu. Její obrazy fungují jako fotografická sociologická sonda, která přináší vzorek bytového bydlení a otevírá jeho problematiku v celé jeho antropologické i existenciální šíři. Nedogmatickým způsobem, z pohledu ženy, zpracovává téma své bezprostřední blízkosti a veřejnosti průběžně předkládá výsledky svého pozorování.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "727702", "url": "https://cs.wikipedia.org/wiki?curid=727702", "title": "Markéta Skotská", "text": "Markéta Skotská\n\nJméno Markéta Skotská nosilo více žen v historii Skotska:\n\n"}
{"id": "727703", "url": "https://cs.wikipedia.org/wiki?curid=727703", "title": "Blanc (příjmení)", "text": "Blanc (příjmení)\n\nBlanc [\"blan\"] či le Blanc je francouzské příjmení, které v překladu znamená \"Bílý\", nosí jej tyto osobnosti:\n\n\n"}
{"id": "727704", "url": "https://cs.wikipedia.org/wiki?curid=727704", "title": "Bitva u Pánípatu (1526)", "text": "Bitva u Pánípatu (1526)\n\nBitva u Pánípatu (též první bitva u Pánípatu) proběhla v roce 1526 a střetly se zde armády Bábura a Ibráhima Lódího z dynastie Lódiů. Bitva skončila vítězstvím Bábura, který zde položil základ mughalské říše, a smrtí Ibráhíma Lódiho, který se stal posledním sultánem dillíského sultanátu.\n\nPánípat se nachází v dnešní Harijáně.\n"}
{"id": "727706", "url": "https://cs.wikipedia.org/wiki?curid=727706", "title": "VERZO", "text": "VERZO\n\nVERZO je česká firma, registrovaná v obchodním rejstříku ve Spojených státech, sídlící v Čechách. Firma vznikla v roce 2010 a zabývá se výrobou telekomunikačních zařízení, konkrétně mobilních telefonů, resp. smartphonů. Jejich první model VERZO Kinzo byl po designové stránce představen v druhé polovině srpna 2011. Netradiční vzhled mobilního telefonu je dílem českého designérského studia Novaque, které patří panu MgA. Petru Novaguemu. Technické parametry byly představeny v říjnu 2011. Následný prodej byl zahájen ve stejný termín v celé Evropě, stejně jako v USA.\n\nPřestože design a projektové plány vznikly v České republice, samotná výroba zařízení probíhá z ekonomických důvodů na Taiwanu.\n\nFirma prezentuje snahu odlišit se od svých konkurentů příslibem příkladného servisu, péče o zákazníka a vytvoření komunity uživatelů na jejíž přání a požadavky by měla brát ohled při dalším vývoji.\n\nVERZO Kinzo\nJedná se o první model, kterým značka Verzo vstoupila na trh. Představení tohoto modelu proběhlo v říjnu 2011. Telefon má 1GHz procesor, 4,3palcový dotykový displej, 5Mpix fotoaparát a funguje na operačním systému Android s vlastním uživatelským prostředím Verzo GUI.\n\n"}
{"id": "727714", "url": "https://cs.wikipedia.org/wiki?curid=727714", "title": "Staré Dillí", "text": "Staré Dillí\n\nStaré Dillí (, původně Šáhdžahanabád, ) je centrální historická část indického města Dillí.\n\nPůvodně samostatné město nechal roku 1639 vystavět mughalský císař Šáhdžahán. Sídlo plnilo funkci hlavního města Mughalské říše až do pádu mughalské dynastie a vzniku Britské Indie v letech 1857/1858.\n"}
{"id": "727718", "url": "https://cs.wikipedia.org/wiki?curid=727718", "title": "Ibráhim Lódí", "text": "Ibráhim Lódí\n\nIbráhim Lódí (? – 21. dubna 1526) byl sultán z dynastie Lódiů, poslední sultán dillíského sultanátu. Původem Paštún, vládl mezi lety 1517–1526. Zemřel v první bitvě u Pánípatu, kde byla jeho vojska na hlavu poražena a on zabit Báburem, prvním mughalským císařem.\n"}
{"id": "727720", "url": "https://cs.wikipedia.org/wiki?curid=727720", "title": "Bitva u Pánípatu", "text": "Bitva u Pánípatu\n\nBitvy u Pánípatu byly tři:\n\n"}
{"id": "727721", "url": "https://cs.wikipedia.org/wiki?curid=727721", "title": "Grzegorz Michalski", "text": "Grzegorz Michalski\n\nGrzegorz Marek Michalski (* 13. srpna 1972) je polský ekonom a univerzitní pedagog na Vysoké škole ekonomické ve Vratislavi, kde získal také doktorát (PhD.). Ve své výzkumné práci se zaměřuje na podnikové finance a na řízení likvidity.\n\nJeho vědecko-výzkumná kariéra začala v roce 1998, po ukončení vysokoškolského studia 2. stupně na Vysoké škole ekonomické ve Vratislavi. Posléze pokračoval ve vědecko-výzkumné činnosti na téhle univerzitě a v roce 2002 zde obhájil doktorát.\n\nGrzegorz Michalski je autorem mnohých publikací. Kromě jiného napsal více než 80 článků, které publikoval v mnohých časopisech (včetně indexovaných v Journal Citation Reports) a 10 knih. \n\nGrzegorz Michalski je specialistou v oblasti podnikových financí a pracuje v Institutu pro finanční management na Vysoké škole ekonomické v polské Vratislavi, kde vyučuje podnikové finance a měnové operace.\n\n\n"}
{"id": "727722", "url": "https://cs.wikipedia.org/wiki?curid=727722", "title": "Blanc", "text": "Blanc\n\nBlanc znamená ve francouzštině bílá nebo bílý, může se jednat o:\n\n\n\n"}
{"id": "727726", "url": "https://cs.wikipedia.org/wiki?curid=727726", "title": "Římskokatolická farnost Raduň", "text": "Římskokatolická farnost Raduň\n\nŘímskokatolická farnost Raduň je územní společenství římských katolíků s farním kostelem Nejsvětější Trojice v Raduni.\n\n\n"}
{"id": "727727", "url": "https://cs.wikipedia.org/wiki?curid=727727", "title": "Nachal Tavija", "text": "Nachal Tavija\n\nNachal Tavija ( נחל טביה) je vádí v jižním Izraeli, na pomezí severovýchodního okraje Negevské pouště a Judské pouště.\n\nZačíná v nadmořské výšce okolo 600 metrů v kopcovité pouštní krajině, přímo v prostoru města Arad. Směřuje pak k jihovýchodu, přičemž se zařezává do okolního terénu. Údolí je turisticky využívané. Dále k jihovýchodu na okraji města a nedaleko od severního úpatí vrchu Roš Zohar zleva ústí poblíž dálnice číslo 31 do vádí Nachal Je'elim, které jeho vody odvádí do Mrtvého moře.\n\n"}
{"id": "727730", "url": "https://cs.wikipedia.org/wiki?curid=727730", "title": "Římskokatolická farnost Opava-Komárov", "text": "Římskokatolická farnost Opava-Komárov\n\nŘímskokatolická farnost Opava-Komárov je územní společenství římských katolíků s farním kostelem svatého Prokopa v Opavě-Komárově.\n\n\n"}
{"id": "727732", "url": "https://cs.wikipedia.org/wiki?curid=727732", "title": "Nachal Pra'im", "text": "Nachal Pra'im\n\nNachal Pra'im ( נחל פראים) je vádí v jižním Izraeli, na pomezí severovýchodního okraje Negevské pouště a Judské pouště.\n\nZačíná v nadmořské výšce okolo 600 metrů v kopcovité pouštní krajině, na východním okraji města Arad, poblíž vyhlídky \"Micpe Mo'ab\". Směřuje pak k jihovýchodu, přičemž se zařezává do okolního terénu. Údolí je turisticky využívané. Poblíž beduínských osad východně od Aradu ústí zleva do vádí Nachal Je'elim, které jeho vody odvádí do Mrtvého moře.\n\n"}
{"id": "727736", "url": "https://cs.wikipedia.org/wiki?curid=727736", "title": "Velké indické povstání", "text": "Velké indické povstání\n\nVelké indické povstání (také \"povstání sipáhiů\") začalo v roce 1857 jako důsledek koloniálního útlaku obyvatel Indie ze strany Britské Východoindické společnosti. Povstání zachvátilo hlavně severní a střední část Indie, hlavně Uttarpradéš, Madhjapradéš, Bihár a oblast Dillí.\nJiž od 30. let 19. století v Indii narůstala nespokojenost s vzrůstajícím vlivem Britů. Velký odpor mezi indickou aristokracií vyvolala zvláště politika generálního guvernéra lorda Dalhousieho (v úřadu 1847-1856). Dalhousie uplatňoval právo odúmrti k rozšiřování britského vlivu. V indických knížectvích, kde vládnoucí dynastie neměla mužského dědice, bylo od té doby běžné řešit problém nástupnictví adopcí. Dalhousie se tomu snažil zabránit a knížectví bez mužského dědice násilím připojoval pod britskou správu.\n\nNepokoje se začaly stupňovat roku 1857. 29. března zastřelil v Barakpúru blízko Kalkaty sipáhí (indický voják v britských službách) Mangal Pandej britského poddůstojníka, zatímco tomu celý oddíl sipáhíú nečinně přihlížel. Samotné povstání začalo 10. května 1857 ozbrojenou vzpourou sipáhiů ve městě Mérathu. Záminkou k povstání bylo použití patron, maštěných zvířecím tukem, které měli vojáci před nabitím pušek otevřít kousnutím. Mezi vojáky se šířily fámy, že použitým tukem je hovězí lůj nebo vepřové sádlo. Vzhledem k tomu, že hinduisté nesmí požívat hovězí maso a produkty a pro muslimy se náboženský zákaz týká vepřového, vojáci obou vyznání začali britským velitelům odpírat poslušnost.\n\nVzbouření vojáci z Méráthu brzy nato obsadili Dillí, kde se do čela povstání alespoň formálně postavil Bahádur Šáh II., poslední mughalský císař. Následovali jej Maráthové pod vedením svého vojevůdce Nány Sáhiba. Postupně se k povstání připojili i další lokální vládcové ale i posádky sipáhiů po celé severní a střední Indii.\n\nHlavními vojevůdci povstání byli Nána Sáhib, Tanitja Tópí, Azímuddín Chán a královna Lakšmí Báí z Džánsí. Na britské straně se vyznamenali generálové George Anson, Collin Campbell, Hugh Wheeler, James George Smith Neill nebo Henry Havelock.\nZ indických národností se v povstání angažovali zejména Maráthové a indičtí muslimové, naopak sikhové a Nepálci se stali spojenci Britů.\n\nPovstalci bojovali statečně, avšak neorganizovaně, nedokázali se účinně spojit a boje tak měly spíše lokální charakter. Povstalci měli rovněž oproti Britům zastaralou výzbroj a nedostatek financí. Proto byli nakonec poraženi. Poslední zbytky povstaleckých armád kapitulovaly v roce 1859. Obě strany se v průběhu povstání dopouštěly mimořádných krutostí, jako byl neblaze proslulý masakr zajatých britských žen a dětí v Kánpúru. Britové (např. generál James George Smith Neill) zase zajaté povstalce zabíjeli tak, že je přivázali k ústí děla, z něhož pak bylo vystřeleno.\n\nPo potlačení povstání se změnil systém britské správy na území Indie. Správa přešla od východoindické společnosti přímo na stát. Na území indického subkontinentu byla zřízena kolonie Britská Indie, spravovaná místokrálem.\n"}
{"id": "727737", "url": "https://cs.wikipedia.org/wiki?curid=727737", "title": "Zr. Ms. Amsterdam (A836)", "text": "Zr. Ms. Amsterdam (A836)\n\nZr. Ms. Amsterdam (A 836) byla rychlá podpůrná zásobovací loď nizozemského královského námořnictva. Sloužila k zásobování nizozemských válečných lodí palivem, municí, vodou a dalším materiálem. Dne 4. prosince 2014 byla loď vyřazena ze služby a nahrazena víceúčelovou podpůrnou lodí Zr. Ms. \"Karel Doorman\" (A833). Nadbytečné plavidlo v červenci 2014 zakoupilo peruánské námořnictvo, které jej do služby zařadilo dne 4. prosince 2014 jako BAP \"Tacna\" (ARL-158). V nizozemském plavidlu \"Amsterdam\" nahradí nové plavidlo Zr. Ms. \"Den Helder\".\n\nPlavidlo postavila loděnice Schelde Group ve Flushingu. Do služby vstoupila v roce 1995.\n\nKapacita plavidla je 6700 tun paliva, 1660 tun leteckého petroleje a 500 tun dalšího nákladu. K obraně lodě slouží jeden 30mm systém Goalkeeper a dva 12,7mm kulomety. Na zádi plavidla se nachází přistávací paluba a hangáry pro uskladnění vrtulníků. Loď může nést čtyři stroje typu Westland Lynx či tři typu NH-90. Pohonný systém tvoří dva diesely. Nejvyšší rychlost dosahuje 21 uzlů.\n\nV roce 2010 byl \"Amsterdam\" nasazen u pobřeží Somálska a v Adenském zálivu v protipirátské operaci EU Atalanta. Zásoboval zde válečné lodě EU Task Force 465. Posádka lodi \"Amsterdam\" zde rovněž několikrát zasáhla proti pirátským plavidlům. V lednu 2011 byl \"Amsterdam\" nasazen u Pobřeží slonoviny, kde zásoboval francouzskou výsadkovou loď \"Tonnere\", evakuující ze země občany EU.\n\n\n"}
{"id": "727738", "url": "https://cs.wikipedia.org/wiki?curid=727738", "title": "Římskokatolická farnost Oldřišov", "text": "Římskokatolická farnost Oldřišov\n\nŘímskokatolická farnost Oldřišov je územní společenství římských katolíků s farním kostelem Narození Panny Marie v Oldřišově.\n\n\n"}
{"id": "727739", "url": "https://cs.wikipedia.org/wiki?curid=727739", "title": "Nachal Chatrurim", "text": "Nachal Chatrurim\n\nNachal Chatrurim ( נחל חתרורים) je vádí v jižním Izraeli, na pomezí severovýchodního okraje Negevské pouště a Judské pouště.\n\nZačíná v nadmořské výšce necelých 400 metrů v kopcovité pouštní krajině, cca 7 kilometrů jihovýchodně od města Arad. Poté vstupuje do nevelké planiny, ve které zprava ústí do vádí Nachal Je'elim, které jeho vody odvádí do Mrtvého moře.\n\n"}
{"id": "727744", "url": "https://cs.wikipedia.org/wiki?curid=727744", "title": "Nachal Morag", "text": "Nachal Morag\n\nNachal Morag ( נחל מורג) je vádí v jižním Izraeli, na pomezí severovýchodního okraje Negevské pouště a Judské pouště.\n\nZačíná v nadmořské výšce okolo 350 metrů v kopcovité pouštní krajině, cca 4 kilometrů jihovýchodně od města Arad, na východních svazích hory Roš Zohar a nedaleko od dálnice číslo 31. Směřuje k východu a jihovýchodu. Poté vstupuje do nevelké planiny, ve které zprava ústí do vádí Nachal Je'elim, které jeho vody odvádí do Mrtvého moře.\n\n"}
{"id": "727746", "url": "https://cs.wikipedia.org/wiki?curid=727746", "title": "Římskokatolická farnost Velké Hoštice", "text": "Římskokatolická farnost Velké Hoštice\n\nŘímskokatolická farnost Velké Hoštice je územní společenství římských katolíků s farním kostelem svatého Jana Křtitele ve Velkých Hošticích.\n\n\n"}
{"id": "727748", "url": "https://cs.wikipedia.org/wiki?curid=727748", "title": "Cipora Obzilerová", "text": "Cipora Obzilerová\n\nCipora Obzilerová (* 19. dubna 1973, Giv'atajim) je bývalá izraelská profesionální tenistka. Ve své kariéře na okruhu WTA Tour nevyhrála žádný turnaj. V rámci okruhu ITF získala čtrnáct titulů ve dvouhře a čtrnáct ve čtyřhře.\n\nNa žebříčku WTA byla nejvýše ve dvouhře klasifikována v červenci 2007 na 75. místě a ve čtyřhře pak v dubnu 2000 na 149. místě.\n\nJediné finále na okruhu WTA odehrála 30. září 2007, když na kantonském turnaji podlehla she Virginii Razzanové 0–6, 3–6.\n\nZa fedcupový tým Izraele odehrála v letech 1994–2007 78 utkání s bilancí 48 výher a 30 proher, včetně 12 vítězství v posledních 13 zápasech.\n\nSpolu s krajankou Annou Smašnovovou drží v soutěži světový rekord, když obě nastoupily k nejvíce mezistátním zápasům, a to 61 izraelským utkáním.\n\nObzilerová hovoří hebrejsky a anglicky. Po ukončení střední školy vykonávala dvouletou vojenskou službu u Izraelských obranných sil. Na norfolské Old Dominion University ve Virginii získala bakalářský (B.A.) titul v oboru výpočetní technika.\n\nV rozhovoru pro izraelský deník \"Ma'ariv\" uvedla, že je lesba. Má dceru Lihi. V době gravidity a po porodu v roce 2008 přerušila tenisovou kariéru.\n\n13. srpna 2009 na tiskové konferenci oznámila ukončení profesionální dráhy.\n\n"}
{"id": "727749", "url": "https://cs.wikipedia.org/wiki?curid=727749", "title": "Nachal Parsa", "text": "Nachal Parsa\n\nNachal Parsa ( נחל פרסה) je vádí v jižním Izraeli, na pomezí severovýchodního okraje Negevské pouště a Judské pouště.\n\nZačíná v nadmořské výšce přes 200 metrů v kopcovité pouštní krajině na východních svazích hory Har Parsa, cca 8 kilometrů jihovýchodně od města Arad. Směřuje pak k východu, přičemž se zařezává do okolního terénu. Postupně klesá do příkopové propadliny u Mrtvého moře. V posledním úseku vede úzkou soutěskou. Podchází dálnici číslo 90 a na severním okraji turistického areálu Ejn Bokek ústí do Mrtvého moře, respektive do jižní části Mrtvého moře, která je od severní části kvůli poklesu stavu oddělena a tvoří jen izolovanou menší vodní plochu.\n\n"}
{"id": "727751", "url": "https://cs.wikipedia.org/wiki?curid=727751", "title": "Zr. Ms. Zuiderkruis (A832)", "text": "Zr. Ms. Zuiderkruis (A832)\n\nZr. Ms. Zuiderkruis (A832) byla podpůrná zásobovací loď nizozemského královského námořnictva. Sloužila k zásobování nizozemských válečných lodí palivem, municí, vodou a dalším materiálem. Ze služby byla vyřazena roku 2012, aby ji od roku 2014 nahradila nová víceúčelová podpůrná loď Zr. Ms. \"Karel Doorman\" (A833). Vyřazené plavidlo bylo prodáno k sešrotování.\n\n\"Zuiderkruis\" byl do služby zařazen v roce 1977.\n\nKapacita plavidla byla 9000 tun paliva a 1300 tun dalšího nákladu. K obraně lodě sloužil jeden 30mm systém Goalkeeper a dva 12,7mm kulomety. Na zádi plavidla se nacházela přistávací paluba a hangár pro uskladnění dvou vrtulníků Westland Lynx. Pohonný systém tvořily dva diesely. Nejvyšší rychlost dosahovala 21 uzlů.\n\nBěhem války v Zálivu \"Zuiderkruis\" podporoval zde nasazené nizozemské fregaty \"Philips van Almonde\" a \"Jacob van Heemskerck\". V prosinci 2003 \"Zuiderkruis\" poskytoval zásoby výsadkové lodi \"Rotterdam\", nasazené v rámce mise OSN UNMIL v Libérii. V srpnu 2011 byl \"Zuiderkruis\" nasazen u pobřeží Somálska a v Adenském zálivu v protipirátské operaci EU Atalanta. \n\n\n"}
{"id": "727752", "url": "https://cs.wikipedia.org/wiki?curid=727752", "title": "Nachal Ša'at", "text": "Nachal Ša'at\n\nNachal Ša'at ( נחל שעט) je vádí v jižním Izraeli, na pomezí severovýchodního okraje Negevské pouště a Judské pouště.\n\nZačíná v nadmořské výšce přes 200 metrů v kopcovité pouštní krajině na východních svazích hory Har Parsa, cca 9 kilometrů jihovýchodně od města Arad. Směřuje pak k východu, přičemž se zařezává do okolního terénu. Postupně klesá do příkopové propadliny u Mrtvého moře, ze severu míjí vrch Giv'at Ša'at. Pak ústí zleva do vádí Nachal Bokek, které jeho vody odvádí úzkou soutěskou do Mrtvého moře.\n\n"}
{"id": "727757", "url": "https://cs.wikipedia.org/wiki?curid=727757", "title": "Hideous Kinky (film)", "text": "Hideous Kinky (film)\n\nHideous Kinky je britský film z roku 1998, natočený podle stejnojmenné novely Esther Freudové. Režii měl Gillies MacKinnon. Hlavní roli ztvárnila Kate Winsletová. Snímek pojednává o mladé matce, která se svými dvěma dcerami přesídlí z Londýna do Maroka a je konfrontována s jinou kulturou a jinými hodnotami.\n"}
{"id": "727759", "url": "https://cs.wikipedia.org/wiki?curid=727759", "title": "Admira", "text": "Admira\n\nAdmira může být:\n\n\n"}
{"id": "727765", "url": "https://cs.wikipedia.org/wiki?curid=727765", "title": "Ratchasimasaurus", "text": "Ratchasimasaurus\n\nRatchasimasaurus (\"ještěr z lokality Ratchasima\") byl býložravý dinosaurus, ornitopod z infrařádu Iguanodontia. Žil v období spodní křídy (stupeň apt) na území současného severovýchodního Thajska. Zkameněliny byly objeveny v souvrství Khok Kruat na území provincie Nakhon Ratchasima (odtud jeho rodové jméno). \"Ratchasimasaurus\" vykazuje kombinaci primitivních i odvozených anatomických znaků iguanodontních ornitopodů. Byl formálně popsán v roce 2011. Rozměry tohoto ornitopoda není možné s dostatečnou přesností odhadnout.\n\n"}
{"id": "727771", "url": "https://cs.wikipedia.org/wiki?curid=727771", "title": "AH", "text": "AH\n\nSpojení písmen A a H může mít různé významy:\n\n\n"}
{"id": "727773", "url": "https://cs.wikipedia.org/wiki?curid=727773", "title": "Gil'ad Bloom", "text": "Gil'ad Bloom\n\nGil'ad Bloom (* 1. března 1967, Tel Aviv) je bývalý izraelský profesionální tenista. Ve své kariéře na okruhu ATP World Tour vyhrál čtyři turnaje ve čtyřhře.\n\nNa žebříčku ATP byl nejvýše ve dvouhře klasifikován v říjnu 1990 na 61. místě a ve čtyřhře pak v únoru 1992 na 62. místě. Trénoval jej Šlomo Zoref.\n\nIzrael reprezentoval na Letních olympijských hrách v letech 1988 v Soulu a 1992 v Barceloně.\n\nBloom se stal juniorským mistrem Izraele ve dvouhře, třikrát triumfoval na izraelském mistrovství v mužské dvouhře a dvakrát v mužské čtyřhře. V roce 1979 se také probojoval do finále prestižního žákovského turnaje Orange Bowlu v kategorii dvanáctiletých.\n\nNa profesionální okruh ATP vstoupil v roce 1986 a účastnil se jej deset sezón. Během kariéry získal čtyři tituly v deblu, v lroce 1987 z turnajů v Tel Avivu a São Paulu a roku 1991 v Soulu a Umagu. Třikrát si zahrál finále dvouhry, a to v Tel Avivu (1989), Manchesteru (1990) a Singapuru (1991).\n\nZa daviscupový tým Izraele nastupoval v letech 1986–1995.\n\nNejlepším výsledkem na Grand Slamu bylo osmifinále na US Open 1990, v němž nestačil na Ivana Lendla. Ve Wimbledonu 1991 prohrál s osmým hráčem světa Guyem Forgetem po pětisetové bitvě 6–2, 6–7(2), 5–7, 7–6(4), 4–6, přestože zahrál 171 vítězných míčů proti 168 Francouzovým.\n\n"}
{"id": "727774", "url": "https://cs.wikipedia.org/wiki?curid=727774", "title": "Přehled rozhlasu", "text": "Přehled rozhlasu\n\nČasopis Přehled rozhlasu vycházel s podtitulem „Kulturní měsíčník. Radiofonie zvukového filmu, filmové a gramofonové hudby“. První tři ročníky vyšly v letech 1932–1934. Od ročníku 4/1935 vycházel pod názvem „Svět mluví – časopis posluchače rozhlasu, milovníků gramofonové desky a přátel dobrého filmu“. Časopis vydával a za redakci odpovídal Vilém Práger. Periodicita jednou měsíčně. Tiskl „Pokrok“, tiskařská nakladatelská a vydavatelská akciová společnost v Praze II.\n\nČasopis byl zaměřený na posluchače rozhlasu, problematiku jeho šíření a využití v divadle i ve filmu. Zabýval se využitím rozhlasu jako nového média a využitím technických prostředků, které skýtá a možností, jež se teprve před ním otevíraly (články o televizi z roku 1936, 1937).\nJiž v ročníku 1/1932 vznikla pravidelná filmová rubrika „Filmový přehled“, kterou zpočátku vedl Jan Kučera a kterou po něm postupně převzali František Kocourek a Alexander Hackenschmied. Do prvního ročníku přispěl např. Jiří Míšek či Svatopluk Ježek, který upozornil na vznik nové rubriky brněnské pobočky Radiojurnalu – pod názvem Divadlo a film, kterou moderoval brněnský divadelní kritik J. B. Svrček. V ročníku 2/1933 filmovou rubriku převzal Artuš Černík (šifra A. Č.), který ji redigoval a vedl až do roku 1938. Ve filmové rubrice, která nesla již název „Filmy“, uveřejnil řadu recenzí věnovaných českým hraným filmům (v letech 1933–1938) a zahraniční filmové tvorbě. Dále existovala rubrika „Svět ve filmu“, kterou redigoval (pod šifrou E. Ug.) Eugen Uggé. Do pokračování měsíčníku Přehled rozhlasu – Svět mluví přispěli: Jiří Hrbas: pod pseudonymem Miloslav Havel; Otakar Růžička; Ondřej Pleva; Josef Pleva; František Konečný či Jiří Havelka s článkem pojednávajícím o posluchačích rozhlasu a filmových divácích v Evropě a ve světě. Poslední číslo měsíčníku Svět mluví 14/15 vyšlo 14. ledna 1939.\n\n\n"}
{"id": "727775", "url": "https://cs.wikipedia.org/wiki?curid=727775", "title": "Andrej Babčan", "text": "Andrej Babčan\n\nAndrej Babčan (* 21. února 1956, Bušince) je bývalý slovenský fotbalista, útočník, reprezentant Československa.\n\nV československé lize hrál za ZŤS Košice / VSS Košice (1978–1981). Odehrál 81 zápasů, 6 971 minut a dal 13 gólů. Za československou reprezentaci odehrál 12. 9. 1979 přátelské utkání s Maďarskem v Nyíregyháze, které skončilo prohrou 1:2.\n\n"}
{"id": "727783", "url": "https://cs.wikipedia.org/wiki?curid=727783", "title": "Německé tankové muzeum", "text": "Německé tankové muzeum\n\nNěmecké tankové muzeum (něm. \"Deutsches Panzermuseum Munster – DPM\") je muzeum bojové techniky v německém Munsteru, umístěné ve vojenském výcvikového prostoru. Hlavním cílem muzea je dokumentace historického vývoje německých obrněných jednotek od roku 1917.\n\nMuzeum bylo založeno v roce 1983 jako součást vojenské školy Panzertruppenschule, Bundeswehr („Německá armáda“) určené pro výcvik důstojníků a poddůstojníků německých obrněných jednotek, vojenských zpravodajských služeb a protivzdušné obrany. V současnosti je muzeum otevřené pro veřejnost a stará se o něj obec Munster, Panzertruppenschule a skupina příznivců muzea. Muzeum se rozkládá na ploše přes 9 000 m² včetně 7 500 m² výstavních hal. V roce 2003 byla v muzeu otevřena nová budova pro různé speciální výstavy a expozice, muzejní obchod a kavárna.\n\nNa rozdíl od jiných muzeí armádní techniky, toto muzeum pohlíží na bojovou techniku i v širších souvislostech jako jsou historické souvislosti a vědecké hodnocení. Mezi toto patří sociální, politické, ekonomické a kulturně-historické vlivy. Podle tohoto jsou i jednotlivé exponáty v muzejních sbírkách klasifikovány. Muzeum se přibližuje i k modernímu pojetí vojenských dějin a proto mimo těchto aspektů uvádí i \"klasické\" vojenské informace, jako je vojenská historie, bojová taktika a další.\n\nOd roku 2010 je motivem muzea \"Technika — kultura — společnost\" pro zvýraznění propojení různých aspektů a prolínajících se vlivů. Za tímto účelem je v muzeu instalováno několik vzdělávacích prostředků. Vedle, nebo souběžně, s klasickým popisem exponátu a výkladem průvodce je možno pro prohloubení informací o exponátech využít audiovizuální techniky s historickými prameny.\n\nSrdcem výstavy je sbírka asi 40 kusů techniky Bundeswehru a bývalého východního Německa (Nationale Volksarmee), stejně jako 40 německých tanků a dalších vozidel Wehrmachtu z 2. světové války. Kromě toho jsou zde vystaveny tanky Rudé armády, britské armády a armády Spojených států. Většina vozidel je v provozuschopném stavu. Na dalších exponátech probíhají restaurátorské práce směřující k tomu, aby všechny exponáty byly funkční. Při rekonstrukci provádějí pracovníci muzea i rozsáhlý výzkumu na každém vozidle tak, aby byla navrácena nejen technická funkčnost ale i barevné provedení – maskování, kamufláž.\n\nV expozici je řada dalších vojensko-historických vozidel, obrněných vozidel včetně některých vzácných a unikátních druhů. Například muzeum vlastní autentickou repliku německého tanku A7V z 1. světové války první, jediný kus svého druhu v Evropě a obrněné policejní vozidlo z doby Výmarské republiky. Kromě toho má jeden ze dvou stávajících kusů tanku Sturmtiger, stejně jako prototyp verze Jagdpanzer IV. Z poválečné doby je zde několik prototypů Bundeswehru, včetně Leopard 1, stíhače tanků (Kanonenjagdpanzer) a neúspěšný MBT-70 z americko-německého vývoje a interiér amerického tanku M48 Patton. Další obrněná technika je zastoupena i ve formě modelů.\n\nZajímavostí je mezinárodní sbírka ocelových přileb a sbírkové předměty týkající se Erwina Rommela, které zahrnují mnoho z jeho osobních věcí. Dále jsou vystaveny všechny typy střelných zbraní a zbraní používané německou armádou v obou světových válkách.\n\n\n"}
{"id": "727789", "url": "https://cs.wikipedia.org/wiki?curid=727789", "title": "Humájún", "text": "Humájún\n\nNásiruddín Humájún (17. března 1508, Kábul – 27. ledna 1556, Dillí) byl druhý mughalský císař, který v letech 1530–1540 a 1555–1556 ovládal oblasti dnešního Pákistánu, Afghánistánu a severní Indie. O vládu v letech 1540–1555 jej dočasně připravil Šér Chán Súr.\n\nHumájún byl nejstarším synem Bábura, zakladatele mughalské říše. Na trůn nastoupil po jeho smrti ve věku 23 let. Vládu započal úspěšným tažením proti sultánovi z Gudžarátu, jehož území dobyl a přípojil k Mughalské říši. Měl zájem o umění a astrologii, značně však holdoval opiu. Od počátku vlády musel čelit intrikám svých tří nevlastních bratrů, kteří se ho snažili připravit o trůn. Roku 1539 proti němu povstal bengálský vojevůdce Šér Šáh Súr, který se prohlásil císařem. Humájún proti němu vytáhl, ve dvou bitvách však byl poražen a vypuzen z Indie.\n\nHumájún, pronásledovaný Šér Šáhem i svými zrádnými bratry uprchl nejprve do Láhauru. I toto město však záhy dobyl Šér Šáh Súr. Humájún se svou rodinou a nepočetným doprovodem se poté skrýval mezi Rádžputy a afghánskými kmeny. Zde se mu narodil syn Akbar. Nakonec uprchl do Persie, kde jej přijal šáh Tahmásp. Humájún byl přinucen přestoupit na ší'itskou verzi islámu a šáh mu poté poskytl vojenskou pomoc. S podporou Peršanů Humájún roku 1545 dobyl Kábul, odkud vedl boje se svými nevlastními bratry. Ty posléze zajal a vypudil ze země.\n\nV Indii zatím zahynul usurpátor Šér Šáh Súr a mezi jeho nástupci se rozpoutal boj o moc. Toho využil Humájún a po roce 1550 začal dobývat jednu oblast Indie za druhou. Roku 1555 svou expanzi dokončil a dal se v Ágře podruhé korunovat císařem. Jeho vláda však trvala pouze necelý rok. Roku 1556 zahynul v důsledku nešťastného pádu ze schodů. jeho nástupcem se stal syn Akbar, který patří k nejvýznamnějším mughalským panovníkům vůbec.\n"}
{"id": "727795", "url": "https://cs.wikipedia.org/wiki?curid=727795", "title": "Okres Bludenz", "text": "Okres Bludenz\n\nOkres Bludenz je okres v rakouské spolkové zemi Vorarlbersko. Má rozlohu 1287,52 km² a žije zde 61 383 obyvatel (k 1. 1. 2011). Sídlem okresu je město Bludenz. Okres se dále člení na 29 obcí (z toho jedno město a dva městysy).\n"}
{"id": "727801", "url": "https://cs.wikipedia.org/wiki?curid=727801", "title": "Džahángír", "text": "Džahángír\n\nNúruddín Džahángír (20. září 1569 – 8. listopadu 1627) byl od roku 1605 až do své smrti mughalským císařem. Jeho předchůdcem byl Akbar, jeho nástupcem Šáhdžahán.\n\nByl prvorozeným dítětem císaře Akbara a po narození dostal jméno Salím, na počest súfíského mystika, který jeho narození předpověděl. Jeho matkou byla rádžputská princezna. Stejně jako jeho dva mladší bratři Danijál a Murád také Salím záhy propadl alkoholu a drogám, na rozdíl od bratrů se však svých závislostí dokázal po nástupu na trůn částečně zbavit. V období dospívání měl s otcem stálé konflikty, svedl například Akbarovu oblíbenou konkubínu nebo v jeho nepřítomnosti nechal popravit dvorního kronikáře Abúl Fazla, neboť žárlil na přízeň, jíž Akbar tohoto svého oblíbence zahrnoval.\nAkbar pokládal Salíma za neschopného a nedlouho před smrtí dokonce uvažoval o tom, že jej vyřadí z nástupnictví a svým následníkem\nustanoví Salímova prvnorozeného syna, šestnáctiletého Chusraua. Nakonec však své rozhodnutí změnil a na smrtelném loži ustanovil nástupcem Salíma.\n\nPo nástupu na trůn přijal Salím jméno Džahángír (persky \"Dobyvatel světa\"). Počátek jeho vlády byl poznamenán povstáním prince Chusraua, který se s podporou důstojníků, části šlechty a Sikhů pokusil otce připravit o trůn. Bylo poražen a poté, co se otce pokusil zavraždit, roku 1607 oslepen. Chusraův spojenec Ardžan, pátý guru Sikhů, byl na císařův rozkaz uvězněn a roku 1606 v Láhauru zemřel na následky mučení. Tímto činem se datuje počátek konfilktů mezi Sikhy a Mughalskou říší.\n\nJiž před nástupem na trůn měl Džahángír tři manželky, vesměs rádžputského původu, jeho nejoblíbenější manželkou však byla krásná Mirunissa, zvaná Núr Džahán, dcera perského šlechtice Gijáze Bega. V době, kdy se s Džahángírem seznámila, již byla zasnoubena s důstojníkem Afghánem Begem, císař ovšem tento problém vyřešil po svém a po nástupu na trůn nechal jejího muže popravit. Tato ambiciózní žena se zejména v pozdějším období Džahángírovy vlády těšila většímu vlivu než sám císař, který trpěl astmatem, následky alkoholismu a závislostí na opiu. Od roku 1621 se jeho stav zhoršil natolik, že se vůbec neúčastnil veřejného života a ponechal veškerou iniciativu své manželce.\n\nZa vlády Džahángíra počalo výraznější pronikání Angličanů do Indie, roku 1611 získal sir William Hawkins od císaře obchodní koncesi pro Východoindickou společnost a roku 1613 pobýval na císařském dovře v Ágře vyslanec anglického krále Jakuba sir Thomas Roe.\n\nDžahángír byl nábožensky tolerantní, oficiálně vyznával islám, byl však značně ovlivněný i hinduismem a křesťanstvím. Stejně jako jeho otec rád rozmlouval s jezuitskými misionáři. Byl velkým milovníkem lovu, malířství, literatury a zahradnictví. Jeho paměti \"Tzuk e-Džahángírí\" jsou psány vytříbenou perštinou a císař se v nich hojně vyznává ze svých slabostí, především lásky k lovu, vínu a dobrému jídlu.\n\n"}
{"id": "727805", "url": "https://cs.wikipedia.org/wiki?curid=727805", "title": "Usolka", "text": "Usolka\n\nUsolka ( ) je řeka v Krasnojarském kraji v Rusku. Je dlouhá 356 km. Povodí řeky má rozlohu 10 800 km².\n\nProtéká po jihozápadním okraji Středosibiřské vysočiny. Ústí zleva do Tasejevy v povodí Jeniseje.\n\nZdrojem vody jsou převážně sněhové srážky. V létě dochází k povodním, které jsou způsobeny dešti. Průměrný roční průtok vody ve vzdálenosti 69 km od ústí činí 21,7 m³/s. Zamrzá ve druhé polovině října až v první polovině listopadu a rozmrzá ve druhé polovině dubna až v první polovině května.\n\nŘeka je splavná pro vodáky.\n"}
{"id": "727806", "url": "https://cs.wikipedia.org/wiki?curid=727806", "title": "Římskokatolická farnost Hněvošice", "text": "Římskokatolická farnost Hněvošice\n\nŘímskokatolická farnost Hněvošice je územní společenství římských katolíků s farním kostelem Krista dobrého Pastýře ve Hněvošicích.\n\n\n"}
{"id": "727807", "url": "https://cs.wikipedia.org/wiki?curid=727807", "title": "Aurangzéb", "text": "Aurangzéb\n\nAurangzéb (3. listopadu 1618 – 3. března 1707) byl šestý mughalský císař. Vládl v letech 1658–1707.\n\nAurangzéb se narodil jako třetí ze čtyř synů císaře Šáhdžahána a jeho manželky Mumtáz Máhal. Jako dítě byl neduživý a předpokládalo se, že nedožije dospělosti, proto mu otec věnoval menší pozornost než jeho bratrům. Z toho důvodu mezi Aurangzébem a jeho bratry, zejména prvorozeným a otcem preferovaným Dárou, vládly už od dětství napjaté vztahy. Později byl Aurangzéb jmenován místodržícím v Dakšinu, zatímco jeho bratři Šáh Šudža a Murád Bachš spravovali Bengálsko a Gudžárát. U otcova dvora žil pouze Dára, vychovávaný jako následník trůnu. Když roku 1657 Šáhdžahán onemocněl, Šáh Šudža a Aurangzéb proti němu povstali a Šáh Šudza dokonce zaćal v Bengálsku razit vlastní mince. Při otci zůstal pouze Dára, jemuž se podařilo sestavit armádu s pomocí evropských žoldnéřů. Aurangzéb však otce lstí zajal a uvěznil. poté podplatil důstoníky Dárovy armády. V rozhodující bitvě byl Dára roku 1658 poražen, uvězněn, mučen a o dva roky později na Aurangzébův příkaz sťat, jeho syn Sulajmán byl posléze Aurangzébem otráven. Nejmladší z bratrů Murád Bachš se stal Aurangzébovým spojencm proti Dárovi, po jeho porážce však byl Aurangzébem zajat, donucen k závislosti na opiu a roku 1661 zavražděn. Čtvrtý z bratrů Šáh Šudža uprchl před nájemnými vrahy do sousedního Arakánu na území dnešní Barmy.\n\nAurangzébova bezmála padesátiletá vláda byla silně poznamenána císařovou bezohledností a náboženským fanatismem. S pomocí obrovské armády se mu sice podařilo rozšířit hranice Mughalské říše na téměř celé území Indického subkontinentu kromě nejzazšího jihu, říše však byla značně nestabilní a téměř celá Aurangzébova vláda byla naplněna lokálními válkami a potlačováním povstání Rádžputů, Džátů, Sikhů, Paštúnů a především Maráthů, jejichž vůdce Šivádží vedl proti císařské armádě v letech 1666-1680 úspěšnou guerrilovou válku.\n\nVýdaje na vydržování obrovitého vojska byly enormní a způsobily zbídačení venkovského obyvatelstva, znehodnocení měny a rapidní zhoršení ekonomiky říše. Protože se většina válek odehrávala na jihu a jihozápadě Indie, přesunul císař v pozdějším období své vlády hlavní město z Dillí do jižněji položeného Aurangabádu.\n\nNa rozdíl od svých tolerantních předchůdců se Aurangzéb upnul k islámské ortodoxii a snažil se v Indii zavést principy islámského práva šaríja, z toho důvodu zbavil nemuslimy všech významných funkcí ve správě, potlačoval jejich práva a roku 1679 uvalil na nemuslimy vysokou daň z hlavy, zrušenou o století dříve císařem Akbarem. V pozdějších letech své vlády poddaným dokonce zakázal hudbu, divadlo a tanec. Kromě hinduistů pronásledoval také šíity a súfie, které pokládal za heretiky, ohrožující islámskou ortodoxii. Císařův příklon k ortodoxii bývá vysvětlován jako politický tah, jímž měl legitimizovat svůj krvavý nástup na trůn, protože svého otce a bratry označoval za heretiky, jež bylo v zájmu islámu nutno zničit.\n\nAurangzéb žil skromně a asketicky, věnoval se lovu, zejména sokolnictví, a údajně jej bavilo vyšívání. Nebyl velkými příznivcem architektury ani malířství, z jeho doby se zachovalo jen málo architektonických památek a miniatur. Aurangzéb byl uzavřený a podezíravý muž, ve známost vstoupil hlavně pro svou takřka sadistickou krutost a bezohlednost. Každý, kdo se císaři znelíbil, včetně příslušníků jeho rodiny, byl krutým způsobem usmrcen. Aurangzébově zuřivosti padly za oběť dokonce i jeho sestra Raušanára a dcera Záb un-Nisá. Také dva ze svých synů nechal dlouhá léta věznit v krutých podmínkách.\n\nAurangzéb zemřel roku 1707 ve věku 87 let, poté co byl poražen Maráthy. Jeho nástupcem se stal prvorozený syn Bahádur Šáh I., v této době již skoro sedmdesátiletý stařec, jehož zdraví bylo podlomeno dlouhým vězněním. Za jeho pětileté vlády započal úpadek Mughalské říše.\n\n"}
{"id": "727808", "url": "https://cs.wikipedia.org/wiki?curid=727808", "title": "Politický systém Estonska", "text": "Politický systém Estonska\n\nEstonská republika je zastupitelská demokracie, parlamentní republika s vícestranickým systémem.\n\nZákonodárná moc náleží jednokomorovému parlamentu zvaného Riigikogu, který má 101 poslanců, kteří jsou voleni na 4 roky. Zákonodárnou iniciativu mají jednotliví poslanci, parlamentní frakce, parlamentní výbory a vláda.\n\nFunkční období prezidenta je 5 let a jedna osoba může být prezidentem nanejvýš ve dvou po sobě následujících funkčních obdobích. Prezident republiky je volen nepřímo jednokomorovým estonským parlamentem. Vládu sestavuje premiér jmenovaný prezidentem. Riigikogu vládu schvaluje vyslovením důvěry většinou členů.\n\nNejvyšší soudní instancí je Národní soud (Riigikohus) s 19 soudci. Předseda soudu je nominován prezidentem a schvalován parlamentem. Zbylé soudce pak nominuje předseda soudu, nicméně k jejich potvrzení ve funkci je opět potřeba schválení parlamentem.\n\nKromě běžného hlasování ve volební místnosti je v Estonsku možné hlasovat i prostřednictvím internetu. Elektronické hlasování bylo poprvé použito v komunálních volbách v roce 2005.\n\nEstonsko je členem Severoatlantická aliance, Evropské unie, Mezinárodního měnového fondu a Organizace pro hospodářskou spolupráci a rozvoj.\n\n\n"}
{"id": "727812", "url": "https://cs.wikipedia.org/wiki?curid=727812", "title": "Římskokatolická farnost Hradec nad Moravicí", "text": "Římskokatolická farnost Hradec nad Moravicí\n\nŘímskokatolická farnost Hradec nad Moravicí je územní společenství římských katolíků s farním kostelem svatého Petra a Pavla v Hradci nad Moravicí.\n\n\n"}
{"id": "727836", "url": "https://cs.wikipedia.org/wiki?curid=727836", "title": "Džagír", "text": "Džagír\n\nDžagír (hindsky जागीर; persky جاگیر; z perského \"džá\" – „místo“, a \"gír\" – kmen slova „držeti“) byla forma držení půdy uplatňovaná v dějinách Indie založená na principu propůjčení panovníkovy půdy poddanému, jemuž z ní plynuly výnosy. Držitel džagíru se nazýval džágirdár. Zpravidla se jednalo o formu odměny za služby poddaného v armádě; princip džagírů byl praktikován zejména za mughalské říše.\n\nNa rozdíl od evropského léna byl džágir zásadně nedědičný. Výše džagíru (tzn. velikost svěřené půdy) se odvíjela od vojenské hodnosti jeho držitele.\n\nDržitelům džagírů byl jejich džagír pravidelně obměňován tak, aby se zabránilo usazování džágirdárů. Tímto preventivním opatřením panovníci zabraňovali možnému hromadění moci džágirdárů.\n"}
{"id": "727839", "url": "https://cs.wikipedia.org/wiki?curid=727839", "title": "Anton Urban", "text": "Anton Urban\n\nAnton Urban (* 16. ledna 1934 Kysak) je bývalý slovenský fotbalový obránce a československý reprezentant. Po skončení hráčské kariéry se stal trenérem.\n\nHrál za bratislavský Slovan (1953–1968). V roce 1968 přestoupil do Wackeru Innsbruck, kde ve 35 letech ukončil pro zranění aktivní činnost.\nZa Československo nastoupil jako kapitán v roce 1964 na letních olympijských hrách v Tokiu, kde tým získal stříbrné medaile.\nV evropských pohárech odehrál 10 utkání v Poháru vítězů pohárů.\n\n"}
{"id": "727855", "url": "https://cs.wikipedia.org/wiki?curid=727855", "title": "Tři soutěsky", "text": "Tři soutěsky\n\nTři soutěsky je český název pro skupinu soutěsek a s ní související přehradní nádrž, její hráz a elektrárnu v ČLR:\n"}
{"id": "727862", "url": "https://cs.wikipedia.org/wiki?curid=727862", "title": "Daniel Šechtman", "text": "Daniel Šechtman\n\nDaniel Šechtman, někdy též Dan Šechtman ( דן שכטמן, Daniel Shechtman; * 24. ledna 1941 Tel Aviv) je izraelský fyzik a profesor na Izraelském technologickém institutu v Haifě, kterému byla roku 2011 udělena Nobelova cena za chemii za objev kvazikrystalů. Ty popsal již v dubnu 1982 během svého vědeckého pobytu ve Spojených státech, avšak z počátku jeho objev vědecká komunita odmítala a sám Šechtman byl za svou teorii zesměšňován. Podle všech soudobých vědeckých poznatků totiž byl jeho objev nemožný – vědci se totiž domnívali, že se vzorce atomů v krystalu opakují, zatímco Šechtman tvrdil opak. Změnil však definici krystalu jako periodické struktury. Podle nové je krystal „jakákoli pevná látka, jejíž difrakční diagram je bodový.“\n\nJe nositelem řady vědeckých ocenění, mimo jiné též Izraelské ceny či Wolfovy ceny za fyziku. V roce 2014 neúspěšně kandidoval ve volbě izraelského prezidenta, v níž zvítězil Re'uven Rivlin.\n\n"}
{"id": "727868", "url": "https://cs.wikipedia.org/wiki?curid=727868", "title": "Ferdinand Kauer", "text": "Ferdinand Kauer\n\nFerdinand Kauer (18. ledna 1751 Dyjákovičky – 13. dubna 1831 Vídeň) byl rakouský hudební skladatel, houslista, klavírista a dirigent narozený na Moravě.\n\nJeho otec byl venkovský kantor a dal synovi základy hudebního vzdělání. Studoval na jezuitské koleji ve Znojmě, kde zpíval ve sboru a vypomáhal i jako varhaník. Po ukončení studia ve Znojmě působil jako učitel u jezuitů v Rumburku, ale záhy odešel do Trnavy studovat medicínu.\n\nV roce 1777 byla na příkaz císařovny Marie Terezie trnavská univerzita přeložena do Budína. Tam již Kauer školu nenásledoval, neboť mediciny zanechal a začal se cele věnovat hudbě. Odešel do Vídně, kde se stal varhaníkem v kostele Servitů, přivydělával si výukou klavíru a studoval kompozici u Josepha Heidenreicha.\n\nV roce 1778 se stal cenzorem, překladatelem a korektorem ve vydavatelství \"„Ontaria and Co.“\" V té době také vydal svá hudebně teoretická díla: \"Školu hry na klavír, violu a flétnu a Školu generálbasu (basso continuo)\".\n\nPo založení divadla \"Leopoldstheater\" v roce 1781, se stal prvním houslistou a dirigentem divadelního orchestru. Divadlo si záhy získalo obrovskou popularitu a dostalo se i do přízně císaře Leopolda.\n\nPrvní velký operní úspěch zaznamenal uvedením čtyřaktové zpěvohry na libreto Karla Friedricha Henslera: \"Das Faustrecht in Thüringen (Pěstní právo v Durynsku)\" roku 1796. Jeho slávu však založila romantická lidová pohádka \"Das Donauweibchen (Dunajská vodní víla)\", která měla premiéru v roce 1798 a patří dodnes k nejznámějším dílům skladatele. Byla velmi populární i v Rusku, kde se hrála pod poruštěným názvem \"Леста, днепровская русалка (Lesta, dněperská Rusalka)\".\n\nJeho opery se rychle šířily Evropou. Po dlouhé éře nezáživných italských oper se publikum bavilo singspiely a hudebními fraškami, které lépe vyhovovaly vkusu konce 18. století. Skladatel sám se stal jedním z nejpopulárnějších skladatelů typického vídeňského singspielu a i dnes bývá považován za jednoho ze zakladatelů nového typu německé romantické opery. Traduje se, že ve své době byly árie z jeho děl ve Vídni známější než díla Mozartova.\n\nToku 1786 se oženil Margarethou rozenou Tunelovou, která však záhy zemřela. V roce 1800 se oženil podruhé. V letech 1810–1811 řídil operu ve Štýrském Hradci a konečně v roce 1814 se stal dirigentem v dalším slavném vídeňském divadle v \"Josefstadtu\".\n\nV roce 1830 postihlo skladatele velké neštěstí. Během katastrofální povodně přišel o veškerý majetek a většinu notového materiálu. Zcela zlomen ještě hrál druhé housle v orchestru divadla Leopoldstadt. O rok později zemřel na celkové vyčerpání a v naprosté bídě.\n\nNapsal asi 200 oper a singspielů, na 200 mší, řadu symfonických děl a mnoho skladeb komorní hudby. Jeho \"12 Neue Ungarische Tänze\" (12 uherských tanců) odráží vliv cikánských kapel, které ovlivnily i řadu dalších skladatelů té doby. Mezi jeho zásluhy patří i zavedení xylofonu do západní hudby jako rovnocenného orchestrálního nástroje.\n\nV jeho díle se objevují i české motivy (např. opery \"Wlasta, Königin der Amazonen\" z roku 1817, či \"Scharka, die Retterin Böhmens\" (1818).\n\nCembalová sonáta \"Sonata militaire\" byla omylem připsána Josefu Haydnovi jako \"Sonata D major, Hob. XVI: D1\".\n\nNěkteré jeho chrámové skladby jsou uloženy v Národním muzeu v Praze, v Hudebním archivu Moravského zemského muzea v Brně a u minoritů v Praze a v Želivě.\n\n\n\n\n"}
{"id": "727870", "url": "https://cs.wikipedia.org/wiki?curid=727870", "title": "Ledebour-Wicheln", "text": "Ledebour-Wicheln\n\nLedebour-Wicheln(ové) byla česká větev původně vestfálského šlechtického rodu Ledebourů.\n\nJako první příslušník české větve rodu je zmiňován roku 1657 rytíř Jan Jetřich z Ledebouru, jenž zdědil Golčův Jeníkov. Roku 1659 přikoupil Žestovice a roku 1660 Kluky. Dne 19. června 1669 byl povýšen do panského stavu a roku 1676 koupil Peruc. Po smrti Jana Jetřicha zdědila panství Mechtilda Beatrice, rozená von der Reck, v jejímž majetku byly také Vahančice. Peruc vlastnil Alexandr Jindřich z Ledebouru a od roku 1712 Alexander Jan z Ledebouru, jenž roku 1725 přikoupil Liblín. Alexandr Jan dne 8. června 1758 umírá a dědicem se stal Kašpar Benedikt z Ledebouru, c.k. komoří, jenž prodal Peruc. Sňatkem s Antonií ze Solmsu (celkově byla jeho třetí manželkou) získal Kostomlaty a Křemýž. Roku 1790 Kašpar Benedikt zemřel a majetek byl rozdělen. Liblín zdědila jeho dcera Marie Josefa, provdaná Wurmbrandová. Kostomlaty a Křemýž získal August ml. z Ledebouru, syn Augusta z Ledebouru a Bedřišky z Wendtu. Ten se roku 1804 oženil s hraběnkou Terezií Hartigovou, čímž získal Horní Beřkovice, roku 1811 navíc přikoupil Březnici u Ústí nad Labem. Dne 26. listopadu 1807 byl majestátem povýšen do hraběcího stavu. Roku 1846 majetky (Kostomlaty, Křemýž, Všebořice a Milešov) zdědil Adolf z Ledebouru, jenž měl s manželkou, hraběnkou Johannou z Nostic-Rienicku, dceru Karolínu (manželka svobodného pána Bohdana Hrubého z Jelení) a syny Jana z Ledebouru a Františka z Ledebouru.\n\nVýznamnou společenskou a politickou roli hrál člen rodu Eugen Ledebur-Wicheln (1873-1945), který v meziválečném období zasedal v československém senátu za Německou křesťanskosociální stranu lidovou. Johann Ledebur-Wicheln (1842–1903) byl zase ministrem zemědělství Předlitavska koncem 19. století.\n\n\n\n\n\nS rodem Lebebourů souvisí také eutektikum \"ledeburit\", jejž objevil člen rodu (Karl Heinrich) Adolf Ledebur\n\n"}
{"id": "727879", "url": "https://cs.wikipedia.org/wiki?curid=727879", "title": "Tři soutěsky (kaňon)", "text": "Tři soutěsky (kaňon)\n\nTři soutěsky () je téměř 200 km dlouhá soustava kaňonů řeky Jang-c’-ťiang v čínské provincii Chu-pej a přímo řízeném městě Čchung-čching. Přestože jsou známé svými přírodními krásami, region Tří soutěsek významný i z historického a kulturního hlediska. \n\nTři soutěsky se táhnou od města Feng-ťie k I-čchangu: \n\nOblast Tří soutěsek získala mezinárodní pozornost po zahájení stavby stejnojmenné mimořádně veliké přehradní hráze s elektrárnou.\n"}
{"id": "727886", "url": "https://cs.wikipedia.org/wiki?curid=727886", "title": "Parník Labe", "text": "Parník Labe\n\nParník Labe byl nejmladším parníkem na Vltavě. Od roku 2001 pluje po řece Vezeře (Weser) pod jménem Wappen von Minden.\n\nV roce 1938 objednala PPS v Ústecké loděnici stavbu dvou menších kolesových parníků. Loděnice si vyžádala zálohu, avšak ještě před okupací pohraničí PPS zakázku zrušila a nechala přesunout již zaplacený materiál do loděnice Praga. V roce 1940 byl dokončen parník Vltava a hned v příštím roce započala stavba parníku Labe. Stavba se však vlekla, aby loď nemohla být využita pro válečné účely nacistů. Parník byl dokončen dlouho po skončení druhé světové války v roce 1948. Československá plavba labská jej převzala na jaře 1949, ovšem pro množství závad byl zařazen do provozu až 14. července 1949. Parník byl provozován v Praze.\n\nV letech 1976 – 1977 byl na zadní, původně otevřené palubě zřízen krytý salon. Až do roku 1986, kdy byl odstaven pro technickou závadu na kotli, byl kotel parníku vytápěn uhlím – jednalo se o poslední uhelný parník provozovaný na Vltavě. Od té doby byl odstaven u smíchovského břehu až do 17. srpna 1997, kdy se potopil.\n\nV roce 1998 byl vytažen a přepraven do Mindenu, kde byl opraven, vybaven novým jednoplamencovým kotlem a od roku 2001 brázdí pod jménem \"Wappen von Minden\" vody Vezery.\n\nLabe je bočnokolesový parník. Jeho délka je 54 m, šířka trupu 5,1 m, šířka přes kolesnice 9,3 m. Boční výška trupu dosahuje 2,3 m, ponor prázdné lodě 63 cm, plné 72 cm. Výtlak činí 134 t. Původní kotel měl tlak 15 bar a výhřevnou plochu 60 m². K pohonu slouží dvouválcový ležatý sdružený parní stroj o výkonu 150 HP (112,5 kW) při 48 ot/min\n\n\n"}
{"id": "727887", "url": "https://cs.wikipedia.org/wiki?curid=727887", "title": "Přírodní park Hrádeček", "text": "Přírodní park Hrádeček\n\nPřírodní park Hrádeček byl založen k 17. dubnu 2000 a rozkládá se na západ od okresního města Trutnov a mezi vsí Hertvíkovice a obcí Vlčice. Park je obklopen několika vrchy – \"Vlčí skála\" (587 m), \"Pekelský vrch\" (583 m), \"Havran\" (564 m) a \"Skalka\" (550 m). Na území přírodního parku se nachází zřícenina hrádku Břecštejn.\n\nÚzemí přírodního parku je částečně obkrouženo silnicí I/14. Pro pěší je přírodní park přístupný po modré turistické značce a severní hranicí parku prochází také zelená značka.\n\nV současné době dochází k pokusu o devastaci místní přírody ze strany manželky exprezidenta Havla Dagmar Havlové. Je možné, že v Přírodním parku Hrádeček dojde k megalomanské výstavbě hotelového komplexu. Dosavadní vyjádření úřadů naznačují, že ochrana přírody bude nadřazena zájmu jednotlivce.\n"}
{"id": "727889", "url": "https://cs.wikipedia.org/wiki?curid=727889", "title": "Brutus (software)", "text": "Brutus (software)\n\nBrutus je v informatice program na zjišťování hesel pro protokoly HTTP, FTP, POP3, Telnet a další.\n\nProgram umožňuje získat heslo dvěma způsoby:\n\nPoužití slovníku vede k získání hesla jen tehdy, pokud je ve slovníku ( ) potenciální heslo uvedeno. Program nedělá nic jiného, než že zkouší v rychlých sekvencích všechna slova ze slovníku aplikovat jako heslo. V případě shody program vypíše, jaké heslo je k danému účtu správné. Slovníků je ve volné formě ke stažení na internetu nespočet – od jmen domácích zvířat, jmen měst, či jen nesmyslně uspořádaných znaků.\n\nMetoda hrubé síly (brute force) je hodně zdlouhavá, ale je jisté, že program na heslo dříve či později přijde. Je to zaručeno tím, že program začíná zkoušet všechny znaky a jejich kombinace z tabulky znaků, v případě, že ji projde celou a shodu nenalezne, přidá další znak a testuje jejich kombinace znovu. Pokud je hledané heslo příliš dlouhé, čas na rozluštění hesla touto metodou se může dostat až na stovky a více let.\n\n"}
{"id": "727890", "url": "https://cs.wikipedia.org/wiki?curid=727890", "title": "Ambelopoulia", "text": "Ambelopoulia\n\nAmbelopoulia je jídlo z vařených nebo nakládaných zpěvných ptáků, podávané v některých restauracích na Kypru. \n\nOd roku 1974 je jídlo nelegální, neboť zahrnuje odchyt volně žijících ptáků, jako pěnice černohlavá a červenka obecná. Zabíjí zde ptáky bez rozdílu, včetně mezinárodně chráněných druhů stěhovavých ptáků. Prosazování zákazu bylo laxní a mnoho restaurací podává jídlo bez následků. V důsledku toho bylo během roku 2010 odhadem zabito 2 418 000 ptáků. Ptáci jsou chytáni buď do sítí nebo pomocí lepících tyčinek.\n\n"}
{"id": "727894", "url": "https://cs.wikipedia.org/wiki?curid=727894", "title": "Americký chopper", "text": "Americký chopper\n\nAmerický chopper (v anglickém originále American Chopper) je americká reality show vysílaná stanicí Discovery Channel, kterou produkuje Pilgrim Films & Television. Pořad se věnuje zejména Paulovi Teutulovi staršímu (Paul Teutul Sr.) a jeho synovi Paulovi Teutulovi mladšímu (Paul Teutul Jr.) (známý jako \"Paulie\" a někdy také jako \"junior\"), kteří vyrábějí zakázkové motorky. Firma Orange County Choppers má sídlo v Newburghu, ve státě New York. Rozdílné názory dvou mužů na stavbu motorek a průběh práce a jejich časté hádky vytvářejí dusnou atmosféru, kterou ještě doplňují šibeniční termíny pro dokončení zakázkových motorek.\n\nPůvodní vysílání začínalo na stanici Discovery Channel v březnu 2003. V prosinci 2007 se série přemístila z kanálu Discovery Channel na sesterskou stanici TLC, kde se rozjel 18hodinový maraton. První série stanice TLC se vysílala v roce 2008. 6 série začala v dubnu 2009 ale TLC ukončila sérii v únoru 2010. V červenci 2010 TLC oznámila, že se Teutulové přejí vrátit v nové sérii Americký Chopper: Senior vs. Junior. Nový pořad měl premiéru na TLC, ale v polovině první série se pořad vrátil zpět na Discovery Channel.\n\nV OCC nejrůznější zpracovatelé a mechanici jako například Paul Teutul, Jr., Rick Petko, Nick Hansford, Christian Welter, bývalý zaměstnanec Vincent DiMartino (který z OCC odešel v roce 2007 do V-Force Customs), a Cody Connelly (student, který později také odešel za DiMartinem do V-Force Customs), vytvářejí desítky vlastních motocyklů.\n\n"}
{"id": "727895", "url": "https://cs.wikipedia.org/wiki?curid=727895", "title": "Beelzebufo", "text": "Beelzebufo\n\nBeelzebufo („ďábelská ropucha“) je zřejmě největší známá pravěká žába. Tento masivní obojživelník z čeledi Leptodactylidae žil před asi 70 miliony let (svrchní křída) na území Madagaskaru. Zkameněliny byly objeveny roku 1993 v sedimentech souvrství Maevarano. Asi 75 fragmentů fosílií však bylo popsáno až roku 2008.\n\n\"Beelzebufo\" mohla přesáhnout délku 40 cm (bez natažení nohou) a hmotnost kolem 4 kilogramů, čímž výrazně překonává i největší dnes žijící žáby. Je dokonce možné, že tato dravá žába dokázala ulovit i mláďata dinosaurů nebo jiných tehdy žijících obratlovců.\n\nTělo této velké žáby pokrývaly zčásti pevné šupiny. Její tlama byla masivní a široká, uzpůsobená k pojídání živé kořisti. Obývala zřejmě suché, aridní oblasti a na kořist číhala ve skrytu vegetace. Mohla být také maskovaná ochranným zbarvením.\n\nTato obří žába se objevuje například v televizním dokumentu \"Dinosaur Revolution\" z roku 2011.\n\n\n"}
{"id": "727897", "url": "https://cs.wikipedia.org/wiki?curid=727897", "title": "Dichelostemma ida-maia", "text": "Dichelostemma ida-maia\n\nDichelostemma ida-maia je jednoděložná rostlina z čeledi chřestovitých. Je to vytrvalá hlíznatá bylina, pocházející z jihozápadu Spojených států, nápadná barevnými trubkovitými květy, které jsou v přírodě opylovány ptáky. V Česku je někdy nabízena pod triviálním jménem ohňostrojka.\n\n\"Dichelostemma ida-maia\" je vytrvalá bylina s listy v přízemní růžici, vyrůstající z podzemní stonkové hlízy. Listy jsou 30 až 50 cm dlouhé, v počtu 3 až 5. Květní stvol je 30 až 90 cm vysoký a nese okolíkovité květenství složené z 6 až 20 květů podepřených kopinatými červenavými listeny. Květy jsou 20 až 27 mm dlouhé, převislé, okvětí je červené, trubkovité, v dolní části se 6 vydutými růžky, v horní části se žlutozelenými nazpět zahnutými, 7 až 9 mm dlouhými okvětními cípy. Tyčinky jsou 3, s nitkami po celé délce přirostlými ke korunní trubce. Semeník je svrchní, srostlý ze 3 plodolistů a zakončený jedinou čnělkou s trojlaločnou bliznou. Kvete od května do července. Plodem je lokulicidní trojhranná tobolka. Semena jsou černá, ostrohranná.\n\n\"Dichelostemma ida-maia\" se vyskytuje na jihozápadě USA ve státech Kalifornie a Oregon. Roste na lesních okrajích a na travnatém pobřeží v nadmořských výškách 0 až 2000 metrů.\n\n\"Dichelostemma ida-maia\" je jediný druh rodu \"Dichelostemma\", který je opylovaný ptáky lákanými červenou barvou trubkovitých květů.\n\nTento druh není na pěstování příliš náročný, vyžaduje však v létě suchou periodu. Po vyrašení listů či květů je třeba dostatečná závlaha.\n\n"}
{"id": "727902", "url": "https://cs.wikipedia.org/wiki?curid=727902", "title": "Amos Mansdorf", "text": "Amos Mansdorf\n\nAmos Mansdorf ( ; narozený 20. října 1965, Tel Aviv) je bývalý izraelský profesionální tenista. Ve své kariéře na okruhu ATP World Tour vyhrál šest turnajů ve dvouhře.\n\nNa žebříčku ATP byl nejvýše ve dvouhře klasifikován v listopadu 1989 na 18. místě a ve čtyřhře pak v květnu 1986 na 67. místě.\n\nVyrostl v Ramat ha-Šaronu, ve městě položeného severně od Tel Avivu. Tenis začal hrát v deseti letech. Trénoval v Izraelském tenisovém centru.\n\nV roce 1983 vyhrál juniorské mistrovství Asie v Hongkongu. Stejný rok se stal profesionálním tenistou a začal vojenskou službu u izraelské armády, během níž se zúčastnil tenisového turnaje v roli ukázkového sportu na Letních olympijských hrách 1984 v Los Angeles, kde prohrál ve třetím kole. Stát reprezentoval na LOH 1988 v Soulu po znovuzařazení tenisu do rodiny olympijských sportů.\n\nZa daviscupový tým Izraele nastupoval deset let, vyhrál dvacet dva zápasů a prohrál dvacet pět utkání. V letech 1987–1994, kdy Izralci hráli Světovou skupinu, patřil k pilířům týmu.\n\nProfesionální tenisovou kariéru ukončil v roce 1994. Trpí chronickým únavovým syndromem. K roku 2011 vedl Izraelské tenisové centrum a program tenisového svazu pro talentované hráče. Jeho hlavním zaměstnáním byl obchod s diamanty v Tel Avivu.\n\nV letech 2000–2004 působil jako nehrající kapitán izraelského daviscupového družstva.\n\nV roce 2005 se v soutěži internetového portálu \"Ynet\" nazvané 200 největších Izraelců umístil na 178. místě.\n\n\n"}
{"id": "727915", "url": "https://cs.wikipedia.org/wiki?curid=727915", "title": "Politický systém Španělska", "text": "Politický systém Španělska\n\nŠpanělské království je konstituční monarchie s parlamentní formou vlády. Král je hlava státu a premiér je hlava vlády. Současná Ústava byla přijata v roce 1978. \n\nŠpanělsko je členem Severoatlantická aliance, Evropské unie, Mezinárodního měnového fondu, Organizace pro hospodářskou spolupráci a rozvoj a dalších mezinárodních organizací. \n\nHlavou státu a symbolem jeho jednoty je král (aktuálně, od června 2014, Filip VI.). Z Ústavy má pravomoci vyhlašovat zákony, velet ozbrojeným silám, jmenovat kandidáta na funkci předsedy vlády a jmenovat kandidáty navržené do funkcí ministrů. Pokud není vláda sestavena do dvou měsíců od voleb, král rozpouští parlament a vypisuje nové volby. Také má pravomoc vypsat referendum (dle ustanovení Ústavy), uděluje milosti a jmenuje velvyslance. Avšak všechny jeho aktivity podléhají kontrasignaci ministrů či premiéra. Veškerá moc je odvozena od legitimity lidu.\n\nHlavním tělesem výkonné moci je vláda, kterou určuje princip kolektivní odpovědnosti. Přední místo zastává ministerský předseda (Presidente del Gobierno), který vybírá další členy vlády. Po volbách, kandidát na předsedu, navržený králem, předkládá Kongresu poslanců politický program vlády, kterou hodlá sestavit a žádá Kongres o důvěru. Důvěru obdrží při absolutní většině všech poslanců. Vláda musí být sestavena do dvou měsíců od voleb, jinak je rozpuštěn celý Parlament (Generální kortesy). Z německého systému byl převzat princip konstruktivního vyjádření nedůvěry, vládě tedy může být vyslovena nedůvěra jen tehdy, když se většina shodne i na novém (budoucím) premiérovi. Nejvyšším poradním orgánem vlády je Státní rada.\n\nNejvyšším tělesem zákonodárné moci je dvoukomorový parlament (Generální kortesy). \n\nDolní komora, Kongres poslanců (Congreso de Diputados), má výraznější pravomoci a je volena na čtyři roky v přímých volbách proporčním způsobem uzavřených kandidátních listin a přepočtem pomocí D'Hondtovy metody. Počet poslanců se pohybuje mezi 300 až 400 (aktuálně 350).\n\nHorní komora, Senát (Senado), má také čtyřleté funkční období. Část senátorů (208) je volena většinově a druhá část (51) je delegováno jednotlivými autonomními komunitami (regiony). Senát má výrazně slabší pravomoci a postavení (senátní veto je přehlasovatelné absolutní většinou či po dvou měsících již jen prostou většinou). Významnější roli má Senát jen při přijímání ústavních dodatků.\n\nVrcholnou soudní instancí mimo ústavní záležitosti je Nejvyšší soud. Ústavní soud řeší ústavnost zákonů a s pory mezi státem a autonomními komunitami. Ústavní soud tvoří dvanáct soudců jmenovaných formálně králem na devítileté období, třetina se každé tři roky proměňuje. Čtyři soudce navrhuje Kongres poslanců po schválení třípětinovou většinou. Čtyři také navrhuje Senát, opět třípětinovou většinou. Dva soudce navrhuje vláda. Dva další Generální rada soudní moci.\n\nMezi lety 1939 a 1976, během období frankismu, vládla jedna strana, a to Falange Española de las JONS. Během přechodu k demokracii dominovala původně koalice reformních proudů a později jednotná strana Unión de Centro Democrático (UCD) premiéra Adolfa Suáreze. UCD vyhrála volby 1977 a 1979. Od voleb 1982 již nastalo období tradičních silných stran sociálnědemokratické Partido Socialista Obrero Español (PSOE) a konzervativní Partido Popular (PP). Ačkoliv volby probíhají na poměrném principu ve stranickém systému multipartismu a bez uzavírací klauzule (v Parlamentu je obvykle přes deset politických stran), systém se vyvinul právě do systému dvou silných stran, které od voleb 1982 získávaly vždy přes 25 % hlasů každá (obvykle přes 35 % hlasů). Ani jedna z nich ovšem obvykle nezískala většinu (vyjma voleb 1982, 1986, 2000 a 2011). Zvláště u levicové PSOE to vedlo k řadě menšinových vlád, které byly obvykle podporovány malými regionálními stranami.\n\nMezi lety 1977 a 1982 ve Španělsku vládla strana Unión de Centro Democrático (UCD). Mezi lety 1982 až 1996 strana Partido Socialista Obrero Español (PSOE) v čele s premiérem Felipem Gonzálezem. V letech 1996 až 2004 došlo k alternaci a k vládnutí se dostala strana Partido Popular (PP) v čele s premiérem Josém Máriou Aznarem. V letech 2004 až 2008 došlo znovu k alternaci a k moci se vrátila Partido Socialista Obrero Español (PSOE), tentokrát v čele s premiérem Josém Luisem Rodriguezem Zapaterem. V roce 2011 došlo k nové obměně a do čela státu se podruhé dostala Partido Popular (PP) v čele s premiérem Marianem Rajoyem. \n\nPro volby 2015 se očekával otřes tradičních stran a úspěch protestních a protiúsporných uskupení Podemos a Ciudadanos. Ty nakonec obsadily třetí a čtvrtou příčku a dohromady obdržely 109 mandátů. Fragmentace parlamentu znamenala zablokování možnosti sestavit funkční vládu a proto došlo v červnu 2016 k předčasným volbám, které ovšem dopadly obdobně, jako ty z prosince 2015. Po volbách bylo v parlamentu poprvé od roku 1977 zastoupeno méně než deset stran.\n\nV červnu 2018 poslanci vyjádřili Rajoyově vládě nedůvěru, stalo se tak poprvé v novodobé historii Španělska. V konstruktivním vyjádřeníá nedůvěry byl novým premiérem navržen socialista Pedro Sánchez. Ten ihned poté sestavil menšinovou vládu s historicky nejméně mandáty (85). Vládu podpořily strany Podemos (71 mandátů), Katalánská republikánská levice (9), Národní strana Baskicka (5) a koalice menších regionálních stran. Socialisté dostali podporu od regionálních stran především z důvodu vyjádření protestu proti konzervativně centralistické vládě Rayoje. Dubnové volby 2019 byly velkou porážkou pro Lidovou stranu, kterou od roku 2018 vedl nový předseda Pablo Casado. Strana ve volbách přišla o 74 mandátů ve sněmovně a 55 mandátů v senátu. Úspěchem naopak byla pro socialisty, kteří zvítězili s 28,68 % hlasů a 123 mandáty (nejvíce od voleb r. 2008). Postupovala také fragmentarizace parlamentu, kdy poprvé v novodobé španělské historii zaznamenalo celkem pět stran zisk více než 10 % hlasů. Volby z dubna 2019 přinesly také úspěch nové straně Vox (24 mandátů), která se stala prvním krajně pravicovým uskupením v parlamentu od přechodu k demokracii po pádu frankismu v roce 1977. Po selhání sestavit vládu byly vyhlášeny předčasné volby na listopad 2019.\n\nVe volbách z listopadu 2019 zopakovali své vítězství socialisté. Lidovci zastavili propad a dokázali zpě získat třetinu poslaneckých a polovinu senátorských mandátů. Výrazně posílila krajně pravicová strana Vox, která od dubna získala téměř milion nových voličů. Volby byly velkým neúspěchem Ciudadanos a znamenaly politický konec jejich předsedy Alberta Rivery. Další propad zaznamenala i levicová volební aliance Unidas Podemos, která přišla o 600 tisíc voličů. Po volbách podepsali socialisté a Unidas Podemos první koaliční smlouvu od přechodu k demokracii. Nechali si ji schválit členy ve vnitrostranických referendech a následně se se společnými 155 mandáty (menšinovými) ucházeli o důvěru Kongresu poslanců.\n\nDle parlamentních voleb v listopadu 2019.\n\n\n"}
{"id": "727926", "url": "https://cs.wikipedia.org/wiki?curid=727926", "title": "Pré-aux-Clercs", "text": "Pré-aux-Clercs\n\nPré-aux-Clercs (česky \"Louka duchovních\") bylo území v Paříži, které bylo v majetku kláštera Saint-Germain-des-Prés, později Pařížské univerzity. Je zmiňováno i v divadelní hře Edmonda Rostanda \"Cyrano de Bergerac\". Na tehdejší území odkazuje název dnešní ulice \"Rue du Pré-aux-Clercs\", která se nachází v 7. obvodu.\n\nLouka se rozkládala na levém břehu řeky Seiny severně a západně od kláštera Saint-Germain-des-Prés až k Palais Bourbon po obou stranách dnešní \"Rue de l'Université\" mezi \"Quai Malaquais\", \"Rue de Verneuil\" a \"Rue Saint-Dominique\". Byla rozdělena na dvě nestejné části potokem \"La Noue\" (dnešní ulice \"Rue Bonaparte\"), kde později vznikl vodní příkop. Prostor mezi klášterem a potokem směrem na západ se nazýval \"Grand Pré-aux-Clercs\" (Velká louka). Území na východ od potoka a severně od kláštera bylo \"Petit Pré-aux-Clercs\" (Malá louka).\n\nFilip IV. Sličný založil společenství právníků \"Bazoche\", které se mělo pravidelně shromažďovat v Paříži. Místem bylo právě prostranství na levém břehu, kam byli pozváni kněží z královského paláce a z okolí a tato louka se z tohoto důvodu začala nazývat \"Pré-aux-Clercs\".\n\nDalší vysvětlení pro původ jména vychází ze skutečnosti, že po získání pozemků Pařížskou univerzitou zde trávili volný čas studenti nazývaní tehdy \"„duchovní“\".\n\nPrvní písemná zmínka o území pochází z roku 960, kdy byl jejím majitelem klášter Saint-Germain-des-Prés. Podle nepotvrzené legendy získal pozemky od Karla Velikého. Není přesně známo, za jakých okolností přešly v polovině 12. století pozemky z kláštera na univerzitu. Nejprve se jednalo o velkou louku, kdy mezi lety 1179-1278 probíhal spor o vlastnictví mezi klášterem a univerzitou. Malou louku získala univerzita v roce 1368.\n\nKolem roku 1552 bylo vybudováno na řece nábřeží jako ochrana před záplavami na louce.\n\nPozemky v roce 1639 univerzita prodala. Na nich vznikla nová čtvrť, jejíž hlavní ulicí se stala \"Rue de l'Université\".\n\n"}
{"id": "727928", "url": "https://cs.wikipedia.org/wiki?curid=727928", "title": "Šachar Perkiss", "text": "Šachar Perkiss\n\nŠachar Perkiss (* 14. října 1962, Haifa) je tenisový trenér a bývalý izraelský profesionální tenista. Ve své kariéře na okruhu ATP World Tour vyhrál jeden turnaj ve čtyřhře.\n\nNa žebříčku ATP byl nejvýše ve dvouhře klasifikován v březnu 1985 na 53. místě a ve čtyřhře pak v listopadu téhož roku na 54. místě.\n\nZa daviscupový tým Izraele odehrál v letech 1981–1992 třicet jedna utkání, s bilancí osmnáct výher a třináct proher. Stát reprezentoval na Letních olympijských hrách 1988 v Soulu, kde prohrál v úvodním kole s Argentincem Javierem Franou.\n\nV roce 2005 se stal výkonným ředitelem (CEO) Izraelské tenisové asociace.\n\nK roku 2011 působil jako trenér v Izraelském tenisovém centru.\n\n"}
{"id": "727931", "url": "https://cs.wikipedia.org/wiki?curid=727931", "title": "Babinec", "text": "Babinec\n\nJako babinec se označuje předsíň pravoslavného nebo řeckokatolického chrámu, která byla původně určena pro ženy. Nad babincem se obvykle nachází věž chrámu. Ve východní Evropě (v Polsku, na Ukrajině atd.) se jako babinec označuje také část synagogy určená pro ženy (ženská galerie).\n"}
{"id": "727934", "url": "https://cs.wikipedia.org/wiki?curid=727934", "title": "Musée Rodin", "text": "Musée Rodin\n\nMusée Rodin (\"Rodinovo muzeum\") je muzeum založené v roce 1919, které uchovává a zpřístupňuje život a dílo francouzského umělce Augusta Rodina (1840-1917) a jeho žačky Camille Claudelové (1864-1943). Muzeum sídlí na dvou místech. V Paříži v \"Hôtel Biron\" na ulici \"Rue de Varenne\" č. 79 v 7. obvodu a ve \"ville Brillants\" v Meudonu na \"Avenue Auguste-Rodin\" č. 19. Na obou místech je uloženo přes 6 600 soch, 8 000 výkresů, 8 000 fotografií a 7 000 uměleckých předmětů. Celková rozloha muzea činí 45 900 m. Se 700 000 návštěvníky ročně patří k nejnavštěvovanějším muzeím ve Francii a zároveň mezi 20 nejnavštěvovanějších pařížských pamětihodností.\n\nMuzejní sbírky jsou velmi rozmanité, protože Rodin kromě toho, že tvořil, byl sám sběratel. Vystaveny jsou především sochy, kresby a obrazy. Staré fotografie však z důvodu trvalého zachování nemohou být součástí trvalé expozice.\n\nMuzeum vlastní významné Rodinovy sochy jako \"Muž se zlomeným nosem\", \"Myslitel\", \"Adam a Eva\", \"Balzac\", \"Měšťané z Calais\", \"Brány pekla\" aj. Umělcovy kresby zachycují krajiny v Belgii a Itálii, architekturu, ale i erotické akty nebo portréty. Rodin rovněž spolupracoval s mnoha fotografy jako Eugène Druet, Jacques-Ernest Bulloz, Adolphe Braun, Edward Steichen, Stephen Haweis, Henry Coles a Jean-François Limet. V posledních dvaceti let svého života se Rodin věnoval sbírání uměleckých předmětů, v jeho zájmu byla antika – starověký Egypt, Řecko a Řím nebo Střední východ. Koupil též obrazy Vincenta van Gogha a Augusta Renoira. Svá díla vyměňoval s dalšími umělci jako Jean-Paul Laurens, Alexandre Falguière, Aimé-Jules Dalou, Eugène Carrière, Alphonse Legros, Claude Monet, Fritz Thaulow, Ignacio Zuloaga a Jacques-Emile Blanche. Tyto práce je možné vidět v muzeu.\n\nV roce 1952 byl paláci Biron vyčleněn prostor i pro významnou Rodinovu žákyni a přítelkyni Camillu Claudelovou.\n\n"}
{"id": "727939", "url": "https://cs.wikipedia.org/wiki?curid=727939", "title": "Robert Brown", "text": "Robert Brown\n\nRobert Brown (1773 Montrose, Skotsko – 1858 Londýn) byl skotský botanik a lékař.\n\nMedicínu v Edinburghu nedostudoval. V roce 1793 byl poslán do Irska jako pomocník chirurga, kde studoval irskou flóru. Poté odcestoval do Austrálie, kde sbíral rostliny, které byly základem pro jeho další výzkum tohoto území. V roce 1827 poprvé zaznamenal pohyb pylových zrnek ve vodě, který byl později pojmenován po něm jako Brownův pohyb. Aby vyloučil možnost, že pohyb je projevem případného života, opakoval experiment s částicemi prachu. Podstatu tohoto jevu objasnil v roce 1905 Albert Einstein, vycházejíce z kinetické teorie látek. \n\nOd 29. května 2018 nese jeho jméno asteroid (29210) Robertbrown.\n"}
{"id": "727943", "url": "https://cs.wikipedia.org/wiki?curid=727943", "title": "Noam Behr", "text": "Noam Behr\n\nNoam Behr (* 13. října 1975, Tel Aviv) je tenisový trenér a izraelský profesionální tenista. Ve své dosavadní kariéře na okruhu ATP World Tour nevyhrál žádný turnaj.\n\nNa žebříčku ATP byl nejvýše ve dvouhře klasifikován v říjnu 2001 na 127. místě a ve čtyřhře pak v říjnu 1999 na 109. místě. K roku 2011 byl jeho trenérem Šlomo Glickstein.\n\nZa daviscupový tým Izraele v letech 1995–2001 odehrál třináct zápasů s bilancí šest výher a šest proher.\n\n"}
{"id": "727954", "url": "https://cs.wikipedia.org/wiki?curid=727954", "title": "Fresnes (Yonne)", "text": "Fresnes (Yonne)\n\nFresnes je francouzská obec v departementu Yonne, v regionu Burgundsko-Franche-Comté. V roce 2008 zde žilo 74 obyvatel.\n\n"}
{"id": "727957", "url": "https://cs.wikipedia.org/wiki?curid=727957", "title": "Eleazar Davidman", "text": "Eleazar Davidman\n\nEleazar Davidman, také známý jako Elazar Davidman, \n(9. prosince 1936 – říjen 2007) byl izraelský tenista.\n\nOd roku 1956 – dvaceti let věku, byl několik let izraelskou jedničkou a stal se prvním hráčem státu, jenž se prosadil na mezinárodní úrovni tenisu.\n\nZa daviscupový tým Izraele odehrál od roku 1956 třicet devět zápasů v sedmnácti mezistátních utkáních s bilancí 12 výher a 20 proher ve dvouhře a 5 výher a 12 proher ve čtyřhře.\n\nV roce 1964 startoval na Australian Championships, kde vypadl ve druhém kole jak ve dvouhře, tak spolu s Vietnamcem Hoang-Duc Luu ve čtyřhře.\n\n"}
{"id": "727958", "url": "https://cs.wikipedia.org/wiki?curid=727958", "title": "Ťie-jang", "text": "Ťie-jang\n\nŤie-jang ( , pchin-jinem \"Jiēyáng\") je městská prefektura v Čínské lidové republice. Leží na východním okraji republiky a patří do provincie Kuang-tung. Má rozlohu 5240 čtverečních kilometrů a v roce 2010 zde žilo bezmála šest milionů obyvatel.\n\nŤie-jang hraničí na východě se Šan-tchou, na severovýchodě s Čchao-čou, na severu s Mej-čou, na západě s Šan-wej a na jihu s Jihočínským mořem.\n\n"}
{"id": "727967", "url": "https://cs.wikipedia.org/wiki?curid=727967", "title": "Adamcova oskeruše", "text": "Adamcova oskeruše\n\nAdamcova oskeruše je nejmohutnější a zřejmě nejstarší jeřáb oskeruše, který roste na území České republiky. Památný strom, který podle odhadů věku pamatuje i Rudolfa II., roste na kopci Žerotín v Bílých Karpatech.\n\nStrom roste v sadovnicko-vinohradnické oblasti na severním svahu vrchu Žerotín, asi 400 metrů od vrcholu. Západně od stromu vede žlutá turistická trasa.\n\nOskeruše je evidovaná již od počátku 70. let 20. století, tedy ještě před vyhlášením CHKO Bílé Karpaty (zda byla již tehdy chráněná ale není zřejmé). Tehdy byla ve špatném zdravotním stavu, vidlici kosterních větví poškozovala dřevokazná houba, dřevo vyhnívalo, koruna byla výrazně proschlá a hrozilo rozlomení.\n\nV tomto stavu zůstal strom do roku 1999, kdy byl vyhlášen památným a současně se dočkal odborného ošetření - prořezu, konzervace a vývazu koruny. O tři roky později celkově zregeneroval, pravidelně kvete a plodí.\n\nJde o nejstarší a nejmohutnější oskeruši Moravy i České republiky. Nejmohutnější oskeruše v Čechách roste u Košťálova na Lovosicku.\nKopec Žerotín je známý jako oblast s nejvyšší výskytem starých oskeruší na jihu Bílých Karpat. Roste zde zhruba 20 oskeruší starších 100 let. Oblastí (přímo kolem památných stromů) vede \"Oskorušová naučná stezka\".\n\n"}
{"id": "727975", "url": "https://cs.wikipedia.org/wiki?curid=727975", "title": "Evangelický kostel svatého Marcela", "text": "Evangelický kostel svatého Marcela\n\nEvangelický kostel svatého Marcela (fr. \"Église évangélique Saint-Marcel\") je kostel v Paříži, který slouží francouzské evangelické luteránské církvi. Nachází se v 5. obvodu v ulici \"Rue Pierre-Nicole\" č. 24. Kostel je zasvěcený svatému Marcelovi, jednomu z patronů Paříže.\n\nZdejší farnost má druhý kostel zasvěcený svaté Trojici na \"Boulevardu Vincent-Auriol\" č. 172 ve 13. obvodu.\n\n"}
{"id": "727977", "url": "https://cs.wikipedia.org/wiki?curid=727977", "title": "Mao-ming", "text": "Mao-ming\n\nMao-ming ( , pchin-jinem \"Màomíng\") je městská prefektura v Čínské lidové republice. Leží na jihovýchodě země a patří do provincie Kuang-tung. Celá prefektura má rozlohu 11 458 čtverečních kilometrů a v roce 2010 v ní žilo bezmála šest milionů obyvatel.\n\n"}
{"id": "727980", "url": "https://cs.wikipedia.org/wiki?curid=727980", "title": "Inner Circle (hudební skupina)", "text": "Inner Circle (hudební skupina)\n\nInner Circle je jamajská reggae skupina. Byla založena v roce 1968 Ianem a Rogerem Lewisovými s Jacobem Millerem. Avšak 23. března 1980, po Millerově tragické autonehodě, se skupina rozpadla. Již za dva roky, tedy v roce 1982, byla skupina opětovně složena, a účinkuje dodnes.\n\nJejich nejznámější hit je „\"Sweat (A La La La La Long)\"“. Druhý největší hit „\"Bad Boys\"“, byl vydán v roce 1987 a objevil se například populárním americkém seriálu COPS.\n\n\n\n\n"}
{"id": "727982", "url": "https://cs.wikipedia.org/wiki?curid=727982", "title": "Šlomo Glickstein", "text": "Šlomo Glickstein\n\nŠlomo Glickstein (* 6. ledna 1958, Aškelon) je bývalý izraelský profesionální tenista. Ve své kariéře na okruhu ATP World Tour vyhrál dva turnaje ve dvouhře, třikrát odešel poražený jako finalista a sedmkrát se probojoval do finále turnajů ve čtyřhře. V roce 1985 se probojoval do finále mužské čtyřhry na French Open.\n\nNa žebříčku ATP byl nejvýše ve dvouhře klasifikován v listopadu 1982 na 22. místě a ve čtyřhře pak v únoru 1986 na 28. místě.\n\nS tenisem začal v deseti letech. Mezi osmnáctým a jednadvacátým rokem věku jeho kariéru přerušila tříletá prezenční služba v izraelské armádě.\n\nV roce 1981 zvítězil ve dvouhře na newjerseyském turnaji South Orange Open a stal se prvním izraelským hráčem v historii, který získal titul na turnajích kategorie Grand Prix. Ve stejné sezóně se probojoval do semifinále dvouhry Canada Masters.\n\nAktivní profesionální kariéru ukončil v roce 1988. V letech 1992–1996 pracoval jako ředitel Izraelské tenisové akademie v Ramat ha-Šaron.\n\nZa daviscupový tým Izraele odehrál v letech 1976–1987 šedesát šest utkání s poměrem 44 vítězství a 22 porážek. K roku 2011 vedl historické daviscupové tabulky Izraele s nejvíce celkovými výhrami, vítěznými zápasy ve dvouhře (31) a také ve čtyřhře (13). Jeho čtyřicet čtyři výher je dvakrát více, než má na druhém místě tabulek Amos Mansdorf.\n\nV roce 1981 získal zlatou medaili ve dvouhře na Makabejských hrách a stal se prvním Izraelcem, jenž dosáhl na zlato v tenisové soutěži.\n\nK roku 2011 působil jako trenér v Izraelském tenisovém centru.\n\n"}
{"id": "727987", "url": "https://cs.wikipedia.org/wiki?curid=727987", "title": "Mej-čou", "text": "Mej-čou\n\nMej-čou může být:\n\n"}
{"id": "727988", "url": "https://cs.wikipedia.org/wiki?curid=727988", "title": "Occupy Wall Street", "text": "Occupy Wall Street\n\nOccupy Wall Street (OWS) označuje sérii protestů proti ekonomické nerovnosti, které započaly 17. září 2011 v parku Zuccotti, nacházejícím ve finanční čtvrti poblíž newyorské Wall Street na Dolním Manhattanu.\n\nProtesty iniciovala kanadská kanadská aktivistická skupina Adbusters, do značné míry inspirovaná Arabským jarem (zejména protesty z náměstí Tahrír v Káhiře, které zažehly egyptskou revoluci) a protesty ve Španělsku, ve smyslu hromadného využití sociálních sítí. Hlavními tématy protestů byla společenská a ekonomická nerovnost, korupce, hamižnost korporací a vliv korporátních peněz na chod státu, potažmo vlády, a to zejména ze strany finančního sektoru. Slogan protestů, „My jsme těch 99 %“ (\"We are the 99%\"), odkazoval ke vzrůstající majetkové a příjmové nerovnosti mezi nejbohatším jedním procentem Američanů a zbytkem země. \n\nPo New Yorku brzy hnutí nabralo mezinárodních rozměrů a krom dalších amerických měst se přeneslo i do řady jiných zemí, hlavně v západní Evropě. K 9. říjnu téhož roku byly zaznamenány protesty ve více než 951 městech napříč 82 státy světa. Hnutí v rámci nich využívalo zejména veřejných demonstrací, ale i protestních okupací (bank, finančních institucí, univerzitních kampusů, sídel korporací a jejich zasedání), jakožto přímých akcí občanské neposlušnosti. Mezi všeobecné cíle a požadavky těchto akcí patřilo zmírnění vlivu korporací na politiku a volby, větší vybalancovanost příjmů, lepší pracovní podmínky a platové ohodnocení, bankovní reforma a odpuštění studenských půjček. Organizátoři rovněž prohlásili, že chtějí formulací těchto požadavků dohnat k zodpovědnosti ty, kteří v roce 2007 zapříčinili ekonomickou krizi s jejími sáhodlouhými důsledky pro střední třídu a zamezit jejímu opakování.\n\nReakce na protesty se různily. Všeobecně se dá říct, že větší podpory se jim dostalo od levicové a liberální části spektra než z řad konzervativců a pravice. Například Mitt Romney, republikánský kandidát na prezidenta, popsal protesty jako nebezpečné a přirovnal je ke třídní válce, zatímco Barack Obama s nimi vyslovil pochopení. Některá média protesty označila za „antikapitalistické“, přičemž jiná tuto nálepku rozporovala jako zavádějící a nepravdivou. Nicholas Kristof pro \"The New York Times\" napsal: „Zatímco někteří se snaží hnutí vylíčit jako bandu lidí překonávajících kapitalismus, někdo by na to mohl namítnou, že se naopak snaží obnovit jeden ze základních principů kapitalismu, jakým je odpovědnost.“ Sám načež americký systém označil za „socialismus pro boháče a kapitalismus pro zbytek“. \"The Atlantic\" v roce 2015 retrospektivně zhodnotil, že protesty pomohly v reakci na finanční krizi nastartovat debatu o ekonomické nerovnosti ve Spojených státech jako jedno z hlavních témat amerického politického diskurzu. \n\n"}
{"id": "727991", "url": "https://cs.wikipedia.org/wiki?curid=727991", "title": "Leeds Castle", "text": "Leeds Castle\n\nLeeds Castle je středověký vodní hrad ležící v anglickém Kentu. Dnes se jedná zejména o významnou turistickou atrakci – v roce 2010 sem přišlo přes půl milionu návštěvníků. Kromě zámku samotného je zde pro ně například bludiště a muzeum obojků.\n\nHrad byl postaven v roce 1119 na místě starší saské pevnosti z devátého století na ostrově ležícím uprostřed jezera vytvořeného řekou Len východně od vesnice Leeds.\n\nV roce 1278 se stal královským sídlem Eduarda I. a Eleonory Kastilské. V téže době byl významně dostavěn, přibyl trojdílný barbakan s třemi vchody, padací most a padací mříž.\n\nV roce 1321 dobyli hrad 31. října vojáci Eduarda II. Ten nechal hrad oblehnout poté, co jeho držitelé odmítli vpustit dovnitř Izabelu, jeho manželku, a zastřelili osm osob z její družiny.\n\nV roce 1381 strávila na hradě zimu Anna Lucemburská předtím, než se stala manželkou Richarda II. Ten zde v roce 1395 přijal francouzského kronikáře Jeana Froissarta, což tento popsal ve svém díle Kroniky stoleté války.\n\nJindřich VIII. Tudor nechal v roce 1512 hrad přebudovat pro svoji manželku Kateřinu Aragonskou. Dodnes zda také visí obraz připomínající jeho setkání s Františkem I. Francouzským.\n\nPozději zde byla nějaký čas vězněna Jindřichova dcera Alžběta.\n\nAnglickou občanskou válku přečkal hrad bez úhony, neboť jeho současný majitel Cheney Culpeper byl vlažným stoupencem parlamentaristů. Hrad byl používán během války jako věznice a sklad zbraní.\n\nJiní členové Culpererovy rodiny stáli v konfliktu na druhé straně a tak se do majetku rodiny dostalo více než 20 000 čtverečních kilometrů půdy ve Virginii jako odměna za pomoc při útěku Karla II. Stuarta. Později v devatenáctém století se z prodeje majetku ve Virginii rodině povedla zaplatit rozsáhlou rekonstrukci a přestavbu hradu víceméně do dnešní podoby.\n"}
{"id": "727992", "url": "https://cs.wikipedia.org/wiki?curid=727992", "title": "John Lackey", "text": "John Lackey\n\nJohn Derran Lackey (* 23. října 1978, Abilene, Texas, USA) je americký baseballista, který hrál v severoamerické Major League Baseball na pozici nadhazovače.\n\nOd svého vstupu do MLB v roce 2002 do roku 2009 hrál za tým Los Angeles Angels of Anaheim. V letech 2010–2014 nastupoval za Boston Red Sox, následně strávil dva roky v organizaci St. Louis Cardinals a další dvě sezony v Chicago Cubs.\n\nJe také trojnásobným vítězem Světové série.\n\n"}
{"id": "727994", "url": "https://cs.wikipedia.org/wiki?curid=727994", "title": "Mej-čou (prefektura)", "text": "Mej-čou (prefektura)\n\nMej-čou ( , pchin-jinem \"Méizhōu\") je městská prefektura v Čínské lidové republice. Leží na jihovýchodě země v provincii Kuang-tung. Má rozlohu 15 836 čtverečních kilometrů a v roce 2008 zde žilo přes pět miliónů obyvatel.\n\nMej-čou leží na severovýchodě provincie Kuang-tung. Na západě hraničí s Che-jüanem, na jihu se Šan-wejem, na jihovýchodě s Ťie-jangem a s Čchao-čou, na severovýchodě s provincií Fu-ťien a na severozápadě s provincií Ťiang-si.\n"}
{"id": "727995", "url": "https://cs.wikipedia.org/wiki?curid=727995", "title": "Mmm Mmm Mmm Mmm", "text": "Mmm Mmm Mmm Mmm\n\n„Mmm Mmm Mmm Mmm“ je singl kanadské folk rockové hudební skupiny Crash Test Dummies, uvedený na albu \"God Shuffled His Feet\" v roce 1993.\n\n\n\n\nSkladba pojednává o dětské osamělosti a bolesti, konkrétně o třech dětech. První dvě trpí fyzickou vadou. Jedná se o chlapce, jehož vlasy předčasně zešedivěly po prožitém šoku, druhou je pak dívka s tělem posetým mateřskými znaménky. Třetím je přísně vychovávaný chlapec nucený při mši tancovat a kymácet sebou.\n\nNa koncertech je někdy třetí sloka hrána v alternativní verzi o chlapci, jehož matka mu zničila mandle vyjmuté tonzilektomií, čímž jej deprivovala, protože o nich nemohl vyprávět ve škole (v seveoramerických školách je do výuky zahrnuta metoda tzv. show and tell – „ukázat a mluvit,“ kdy si žák osvojuje veřejný přednes před třídou s donesenými předměty a hovoří o událostech, které zažil).\n\nVideoklip využil textu skladby jako scénáře pro sérii jednoaktovek hraných dětmi ze školy v rámci divadelního představení. Scény z jeviště jsou předělovány záběry na hudebníky doprovázející představení a do zákulisí.\n\n\"První akt\" se odehrává na městské křižovatce a vypráví příběh chlapečka, který se na cestě do školy připletl do dopravní nehody. Ze síly nárazu jeho vlasy zbělaly.\n\n\"Druhý akt\" pojednává o dívce, která se v šatně nikdy nechtěla s ostatními dívkami převlékat, až jednoho dne ji kamarádky – znázorněné jako detektivky v holmesovském oblečení donutily se převléknout, aby zjistily, že je její tělo poseto mateřskými znaménky.\n\n\"Třetí akt\" vypráví o klukovi vychovávaném jeho přísnými rodiči. Při návštěvách kostela během mše sebou návštěvníci lomcují a tancují. Při scénce se hoch nervózně dívá z jeviště do publika na nevrlý a nabubřelý pár. Vzájemné pohledy naznačují, že to jsou právě oni tři, kteří se ztotožňují s obsahem vystoupení a nelibě chápou, že sloka pojednává o nich.\n\nAčkoli se skladba po vydání stala velmi úspěšnou, často se umisťovala v seznamech špatných písní. V žebříčku televizní hudební stanice VH1 nazvaném \"50 nejstrašnějších písní všech dob\" obsadila 15. místo, časopis \"Rolling Stone\" ji uvedl jako „15. nejotravnější píseň“, magazín \"Blender\" ji zařadil na 31. příčku „50 nejhorších skladeb všech dob“ a později také AOL Radio do seznamu „100 nejhorších skladeb všech dob“.\n\nSkladba obdržela nominaci na Grammy Award v kategorii nejlepší popové vystoupení vokálního dua či skupiny. Vítězem se stala píseň „I Swear“ od formace All-4-One.\n\n\nSingl, který se stal nejúspěšnější skladbou kapely, se prosadil na 4. místo ve Spojených státech a na 2. místo ve Spojeném království. V hitparádě \"Modern Rock Chart\" obsadil 1. místo jak v Austrálii, tak ve Spojených státech.\n\nV Kanadě singl nezaznamenal takový úspěch. Přestože během své kariéry se šest písní Crash Test Dummies šest umístilo v první desítce hitparády, tak „Mmm Mmm Mmm Mmm“ k nim nepatřila a nejvyšší pozicí pro ni se stala 14. příčka.\n\n"}
{"id": "728004", "url": "https://cs.wikipedia.org/wiki?curid=728004", "title": "Pub rock", "text": "Pub rock\n\nPub rock byl rockový hudební žánr, inspirovaný garage rockem, který se vyvinul v polovině 70. let ve Velké Británii. Pub rock byla negativní reakce na až příliš složitý a přepracovaný progresivní rock a na až příliš expresivní a mainstreamovo-komerčně orientovaný glam rock, čímž se lišily od punk rockových kapel, které se glam-rockem inspirovaly. Pubrockoví hudebníci neuznávali vystupování na velkých prostorech a podporovali návrat živé hudby do malých hospod a klubů v jeho počátečních letech. Pub rock byl katalyzátorem pro britskou punk rockovou scénu. Pub-rockové skladby jsou založené na jednoduchých rockandrollových rytmických figurách a rychlých bluesových kytarových sólech.\n\nV České republice se výrazy \"pub rock\" či \"hospodský rock\" obecně označují rockové kapely, které ve své tvorbě opakovaně využívají témat, která se týkají hospod a konzumace alkoholu (např. Alkehol, Lahvátor, Zvlášňý škola, Promile, atd.). Nejznámější českou skupinou hrající pub rock jsou Tři sestry.\n\n"}
{"id": "728007", "url": "https://cs.wikipedia.org/wiki?curid=728007", "title": "Sľažany", "text": "Sľažany\n\nSľažany jsou obec na Slovensku ležící v okrese Zlaté Moravce v Nitranském kraji.\n\nObec leží v severní části Žitavské pahorkatiny v dolině Čerešňového potoka. Vlastní obec se rozkládá v nadmořské výšce kolem 213 metrů, katastr mezi 180 a 240 metry. Katastr má charakter mírně zvlněné pahorkatiny. Podklad je tvořen písky, štěrky a třetihorní jíly, z půd převažují hnědozemě. Velká většina katastru je odlesněna a zemědělsky využívaná.\n\nObec vznikla v roce 1960 sloučením Horních a Dolních Sľažan. Dolné Sľažany jsou doloženy z roku 1156 jako Scelemsam, později se v pramenech objevují pod názvy Zelesen (1209), Zelezen (1275), Selezen (1323), Welke Slazany (1773), Welké Slažani (1786), Dolné Slažany (1920). Obec patřila po většinu své historie místním zemanům, ve 14. století Forgáchovym.\nMenší Horné Sľažany se objevují v roce 1379 jako Kiszelesen a podějive formách Male Slazany (1773), Malé Slažani (1786), Horné Slažany (1920). Obyvatelé obou obcí se živili převážně zemědělstvím, v Horních Sľažanech se také vyráběly šindele.\n\n\n"}
{"id": "728009", "url": "https://cs.wikipedia.org/wiki?curid=728009", "title": "Nachal Bokek", "text": "Nachal Bokek\n\nNachal Bokek ( נחל בוקק) je vádí v jižním Izraeli, na pomezí severovýchodního okraje Negevské pouště a Judské pouště.\n\nZačíná v nadmořské výšce přes 300 metrů v kopcovité pouštní krajině na svazích hory Har Ben Nešer, cca 6 kilometrů jihovýchodně od města Arad. Směřuje pak k jihovýchodu, přičemž se zařezává do okolního terénu. Podél vádí prochází v úseku několika kilometrů dálnice číslo 31. Z jihu míjí horu Har Parsa a vrch Giv'at Ša'at, ze severu skalnaté návrší Cuk Tamrur. Pak se vádí stáčí dočasně k severovýchodu, zleva sem od západu přitéká vádí Nachal Ša'at. V posledním úseku prudce klesá do příkopové propadliny u Mrtvého moře skrz úzkou skalnatou soutěsku. Tento úsek je turisticky využíván. Nachází se tu pramen \"Ejn Bokek\" (עין בוקק) a lokalita má unikátní ekosystém. Stojí tu také ruiny starověké pevnosti Mecad Bokek. Pak podchází dálnici číslo 90 a v prostoru turistického centra Ejn Bokek ústí do Mrtvého moře, respektive do jeho jižní části, která je kvůli poklesu hladiny oddělena od severní části a má charakter menší vodní plochy.\n\n"}
{"id": "728011", "url": "https://cs.wikipedia.org/wiki?curid=728011", "title": "Jozef Štafura", "text": "Jozef Štafura\n\nJozef Štafura (* 11. září 1948, Pavlovce nad Uhom) je bývalý slovenský fotbalista, záložník, reprezentant Československa.\n\nZa československou reprezentaci odehrál 2. 5. 1973 kvalifikační utkání MS 1974 v Dánsku, které skončilo remizou 1-1. V letech 1969 až 1980 hrál za VSS Košice, kde byl členem legendární záložní řady Štafura-Pollák-Daňko. Za deset sezón odehrál 251 utkání a dal 26 gólů.\n\nPo skončení aktivní kariéry působil jako asistent trenéra Jána Zachara v 1. FC Košice a u slovenské reprezentace do 21 let (s Milanem Lešickým).\n\n"}
{"id": "728012", "url": "https://cs.wikipedia.org/wiki?curid=728012", "title": "Naše cesta", "text": "Naše cesta\n\nNaše cesta: (podtitul: \"Časopis Sdružení studentstva v Kladně\", později: \"Měsíčník kulturní aktivity\") byl český časopis, vycházející v letech 1929–1935.\n\nByly vydány čtyři ročníky. První tři ročníky vyšly v letech 1929-1931 na Kladně. Od druhého ročníku převzal vedení časopisu Václav Pekárek – kulturní referent spolku sdružení studentstva. V roce 1932 se Sdružení studentstva distancovalo od vydávání časopisu a do svých rukou ho převzalo fiktivní vydavatelské družstvo, které představovali dvě osoby: Václav Pekárek a Klabík (třetí ročník byl zakončen osmým číslem). Čtvrtý ročník byl vydáván v Hradci Králové a redigoval ho Břetislav Mencák. První ročník redigoval Radim Foustka. Redakční kruh tehdy tvořili: A. F. Šulc, Jan Holinský, J. V. Pleva, Petr Denk aj. Měsíčník byl zaměřen kulturně a věnoval se literatuře, překladům ze zahraniční literatury, z oblasti divadlu a filmu (v ročníku II. bylo číslo 9-10 celé věnováno filmu). Přinášel zprávy o stavu kultury na Kladně, recenze na divadelní a filmová představení, původní literární tvorbu. Divadelní tvorbě se na stránkách Naší cesty pravidelně věnoval budoucí filmový režisér a publicista A. F. Šulc. O filmu psali na stránkách Naší cesty psali např. filmový kritik Lubomír Linhart, Jan Holinský, Petr Denk, Jaroslav Brož, Gustav Mencák. Kulturní a literární publicistikou se zabýval Radim Foustka.\n\n\n\n"}
{"id": "728015", "url": "https://cs.wikipedia.org/wiki?curid=728015", "title": "Walter Kaufmann", "text": "Walter Kaufmann\n\nExistuje více osobností jménem Walter Kaufmann:\n\n"}
{"id": "728018", "url": "https://cs.wikipedia.org/wiki?curid=728018", "title": "Andrej Daňko", "text": "Andrej Daňko\n\nAndrej Daňko (* 26. května 1948 Michalovce) je bývalý slovenský fotbalový záložník a československý reprezentant. Jeho nejstarší syn Ondrej byl také prvoligovým fotbalistou.\n\nZa československou reprezentaci odehrál v letech 1970–1971 dvě utkání. V letech 1967 až 1978 hrál za VSS Košice, kde byl členem legendární záložní řady Štafura–Pollák–Daňko. V ročníku 1978/79 hrál za Duklu Banská Bystrica a v letech 1979 až 1982 hrál za ZŤS Košice.\n\nPo skončení aktivní kariéry působil jako trenér VSS/ZŤS Košice (zde začínal s mládežnickými výběry už během hráčské kariéry), Bukóze Vranov nad Topľou, Chemlonu Humenné (1994–1997), Tatranu Prešov, Lokomotívě Košice, Spojích Košice, košické Barce, Rimavské Sobotě a také v Kuvajtu.\n\n"}
{"id": "728020", "url": "https://cs.wikipedia.org/wiki?curid=728020", "title": "Nachal Rom", "text": "Nachal Rom\n\nNachal Rom ( נחל רום) je vádí v jižním Izraeli, na pomezí severovýchodního okraje Negevské pouště a Judské pouště.\n\nZačíná cca 15 kilometrů jihovýchodně od města Arad v nadmořské výšce okolo 200 metrů pod úrovní moře v kopcovité pouštní krajině na svazích hory Har Jizrach, jež je součástí zlomového pohoří Cukej Rom, které lemuje západní pobřeží jižní části Mrtvého moře. Směřuje k severu a pak se stáčí k východu a prudce klesá k Mrtvému moři, podchází dálnici číslo 90 a v prostoru turistického centra Ejn Bokek ústí do Mrtvého moře, respektive do jeho jižní části, která je kvůli poklesu hladiny oddělena od severní části a má charakter menší vodní plochy.\n\n"}
{"id": "728028", "url": "https://cs.wikipedia.org/wiki?curid=728028", "title": "Nachal Jizrach", "text": "Nachal Jizrach\n\nNachal Jizrach ( נחל יזרח) je vádí v jižním Izraeli, na pomezí severovýchodního okraje Negevské pouště a Judské pouště.\n\nZačíná cca 13 kilometrů jihovýchodně od města Arad v nadmořské výšce okolo 200 metrů v kopcovité pouštní krajině na svazích hory Cuk Tamrur. Směřuje k jihovýchodu a klesá do příkopové propadliny Mrtvého moře skrz horské pásmo Cukej Rom s horou Har Jizrach. Zde vede úzkou soutěskou a stáčí se k jihu. Zhruba 1 kilometr západně od vesnice Neve Zohar ústí zleva do vádí Nachal Zohar, které jeho vody odvádí do Mrtvého moře, respektive do jeho jižní části, která je kvůli poklesu hladiny oddělena od severní části a má charakter menší vodní plochy.\n\n"}
{"id": "728029", "url": "https://cs.wikipedia.org/wiki?curid=728029", "title": "Walter Kaufmann (skladatel)", "text": "Walter Kaufmann (skladatel)\n\nWalter Kaufmann (1. dubna 1907 Karlovy Vary – 9. září 1984 Bloomington, Indiana, Spojené státy americké) byl hudební vědec, skladatel, pedagog a dirigent, narozený v Čechách.\n\nStudoval na Německé univerzitě v Praze filozofii a hudební vědu. Ve skladbě byl žákem Fidelia Finka. Vedle toho studoval v Berlíně na \"Hochschule für Musik\". Po dokončení studia byl dirigentem v několika menších evropských divadlech a symfonických orchestrech. Vzhledem ke svému židovskému původu byl nucen v roce 1934 opustit Evropu a odešel do Indie, kde se stal ředitelem oddělení evropské hudby v \"All-India Radio\" v Bombaji.\n\nPo skončení 2. světové války pracoval jako hostující dirigent BBC v Londýně a jako hudební asistent ve filmových studiích \"J. Arthur Rank films\". V roce 1947 se přestěhoval do Kanady. Nejprve byl vedoucím klavírního oddělení konzervatoře v Halifaxu (\"Maritime Conservatory of Music\"). O rok později se ve Winipegu stal dirigentem nově vytvořeného symfonického orchestru \"Winnipeg Symphony Orchestra\" a ředitelem jeho smíšeného sboru \"Winnipeg Philharmonic Choir\". Rovněž obnovil činnost mužského sboru (\"Winnipeg Male Voice Choir\"). V roce 1957 odešel do Spojených států a stal se profesorem muzikologie na University of Indiana v Bloomingtonu ve státě Indiana. V roce 1964 získal americké občanství.\n\nKromě bohaté skladatelské činnosti je známý zejména svými pracemi v oblasti asijské hudby. Věnoval se zejména hudbě Indie, Tibetu a Číny. Sbíral etnickou hudbu v Tibetu, Nepálu, Bhútánu a v některých regionech Indie.\n\nZ řady titulů jeho skladeb je zřejmé, že si uchoval vřelý vztah ke své rodné zemi. Zkomponoval např. suitu pro velký orchestr \"Praha\", \"Slovanské tance\", či \"Dvě české skici pro housle a klavír\".\n\n\n\n\nKromě toho zkomponoval řadu písní, písňových cyklů a sborů.\n\n\n\n"}
{"id": "728032", "url": "https://cs.wikipedia.org/wiki?curid=728032", "title": "Nachal Zohar", "text": "Nachal Zohar\n\nNachal Zohar ( נחל זהר) je vádí v jižním Izraeli, na pomezí severovýchodního okraje Negevské pouště a Judské pouště.\n\nZačíná cca 7 kilometrů jihovýchodně od města Arad v nadmořské výšce přes 300 metrů v kopcovité pouštní krajině na svazích hory Har Ben Nešer. Směřuje k jihovýchodu, přičemž sleduje těleso dálnice číslo 31. Údolí je turisticky využívané. Z jihu míjí skalní výšinu Cuk Tamrur, ze severu vrch Giv'at Zeron. Pak se prudce zařezává do okolního terénu a skalnatou soutěskou klesá do příkopové propadliny Mrtvého moře skrz horské pásmo Cukej Rom. Zde sem od západu ústí vádí Nachal Chalamiš. V údolí zde stojí ruiny pevnosti Mecad Zohar. Od severu sem zleva ústí vádí Nachal Jizrach. Vádí podchází dálnici číslo 90 a z jihu obchází vesnici Neve Zohar, u které sem ještě od jihu ústí vádí Nachal Chemar. Pak ústí do Mrtvého moře, respektive do jeho jižní části, která je kvůli poklesu hladiny oddělena od severní části a má charakter menší vodní plochy.\n\n"}
{"id": "728040", "url": "https://cs.wikipedia.org/wiki?curid=728040", "title": "Nachal Chalamiš", "text": "Nachal Chalamiš\n\nNachal Chalamiš ( נחל חלמיש) je vádí v jižním Izraeli, na pomezí severovýchodního okraje Negevské pouště a Judské pouště.\n\nZačíná cca 10 kilometrů jihovýchodně od města Arad v nadmořské výšce okolo 250 metrů v kopcovité pouštní krajině na svazích hory Har Cheter. Směřuje potom k jihovýchodu, z jihu míjí vrch Giv'at Zeron. Pak se prudce zařezává do okolního terénu a skalnatou soutěskou klesá do příkopové propadliny Mrtvého moře skrz horské pásmo Cukej Rom s horou Har Chemar. Nachází se tu skalní stupně a vodopád. Vádí je turisticky využíváno. Podchází dálnici číslo 31 a nedaleko od ruiny pevnosti Mecad Zohar ústí cca 2 kilometry západně od vesnice Neve Zohar zprava do vádí Nachal Zohar, které jeho vody odvádí do Mrtvého moře, respektive do jeho jižní části, která je kvůli poklesu hladiny oddělena od severní části a má charakter menší vodní plochy.\n\n"}
{"id": "728042", "url": "https://cs.wikipedia.org/wiki?curid=728042", "title": "Curtis Granderson", "text": "Curtis Granderson\n\nCurtis Granderson (* 16. března 1981, Blue Island, Illinois, USA) je americký baseballista hrající americkou Major League Baseball za tým Los Angeles Dodgers.\n\nOd svého vstupu do MLB v roce 2004 hrál za tým Detroit Tigers. První zápas v MLB odehrál 13. září 2004. Od roku 2010 nastupoval za New York Yankees. V roce 2013 podepsal smlouvu na čtyři roky s týmem New York Mets. 31.1. 2020 Granderson oznámil konec hráčské kariéry.\n\n"}
{"id": "728047", "url": "https://cs.wikipedia.org/wiki?curid=728047", "title": "Tři soutěsky (přehradní nádrž)", "text": "Tři soutěsky (přehradní nádrž)\n\nTři soutěsky (, ) je přehradní nádrž, vybudovaná na řece Čchang-ťiang (\"Dlouhá řeka\"), na dolním toku známé pod názvem Jang-c'-ťiang. Přehrada dosahuje délky 660 km za stejnojmennou hrází. Její postupné napouštění si vynutilo přestěhování asi 1,3 milionů lidí a po úplném napuštění stoupne hladina řeky o desítky metrů. Přehradní jezero má rozlohu 1084 km². Maximální rozdíl hladin činí 113 m. Přehrada má objem 39,3 km³.\n\nSoučástí přehrady je největší hydroelektrárna na světě, na její stavbu bylo spotřebováno 28 milionů krychlových metrů betonu.\n\n"}
{"id": "728049", "url": "https://cs.wikipedia.org/wiki?curid=728049", "title": "Slovácko sa nesúdí", "text": "Slovácko sa nesúdí\n\nSlovácko sa nesúdí může znamenat:\n\n\n"}
{"id": "728055", "url": "https://cs.wikipedia.org/wiki?curid=728055", "title": "Rumunská královská rodina", "text": "Rumunská královská rodina\n\nSoučasná Rumunská královská rodina (vychází z dynastie Hohenzollern-Sigmaringen), nedílná součást širšího královského rodu Rumunska, sestává z rodiny krále Michala I., jenž je nositelem královského titulu. Druhou větví je také konkurenční linie s potomky Michalova staršího nevlastního bratra Karla Mircey z Hohenzollernu (známý také jako \"Karel Mircea Grigore Rumunský\", rumunsky \"al României\", jak stojí v jeho opraveném rumunském rodném listě), jehož členové nejsou uznáváni jako součást královské rodiny králem Michalem. Král a jeho pět dcer nosí titul princ a princezna z Hohenzollernu současně se svými rumunskými tituly.\n\n\nPrincezna Irena a její potomci nejsou z formálního hlediska součástí královské rodina od roku 2013.\n\n\n\n"}
{"id": "728056", "url": "https://cs.wikipedia.org/wiki?curid=728056", "title": "Dušan Pálka", "text": "Dušan Pálka\n\nDušan Pálka (3. listopadu 1942 Praha – 17. červen 2011 Praha) byl český grafik, fotograf, kreslíř, ilustrátor, karikaturista a humorista.\n\nPo maturitě pracoval devět let jako nakladač na pražském nádraží v Bubnech, poté byl krátce fotografem v Sociologickém ústavu ČSAV. Od roku 1969 do roku 1971 žil v Londýně. Po návratu do ČSSR pracoval rok v Praze v knihkupectví jako skladník – v té době začal pravidelně publikovat kreslený humor. Od roku 1973 byl na volné noze jako grafik a karikaturista.\n\nJako fotograf byl krátce zaměstnán v roce 1968 v Sociologickém ústavu Československé akademie věd.\nDesítky let strávil fotografováním Prahy, zejména centra hlavního města (žánr \"pouliční fotografie\") – používal fotoaparát Leica.\n\nPravidelně přispíval do humoristického časopisu \"Dikobraz\".\n\n\n"}
{"id": "728058", "url": "https://cs.wikipedia.org/wiki?curid=728058", "title": "Nachal Chemar", "text": "Nachal Chemar\n\nNachal Chemar nebo Nachal Chejmar ( נחל חמר nebo נחל חימר, Vádí Muhawwat\n) je vádí v jižním Izraeli, na pomezí severovýchodního okraje Negevské pouště a Judské pouště. Délka jejího toku je cca 37 kilometrů a povodí má rozlohu okolo 360 kilometrů čtverečních.\nZačíná cca 9 kilometrů severovýchodně od města Dimona a přes 15 kilometrů jihojihozápadně od města Arad v nadmořské výšce okolo 600 metrů v kopcovité pouštní krajině na svazích hory Har Daja. Směřuje potom k severovýchodu, ze západu míjí horu Har Kadim a zařezává se do okolního terénu. Vede potom skalnatou soutěskou a na úpatí hory Har Kamrir přijímá od severozápadu vádí Nachal Kamrir. Tok vádí se pak stáčí k východu a od severu sem ústí vádí Nachal Kina a Nachal Kanfan. Vádí v následném úseku prochází širším údolím. Od západu přijímá tok Nachal Dimona, od severu Nachal Kipon a od jihu Nachal Ef'e. Podchází lokální silnici číslo 258. Od severozápadu sem ústí vádí Nachal Lahava, od severu Nachal Gorer. Z jihozápadu sem také ústí Nachal Gmalim. V dalším úseku Nachal Chemar opět vstupuje do užší soutěsky a klesá do příkopové propadliny Mrtvého moře skrz horské pásmo Cukej Rom s horou Har Chemar, kterou míjí z jihu. Od severozápadu zde přijímá vádí Nachal Cheter, od jihu Nachal Ešed. V posledním úseku se obrací k severu, zprava sem od jihu ústí vádí Nachal Pracim s přítokem Nachal Lot. Vádí podchází dálnici číslo 90 a na jižním okraji vesnice Neve Zohar ústí zprava do vádí Nachal Zohar, které jeho vody krátce poté předává do Mrtvého moře, respektive do jeho jižní části, která je kvůli poklesu hladiny oddělena od severní části a má charakter menší vodní plochy.\n\n"}
{"id": "728066", "url": "https://cs.wikipedia.org/wiki?curid=728066", "title": "Barak (exkláva)", "text": "Barak (exkláva)\n\nBarak (kyrgyzsky \"Барак\", rusky \"Барак\") je kyrgyzská exkláva o rozloze 4 km² v Uzbekistánu. Jedná se o jednu obec, která administrativně náleží ke Kara-Sujskému rajonu Ošské oblasti Kyrgyzstánu, celé její katastrální území je obklopeno Andižanskou oblastí Uzbekistánu. Od zbytku mateřského státu je Barak oddělen pouze 1,5 km širokým koridorem. Po rozpadu Sovětského svazu se stala exkláva důvodem konfliktů mezi oběma zeměmi. V roce 1999 uzbecká strana zatarasila jedinou silnici, která spojovala osadu se zbytkem státu, čímž se exkláva stala téměř izolovanou. Kvůli přísnému pohraničnímu režimu a složité administrativě je pro obyvatele velmi složité z exklávy kamkoliv vycestovat. Žije zde 600 – 1 200 obyvatel. Počet a národnostní složení obyvatelstva se výrazně změnilo po etnických nepokojích v Ošské oblasti roku 2010. Do Baraku přišli uzbečtí uprchlíci z Kyrgyzstánu a přibližně 600 původních kyrgyzských starousedlíků bylo donuceno obec opustit a uprchnout do vlastního Kyrgyzstánu. \n\n"}
{"id": "728070", "url": "https://cs.wikipedia.org/wiki?curid=728070", "title": "Altötting", "text": "Altötting\n\nAltötting je město v německém Bavorsku, hlavní město zemského okresu Altötting, známé poutní místo.\n\nToto malé město je známé svou „Gnadenkapelle“ (Milostná kaple nebo také Kaple zázračného obrazu), která je jednou z nejnavštěvovanějších svatyní v Německu.\n\nAltötting má 40 městských částí:\n\n\n\n"}
{"id": "728073", "url": "https://cs.wikipedia.org/wiki?curid=728073", "title": "Nachal Kamrir", "text": "Nachal Kamrir\n\nNachal Kamrir ( נחל כמריר) je vádí v jižním Izraeli, na severovýchodním okraji Negevské pouště.\n\nZačíná přes 15 kilometrů severovýchodně od města Dimona a cca 10 kilometrů jihozápadně od města Arad v nadmořské výšce necelých 500 metrů severně od vrchoviny Giv'ot Masach. Severně a západně odtud leží krajina s rozptýleným beduínským osídlením, které ale jihovýchodně odtud rychle ustupuje prakticky neosídlené pouštní krajině. Vádí směřuje k jihovýchodu a postupně se zařezává do okolního terénu. Od severovýchodu sem ústí vádí Nachal Rova. Na úpatí hory Har Kamrir ústí zleva do vádí Nachal Chemar, které patří do povodí Mrtvého moře.\n\n"}
{"id": "728080", "url": "https://cs.wikipedia.org/wiki?curid=728080", "title": "Jaroslav Kursa", "text": "Jaroslav Kursa\n\nJaroslav Kursa ( Blovice – Praha) byl český heraldik a archivář, který je považován za tvůrce československé státní vlajky.\n\nNarodil se jako učitelské dítě v Blovicích, v budově staré školy, kde má dnes také pamětní desku. Po většinu života se živil jako úředník, později pracoval na školském Ústředí. Měl hluboké heraldické znalosti. Po vzniku samostatného státu přinesl komisi pro státní symboly v roce 1919 detailně propracovaný návrh vlajky s modrým klínem (původně sahajícím do 1/3 vlajky), který byl 30. března 1920 Revolučním národním shromážděním uzákoněn jako státní symbol.\n\nPamětní deska byla v Blovicích, na budově školy, Kursově rodném domě, odhalena 28. října 2005. Desku vyrobenou z imitace bronzu vytvořil sochař Jiří Fuchs z Prahy. Vyobrazuje českou vlajku ve svislém zavěšení, na níž je vymodelována Kursova tvář a pod ní nápisy: ZDE SE NARODIL • JAROSLAV KURSA • *12. 10 1875 †12. 6. 1950 • TVŮRCE ČESKOSLOVENSKÉ • STÁTNÍ VLAJKY. Deska má přibližně rozměry vlajky (2:3), klín však nesahá do poloviny vlajky a šikmé šrafování odpovídá purpurové barvě a ne modré (vodorovné šrafování, viz Vexilologické názvosloví). Slavnostní projev přednesl starosta Jan Poduška a vexilolog Aleš Brožek. Desku odhalila Kursova praneteř Eva Sassmannová.\n\nV 60. letech 20. století se za autora vlajky považoval akademický malíř Jaroslav Jareš. Jeho autorství ale nebylo historickými výzkumy potvrzeno. Podobnou vlajku prý použil už v roce 1918 Čechoameričan Josef A. Knedlhans.\n\n\n"}
{"id": "728084", "url": "https://cs.wikipedia.org/wiki?curid=728084", "title": "Nijaz Duraković", "text": "Nijaz Duraković\n\nNijaz Duraković (* Stoc, 1949 – 29. ledna 2012, Sarajevo) byl bosenskohercegovský sociolog a bývalý komunistický politik.\n\nV roce 1971 vstoupil do SKJ. V 80. letech byl aktivní ve Svazu komunistů Bosny a Hercegoviny, jehož se stal také i předsedou. V prosinci 1989 byl zvolen za předsedu ústředního výboru SKBiH. Mezi lety 1988 až 1991 byl členem předsednictva ÚV SKJ. V čele republikové odnože SKJ zůstal i během její transformace v sociálně demokratickou stranu na začátku 90. let. Byl členem válečného předsednictva Bosny a Hercegoviny během války z let 1992-1995. V roce 2002 odešel z funkce předsedy sociálních demokratů a do roku 2006 byl poslancem bosenského parlamentu.\n"}
{"id": "728085", "url": "https://cs.wikipedia.org/wiki?curid=728085", "title": "Nachal Rova", "text": "Nachal Rova\n\nNachal Rova ( נחל רובע) je vádí v jižním Izraeli, na severovýchodním okraji Negevské pouště.\n\nZačíná přes 15 kilometrů severovýchodně od města Dimona a cca 9 kilometrů jihozápadně od města Arad v nadmořské výšce přes 500 metrů severně od vrchoviny Giv'ot Masach. Leží na okraji oblasti s rozptýleným beduínským osídlením, která ale jižně a východně odtud rychle ustupuje prakticky neosídlené pouštní krajině. Vádí směřuje k jihozápadu a postupně se zařezává do okolního terénu. Ústí zleva do vádí Nachal Kamrir, které patří do povodí Mrtvého moře.\n\n"}
{"id": "728089", "url": "https://cs.wikipedia.org/wiki?curid=728089", "title": "Drakensberg (A301)", "text": "Drakensberg (A301)\n\nDrakensberg (A301) je zásobovací tanker jihoafrického námořnictva. Je to největší válečná jihoafrická loď kompletně navržená a vyrobená v domácích loděnicích. Navržena byla pro zásobování válečných lodí, průzkum, pomoc při katastrofách a záchranné akce.\n\n\"Drakensberg\" postavila loděnice Sandock Austral v Durbanu. Kýl byl založen v srpnu 1984, dne 24. dubna 1986 byl hotový trup spuštěn na vodu a konečně 11. listopadu 1987 byl tanker zařazen do operační služby.\n\nTanker od roku 2016 nese radarový systém Thales Sharp Eye. Kapacita tankeru je 5500 tun paliva a 750 tun dalšího nákladu. K manipulaci s nákladem slouží jeden velký jeřáb. Nese také dva vyloďovací čluny (může nést menší skupinu vojáků) a dva malé čluny RHIB. Loď je dále vybavena palubním operačním sálem se čtyřmi lůžky a úpravnou mořské vody. Pro svou obranu loď nese čtyři 20mm kanony a šest 12,7mm kulometů. Ze přídě a zádě plavidla operují celkem dva vrtulníky Atlas Oryx. Uskladněny jsou v palubním hangáru. Pohonný systém tvoří dva dieselové motry. Nejvyšší rychlost je 20 uzlů.\n\nRoku 2016 byl instalován radarový systém SharpEye.\n\n\n"}
{"id": "728097", "url": "https://cs.wikipedia.org/wiki?curid=728097", "title": "Nachal Kina", "text": "Nachal Kina\n\nNachal Kina ( נחל קינה) je vádí v jižním Izraeli, na severovýchodním okraji Negevské pouště.\n\nZačíná cca 4 kilometry jižně od města Arad v nadmořské výšce okolo 600 metrů na svazích hory Har Kina. Leží v regionu s rozptýleným beduínským osídlením, které ale jižně odtud rychle ustupuje prakticky neosídlené pouštní krajině. Vádí směřuje k jihozápadu a jihu a postupně se zařezává do okolního terénu. Od severovýchodu sem ústí vádí Nachal Kisan. Ústí zleva do vádí Nachal Chemar, které patří do povodí Mrtvého moře.\n\n"}
{"id": "728101", "url": "https://cs.wikipedia.org/wiki?curid=728101", "title": "Nachal Kisan", "text": "Nachal Kisan\n\nNachal Kisan ( נחל כיסן) je vádí v jižním Izraeli, na severovýchodním okraji Negevské pouště.\n\nZačíná cca 5 kilometrů jižně od města Arad v nadmořské výšce okolo 600 metrů na svazích hory Har Kina. Leží v regionu s rozptýleným beduínským osídlením, které ale jižně odtud rychle ustupuje prakticky neosídlené pouštní krajině. Vádí směřuje k jihozápadu a postupně se zařezává do okolního terénu. Ústí zleva do vádí Nachal Kina, které patří do povodí Mrtvého moře.\n\n"}
{"id": "728105", "url": "https://cs.wikipedia.org/wiki?curid=728105", "title": "Oděská sovětská republika", "text": "Oděská sovětská republika\n\nOděská sovětská republika (ukrajinsky \"Одеська Радянська Республіка\", rusky \"Одесская Советская Республика\") byla krátce existující státní útvar na území Chersonské a Besarabské gubernie v období po Velké říjnové socialistické revoluci. Byla vyhlášena 31. ledna 1918 v Oděse koalicí bolševiků, anarchistů a eserů v čele s V. Judovským. Nová vláda prohlásila, že neuznává ukrajinskou sovětskou vládu, ale ruskou sovětskou vládu v Petrohradě. 6. února se od ní oddělila Moldavská demokratická republika. Po svém vzniku vedla Oděská sovětská republika válku proti Rumunsku, Německu a Rakousku-Uhersku. Během března téhož roku byla obsazena nepřátelskými vojsky a zanikla.\n\n"}
{"id": "728106", "url": "https://cs.wikipedia.org/wiki?curid=728106", "title": "Starnberské jezero", "text": "Starnberské jezero\n\nStarnberské jezero (, dříve Wurmské jezero ) je jezero ve jihu Německa v Bavorsku. Má rozlohu 57 km² a dosahuje maximální hloubky 123 m. Leží v nadmořské výšce 584 m. Nachází se ve Würmské kotlině (německy Würmtal) asi 20 km jihozápadně od Mnichova. Má podlouhlý protáhlý tvar v severojižním směru, jeho délka činí přibližně 20 kilometrů, šířka kolísá od 2 do 5 kilometrů.\n\nJde o jezero ledovcového původu, které vytváří jednu z mnichovských rekreačních oblastí, kde jsou provozovány různé vodní sporty, funguje zde i místní lodní doprava. Jezero je oblíbeným místem pro relaxaci a oddech. Na jeho severním břehu leží město Starnberg, podle kterého je jezero pojmenováno.\n\nJeho jediný odtok tvoří řeka Würm (povodí Dunaje). Jezero je kvůli své poměrně velké hloubce dost vodnaté.\n\nTeplota vody v létě dosahuje 15 až 24 °C.\n\nNa jeho východním břehu leží zámeček Possenhofen, kde se nacházelo oblíbené letní sídlo vévody Maxe Josefa Bavorského.\n\nNa jezeře se jižně od Possenhofenu nachází také půvabný ostrůvek Roseinsel (česky: Růžový ostrov), což je oblíbené výletní místo, na kterém často a rád pobýval i bavorský král Ludvík II. Bavorský.\n\n\n\n\n"}
{"id": "728111", "url": "https://cs.wikipedia.org/wiki?curid=728111", "title": "Giuseppe Bergomi", "text": "Giuseppe Bergomi\n\nGiuseppe Bergomi (* 22. prosince 1963, Milán, Itálie) je bývalý italský fotbalista, který odehrál celou svoji kariéru za jeden klub – Inter Milán. Byl klíčovou součástí týmu Itálie v 80. a 90. letech.\n\nPelé ho roku 2004 zařadil mezi 125 nejlepších žijících fotbalistů.\n\nMěl přezdívky \"\"Lo zio\"\" (strýc) pro svůj vzhled – knír nosil již od svých 18 let, kdy nastoupil na mistrovství světa 1982 – a \"\"Il Capitano\"\" (kapitán).\n\nBergomi debutoval za Inter v sezóně 1980/81 ve věku 17 let. Celkově odehrál za tento klub 19 sezon. Za toto období jednou vyhrál \"scudetto\", v roce 1989, a třikrát Pohár UEFA.\n\n"}
