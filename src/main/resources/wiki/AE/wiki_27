{"id": "604683", "url": "https://cs.wikipedia.org/wiki?curid=604683", "title": "Vykázání", "text": "Vykázání\n\nVykázání je faktický procesní úkon, který provádí Policie ČR, pokud je dáno reálné nebezpečí, že se určitá osoba dopustí vůči jiné osobě, se kterou žije ve společném obydlí, závažného útoku proti životu, zdraví, svobodě nebo proti lidské důstojnosti. \n\nPolicista je oprávněn nebezpečnou osobu vykázat i v její nepřítomnosti. Vykázání se jinak oznámí vykázané i ohrožené osobě ústně během realizace a zároveň se vyhotoví písemné \"potvrzení o vykázání\", jehož součástí je především vymezení prostoru, na který se vykázaní vztahuje, identifikace ohrožené a vykázané osoby a poučení o jejich právech a povinnostech. Toto potvrzení se zasílá příslušnému intervenčnímu centru a soudu, který je příslušný k rozhodnutí o návrhu na vydání předběžného opatření. Pokud ve společném obydlí žije nezletilá osoba, zasílá se kopie navíc i příslušnému orgánu sociálně-právní ochrany dětí.\n\nNesouhlasí-li vykázaný s vykázáním, může proti němu na místě, případně do 3 dnů od doručení potvrzení o vykázání, podat námitky, které policista předá bez zbytečného odkladu krajskému ředitelství Policie ČR. Shledá-li příslušné krajské ředitelství, že podmínky pro vykázání nebyly splněny, vykázání ukončí a o této skutečnosti bez zbytečného odkladu ohroženou i vykázanou osobu vyrozumí.\nVykázaný je povinen: \n\nVykázaný má právo vzít si před opuštěním společného bydlí věci sloužící jeho osobní potřebě, osobní cennosti a doklady, dále si v průběhu vykázání může ze společného obydlí vzít věci nezbytné pro podnikání nebo pro výkon povolání, ale to pouze jednou a v přítomnosti policisty. Policista je navíc povinen mu poskytnout informace o možnostech dalšího ubytování a v souvislosti s tím i nezbytnou součinnost. Policista dále poučuje ohroženou osobu o možnosti podat návrh na vydání předběžného opatření, o možnostech využít psychologických, sociálních nebo jiných služeb v oblasti pomoci obětem domácího násilí a o případných následcích vyplývajících z uvedení vědomě nepravdivých údajů.\n\nDo 3 dnů od vykázání provede policie i bez návrhu kontrolu, zda vykázaný dodržuje všechny povinnosti vyplývající z vykázání. Vykázání pak trvá po dobu 10 dnů, nelze je jakkoli zkrátit, a to ani se souhlasem ohrožené osoby. Podáním návrhu na vydání předběžného opatření v průběhu vykázání se navíc doba tohoto vykázání prodlužuje až do dne nabytí právní moci rozhodnutí soudu o tomto návrhu.\n\n"}
{"id": "604684", "url": "https://cs.wikipedia.org/wiki?curid=604684", "title": "Al MacInnis", "text": "Al MacInnis\n\nAllan \"Al\" MacInnis (* 11. července 1963, Inverness, Nové Skotsko, Kanada) je bývalý kanadský hokejový obránce, který hrál naposled za St. Louis Blues v severoamerické lize NHL, kde od roku 2006 působí v managementu na pozici ředitele hokejových operací. Od roku 2007 je členem hokejové síně slávy. V únoru 2012 byl jeho dres s číslem 2 vyvěšen pod strop calgarské haly Saddledome. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy. V současnosti působí jako poradce u týmu St. Louis Blues.\n\n\n\n\n"}
{"id": "604685", "url": "https://cs.wikipedia.org/wiki?curid=604685", "title": "Nachal Dalijot", "text": "Nachal Dalijot\n\nNachal Dalijot ( נחל דליות) je vodní tok v Izraeli, respektive na Golanských výšinách okupovaných Izraelem od roku 1967.\n\nPramení poblíž hory Har Peres, na náhorní planině v jihovýchodní části Golanských výšin, v místech kde z dálnice číslo 98 odbočuje takzvaná Ropná silnice. Směřuje pak k jihozápadu plochou odlesněnou krajinou. Plní zde umělou vodní nádrž \"Ma'agar Ša'abanija\". Poté, co mine lokální silnici 808, se postupně zařezává do podloží a vytváří úzké údolí, jež směřuje k západu. Zprava přijímá tok Nachal Gamla a míjí starověkou lokalitu Gamla. Severně od vesnice Ma'ale Gamla vodní tok vystupuje z úzkého kaňonu do ploché nížinaté krajiny v příkopové propadlině řeky Jordán. Pak ústí ze severovýchodu do Galilejského jezera.\n\nNachal Dalijot patří k nejvydatnějším vodním tokům na Golanech. Nachází se tu několik vodopádů, které mají celoroční průtok. V kaňonu se vyskytuje vzácná fauna i flóra, zejména populace dravých ptáků.\n\nČást údolí Nachal Dalijot je turisticky využívaná a je součástí přírodní rezervace Jehudija, jež zahrnuje i paralelní údolí toků Nachal Mešušim, Nachal Jehudija a Nachal Zavitan. Patří do ní i rozsáhlé zalesněné úseky volné krajiny mezi těmito kaňony.\n\n"}
{"id": "604687", "url": "https://cs.wikipedia.org/wiki?curid=604687", "title": "Omaha hold 'em", "text": "Omaha hold 'em\n\nOmaha Hold’em (Omaha holdem nebo jen Omaha) je varianta pokeru. Část názvu Hold’em značí, že se jedná o hru s komunitními (společnými) kartami. Hráči jsou rozdány 4 zavřené karty, ze kterých musí na vytvoření nejlepší kombinace použít právě 2 karty společně se třemi z 5 komunitních karet. Nejrozšířenější variantou je Pot-Limit Omaha (zkráceně PLO).\n\nOmaha je součástí hry H.O.R.S.E, kde v názvu tvoří písmeno „O“.\n\nV kasinech severní ameriky označuje výraz „Omaha“ několik variant pokerových her. Základní varianta je známa jako „Omaha-High“ a další varianty jsou Omaha Hi-Lo/8 or Better.\nV Evropě výraz Omaha typicky označuje Omahu High, hranou ve variantě Pot Limit. Označuje se zkratkou PLO.\n\nOmaha Hi\n\nHráč se snaží dosáhnout co nejlepší kombinace karet.\n\nOmaha Hi-Lo/8 or better split\n\nHráč se snaží vytvořit 2 kombinace karet. Jedna kombinace je co nejvyšší a druhá co nejnižší (od 8 dolů). Pro obě kombinace je možné použít stejné nebo rozdílné karty. Bank je rozdělen na polovinu pro výherce vysoké varianty a nízké varianty. Když ani jeden hráč nedrží nízkou kombinaci, bere celý pot výherce s nejvyšší kombinací.\n\nNo Limit – bez omezení výše sázek. Nejrozšířenější je v Sit and Go turnajích.\n\nPot Limit – Nejrozšířenější varianta. Sázky jsou omezeny na výší potu (banku).\n\nFixed Limit – Maximální výše sázek je omezena na hodnotu big blindu. Hráč může v průběhu jednoho kola maximálně třikrát navyšovat.\n\n"}
{"id": "604694", "url": "https://cs.wikipedia.org/wiki?curid=604694", "title": "Železniční trať Košice–Žilina", "text": "Železniční trať Košice–Žilina\n\nŽelezniční trať Košice–Žilina je dvoukolejná hlavní železniční trať spojující Košice a Žilinu. Trať je vedena převážně údolím Hornádu a Váhu. Trať byla postavena jako součást soukromé železnice Košicko-bohumínská dráha a v celé délce byla dána do provozu v roce 1872.\n\nTrať byla vybudována jako součást Košicko-bohumínské železnice, uvedené do provozu v roce 1872.\n\n\nTrať byla původně jednokolejná, ale koncese stanovovala povinnost zdvojkolejnit trať, pokud roční hrubý zisk přepočtený na jednu míli tratě převýší dva po sobě jdoucí roky 150 000 zlatých. Kompletní zdvojkolejnění bylo dokončeno až v roce 1955.\n\nPo skončení první světové války Rakousko-Uhersko zaniklo a pro mladé Československo měla tato trať klíčový význam. Jako jediná totiž spojovala České země s východním Slovenskem, o které Československo bojovalo s Maďarskem. Rozdělen byl také Těšín, ale trať i železniční stanice zůstaly na území Československa, okolo kterého poté vzniklo nové město Český Těšín.\n\nStrategická Košicko-bohumínská železnice byla 1. února 1921 převzata do provozu společností Československé státní dráhy, ale zůstala ve vlastnictví soukromé společnosti.\n\nPo druhé světové válce byla společnost ČSD zestátněna a vlastníkem Košicko-bohumínské železnice se stal československý stát. V roce 1955 název Košicko-bohumínská železnice zanikl a v roce 1964 byla kompletně dokončena elektrifikace celého úseku tratě.\n\nTrať začíná v důležitém dopravním uzlu, kde se setkávají tratě z Bratislavy a Pováží, z Ostravska a Slezska a z východu země. Vede převážně východo-západním směrem údolími řek Váh a Hornád. Od Žiliny překonává vícerými tunely pohoří Malá Fatra (Strečenský průsmyk) a Velká Fatra, vede Liptovskou, Popradskou a Hornádskou kotlinou. Údolím Hornádu překonává Slovenský ráj a východní část Slovenského rudohoří a Košickou kotlinou pak směřuje již jižním směrem do Košic.\n\nModernizace tratě pod Tatrami se má uskutečnit po roce 2015. Zrekonstruována má být nejen trať, ale i železniční stanice Štrba. Kvůli novým parametrům tratě (mezi jiným i rychlost do 160 km/h) bude téměř tříkilometrový úsek mezi Štrbou a Svitem veden po novém drážním tělese. V rámci modernizace má být přeloženo 22 % současné tratě. Délka tratě v tomto úseku se tak má zkrátit o 168 metrů z 12,868 km na 12,7 km\n\n"}
{"id": "604698", "url": "https://cs.wikipedia.org/wiki?curid=604698", "title": "Robert Wadlow", "text": "Robert Wadlow\n\nRobert Pershing Wadlow (22. února 1918 Alton, Illinois – 15. července 1940 Manistee, Michigan) byl nejvyšší člověk ve zdokumentované historii. Přezdívalo se mu „Obr z Altonu“ nebo „gigant z Illinois“, podle jeho rodiště. Na konci života měřil 2,72 m a vážil necelých 200 kg. Zemřel ve věku 22 let na komplikace po infekci způsobené zraněním kotníku.\n\nPři narození měřil běžných 51 cm. Ve 3 letech však měl už 150 cm a krátce po 10. narozeninách přesáhl výšku 2 metrů. V 17 letech měřil 2,51 m a v 21 letech 2,64 m. Jeho abnormální a stále pokračující růst byl způsoben hypertrofií hypofýzy, která produkovala nadměrné množství růstového hormonu. Wadlow v době smrti nesl prokazatelné známky dalšího růstu; není pochyb o tom, že kdyby nezemřel, byl by ještě vyšší.\n"}
{"id": "604700", "url": "https://cs.wikipedia.org/wiki?curid=604700", "title": "Konstantin Fehrenbach", "text": "Konstantin Fehrenbach\n\nKonstantin Fehrenbach, též \"Constantin Fehrenbach\" (11. ledna 1852, Bonndorf im Schwarzwald, Německo - 26. března 1926, Freiburg im Breisgau, Německo) byl německý politik období Výmarské republiky, v letech 1920-1921 působil jako říšský kancléř.\n\n"}
{"id": "604707", "url": "https://cs.wikipedia.org/wiki?curid=604707", "title": "Tarja", "text": "Tarja\n\nJméno Tarja nosí více osobností:\n\n"}
{"id": "604708", "url": "https://cs.wikipedia.org/wiki?curid=604708", "title": "Pavel Barša", "text": "Pavel Barša\n\nPavel Barša (* 1. srpna 1960) je český politolog. Vystudoval filozofii a politickou ekonomii na Filozofické fakultě MU v Brně a politickou vědu na Středoevropské univerzitě v Budapešti. Roku 2006 se stal profesorem na Ústavu politologie Filozofické fakulty Univerzity Karlovy v Praze. Od roku 2002 je výzkumným pracovníkem Ústavu mezinárodních vztahů v Praze.\n\nJe členem hudební skupiny Odvážní bobříci.\n\n\n"}
{"id": "604713", "url": "https://cs.wikipedia.org/wiki?curid=604713", "title": "Velká pardubická 2001", "text": "Velká pardubická 2001\n\nVelká pardubická 2001 byla 111. ročníkem tohoto dostihu. Konala se 14. října na pardubickém dostihovém závodišti. Vítězem se stal hnědák Chalco s žokejem Peterem Gehmem z Německa. Čas vítěze byl 10:04,52 minuty. Na druhém místě se ztrátou jedné a čtvrt délky (cca 4 metry) dojel žokej Zdeněk Matysík na trojnásobném vítězi Velké pardubické Peruánovi. Závod dokončilo deset z 21 startujících koní.\n\nHlavním sponzorem byla Česká pojišťovna a běželo se o celkovou částku 4 000 000 Kč.\n\n"}
{"id": "604715", "url": "https://cs.wikipedia.org/wiki?curid=604715", "title": "Odense BK", "text": "Odense BK\n\nOdense Boldklub, je dánský fotbalový klub sídlící ve městě Odense na ostrovu Fyn. Klub vznikl v roce 1887, původně jako kriketový \"Odense Cricketklub\". V roce 1889 k existujícímu klubu připojeno tenisovou a fotbalovou sekci, a celek přejmenováno na \"Odense Boldklub\". Tým pravidelně hraje v nejvyšší domácí soutěži - SAS Ligaen, v Poháru Dánska, a mezinárodních soutěžích. Největší úspěchy měl v 70. létech i 80. letech 20. století.\n\n\n"}
{"id": "604718", "url": "https://cs.wikipedia.org/wiki?curid=604718", "title": "Jiří Cvekl", "text": "Jiří Cvekl\n\nJiří Cvekl (14. září 1919 − 1995) byl český filozof a germanista.\n\nPo 2. světové válce se angažoval v sociální demokracii, po roce 1948 vstoupil do KSČ. Roku 1956 se habilitoval na Filozofické fakultě Univerzity Karlovy v Praze a poté pracoval ve Filozofickém ústavu ČSAV. Roku 1968 byl vyloučen z KSČ a roku 1970 byl převeden do Encyklopedického ústavu ČSAV. (L. Hrzal s J. Netopilíkem v knize \"Ideologický boj ve vývoji čs. filozofie\" Cvekla označují za revizionistu a hlasatele demokratického socialismu). Roku 1977, po vzniku Charty 77, Cvekl využil situace a Chartu veřejně kritizoval (článek \"Nejsme na stejné lodi!\" v Rudém právu) - poté mohl opět pracovat ve Filozofickém ústavu.\n\nCvekl byl výrazným představitelem pokusu učinit z marxismu znovu filozofii, a nikoli ho chápat jako ideologii. V tomto smyslu byl jednou z klíčových osobností tzv. obrodného procesu 60. let v Československu. Výrazně ovlivnil též vnímání psychoanalýzy v Československu a na politické levici - roku 1965 vydal knihu \"Sigmund Freud\", jejímž cílem bylo \"\"aby výrazy freudismus a psychoanalýza přestaly být v rámci marxismu chápány jako pejorativní označení“\". Posléze se věnoval filozofii času a časovosti.\n\n\n\n"}
{"id": "604746", "url": "https://cs.wikipedia.org/wiki?curid=604746", "title": "Igor Koller", "text": "Igor Koller\n\nIgor Koller (* 2. září 1952) je slovenský horolezec, autor řady prvovýstupů ve Vysokých Tatrách, například \"Oči plné machu\" na \"Malou žlutou stěnu\", \"Bonbónová cesta\" v západní stěně Lomnického štítu, na pískovcích v Adršpachu a Teplicích nad Metují, nejznámější jsou \"Kalamárka\", \"Možno zajtra\" a \"Notre Dame\" na \"Chrámových stěnách\". Jeho prvovýstupem světového významu je \"Cesta přes Rybu\" v Jižní stěně Marmolady v Dolomitech, která byla řešením problému, o který se pokoušela celá tehdejší světová horolezecká elita. Tuto cestu absolvoval spolu s českým horolezcem Jindřichem Šustrem, který vylezl klíčové pasáže, ve dnech 2.-4. srpna 1981.\n\nNa vojně byl v Pardubicích a často lezl také na pískovcích v Adršpašskoteplických skalách. I po rozdělení Československa se do Čech často vrací jako host na VH Českého horolezeckého svazu, na MHFF v Teplicích nad Metují i jiných horolezeckých festivalů. Přelez \"Kalamárky\" na Chrámových stěnách v Teplických skalách zopakoval znovu po čtyřiceti letech.\n\nIgor Koller je též velkým znalcem horské skupiny Bergell, kde vykonal několik prvovýstupů, na Piz Badile \"Diretissimu V stěny\", \"Cestu kvetov\" a \"Bielym pásom\" (poslední dvě s významným českým horolezcem Stanislavem Šilhánem).\n\nZúčastnil se též řady expedic do vysokých hor. Na Pamíru prvovýstup JV stěnou \"Piku maršála Žukova\" s přechodem na Leninův štít. Byl dlouhou dobu nejen vysoce výkonným lezcem, ale i československým a slovenským horolezeckým funkcionářem, členem trenérské rady, teoretikem a ideologem horolezectví. Do března 2019 byl předsedou Slovenského horolezeckého spolku JAMES (novým předsedou Slovenského horolezeckého spolku JAMES je Anton Pacek). Publikoval desítky článků v časopisech Jamesák a Krásy Slovenska. Za časopis Jamesák je členem mezinárodní poroty na horolezeckém festivalu Arco Rock Master, kde se každoročně udílejí ocenění nejlepším horolezcům Salewa Rock Award a La Sportiva Competition Award.\n\n\n"}
{"id": "604747", "url": "https://cs.wikipedia.org/wiki?curid=604747", "title": "Michael Hauser", "text": "Michael Hauser\n\nMichael Hauser (* 30. března 1972 Trutnov) je český filozof, překladatel, pedagog a zakladatel občanského sdružení Socialistický kruh, jehož byl do roku 2014 předsedou. Působí na katedře občanské výchovy a filozofie při Pedagogické fakultě Univerzity Karlovy.\n\nPo gymnáziu nastoupil do noviciátu jezuitského řádu, po devíti měsících ho ale opustil. Poté vystudoval filosofii na FF UK, doktorskou práci obhájil v roce 2004 (\"Moderna a negativita. Adornovo pojetí\"). Zabývá se kritickou teorií a neo- a postmarxismem ve vztahu ke krizovým momentům současné civilizace. Působí ve Filosofickém ústavu Akademie věd v Oddělení filosofie XX. století a přednáší na Pedagogické a Filozofické fakultě Univerzity Karlovy. Přeložil knihu Slavoje Žižeka \"Nepolapitelný subjekt\" či knihu Theodora Adorna a Maxe Horkheimera \"Dialektika osvícenství\". Kromě Filosofického časopisu publikuje též v Salonu (literární příloze Práva), A2 a Literárních novinách. V roce 2002 založil občanské sdružení \"Socialistický kruh\" – SOK, které usiluje o recepci současné levicové teorie a o vzájemnou komunikaci mezi filosofií, sociologií a ekonomií. V roce 2006 byl jedním z iniciátorů výzvy \"Jsme občané!\" upozorňují na defekty demokracie v naší zemi. Nyní pracuje na grantovém projektu GA AV \"Negativní humanismus\" soustřeďující se na proměny a nová východiska subjektivity v postmoderně.\n\nV březnu 2014 byl zvolen Poslaneckou sněmovnou PČR členem Rady České televize. Do Rady ČT jej navrhl Filosofický ústav Akademie věd ČR, získal 133 hlasů od přítomných poslanců.\n\n\n"}
{"id": "604748", "url": "https://cs.wikipedia.org/wiki?curid=604748", "title": "Perchtoldsdorf (hrad)", "text": "Perchtoldsdorf (hrad)\n\nPerchtoldsdorf je hradní věž, nacházející se ve stejnojmenném městysu Perchtoldsdorf v okrese Mödling v rakouské spolkové zemi Dolní Rakousy, na hranici města Vídně.\n\nHrad leží ve středu Perchtoldsdorfu na úbočí Vídeňského lesa.\n\nHrad mohl vzniknout již před rokem 1000 a byl postavený u východního okraje Vídeňského lesa na ochranu Babenberků před opakovanými uherskými vpády.\n\nHrad v počátku sestával z věže a několika dřevěných staveb, obehnaných palisádami a chráněný příkopem. Brzy byl hrad příliš malý a byl obydlen jen obránci místa. Jako první hradní pán byl v roce 1138 zvaný \"Heinricus de Pertoldesdorf\". Za jeho nástupce byly dřevěné stavby nahrazeny předhradím postaveném z kamenného zdiva. Za této situace byl znovu obydlený. Byla postavena, ještě dnes stojící jižní věž. Hradní kaple ve druhém patře hradu byla postavena v roce 1217 za biskup Ulrich II. a sloužila jako farní kostel. Lenní vlastnictví Otty I. z Perchtoldsdorfu se převedlo roku 1232 na klášter Melk a později zase bylo léno zřízeno zpět. Otto I. se také zúčastnil šlechtického povstání proti Fridrichu Bojovnému. Proto byl hrad trestní výpravou zničen, takže zůstala jen podezdívka a část jižních hradeb.\n\nZ trosek hradu se postavil kostel, zatímco Otto ve svém Kammerstein (zřícenina hradu) mohl bydlet. Nedaleko hradu byl postaven nový \"městský hrad\", který hlavně sloužil jako správní centrum v jihovýchodním koutu dnešního náměstí. Otto II, který později bojoval v bitvě u Dürnkrutu a Jedenspeigenu (1278) na straně Rudolfa Habsburského nechal hrad znovu postavit. Kolem roku 1270 mohla být hlavní část hradu dokončena.\n\nOtto III. z Perchtoldsdorfu se také částečně účastnil povstání šlechty, proto všechny hrady, tedy i kmenový hrad, kterým byl městský hrad, byly vévodou Albrechtem I. kolem roku 1290 opět zničeny. Otto zemřel pravděpodobně ve vězení.\n\nSmrtí bratra Otto III, Heinricha IV., Perchtoldsdorfové vymřeli a hrad dostal klášter Melk jako léno od vévody Rakouského. Hrad byl znovu vybudován a byl obyvatelný. Stavebním slohem byla tehdy upřednostněna gotika. Byla postavena příznačná kašna v rámci hradu a postavena tzv. vévodova kaple jako přístavba k farnímu kostelu.\n\nHrad byl využit jako vdovské sídlo rakouské vévodkyně. První hradní paní byla Alžběta z Virneburgu, vdova po vévodovi Heinrichovi. V příštích desetiletích bylo na hradě několik vévodkyň, rovněž i vévodkyně Beatrix, která nechala postavit v Perchtoldsdorfu nemocnici a dnes ještě sloužící nemocniční kostel.\n\nPři rozmíšce mezi císařem Fridrichem III. a jeho bratrem Albrecht VI. byl hrad jako místo dějiště svárů, zrovna tak, jako při následných vpádech Uhrů. Když byli Uhři v roce 1490 konečně odbyti, byl hrad také zase zcela zničený, takže arcivévoda Maxmilián neměl o hrad žádný zájem a prodal jej na Manngen von Höhenberg.\n\nV důsledku hrozících tureckých vpádů se obyvatelé z Perchtoldsdorfu a okolí směřovali do opevněného místa. Okna byla nahrazena střílnami a okružní hradba byla okolo zpevněna. Zatímco náměstí při prvním tureckým obléháním bylo vypáleno, obyvatelé se útoku ubránili na hradě. Ve druhém hradním nádvoří byl zřízen hřbitov.\n\nRoku 1605 musel hrad opět poskytnout ochranu, když se přibližoval Štěpán Bočkaj s hajduky. Při druhém obléhání Vídně v roce 1683 byl hrad ve špatném stavu, proto byl opět vypálen. V roce 1794 se zbortila vnitřní hradní zeď a spadla dolů i kolem paláce, protože se o ně nikdo nestaral. Později byl celý hrad odstraněn, kvůli získání zemědělských ploch.\n\nRoku 1871 byla jižní věž opět opravena a věnována jako pracovna pro Josef Hyrtla. Po jeho smrti byly tyto prostory využity na několik let jako muzeum. Nový, dnešní hřbitov Perchtoldsdorfský hřbitov byl otevřen v roce 1883. V roce 1928 byla opravena zbrojnice a po regionální výstavě dána k dispozici skautům jako spolková místnost.\n\nNad sálem v paláci byla v roce 1958 provedena obnova střechy a roku 1964 bylo dřívější obytné křídlo domu rekonstruované na kulturní centrum.\n\nOd roku 1976 je hradní nádvoří využíváno každoročně pro letní divadlo. Když roku 2008 se prováděly stavební práce, vypadla divadelní sezóna. V červnu 2010 je hrad opět otevřený, přičemž staré části stavby zůstávají a podzemní organizační síň, jakož i nový Foyer je přebudován pro možnost bezbariérového vstupu.\n\n"}
{"id": "604757", "url": "https://cs.wikipedia.org/wiki?curid=604757", "title": "Tajfun Morakot", "text": "Tajfun Morakot\n\nMorakot je jméno tajfunu, který v srpnu roku 2009 zasáhl Japonsko,Taiwan, Filipíny, Čínu a Jižní Koreu). Nejpostiženějším státem byl Tchaj-wan kde se Morakot stal vůbec nejničivějším tajfunem v tchajwanské historii. Konkrétně na Tchaj-wanu zemřelo 461 lidí a škody přesahovali 3,2 miliardy dolarů, tedy polovinu všech škod tajfunu Morakot. Celkem si tajfun Morakot vyžádal 789 obětí. Tropická cyklóna se vytvořila 2. srpna 2009 zhruba 1000 km východně od Filipín z většího monzunu. Tajfun se rozptýlil 13. srpna 2009.\n"}
{"id": "604758", "url": "https://cs.wikipedia.org/wiki?curid=604758", "title": "Bolong", "text": "Bolong\n\nBolong (\"drak objevitelů fosilií Bo Hai-Chena a Bo Xueho\") byl rod ornitopodního dinosaura, který žil v období spodní křídy na území dnešní čínské provincie Liao-ning. Jednalo se o velmi primitivního zástupce iguanodontů. Zkameněliny tohoto čtyřnohého býložravce byly objeveny na západě provincie v souvrství Yixian. Autory vědeckého popisu jsou paleontologové Wu Wen-hao, Pascal Godefroit a Hu Dong-yu, kteří dali v roce 2010 dinosaurovi jméno \"Bolong yixianensis\". Přesné rozměry tohoto dinosaura nejsou známé.\n\n"}
{"id": "604761", "url": "https://cs.wikipedia.org/wiki?curid=604761", "title": "Rozhodnutí", "text": "Rozhodnutí\n\nRozhodnutí je \"individuální právní akt\" orgánu veřejné moci, kterým se zakládají, mění nebo ruší práva anebo povinnosti jmenovitě určené osoby nebo kterým se v určité věci prohlašuje, že taková osoba práva nebo povinnosti má anebo nemá. Jedná se o projev státní suverenity zasahující do oblasti právních vztahů individuálních subjektů. Rozhodnutí je vždy výsledkem aplikace práva, a to buď v oblasti hmotněprávní nebo procesní. \n\nOrgán vydávající rozhodnutí k tomu musí mít pravomoc (způsobilost k vydávání rozhodnutí určitého typu). Zároveň musí být kompetentní (věc musí spadat do jeho působnosti, např. zda jde o finanční úřad) a k vydání takového aktu příslušný (např. místně příslušný, při odvolání funkčně příslušný).\n\nRozhodnutí je výsledkem aplikace práva. Východiskem tohoto procesu je zjištění skutkové podstaty, tedy toho, co se má posoudit, o čem se má rozhodnout. Následně se hledá tzv. zákonná skutková podstata, tedy právní předpis a normy, na základě kterých bude případ posuzován. Dochází tak k subsumpci, podřazení existující skutkové podstaty pod skutkovou podstatu abstraktní (zákonnou). Po nalezení právní normy, podle které bude případ posuzován, musí být tato právní norma interpretována (vyložena) tím, kdo právo aplikuje. Někdy zákon ponechává prostor pro uvážení okolností jednotlivých případů (diskreční pravomoc). Cílem celého procesu aplikace práva je vydání rozhodnutí jako individuálního právního aktu (aktu aplikace práva), tedy individualizace právních poměrů. \n\nJde-li o rozhodnutí ve věci samé, označuje se jako \"meritorní\", jinak se rozhoduje o procesních otázkách. Dle svých účinků se meritorní rozhodnutí dělí na:\n\nPoté, co jsou vyčerpány řádné opravné prostředky, nabývá rozhodnutí právní moci – od té chvíle je rozhodnutí účinné, závazné a až na výjimky nezměnitelné. Poté se rozhodnutí také většinou stává vykonatelným. Pokud by orgán neměl k vydání určitého rozhodnutí vůbec pravomoc, nebo pokud by trpělo tak závažnými vadami, že by nemohlo být vykonatelné, šlo by o rozhodnutí \"nicotné\", tzv. paakt.\n\nTéměř každé rozhodnutí by mělo obsahovat tyto základní náležitosti:\n\nV České republice existuje vícero forem rozhodnutí. Základním dělením je, zda je vydal soud (moc soudní), nebo správní orgán (moc výkonná). Základní formou rozhodnutí obecných soudů ve věci samé je rozsudek, zatímco Ústavní soud rozhoduje nálezem, především procesní otázky jsou pak rozhodovány usnesením. Zvláštními druhy rozhodnutí je v civilním soudnictví platební rozkaz a v trestní justici trestní příkaz, které mohou mít stejné účinky jako rozsudek, ale jen tehdy, jestliže je druhá strana akceptuje. Při vynucování rozhodnutí se lze setkat s exekučním příkazem a v určitých soukromoprávních otázkách může soudní rozhodnutí nahradit rozhodčí nález.\n\nSprávní rozhodnutí ve věci samé nemá speciální název, ledaže tak stanoví zvláštní zákon (např. v daňovém řízení se vydává platební výměr). Procesní otázky jsou také řešeny usnesením a podobně jako u soudů je zde zvláštním rozhodnutím ukládající ve zkráceném řízení povinnost příkaz. Uloženou pokutu je možné vyznačit v příkazovém bloku a jestliže správní orgán plně vyhoví žádosti, místo samotného rozhodnutí vydá doklad o přiznaném oprávnění. Rozhodnutími naopak nejsou různá vyjádření, osvědčení nebo opatření obecné povahy.\n"}
{"id": "604763", "url": "https://cs.wikipedia.org/wiki?curid=604763", "title": "Tajfun Ketsana", "text": "Tajfun Ketsana\n\nKetsana je jméno tajfunu, který v září roku 2009 zasáhl Thajsko,Vietnam, Filipíny, Čínu a Kambodžu. Byl to jeden z nejničivějších tajfunu v sezóně 2009, zabil 710 lidí a způsobil škody za 1,1 miliard $. Tajfun se zformoval asi 860 km severovýchodně od Palau a postupoval dále na západ. Nejvíce postiženou oblastí byly Filipíny.\n"}
{"id": "604764", "url": "https://cs.wikipedia.org/wiki?curid=604764", "title": "Altenberg", "text": "Altenberg\n\nAltenberg je lázeňské město na východě Saska, na hranici s Českou republikou, nedaleko Cínovce, ve východní části Krušných hor. Nejvyšším bodem je hora Kahleberg (905 metrů), odkud je možné pozorovat celé město s okolím. Oblast spadá do zemského okresu Saské Švýcarsko-Východní Krušné hory (\"Landkreis Sächsische Schweiz-Osterzgebirge\"), jehož centrem je město Pirna. Má obyvatel.\n\nAltenberg, Bärenstein, Geising a Lauenstein jsou městské části. Ostatní místa jsou označovány za místní části.\n\n\nV komunálních volbách roku 2014 získali Nezávislí (Freie Wähler) 30,7 % hlasů, Křesťansko-demokratická unie (CDU) získala rovněž 30,7 % hlasů, Levice (Die Linke) dosáhla 11,7 %, Sdružení voličů Geising (WVG) 8,7 %, Sdružení voličů Bärenstein (BWV) 7,5 % a Národně demokratická strana Německa (NPD) 4,7 % hlasů. Zmíněné strany pak zasedly v městském zastupitelstvu. Starostou je Thomas Kirsten (Nezávislí).\n\nPotom, co započali horníci z Krupky a okolí pravděpodobně už ve 12. století s těžbou cínu, pronikali postupně v pozdějších staletích dál do hřebene Krušných hor ve snaze najít hlavní, ještě větší ložiska. Přitom objevili nejdříve ložiska okolo Cínovce (1378 - první písemná zmínka) a teprve poté okolo roku 1440 v Altenbergu. V bezprostřední blízkosti četných dolů, v nichž se postupně začínalo s těžbou, vznikl pak v podobě rozptýleného osídlení místních horníků Altenberg. Zdejší ložiska se v průběhu staletí stala nejdůležitějšími ložisky cínu ve střední Evropě.\n\nPůvodně patřily pozemky pánu z Bernsteinu, vlastníkovi panství Bärenstein. V prosinci 1446 prodal rytíř Hans von Bernstein čtvrtý díl svého panství saskému kurfiřtovi, čímž se kurfiřt stal jediným vlastníkem rodícího se Altenbergu. Na základě výnosnosti ložisek se oblast rychle proměnila v jedno z nejdůležitějších hornických středisek východního Krušnohoří. Hospodářských rozmach vedl brzy k tomu, že Altenberg obdržel roku 1451 městské a trhové právo. Jako město byl Altenberg písemně zmíněn roku 1489 \"(Aldenberge)\" a poté roku 1534 \"(Aldenbergk)\". Původ jména města se dá vysvětlit jednoduchým spojením - \"\"der alte Berg\"\" - stará hora. O masivní důlní činnosti, která probíhala až do 20. století, svědčí dodnes mohutná pinka, trychtýř, který vznikl propadem roku 1620, dále pak čistírna cínu nebo štola \"Neuschebert-Glück\" \"(Neuschebert-Glück-Stollen)\", kde jsou znázorněny dobové metody těžby. Od přelomu 18. a 19. století začaly doplňovat těžbu cínu i různé druhy živností, např. produkce dřevěných hraček a slaměných květin.\n\nV první polovině 20. století se Altenberg začal proměňovat díky své poloze, v níž se dlouho drží sníh, a díky dobré dostupnosti (1923 - zavedení železnice) ve významné centrum zimních sportů v Krušnohoří. V roce 1937 se tu konalo mistrovství Německa v lyžování.\n\n8. května 1945 byla část centra města zničena hloubkovými nálety Rudé armády, které měly za cíl zdecimovat prchající německé jednotky, směřující do Čech. 9. května zde kromě toho za nejasných okolností vypukl velký požár, který zničil na 120 obytných domů. V posledních dnech války tak bylo zničeno zhruba 75% historického centra města.\n\nV 50. letech započal rozvoj lázeňství, jehož hospodářský význam výrazně zesílil po roce 1991, kdy byla ve městě definitivně ukončena těžba. Roku 2004 byl městu udělen úřední titul \"\"Kurort\"\" - lázně. Díky speciální vodoléčbě, zvané též Kneippova kúra (dle Sebastiana Kneippa), je Altenberg označován za \"\"Kneippkurort\"\".\n\nV současné době je Altenberg nejvýznamnějším centrem zimních sportů ve východním Krušnohoří.\n\n\n\n\n\n\n\n\n\n\nUž od roku 1842 jsou ve zdejším podniku Altenberger vyráběny likéry s příznačnými jmény \"Hornický oheň\" \"(Knappenfeuer)\", \"Ohříváček\" \"(Kufenwärmer)\", \"Pyramidový olej\" \"(Pyramidenöl)\", \"Horská hořká\" \"(Gebirgsbitter)\" apod., které lze zakoupit v místní prodejně v Radniční ulici \"(Rathausstraße)\". Likérka nabízí i pravidelné prohlídky pro veřejnost.\n\nVe městě se nalézá gymnázium \"(Glückauf-Gymnasium Dippoldiswalde/Altenberg)\". Jedná se o pobočku gymnázia v Dippoldiswalde. Obě gymnázia byla původně samostatná. Pod vlivem neustále klesajícího počtu žáků byla v roce 2004 sloučena. Ve školním roce 2013/2014 docházelo na gymnázium v Altenbergu celkem 362 žáků, zatímco v Dippoldiswalde 733.\n\nSloučením s Geisingem se plocha Altenbergu rozrostla na 146 km², čímž vznikla největší obec v zemském okresu Saské Švýcarsko - Východní Krušnohoří. Současně s tím vznikla jedna z největších turistických oblastí v Krušnohoří. V roce 2009 zde bylo napočítáno 423 000 přenocování, což bylo 17 % všech registrovaných přenocování v zemském okrese. Turismus a lázeňství zajišťují v Altenbergu a Geisingu na 1 800 pracovních míst. Rehabilitační klinika \"Raupennest\" zaměstnává 170 lidí.\n\nU nádraží se nachází supermarket Edeka. Kousek pod ním pak leží další supermarket - Netto. Druhé Netto se nalézá na kraji Altenbergu, směrem ke státní hranici. Díky své poloze je u Čechů velmi oblíbené a je proto místními označováno za \"české Netto\". Většina obchodů je soustředěna v Radniční ulici \"(Rathausstraße)\".\n\nAltenberg leží na silnici B 170, která přes Cínovec spojuje Drážďany se severními Čechami a Prahou. Tato silnice se rozvinula od svého postavení ve 40. letech 19. století v jednu z nejdůležitějších spojnic mezi Saskem a Čechami. Jako E-55 byla později součástí panevropského dopravního koridoru IV., který probíhal ze Skandinávie do jižní Evropy. Po sjednocení Německa a pozdějším rozšíření Evropské unie na východ se výrazně zvýšil podíl nákladní dopravy, jelikož byl hraniční přechod Zinnwald-Georgenfeld jediným hraničním přechodem mezi Saskem a Čechami, kudy směla nákladní auta neomezeně jezdit. Roku 2005 projíždělo Altenbergem zhruba 3 900 nákladních aut denně. Od března 2006 byla B 170 pro nákladní dopravu jedoucí směrem do ČR uzavřena. Tento stav trval až do otevření nového úseku dálnice z Drážďan do Ústí nad Labem v prosinci 2006. Altenberg je také napojen na železniční síť - lze odtud dojet vlakem do Heidenau u Drážďan.\n\n\n\n"}
{"id": "604765", "url": "https://cs.wikipedia.org/wiki?curid=604765", "title": "Joseph Marie Jacquard", "text": "Joseph Marie Jacquard\n\nJoseph Marie Jacquard, vlastním jménem Joseph Marie Charles (17. července 1752 – 7. srpna 1834) byl francouzský tkadlec a vynálezce.\n\nJacquard se narodil v obci Couzon poblíž Lyonu. Už od 10 let musel vypomáhat svému otci při práci na hedvábnickém tkalcovském stavu. Ve 13 letech odešel do učení do knihařství blízkého příbuzného, ve volném čase si osvojil základy čtení, psaní a počtů. O 3 roky později začal pracovat v brusírně, kde už v 17 letech vyvinul strojní brusku.\n\nVe 22 letech (1774) převzal dílnu svého otce, se kterou však nedokázal uživit rodinu. V roce 1789 musel živnost prodat a rozešel se s manželkou a s 12letým synem. Po několika letech práce jako dělník ve vápence a po vojenské službě dostal ve 42 letech zaměstnání jako tkadlec a mechanik ve velkém lyonském textilním podniku. Zabýval se pak intenzivně konstrukcí textilních strojů. V roce 1803 mu přinesl vynález uzlovacího stroje na sítě odměnu 3000 franků. \n\nVe stejném roce předvedl svoje řešení k ústrojí, kterým se dají při tkaní programovat a ovládat pohyby jednotlivých osnovní niti a tak vytvářet složité vzory velkých rozměrů. Princip tohoto ústrojí řízeného děrnými štítky vynalezli a přechodně prakticky použili už francouzští konstruktéři \"Falcon\"(1728) a \"Vaucanson\" (1745). Jacquard jen zdokonalil a přizpůsobil některé důležité části tak, že se ústrojí dalo použít na téměř každém tkalcovském stavu.\n\nV roce 1805 nařídil Napoleon Bonaparte, aby Jacquardův patent přešel do vlastnictví města Lyonu. Jako náhradu obdržel Jacquard doživotní roční důchod 3000 franků a po dobu 6 let 50 franků za každý prodaný stroj.\n\nV roce 1819 byl pasován na rytíře Francouzské čestné legie. \n\nJacquardův děrný štítek byl použit v roce 1835 jako základní element u nejstaršího programovatelného počítače (Charles Babbage 1835). \n\nOznačení Jaquard (nebo žakár) se používá i v 21. století pro všechna zařízení, kterými se dá programovat a řídit pohyb jednotlivých osnovních nití na tkacích a pletacích strojích a také pro textilie vyrobené na těchto strojích. \n"}
{"id": "604766", "url": "https://cs.wikipedia.org/wiki?curid=604766", "title": "Rašeliniště Černého rybníka", "text": "Rašeliniště Černého rybníka\n\nRašeliniště Černého rybníka je od roku 1996 chráněné území, přírodní památka na území Ralské pahorkatiny ve východní části okresu Česká Lípa na katastru nedaleké obce Hamr na Jezeře.\n\nČerný rybník je od obce Hamr na Jezeře vzdálen 1,5 km jižním směrem. V okolí převažuje borový les, blízko rozlehlého Hamerského rybníka je na mnoha místech zem podmáčená, bažinatá. Rašeliniště navazuje i na Černý rybník a protože se zde vyskytuje mnoho chráněných rostlin i živočichů, je lokalita ve výšce 350–379 m n. m. od ledna 1996 vyhlášena přírodní památkou.\n\nV rašeliništi se vyskytuje např. suchopýr pochvatý, suchopýr úzkolistý, hrotnosemenka bílá, klikva bahenní, rosnatka okrouhlolistá, ostřice plstnatoplodá. Je zde rašelinný bor s bezkolencem modrým a mnoho dalších ohrožených druhů květin.\n\nUvnitř neveliké lokality je také borový les, který není lesáky obhospodařován, je ponechán samovolnému vývoji.\n\nŽije zde zmije obecná, ještěrka živorodá, skokan štíhlý, šídlo královské i šídlo sítinové.\n\nLokalita byla prohlášena za chráněné území v roce 1996. na rozloze 4,26 ha podle zákona 114 / 1992 sb. O ochraně přírody a krajiny\n\nPamátku zařazenou mezi Maloplošná zvláště chráněná území bývalého vojenského výcvikového prostoru Ralsko (MZCHÚ Ralsko) spravuje Ministerstvo životního prostředí prostřednictvím Agentury ochrany přírody a krajiny ČR (AOKP ČR)\n\nPřed vyhlášením ochrany byla opravena poškozená hráz rybníka, čímž se zamokření okolí zmírnilo na úkor chráněné populace rosnatky okrouhlolisté.\n\nČerný rybník je na okružní modře značené trase pro pěší turisty z Hamru na Jezeře. Stezka vede po hrázi rybníka, kde je také informativní panel a označení památky. Na trase je památek více, např. Jelení vrchy, Široký kámen, Stohánek a spojuje je poblíž vedená i cyklotrasa 3046 po vyasfaltovaných silničkách bývalého vojenského prostoru.\n\n"}
{"id": "604772", "url": "https://cs.wikipedia.org/wiki?curid=604772", "title": "Pařížské bulváry", "text": "Pařížské bulváry\n\nPařížské bulváry jsou široké a významné ulice, které tvoří důležitou součást v urbanismu města. Byly postaveny z podnětu ústřední vlády zpočátku na místě bývalých městských hradeb poté, co bylo opevnění zrušeno jako zastaralé. Proto bulváry vytvářejí obloukové trasy. Některé ovšem byly proraženy středem města bez ohledu na polohu bývalých hradeb (např. \"Boulevard Richard-Lenoir\", \"Boulevard Raspail\", \"Boulevard de Sébastopol\", \"Boulevard de Magenta\" aj.) Na pravém břehu se v Paříži nacházejí tři řady bulvárů. \"Velké bulváry\" (Grands Boulevards) v prostoru středověkých hradeb, dále bulváry postavené na místě hradeb z 18. století (bez konkrétního pojmenování) a nakonec tzv. \"Maršálské bulváry\" (boulevards des Maréchaux) postavené po zničení Thiersových hradeb z 19. století. Boulevard périphérique, který rovněž vznikl na místě bývalých hradeb, je klasický městský okruh a nemá tedy charakter obvyklých pařížských bulvárů.\n\nVelké bulváry představují nejstarší ukázku pařížských bulvárů. Nacházejí se na pravém břehu na místě bývalého opevnění Karla V. a Ludvíka XIII. Jedná se o bulváry vedoucí od \"Place de la Bastille\" přes \"Place de la République\" až k Place de la Concorde: \"Boulevard Beaumarchais\", \"Boulevard des Filles-du-Calvaire\", \"Boulevard du Temple\", \"Boulevard Saint-Martin\", \"Boulevard Saint-Denis\", \"Boulevard de Bonne-Nouvelle\", \"Boulevard Poissonnière\", \"Boulevard Montmartre\", \"Boulevard des Italiens\", \"Boulevard des Capucines\" a \"Boulevard de la Madeleine\".\n\nHradby vznikly v letech 1370-1382 z podnětu Karla V. Vedly od dnešního náměstí Bastilly až k Louvru. Jejich severozápadní část byla za vlády Ludvíka XIII. nahrazena v letech 1633-1636 novým opevněním (oblast dnešního \"Place de la Madeleine\").\n\nKolem roku 1660 bylo opevnění ve špatném stavu a po vítězství Ludvíka XIV. již nebylo potřebné. Zdi byly strženy a příkopy zasypány. Zůstala pouze pevnost Bastilla. Na vytvořených ulicích byly vysázeny dvě řady stromů. Některé opevněné brány byly nahrazeny triumfálními oblouky (Porte Saint-Denis, Porte Saint-Martin).\n\nTyto práce probíhaly v letech 1668-1705 za Ludvíka XIV., který jimi pověřil architekta Pierra Bulleta (1639-1716). V západní části bulvárů si v přilehlých čtvrtích šlechta a finančníci postavili velkolepé paláce. Naopak ve východní části se objevily lidové atrakce jako divadla, taneční sály, restaurace apod.\n\nV roce 1778 byly bulváry vydlážděny, plynové osvětlení se poprvé objevilo v roce 1817 v pasáži Panoramas a v roce 1826 se rozšířilo na bulváry. První koňský omnibus \"Madeleine-Bastille\" byl zaveden 30. ledna 1828.\n\nVe 20. století bylo zejména v západní části mnoho kaváren a restaurací nahrazeno kancelářemi a firemními sídly.\n\nV letech 1785-1788 bylo postaveno kolem Paříže nové opevnění. Po jeho zboření v 19. století vznikl nový pás bulvárů. Urbanistické plány z 50. let 20. století počítaly s jejich proměnou na městskou dálnici, k čemuž nakonec nedošlo. Jedná se o bulváry od náměstí Place de la Nation po Place des Ternes: \"Boulevard de Charonne\", \"Boulevard de Ménilmontant\", \"Boulevard de Belleville\", \"Boulevard de la Villette\", \"Boulevard de la Chapelle\", \"Boulevard de Rochechouart\", \"Boulevard de Clichy\", \"Boulevard des Batignolles\" a \"Boulevard de Courcelles\". Tyto ulice nesou většinou jména bývalých obcí připojených k Paříži a nemají žádné souhrnné označení.\n\nVe 20. letech 20. století proběhla demolice posledních hradeb, což umožnilo vytvořit pás bulvárů kolem celé Paříže. Tyto bulváry nesou jména maršálů Francie, proto se nazývají souhrnně Maršálské bulváry. Jedná se o 22 bulvárů: \"Boulevard Soult\", \"Boulevard Poniatowski\", \"Boulevard du Général-Jean-Simon\", \"Boulevard Masséna\", \"Boulevard Kellermann\", \"Boulevard Jourdan\", \"Boulevard Brune\", \"Boulevard Lefebvre\", \"Boulevard Victor\", \"Boulevard du Général-Martial-Valin\", \"Boulevard Murat\", \"Boulevard Suchet\", \"Boulevard Lannes\", \"Boulevard de l'Amiral-Bruix\", \"Boulevard Gouvion-Saint-Cyr\", \"Boulevard Berthier\", \"Boulevard Bessières\", \"Boulevard Ney\", \"Boulevard Macdonald\", \"Boulevard Sérurier\", \"Boulevard Mortier\" a \"Boulevard Davout\". Za nimi vede ještě městský okruh postavený na předpolí hradeb - Boulevard périphérique.\nJako Haussmannovy bulváry se nazývají ulice, které vznikly při rozsáhlé přestavbě Paříže během Druhého císařství za prefekta Haussmanna. Jsou výsledkem změn v urbanismu města, takže se nenacházejí na místě bývalých hradeb. Mají ovšem podobnou charakteristiku, tj. široké ulice osázené stromy s vybudovanými městskými paláci. Klasickými příklady jsou Boulevard Saint-Germain nebo Boulevard Haussmann. Tyto ulice měly nahradit nevyhovující středověké uličky a byly proto proraženy v hustě obydlených čtvrtích, zatímco dosavadní bulváry vznikaly převážně na méně osídlených okrajích tehdejšího města.\n\nBez ohledu na dobu svého vzniku mají pařížské bulváry obdobnou koncepci a tvoří snadno rozpoznatelnou část zdejší městské architektury.\n\n"}
{"id": "604774", "url": "https://cs.wikipedia.org/wiki?curid=604774", "title": "Maršálské bulváry", "text": "Maršálské bulváry\n\nMaršálské bulváry (francouzsky \"boulevards des Maréchaux\") jsou bulváry v Paříži, které vedou po okraji města. Jejich označení vychází z toho, že bulváry nesou jména francouzských maršálů z doby Prvního císařství.\n\nJedná se o 22 bulvárů:\"Soult\", \"Poniatowski\", \"Général-Jean-Simon\", \"Masséna\", \"Kellermann\", \"Jourdan\", \"Brune\", \"Lefebvre\", \"Victor\", \"Général-Martial-Valin\", \"Murat\", \"Suchet\", \"Lannes\", \"Amiral-Bruix\", \"Gouvion-Saint-Cyr\", \"Berthier\", \"Bessières\", \"Ney\", \"MacDonald\", \"Sérurier\", \"Mortier\" a \"Davout\".\n\nBěhem Prvního císařství byl titul maršál Francie udělen 26 generálům. 19 z nich dalo jméno bulvárům kolem Paříže. Další čtyři maršálové mají pojmenované jiné ulice (Bon-Adrien-Jeannot de Moncey - \"Rue Moncey\", Charles Pierre François Augereau - \"Rue Augereau\", Catherine-Dominique de Pérignon - \"Rue Pérignon\" a Charles Nicolas Oudinot - \"Rue Oudinot\") a pouze tři maršálové (Jean Baptiste Jules Bernadotte, Auguste Marmont a Emmanuel de Grouchy) nemají v Paříži žádnou ulici. Admirál Étienne Eustache Bruix a generálové Jean Simon a Martial Valin, po kterých jsou také pojmenované maršálské bulváry, se naopak nestali maršály Francie.\n\nMaršálské bulváry zabírají prostor staré vojenské cesty (Rue Militaire), která vedla kolem městských hradeb postavených v letech 1840-1845. Rozšíření území Paříže roku 1860 až k těmto hradbám znamenalo připojení okolních vesnic k městu. Demolice hradeb ve 20. letech 20. století umožnilo vytvořit pás nových bulvárů kolem města.\nMaršálské bulváry tvoří až na dvě výjimky nepřerušený pás, který obklopuje celou Paříž. Ačkoliv souběžně s ním vede boulevard périphérique v průměrné vzdálenosti 150 m, nejedná se o městský okruh, ale o běžné ulice, na kterých je maximální povolená rychlost 50 km/h. Prostor mezi těmito bulváry a obchvatem, kde stávaly hradby, tvoří pás městské zástavby, která je odlišná od zbytku města. Je zde velké množství bytových domů levného bydlení, tělocvičen a stadionů, parků a na jihu města též Cité internationale universitaire de Paris.\n\nJízdní pruhy pro autobusy jsou odděleny od ostatní vozovky a na chodnících byly vybudovány cyklostezky. Na bulvárech v jižní části města vede tramvajová linka č. 3, která bude v roce 2012 prodloužena na severovýchod.\n\nBoulevard Sérurier a Boulevard Murat mají ve srovnání s jinými Maršálskými bulváry velmi neobvyklou trasu. \"Boulevard Sérurier\" ve své střední části prochází zástavbou a nemá tak funkci hlavní dopravní tepny.\n\n\"Boulevard Murat\" zase nenavazuje urbanisticky na Boulevard du Général-Martial-Valin, který leží přes Seinu na druhém břehu. Přes most Garigliano totiž pokračuje Boulevard Exelmans, který se mezi Maršálské bulváry nepočítá (Rémy Joseph Isidore Exelmans (1775-1852) byl taktéž maršálem Francie, ale za Druhého císařství). \"Boulevard Murat\" vybíhá až o několik desítek metrů po proudu řeky a protože zde vede hustou městskou zástavbou, nemá také v tomto úseku funkci hlavní dopravní tepny.\n\nBulváry procházejí kolem některých významných míst:\n\n"}
{"id": "604776", "url": "https://cs.wikipedia.org/wiki?curid=604776", "title": "Boulevard Soult", "text": "Boulevard Soult\n\nBoulevard Soult je bulvár ve 12. obvodu v Paříži. Je součástí tzv. Maršálských bulvárů. Bulvár nese jméno Nicolase Soulta (1769–1851), maršála Francie.\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859.\n\nVe 30. letech 20. století vyrostly v oblasti zone non aedificandi nájemní domy pro sociální bydlení, aby uspokojily chudší obyvatelstvo, které po válce přicházelo z venkova. Tyto domy byly postaveny téměř podél celé vnější strany bulváru Soult směrem k okružnímu bulváru (sudá čísla) mezi Porte de Vincennes a Porte Dorée.\n\n"}
{"id": "604777", "url": "https://cs.wikipedia.org/wiki?curid=604777", "title": "Národní námořní rezervace Olympijské pobřeží", "text": "Národní námořní rezervace Olympijské pobřeží\n\nNárodní námořní rezervace Olympijské pobřeží (\"angl. Olympic Coast National Marine Sanctuary\") je jedná ze čtrnácti námořních rezervací v USA, nacházející se na pobřeží Olympijského poloostrova. Byla vyhlášena roku 1994 a chrání asi 8 570 km² Tichého oceánu mezi mysem Flattery a ústím řeky Copalis, což je zhruba 217 km dlouhé pásmo. Rezervace existuje místy až 64 km daleko od pobřeží Washingtonu. Nachází se zde také tři podmořské kaňony. 105 kilometru pobřeží se překrývá s Olympijským národním parkem. Také se překrývá s národními rezervacemi na ochranu zvěře Flattery Rocks a Quillayute Needles.\n"}
{"id": "604787", "url": "https://cs.wikipedia.org/wiki?curid=604787", "title": "Jasan u kostela sv. Petra v Dubči", "text": "Jasan u kostela sv. Petra v Dubči\n\nJasan u kostela sv. Petra v Dubči je památný strom. Jde o jasan ztepilý (\"Fraxinus excelsior\") rostoucí na Lipovém náměstí v Dubči před branou kostela svatého Petra. Strom dosahuje výšky 28 metrů, obvod kmene byl při posledním měření 371 centimetrů. Památným stromem byl vyhlášen 28. prosince 1999.\n\nVysazení stromu souvisí s rekonstrukcí kostela v letech 1867–1868. Při této příležitosti byly před kostelem vysazeny dva jasany. Jeden z nich stojí do dnešních dnů, druhý však byl poražen v roce 1945. Jeho kmen pak posloužil při stavbě barikády proti německému vojsku. Dochovaný strom byl v minulosti laicky ošetřován. Jeho spodní větve byly neopatrně odstraněny až na kmen. Tento zásah způsobil zvednutí těžiště koruny a nekontrolovatelnou tvorbu korunových výmladků.\n\nStrom je chráněn pro svůj vzrůst, jako krajinná dominanta a součást kulturního dědictví.\n"}
{"id": "604789", "url": "https://cs.wikipedia.org/wiki?curid=604789", "title": "Home Credit (společnost)", "text": "Home Credit (společnost)\n\nSpolečnost Home Credit a. s. je českou nebankovní institucí, která se specializuje na spotřebitelské financování. Poskytuje je zejména formou nákupu na splátky (tzv. účelové spotřebitelské úvěry v místě prodeje), úvěrových či kreditních karet (tzv. revolvingové úvěry) či hotovostních úvěrů (neúčelové úvěry). V 2015 rozšířila portfolio produktů i o krátkodobé půjčky, se službou Kamali. Home Credit a. s. je součástí mezinárodní skupiny se sídlem v nizozemsku, Home Credit B.V., která dále patří do mezinárodní finanční skupiny PPF. V USA působí Home Credit od roku 2015 ve spolupráci s telekomunikačním operátorem Sprint.\n\nHome Credit a. s. je členem České leasingové a finanční asociace , která se podílí na přípravě právních předpisů souvisejících s nebankovními finančními produkty a s postavením společností poskytujících leasing, spotřebitelské úvěry, splátkové prodeje a faktoring. Společnost Home Credit, podobně jak další společnosti, využívá v rámci své online strategie taky síť partnerských webů pro lepší viditelnost na online trhu. Společnost rovněž stála u zrodu zájmového sdružení Solus , které provozuje pozitivní a negativní registr klientských informací. Využívá i data z Nebankovního registru klientských informací , jenž spravuje databázi údajů o smluvních vztazích mezi věřitelskými subjekty a jejich klienty. V roce 2011 Home Credit v Česku půjčil celkem 8,75 mld. Kč a celkem během své existence už poskytl úvěr více než dvěma milionům unikátních klientů.\n\nHome Credit vznikl v České republice v roce 1997. Firma zpočátku nabízela spotřebitelské financování prostřednictvím leasingu a splátkového prodeje. V roce 2000 uvedla na trh jednu z prvních úvěrových karet v České republice a o dva roky později začala novým klientům poskytovat také hotovostní úvěry.\n\nV roce 2005 došlo k transformaci vlastnické struktury společnosti a ta se rozdělila na dvě nástupnické firmy – \"Home Credit a. s.\" a HC Holding a. s.\n\nSkupina Home Credit v současnosti působí v Evropě v České republice (od 1997), na Slovensku (od 1999), v Ruské federaci (od 2002), Kazachstánu (od 2005), v Bělorusku (od roku 2007 do roku 2018). Od roku 2006 působila také na Ukrajině, avšak zdejší pobočka byla v roce 2010 prodána. V Asii Home Credit poskytuje úvěry v Číně (2007), Vietnamu (2009), Indii (2011), Indonésii a Filipínách (2013). Na čínském trhu Home Credit vystupuje pod názvem Ťie-sin (v překladu český kredit). V roce 2014 získala Homecredit v číně celostátní licenci k provozování nebankovních spotřebitelských půjček.<ref name=\"aktualne.cz/ekonomika/home-credit-v-cine/r~f648a662ccd211e98776ac1f6b220ee8\"></ref> Po zpřísnění podmínek na čínském trhu v roce 2017 se v prvním čtvrtletí roku 2018 Home Credit propadla do ztráty v přepočtu 2,3 miliard Kč ale už v posledním čtvrtletí téhož roku už byla opět v zisku 2,3 milardy Kč.\n\nDne 8. října 2018 podepsal Home credit Group B.V. (HSGBV) předběžnou dohodu s bankou Moneta Money Bank, v níž se zavázal k odprodeji českého a slovenského \"Home Creditu\". V únoru 2019 však bylo oznámeno, že kvůli neshodám o ocenění Air Banky a Home Creditu plánované spojení neproběhne. Tato fúze měla vést k vytvoření přední české retailové banky a druhého největšího poskytovatele spotřebitelských úvěrů v České republice.\n\nV říjnu 2019 se Home Credit stal oficiálním partnerem Univerzity Karlovy. Univerzita tak měla mít logo firmy na svých stránkách či akcích. Univerzita měla partnera propagovat i dalšími způsoby, za to že ji poskytne 1,5 milionů korun. Po velké kritice veřejnosti a i části lidí ze samotné univerzity Home Credit smlouvu vypověděl.\n\nSpolečnost využívala v historii rozhodčí doložky, na základě nichž měla možnost jednodušeji dávat na klienty exekuci. Soudy označily jednání společnosti za protiprávní a rozhodčí doložky za neplatné. V indexu predátorského úvěrování zveřejňovaným organizací Člověk v tísni vyšla Home Credit jako jedna z nejhorších velkých nebankovních společností v česku. To se změnilo až v roce 2012, kdy půjčky začaly být méně rizikové než půjčky mnoha bank.\n\nV období 2013 - 2017 se i v číně začaly objevovat stížnosti na nekalé praktiky Home Creditu. Podle čínských ekonomických komentátorů je obchodní model společnosti značně rizikový, protože se velmi orientuje na zákazníky, kde je velké riziko nevymahatelnosti dluhu. Podle některých čínských zdrojů Home Credit figurovala ve více než 6000 soudních sporech, podle kuangčouského týdeníku Timeweekly dokonce ve více než 10 328 soudních sporech. V 90 % případů je žalující stranou Home Credit. Ve zbývajích 10 % případů má údajně Home Credit čelit žalobám kvůli nekalým obchodním praktikám, násilnému vynucování splátek nebo přímo lichvě. Podle Home Creditu se ale nejedná o soudní spory, ale o počet stížností na stránce 21.cn.\n\nPraktiky společnosti se staly cílem street-artového umělce Timo, který vytvořil dílo z loga společnosti s textem „Home Less, s námi na to máte“. Tehdejší ředitel společnosti David Bystrzycki následně vyvinul nátlak na VUT, která byla správcem plochy, což vedlo k zabílení plochy s uměleckým dílem.\nHome Credit si v roce 2019 najal PR agenturu C&B Reputation Management, která ovlivňovala českou společnost ve prospěch čínského komunistického režimu. Jejím úkolem bylo vytvoření sítě odborníků, novinářů a politiků, z nichž někteří ani nemuseli vědět, čeho jsou součástí. Ředitel agentury Tomáš Sazima tvrdí, že cílem jejich práce nebylo manipulovat veřejné mínění, ale společnost přiznala, že financuje projekt \"Sinoskop\", jehož oficiální tváří je sinolog a tlumočník českých ústavních činitelů Vít Vojta. Ten je mimořádně aktivní v tisku i na sociálních sítích. Agentura vyúčtovala Home Creditu tisíce hodin práce ve prospěch dobré pověsti Číny v Česku, kromě jiného i texty diplomatů – velvyslance v Číně Vladimíra Tomšíka (na postu je s jednoznačnou podporou Miloše Zemana) nebo konzula v Hongkongu Jana Juchelky. Agentura připravovala i otázky pro moderátora Luboše Xavera Veselého (XTV) pro rozhovor s Vítem Vojtou.\n\nV září 2019 pořádal poslanec ODS Jan Skopeček v poslanecké sněmovně konferenci s názvem Česko a Čína - příležitosti a limity. Na její organizaci se podílela agentura C&B Reputation Management, která mj. připravila program, sestavovala seznam pozvaných hostů, koordinovala přípravy a rozesílala žádosti o záštitu. Jako řečník na akci vystoupil i Vladimír Mlynář, člen vrcholového vedení PPF. Debatu moderoval Pavel Štrunc ze zpravodajského webu Info.cz. Jednatelem a vydavatelem tohoto webu byl v té době Tomáš Jirsa, zakladatel a většinový majitel PR agentury C&B (dříve člen ODS, mj. šéf kabinetu pražského primátora Pavla Béma). \n\nStejná agentura si od PPF nechává proplácet monitoring politiků, kteří vystupují vůči ČLR kriticky, například pražského primátora Zdeňka Hřiba nebo předsedy zahraničního výboru Senátu Pavla Fischera. V této souvislosti se agentura podílí také na přípravě materiálů pro opozičního radního Patrika Nachera (ANO), který oponuje Hřibovi nebo obhajuje firmu Huawei. Agentura pracuje také pro hnutí Trikolóra Václava Klause mladšího, které stejně jako Institut Václava Klause financuje PPF banka, nebo pro šéfa odborářů Josefa Středulu, kterého prezident Miloš Zeman se svými pročínskými názory navrhuje jako svého nástupce.\n\nAčkoliv je Home Credit nebankovní instituce, nabízí úvěry takřka srovnatelné s těmi, které pocházejí od klasických bankovních institucí. S tím jsou však spojené vyšší nároky na solventnost klientů, kdy na rozdíl od mnohých jiných nebankovních institucí vyžaduje nepřítomnost v registru dlužníků a potvrzení o zaměstnání. Přesto i Home Credit nabízí půjčku klientovi bez ručení, bez doložení příjmů, s exekucí a se záznamem v rejstříku trestů. Plnoletost je i u těchto úvěrů nepřekonatelnou podmínkou. Home Credit z těchto důvodů nepatří k nebankovním institucím, které se primárně zaměřují na společenské skupiny, jenž jsou obvykle považovány za nesolventní, tj. studenti, důchodci, matky na mateřské, nezaměstnaní či dlužníci zapsaní v registru dlužníků, a nepatří ani do tzv. mikrofinancování. \n\nSpolečnost využívá marketingové praktiky bait-and-switch, kdy je zákazníkovi inzerovaná nízká úroková sazba a následně při vyřizování úverů je změněna s argumentem horšího riskového profilu zákazníka.\n\nPůjčky mohou být sjednané v hodnotě 10 až 200 tisíc Kč a splátky je možné rozložit na dobu max. 7 let. Při uzavírání smlouvy si klient může zajistit budoucí změnu splátky, která mu dává v případě nutnosti právo splátku snížit nebo zvýšit. Klient může také pojistit výdaje, což mu umožňuje předčasné splacení bez pokuty. Žádost o půjčku lze podat třemi způsoby: telefonicky skrze bezplatnou zákaznickou linku, na pobočce vybraných pobočkách pošt nebo pomocí internetové žádosti, s kterou může klientovi pomoci přehledný návod. K uzavření půjčky je potřeba pouze dvou dokladů totožnosti, a protože se doklady o příjmech nepředkládají, ale klient musí být zaměstnance či podnikatel, je třeba uvést také základní informace o jeho firmě. Půjčku je možné vyplatit převodem na účet, složenkou nebo hotovostně na vybraných přepážkách České pošty. Při zpracování půjčky může být po klientech požadován poplatek spojený s poskytnutím půjčky dosahující až 44% z půjčené částky.\n\nProjekt Navigátor bezpečného úvěru (Projekt poradenské společnosti EEIP ve spolupráci s Univerzitou Karlovou; projekt je mimo jiné sponzorovaný společností Home Credit) firmu v roce 2015 zařadil na třetí místo v porovnání úvěrů. Firma získala celkem 9,10 bodů z deseti a umístila se hned za Air Bank a Komerční banku, a.s., přičemž úvěry do pěti bodů byly vyhodnoceny jako predátorské a nedoporučují se sjednávat. V projektu jsou hodnoceny rozdíly v cenách, sankcích, parametru četnosti výskytu u Asociace občanských poraden a nově také v inovacích, které věřitelé svým klientům nabízí, tj. v přidané hodnotě. Tou je specifický parametr samotného produktu, stejně jako například nějaká doplňková služba – pojištění proti neschopnosti splácet zdarma, právní poradenství či mnohé jiné. Tato studie zkoumala v roce 2015 107 spotřebitelských úvěrů od 69 poskytovatelů. \n\nSpolečnost Home Credit byla v historii hodnocena v Indexu etického úvěrování, vypracovaném společností Člověk v tístni, jako společnost s nejrizikovějšími nebankovními úvěry. \n\n\n"}
{"id": "604791", "url": "https://cs.wikipedia.org/wiki?curid=604791", "title": "Rue Militaire", "text": "Rue Militaire\n\nRue Militaire (\"Vojenská ulice\") je bývalá ulice v Paříži. Byla součástí pařížských hradeb, které nechal vybudovat Adolphe Thiers v letech 1840–1845. Jednalo se o cestu, která vedla podél vnitřní strany městského opevnění a sloužila vojenským účelům. Podle výnosu z 28. července 1859 byla ulice předána armádou do správy města Paříže. Stalo se tak v rámci rozšíření území města, které dosáhlo až k hradbám a pohltilo i některé obce v okolí. Největší část této silnice byla následně přeměněna na tzv. Maršálské bulváry.\n\n"}
{"id": "604794", "url": "https://cs.wikipedia.org/wiki?curid=604794", "title": "Nachal Gamla", "text": "Nachal Gamla\n\nNachal Gamla ( נחל גמלא) je vodní tok v Izraeli, respektive na Golanských výšinách okupovaných Izraelem od roku 1967.\n\nPramení poblíž hory Har Peres, na náhorní planině v jihovýchodní části Golanských výšin, v prostoru mezi dálnicí číslo 98 a takzvanou Ropnou silnicí, nedaleko vesnice Kešet. Směřuje pak k jihozápadu plochou odlesněnou krajinou. Míjí vesnici Jonatan. Poté, co mine lokální silnici 808, se prudce zařezává do podloží a vytváří úzké údolí. Zde se v kaňonu nachází nejvyšší vodopád v Izraeli o výšce 51 metrů. Je aktivní ovšem pouze v období dešťů. V létě je průtok příliš malý a voda jen prosakuje po kamenech. V okolí vodního toku jsou areály vegetace a žije tu populace dravého ptactva. Tento úsek údolí je začleněn do přírodní rezervace Gamla (na ni navazuje také přírodní rezervace Jehudija). Pak ústí poblíž starověké lokality Gamla do toku Nachal Dalijot, který jeho vody odnáší do Galilejského jezera.\n\n"}
{"id": "604801", "url": "https://cs.wikipedia.org/wiki?curid=604801", "title": "Boulevard Poniatowski", "text": "Boulevard Poniatowski\n\nBoulevard Poniatowski je bulvár ve 12. obvodu v Paříži. Je součástí tzv. Maršálských bulvárů. Bulvár nese jméno Józefa Antoniho Poniatowskiho (1762–1813), maršála Francie. Bulvár vede od Porte Dorée až k mostu National na nábřeží Seiny.\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859.\n\n"}
{"id": "604803", "url": "https://cs.wikipedia.org/wiki?curid=604803", "title": "Hello, Dolly!", "text": "Hello, Dolly!\n\nHello, Dolly! je výpravný americký muzikál skladatele Jerryho Hermana a libretisty a textaře Michaela Stewarta. Muzikál je napsán podle komedie Thorntona Wildera, která měla premiéru v roce 1938 pod názvem \"The Merchant of Yonkers\", kterou autor v roce 1955 přepracoval a od té doby se hraje pod názvem \"The Matchmaker\" (\"Dohazovačka\"). Dílo mělo premiéru 19. ledna 1964 na newyorské Broadwayi (St. James Theater), v roce 1969 byl podle něj natočen i stejnojmenný film s Barbrou Streisandovou a Walterem Matthauem v hlavní roli. V českém znění byl poprvé uveden v roce 1966 v Hudebním divadle Karlín, od té doby se dočkal již dalších dvaadvaceti inscenaci.\n\nDolly, vdova v nejlepších letech se živí jako tzv. dohazovačka. Domlouvá sňatky různým lidem a nejen to, zvládá i takové věci jako kupování vajec. Jednou chtěla seznámit Ermengardu s mladým, leč chudým malířem. Přitom se setkala s Horácem Vandergelderem, introvertním mužem středního věku, který se živí jako obchodník. Domlouvá mu schůzku s Irenou Molloyovou, majitelkou kloboučnictví v New Yorku. Tam se chtějí vydat dva staří mládenci, zaměstnanci Horáce, Kornelius Hackel a Barnabáš Tucker, aby si našli vysněnou lásku. Náhodně zavítají i do kloboučnictví. Vtom ale nečekaně přijde Horác. Oba kamarádi se musí bleskově schovat, a to pod stůl a do skříně. Horác tuší, že není vše tak, jak má být. Avšak celou situaci zachrání Dolly. Jako omluvu pozvou Kornelius a Barnabáš slečny na večeři. V New Yorku se zatím koná slavný průvod, jehož se účastní i Horác. Ten se na večeři v Harmonia Garden seznamuje ještě s jednou podivnou dámou, Ernestinou Moneyovou. Zjistí však, že je to hamounská a hanebná dáma. Večeře se účastní i Dolly, které se začíná Horác čím dál více líbit. Strhne se však velká rvačka, z níž je obviněn právě Horác. Dolly nakonec svým šarmem a živelností okouzlí toho mrzutého pána, kterého změní na galantního a veselého muže.\nV českém znění (dosud používaný překlad: Ivo Osolsobě a Alexander Kozák) muzikál uvedlo poprvé 22. září 1966 Hudební divadlo Karlín s Nelly Gaierovou v titulní roli. Ke hře se vrátilo roku 1982, hlavní roli v té době ztvárnila Laďka Kozderková a odborníci, kteří muzikál viděli na několika světových jevištích včetně New Yorku s nejrůznějšími interpretkami v hlavní roli, o ní tvrdili, že je nejlepší představitelkou Dolly vůbec. Dokonce že se jejímu výkonu nevyrovná ani pro každého nedostižná Barbra Streisand. Jak potvrdil tehdejší ředitel karlínského divadla Ladislav Županič : „Kdyby tehdy zažíval muzikál takový boom jako dnes, našel by v Laďce Kozderkové hvězdu první velikosti. A dovolím si i tvrdit, že kdyby se narodila jako Američanka a zpívala na Brodwayi, tak by o ní uslyšel celý svět. Bohužel se však narodila na špatném místě a ve špatné době.“ Po jejím předčasném odchodu byla inscenace z repertoáru stažena. Později, v letech 1996 až 2003. Jitka Molavcová, tehdejší představitelka Dolly, získala za tuto roli cenu Thálie.\n\nOd té doby hrálo muzikál \"Hello, Dolly\" v českých zemích Státní, později Národní divadlo Brno (1966, 1994), Státní divadlo, později Národní divadlo moravskoslezské Ostrava (1971, 1992, 2009), Státní divadlo Oldřicha Stibora, později Moravské divadlo Olomouc (1980, 2006), Slezské divadlo (Zdeňka Nejedlého) Opava (1985, 2006), Divadlo v Řeznické Praha (1993), Divadlo J. K. Tyla Plzeň (1997), Východočeské divadlo Pardubice (1998), Divadlo F. X. Šaldy Liberec (1998), Slovácké divadlo Uherské Hradiště (1999), Městské divadlo Mladá Boleslav (2006), Divadlo Šumperk (2006), Městské divadlo Zlín (2007), Severočeské divadlo opery a baletu Ústí nad Labem (2008), Městské divadlo Brno (2010), pražské Studio Dva (ve Švandově divadle na Smíchově a Divadle Hybernia), 2010) a DJKT Plzeň (2015).\n\nMuzikál má od roku 2010 na repertoáru Městské divadlo Brno, jedná se už o dvacáté druhé nastudování v českém divadle. Režisérem je Gustav Skála.\n\nVětšina rolí je alternována.\n\n"}
{"id": "604806", "url": "https://cs.wikipedia.org/wiki?curid=604806", "title": "Kostel svatého Cyrila a Metoděje (Nebušice)", "text": "Kostel svatého Cyrila a Metoděje (Nebušice)\n\nŘímskokatolický kostel sv. Cyrila a Metoděje v Praze-Nebušicích byl postaven v letech 1885 až 1886 uprostřed této obce. Jednolodní kostel v novorománském stylu byl vybaven soudobým vnitřním zařízením. Hlavní vchod do kostela je z jižní strany, západní straně vévodí věž o čtvercovém půdorysu se dvěma zvony. Hlavní oltář zdobí sousoší patronů tohoto kostela, u oltáře Panny Marie stojí křtitelnice z červeného mramoru. Varhany zhotovil v roce 1886 pražský varhanář Karel Schiffner. U kostela se nachází fara.\n\nNebušická farnost vznikla po dokončení kostela v roce 1886 přenesením od kostela sv. Jana Nepomuckého, který dosud leží na území farnosti. Od 1. září 2008 byly ke zdejší farnosti připojeny Horoměřice, dosud spadající pod farnost v Úněticích.\n\n\n\n"}
{"id": "604808", "url": "https://cs.wikipedia.org/wiki?curid=604808", "title": "Nachal Samach", "text": "Nachal Samach\n\nNachal Samach (: נחל סמך, : \"Vádí al-Samak\") je vodní tok v Izraeli, respektive na Golanských výšinách okupovaných Izraelem od roku 1967.\n\nPramení poblíž pahorku Giv'at Orcha, na náhorní planině v jihovýchodní části Golanských výšin. Směřuje pak k jihozápadu plochou odlesněnou krajinou. Poté, co mine lokální silnici 808, plní umělou vodní nádrž \"Ma'agar Revaja\". Poblíž vesnice Natur se postupně zařezává do podloží a vytváří úzké údolí. U obce Gešur přijímá zleva tok Nachal El Al a stáčí se k západu. V sevření okolních svahů pak pokračuje ke Galilejskému jezeru, do kterého ústí jižně od vesnice Ramot, poblíž lokality byzantských památek v Kursi.\n\nKoncem 19. století toto údolí prozkoumal britský cestovatel a filozof Laurence Oliphant. Navrhl tudy vést spojovací trať na takzvanou Hidžázskou železnici. To ale nebylo realizováno a spojovací trať vedla nakonec údolím řeky Jarmuk.\n\nNa dolním toku má Nachal Samach celoroční průtok. V roce 2005 poškodil vegetaci v údolí Nachal Samach rozsáhlý požár, který zasáhl 3500 dunamů (3,5 kilometrů čtverečních) porostů.\n\n"}
{"id": "604810", "url": "https://cs.wikipedia.org/wiki?curid=604810", "title": "Finská hokejová reprezentace do 20 let", "text": "Finská hokejová reprezentace do 20 let\n\nFinská hokejová reprezentace do 20 let je výběrem nejlepších finských hráčů ledního hokeje v této věkové kategorii. Po celou existenci juniorského mistrovství světa je jeho účastníkem (včetně úvodních tří neoficiálních zvacích turnajů). Pětkrát se Finům povedlo šampionát vyhrát, celkově nastřádali ještě čtyři stříbrné a šest bronzových medailí.\n\nneoficiální ročníky\nOficiální turnaje\n1987 Markus Ketterer, Kari Rosenberg - Marko Allen, Mikko Haapakoski, Timo Kulonen, Jukka Marttila, Petri Matikainen, Jari Parviainen, Antti Tuomenoksa - Teppo Kivelä, Marko Kiuru, Mikko Laaksonen, Jari Laukkanen, Antti Lehtosaari, Janne Ojanen, Jukka Seppo, Jyrki Silius, Pekka Tirkkonen, Sami Wahlsten, Sami Wikström. \n\n1998 Niklas Bäckström, Mika Noronen - Pasi Petriläinen, Pasi Puistola, Marko Kauppinen, Ari Vallin, Ilkka Mikkola, Timo Ahmaoja, Tomi Källarsson - Olli Jokinen, Eero Somervuori, Timo Vertala, Jyrki Louhi, Niko Kapanen, Teemu Elomo, Niklas Hagman, Timo Seikkula, Kari Kalto, Olli Ahonen, Johannes Alanen, Toni Dahlman, Tomasz Valtonen\n\n2014 Ville Husso, Janne Juvonen, Juuse Saros - Julius Honka, Mikko Lehtonen, Esa Lindell, Ville Pokka, Rasmus Ristolainen, Juuso Vainio, Mikko Vainonen - Henrik Haapala, Henri Ikonen, Juuso Ikonen, Saku Kinnunen, Rasmus Kulmala, Artturi Lehkonen, Ville-Valtteri Leskinen, Aleksi Mustonen, Saku Mäenalanen, Joni Nikko, Topi Nättinen, Otto Rauhala, Teuvo Teräväinen.\n\n2016 Kaapo Kähkönen, Veini Vehviläinen, Emil Larmi - Olli Juolevi, Joni Tuulola, Sami Niku, Niko Mikkola, Vili Saarijärvi, Miro Keskitalo, Eetu Sopanen - Sebastian Aho, Kasper Björkvist, Roope Hintz, Antti Kalapudas, Kasperi Kapanen, Patrik Laine, Juho Lammikko, Julius Nättinen, Jesse Puljujärvi, Mikko Rantanen, Sebastian Repo, Aleksi Saarela, Miska Sikonen.\n\n2019 Lassi Lehtinen, Filip Lindberg, Ukko-Pekka Luukkonen - Ville Heinola, Anttoni Honka, Henri Jokiharju, Oskari Laaksonen, Otto Latvala, Toni Utunen, Urho Vaakanainen - Teemu Engberg, Aleksi Heponiemi, Kaapo Kakko, Rasmus Kupari, Anton Lundell, Sami Moilanen, Linus Nyman, Valtteri Puustinen, Aarne Talvitie, Eeli Tolvanen,Samuli Vainionpää, Santeri Virtanen, Jesse Ylönen.\n\n\n"}
{"id": "604815", "url": "https://cs.wikipedia.org/wiki?curid=604815", "title": "Avraham Granot", "text": "Avraham Granot\n\nAvraham Granot (: אברהם גרנות, rodným jménem Abraham Granovsky; 18. června 1890 – 5. července 1962) byl sionistický aktivista, izraelský politik, ekonom a signatář izraelské deklarace nezávislosti. Měl významný vliv na utváření zemědělské politiky Izraele.\n\nNarodil se ve městě Florești v Besarábii v Ruském impériu (dnešní Moldavsko). Studoval na telavivském gymnáziu Herzlija a v roce 1911 vycestoval do Švýcarska, kde vystudoval právo a politickou ekonomii na Fribourské a Laussanské univerzitě. Doktorát z práva získal v roce 1917.\n\nV roce 1919 začal pracovat pro Židovský národní fond v Haagu a o tři roky později byl pracovně přemístěn do Jeruzaléma. V roce 1925 oficiálně podnikl aliju do britské mandátní Palestiny, kde přednášel agropolitiku na Hebrejské univerzitě v Jeruzalémě. V roce 1940 byl jmenován generálním ředitelem Židovského národního fondu.\n\nVstoupil do strany Nová alija a stal se jedním ze signatářů izraelské deklarace nezávislosti (1948). O rok později byl v prvních parlamentních volbách zvolen poslancem Knesetu za Progresivní stranu (nástupnice strany Nová alija, kterou Granovsky pomohl založit). Během funkčního období prvního Knesetu předsedal parlamentnímu finančnímu výboru. Svůj poslanecký mandát obhájil v následujících volbách v roce 1951, avšak již šest týdnů po nich rezignoval. Řídil řadu veřejných korporací a byl členem správních rad Hebrejské univerzity či Weizmannova institutu věd.\n\nV roce 1960 byl zvolen předsedou správní rady Židovského národního fondu.\n\nNa jeho počest byla jeho jménem pojmenována jeruzalémská čtvrť Neve Granot, nacházející se poblíž Izraelského muzea. Hlavní ulicí této čtvrti je ulice Avrahama Granota.\n\n\n"}
{"id": "604833", "url": "https://cs.wikipedia.org/wiki?curid=604833", "title": "Leptokaria", "text": "Leptokaria\n\nLeptokaria (někdy také počeštěně Leptokárie, řecky Λεπτοκαρυά / \"Leptokarya\", v překladu znamená lískový oříšek) je město v kraji Pieria, Střední Makedonie, Řecko, sídlem úřadu samosprávního územního celku Východní Olympos. Má téměř 4000 stálých obyvatel. Leží na pobřeží Egejského moře cca 100 km jižně od Soluně pod pohořím Olymp, blízko starobylé Livithry, která je údajným domovem přední postavy řecké mytologie pěvce Orfea. Prochází tudy železniční trať i dálnice Soluň – Athény.\n\nLeptokária je oblíbené turistické letovisko Olympské riviéry s dlouhou písčito-oblázkovou pláží; zdejší mořská voda je díky své čistotě opakovaně oceňována Modrou vlajkou Evropské unie. Původně malá pobřežní vesnička se díky pěkné poloze a příznivým klimatickým podmínkám, vyhovujícím i alergikům, postupně rozrostla v živé turistické letovisko, vhodné pro rekreaci klientů všech generací. Pobřežní promenáda s nejrůznějšími obchůdky, tavernami a kavárničkami ožívá zejména k večeru. Mezi okolními zajímavostmi vyniká nedaleký hrad Platamonas, chrámy Meteora, nebo si troufnout na nejvyšší horu Řecka – Mytikas v pohoří Olymp.\n"}
{"id": "604837", "url": "https://cs.wikipedia.org/wiki?curid=604837", "title": "Clarence Seedorf", "text": "Clarence Seedorf\n\nClarence Clyde Seedorf (1. dubna 1976, Paramaribo, Surinam) je bývalý nizozemský záložník surinamského původu. Pelé ho roku 2004 zařadil mezi 125 nejlepších žijících fotbalistů. Jako jedinému fotbalistovi v historii se mu povedlo vyhrát Ligu mistrů se třemi různými týmy.\n\n14. ledna 2014 ukončil profesionální hráčskou kariéru (dohodl se s Botafogem na ukončení smlouvy) a podepsal trenérskou smlouvu s italským velkoklubem AC Milan. Od léta 2018 trénuje reprezentaci Kamerunu.\n\nPo předčasném ukončení své kariéry se stal v lednu 2014 koučem AC Milán, se kterým podepsal kontrakt do roku 2016. V Miláně tak nahradil Massimiliana Allegriho. Seedorf tým dovedl na osmé místo v ligové tabulce, během 19 ligových klání vyhrál v 11 případech. Přesto jej po konci sezóny a trenérské pozici nahradil jeho někdejší spoluhráč z milánského dresu Filippo Inzaghi.\n\nV červenci 2016 se stal koučem čínského, toho času druholigového, klubu Šen-čen-š’.\nO pět měsíců později jej nahradil jiný trenér, a to Sven-Göran Eriksson.\n\nNa jaře roku 2018 se ujmul pozice trenéra ve španělském klubu Deportivo de La Coruña, ale nezabránil pádu do druhé ligy a byl proto propuštěn. V srpnu 2018 se stal koučem reprezentace Kamerunu, jeho asistentem se stal jeho někdejší spoluhráč z reprezentace Patrick Kluivert.\n\n\n\n\n\n"}
{"id": "604843", "url": "https://cs.wikipedia.org/wiki?curid=604843", "title": "Fudžajra (emirát)", "text": "Fudžajra (emirát)\n\nFudžajra (arabsky الفجيرة, al-fuǧayrah) je jedním ze sedmi emirátů, tvořících Spojené arabské emiráty. Nachází se na jejich východě, u hranic s Ománem.\n\nMá rozlohu 1 150 km a asi 130 000 obyvatel, kteří hlavně žijí ve stejnojmenném hlavním městě. Území emirátu je převážně hornaté, což je příčinou relativně vysokých dešťů, které umožňují zemědělství.\n\nRoku 1902 se emirát stal britským protektorátem a roku 1971 se stal součástí Spojených arabských emirátů.\n\nEmirát je absolutistickou monarchií, takže veškerou moc má emír Hamad bin Mohammed Al Sharqi, který vládne od roku 1974. Vládu tvoří emír a členové jeho rodiny, přičemž několik členů místních významných rodin má poradní hlas. Emír oznamuje svá rozhodnutí vládě a po jejich přijetí se stávají zákonem. Prakticky není rozdíl mezi emírovým soukromým majetkem a státním majetkem. Jako právo je uplatňována šaría, včetně veřejného bičování za různé prohřešky.\n\nEkonomicky země závisí na dotacích z federace. Místní průmysl je zejména stavebnictví, turismus a existuje zde bezcelní zóna.\n\nEmirát se člení na dvě obce:\n\nVývoj počtu obyvatel a hustoty zalidnění zachycuje tabulka:\nOd roku 1964 vydával emirát poštovní známky označené \"Fujeira\". Přes nevyjasněnou poštovní funkci některých emisí odborníci tyto známky do katalogů zařadili. Celkové množství vydaných známek je 784 a 18 služebních, přičemž se jednalo o typické obchodně filatelistické emise, zoubkované i nezoubkované a přibližně třetina známek byla leteckých. Známky vycházely do roku 1973.\n\n"}
{"id": "604848", "url": "https://cs.wikipedia.org/wiki?curid=604848", "title": "Nibrinė", "text": "Nibrinė\n\nNibrinė je říčka na západě Litvy, v okrese Šilutė. Pramení 3 km na jih od západního okraje obce Gorainiai, ústí do řeky Šustis 29,0 km od jejího ústí jako její levý přítok 2 km na východ od vsi Girininkai nebo 4 km na západ od městysu Vainutas. Teče zpočátku na jihovýcod,po 2 km se stáčí na západoseverozápad, protéká vsí Dargiškė, kde se stáčí na jih a po 2 km na západ. Ve vsi Dargiškė ji překlenují dva mosty, z nichž jeden je na silnici č. 165 Šilutė – Vainutas – // – Pajūris – Kvėdarna.\n\n"}
{"id": "604859", "url": "https://cs.wikipedia.org/wiki?curid=604859", "title": "Gustav Adolf", "text": "Gustav Adolf\n\nGustav Adolf je jméno více osob (či alespoň součást jejich jména):\n\n"}
{"id": "604860", "url": "https://cs.wikipedia.org/wiki?curid=604860", "title": "Pentadiplandra brazzeana", "text": "Pentadiplandra brazzeana\n\nPentadiplandra brazzeana je druh neobvyklé tropické rostliny, která má dužinu plodů mnohokrát sladší než cukr. Je z jednodruhového rodu Pentadiplandra z monotypické čeledě Pentadiplandraceae.\n\nRod \"Pentadiplandra\" byl dříve řazen do čeledě kaparovitých. Podrobným anatomickým studiem květů bylo zjištěno, že tento rod patří ke klíčovým v evoluci řádu brukvotvarých, náleží k těm nejpůvodnějším. Byla pro něj vytvořena samostatná čeleď \"Pentadiplandraceae\". Je nejblíže příbuzný s rodem \"Tovaria\" ze Střední a Jižní Ameriky.\n\nRostlina se samovolně vyskytuje na hranicích tropických pralesů a savan, jakož i na březích řek. Druhotně se rozšířila do blízkosti lidských obydlí. Nachází se většinou jednotlivě, neroste ve skupinách. Její uvědomělé pěstování je dosud v plenkách, pro vědecký svět byla \"znovuobjevena\" v roce 1985 při studiu stravování hominidů. Roste pouze v západní části centrální Afriky, ve státech Nigérie, Kamerun, Gabon, Středoafrická republika, Konžská republika, Demokratická republika Kongo a Angola.\n\n\"Pentadiplandra brazzeana\" se vyskytuje ve dvou formách, buď jako keř dosahující výšky 5 m nebo jako liána šplhající do 20 m. V keřovité formě má rozvětvené kořeny rostoucí do hloubky, jako liána má v zemi rozměrnou hlízu. Její jednoduché střídavé listy, s palisty které postupně uvadnou, mají řapík dlouhý 0,5 až 1 cm. Listové čepele jsou eliptické až obkopinaté, mají klínovitou bází a zašpičatělý vrchol, dlouhé bývají od 5 do 15 cm a široké od 1,5 do 5 cm. Jejich lysý povrch je barvy tmavě zelené, matný nebo lesklý. S hlavní zpeřené žilky čepele odbočuje 5 až 11 párů postranních žilek.\n\nJe to rostlina jednodomá, mnohomanželná, jedná rostlina mívá květy oboupohlavné a současně i jednopohlavné. Květy na stopkách dlouhých 1 až 2 cm jsou 5četné, pravidelné, vyrůstají z úžlabí listů a vytvářejí hroznovitá květenství. Eliptické až obkopinaté volné kališní lístky jsou dlouhé 0,5 až 1 cm a jsou barvy zelené s fialovým okrajem. Vývoj kalichu je postupný, všechny lístky nevyrůstají současně. Kopinaté neb obkopinaté volné korunní lístky jsou délky 2 až 2,5 cm, mají barvu bílou až nažloutlou. Květní lůžko je protaženo v androgynofor. Volných tyčinek s postupně dozrávajícím pylem bývá 10 až 13, nitky jsou tenké, dlouhé 6 mm. Prašníky podélně se otevírající jsou poměrně malé. Synkarpní gyneceum je složeno ze 4 až 5 plodolistů, semeník je svrchní, krátká čnělka má bliznu se 4 nebo 5 laloky. Placentace je nákoutní. V samčích květech jsou zakrnělé semeníky, v samičích zase tyčinky.\n\n\"Pentadiplandra brazzeana\" začíná nakvétat v lednu a postupně kvete několik měsíců. Keřovité rostliny mají dobu dozrávání největšího množství dužnatých plodů v červnu až červenci, liánovité v srpnu až září. Plod je bobule kulovitého tvaru s průměrem od 3,5 do 5 cm, v době zralosti je červená, růžová nebo strakatě šedá. Bobule obsahuje velice sladkou vláknitou dužinu, která během zrání mění barvu ze zelené na růžovou. V dužině jsou rozptýlena semena ledvinovitého tvaru, která jsou naopak velice trpká. Hominoidi sladkou dužinu ústy vysávají a nechutná semena vyplivují; to je nejpřirozenější cesta rozšiřování této zvláštní rostliny nejen ve volné přírodě, ale i v okolí lidských obydlí.\n\nRostlina však poskytuje jen nemnoho plodů. Neotrhané plody neopadají, shnijí na stromě, slouží pak jako dočasná hnízdiště stromových mravenců.\n\nProzkoumáním rostliny \"Pentadiplandra brazzeana\" byly objeveny dva \"sladké\" proteiny brazzein a pentadin (nesplést s \"pentadien\", uhlovodíkem, který samovolně vzniká např. mikrobiálním rozkladem kyseliny sorbové při nesprávné konzervaci potravin).\nBrazzein je velmi jednoduchý, skládá se jen z 54 aminiokyselin a je 2000krát sladší ve srovnání s 2 % vodného roztoku sacharózy, pentadin je sladší 500krát. Oba jsou rozpustné ve vodě a teplotně stabilní. Pocit sladkosti je vyvoláván až reakci v ústech, nastupuje poněkud se zpožděním a déle přetrvává. Neobsahuje téměř žádné kalorie a může být významným konkurentem ostatním \"umělým\" sladidlům. Genovou manipulací se podařilo protein zabudovat do kukuřice a předpokládá se, že z 1 t kukuřice se získá 1 kg brazzeinu. Počátkem roku 2008 ještě nebyla udělena povolení pro používání brazzeinu v potravinách ve Spojených státech ani v Evropské unii.\n\nV oblastech výskytu rostliny \"Pentadiplandra brazzeana\" se v místním léčitelství používá rozdrcených kořenů, hlíz a kůry k léčbě mnoha neduhů, od malárie přes kapavku, epilepsii, revmatismus, zuby, zápal plic, používá se v porodnictví, slouží jako afrodiziakum.\n\n"}
{"id": "604861", "url": "https://cs.wikipedia.org/wiki?curid=604861", "title": "Aista", "text": "Aista\n\nAista je řeka v Litvě, v Suvalkiji, v okresech Kalvarija a Vilkaviškis. Pramení 1 km na jihozápad od obce Aistiškiai, 2 km na jihovýchod hory Vidgirių kalnas. Teče zpočátku směrem východním, poté se stáčí směrem severním, protéká městysem Bartninkai, dále se stáčí do směru severozápadního a do řeky Širvinta se vlévá jako její pravý přítok 34,0 km od jejího ústí do Šeimeny 2 km na sever od vsi Sausininkai.\n\nAistiškiai, Kuosėnai, Bartninkai, Piliakalniai\n"}
{"id": "604868", "url": "https://cs.wikipedia.org/wiki?curid=604868", "title": "Zatlanka", "text": "Zatlanka\n\nZatlanka \"(Zaklanka, Na zaklanku)\" je zaniklá viniční usedlost v Praze na Smíchově, která stála v ulici Na Zatlance přibližně v místech Gymnázia Na Zatlance.\n\nPůvodní pojmenování vinice bylo podle polohy „na záklonu“ k vrchu Mrázovka na jihozápadní straně. Usedlost na ní vznikla pravděpodobně v 18. století.\n\nRoku 1878 na pozemcích vinice založil nový majitel F. Ellenberg cihelnu, kterou roku 1882 již vlastnila Pražská smíchovská společnost k vyrábění strojních cihel.\n\nUsedlost byla zbořena, číslo popisné 22 převzaly lázně na východní straně ulice.\n\n\n\n"}
{"id": "604872", "url": "https://cs.wikipedia.org/wiki?curid=604872", "title": "Jelení vrchy", "text": "Jelení vrchy\n\nJelení vrchy (původně Malý a Velký Jelení vrch) je název přírodní památky, která zahrnuje vrcholové části kopců Velký Jelení vrch (514 m n. m.) a Malý Jelení vrch (500 m n. m.) na území Ralské pahorkatiny ve východní části okresu Česká Lípa, nedaleko obce Hamr na Jezeře. Vrchy jsou od roku 1996 chráněným územím, přírodní památkou. V roce 2012 bylo chráněné území přejmenováno na PP Jelení vrchy. Památka je na katastrálním území zaniklé obce Svébořice.\n\nOba vrchy tvořené čedičem a pískovcem jsou od Hamru na Jezeře vzdáleny cca 3 km jižním směrem. Oba jsou zalesněné listnatým porostem, oddělené od sebe mělkým sedlem. Malý Jelení vrch je vysoký 500 m n. m., Velký Jelení vrch 514 m n. m., ze severovýchodu na ně navazuje nižší Kozí hřbet (437 m n. m.). Chráněná lokalita o rozloze 7,91 ha leží v nadmořské výšce 470–514 metrů. Ze skály na vrcholu Velkého Jeleního vrchu jsou pěkné výhledy do okolního kraje, je na mapách vyznačena jako místo dalekého rozhledu. V okolí se ve středověku těžila železná ruda a zbytky jsou stále znatelné.\n\nZ květin se zde vyskytuje kyčelnice cibulkonosná, lipnice hajní, pitulník horský, kokořík přeslenitý a mnohé další. Žijí zde mj. různé druhy střevlíků.\n\nLokalita byla prohlášena za chráněné území podle zákona 114 / 1992 sb. O ochraně přírody a krajiny. Památku zařazenou mezi Maloplošná zvláště chráněná území bývalého vojenského výcvikového prostoru Ralsko (MZCHÚ Ralsko) spravuje Ministerstvo životního prostředí prostřednictvím Agentury pro ochranu přírody a krajiny (AOKP ČR).\nOba kopce jsou uvnitř chráněného území a nevedou k nim cesty vyznačené pro veřejnost. Východním okolím lokality prochází okružní modrá trasa pro pěší turisty z Hamru na Jezeře. Na trase je památek více, např. Rašeliniště Černého rybníka, Široký kámen, Stohánek a spojuje je poblíž vedená i cyklotrasa 3046 po vyasfaltovaných silničkách bývalého vojenského prostoru.\n\n"}
{"id": "604874", "url": "https://cs.wikipedia.org/wiki?curid=604874", "title": "Stanislav Jandík", "text": "Stanislav Jandík\n\nStanislav Jandík (14. května 1902 Praha – 1. srpna 1970 tamtéž) byl český spisovatel, grafik a redaktor.\n\nStanislav Jandík se narodil 14. května 1902 v Praze. Jeho otec Stanislav, pekařský dělník, trpěl tuberkulózou, nemohl pracovat v řemesle a živil se nádenickými pracemi. Matka Anna, rozená Lavírová, byla pradlena a posluhovačka. Z pěti bratří čtyři zemřeli ještě v dětství, poslední bratr Karel, kovodělník, zemřel v koncentračním táboře v Osvětimi.\n\nStanislav Jandík se vyučil v tiskárně grafikem, pracoval v různých tiskárnách. Byl členem dělnické odborové organizace Grafická beseda, která sídlila v Dělnickém domě v Hybernské ulici v Praze.\n\nPoté byl čtyři roky bez zaměstnání, živil se ilustrováním, návrhy na plakáty, zhotovováním rytin a podobně.\nPo práci v tiskárně soukromě studoval střední školu – reálku, poté navštěvoval odborné kurzy Umělecko-průmyslové školy v Praze a Školy uměleckých řemesel v Brně.\nPracoval jako redakční malíř v časopisech \"Ruch\" a \"Nový lid\". Byl členem brněnské Levé fronty, kterou intelektuálně vedl Dr. Bedřich Václavek. Od roku 1931 byl v redakci časopisu \"Zlín\" (velké vydání), kam umisťoval články o SSSR, které mu posílal tajemník KSČ František Píšek.\n\nRoku 1935 nastoupil jako redaktor \"Lidových novin\" v Praze a začal zároveň pracovat v nakladatelství Volná myšlenka, kde vydal zejména politickou a kulturně historickou práci \"Masaryk na Valašsku\", o jeho boji za poslanecký mandát v roce 1907, kdy proti němu stála nejtemnější reakce, a knihu \"Železní tovaryši\", obsáhlé kritické dílo o Tomáši Baťovi a jeho organizaci práce.\n\nPo příchodu Němců do Československa odešel z novin, aby nemusel sloužit okupantům v tisku, a začal pracovat v nakladatelství Čin v Praze. Tam spolupracoval s Juliem Fučíkem, Dr. Bedřichem Václavkem, Jaroslavem Kratochvílem, prof. dr. Zdeňkem Pírkem a jinými. Rok 1940 byl jedním z jeho nejplodnějších. Vyšly mu hned tři knihy. o T. Baťovi, Petru Augustinu Šlechtovi a Františku Křižíkovi, za jeho dvě statě zařazené do souborného díla \"Bezručův hlas\" mu osobním dopisem poděkoval Vladislav Vašek alias Petr Bezruč.\nZa druhé světové války se zúčastnil v nekomunistickém protifašistickém odboji. Po květnu 1945 byl činný jako spisovatel. Vydal knihy \"T. G. M. v Lánech\" a \"Za nový řád – lidský a socialistický profil Jana Nerudy\", jejichž styl vzbudil živou pozornost kvůli „křišťálově čistému stylu“, jak napsalo v recenzi \"Národní osvobození\".\n\nV roce 1949 vydal knihu \"Čaroděj houslí\" o světoznámém houslistovi Janu Kubelíkovi, ve které razil nové cesty reportážní beletrie. Na knize pracoval za války a její vydání viselo na vlásku. Kniha byla vytištěna na jaře roku 1949, ale nebyla předána do distribuce, protože vzápětí vyšel Zákon o nové úpravě nakladatelského podnikání. Nakladatelství Za svobodu bylo zrušeno. Kniha byla předložena publikačnímu odboru Ministerstva informací, který teprve nyní rozhodl o její distribuci, kterou pak prováděla Kniha lidu, družstvo pro ústřední distribuci knih v Praze.\n\nV roce 1950 vycházel v časopise \"Květen\" pod pseudonymem Václav Tůma jeho román \"Země duní\", tento román z prostředí začátků dělnického hnutí byl pak v přepracované podobě v roce 1966 vydán pod názvem \"Zářící pochodeň\".\n\nCca od roku 1951 byl v invalidním důchodu, dostával 2400 Kčs měsíčně, jak napsal do životopisu v roce 1951. Počátkem roku 1951, po vyjití knihy Čaroděj houslí, ho zkontaktovaly dcery Jana Kubelíka Anita a Mary, kvůli nesouhlasu s některými pasážemi knihy, týkajícími se otázky kdo byl pokračovatelem díla Jana Kubelíka, žádaly zastavení distribuce knihy a její revizi. K tomu nedošlo. Později se ale spřátelili natolik, že v letech 1951 až 1953 dělal Stanislav Jandík Anitě Kubelíkové sekretáře a pomáhal jí bojovat s úřední mašinérií tehdejšího režimu a vyřizoval pro ni věci od nákupu látky na večerní šaty, až po získání československého občanství a žádosti na uvolnění peněz z dědictví po otci, nuceně uložených na vázaném vkladu, na zakoupení koncertních houslí, jak o tom svědčí řada archivních dokumentů z pozůstalosti Stanislava Jandíka.\n\nDo roku 1970, kdy zemřel na rakovinu žaludku, si přivydělával externí spoluprací s časopisy \"Květen\" a \"Přátelství\" a brigádou u horké sazby v tiskárně Pštrossova, kde se před mnoha lety vyučil. Přitom pracoval na rozšířené verzi knihy Čaroděj houslí pod názvem Vavříny i trny. Dokončil ji v roce 1970, jak svědčí dopis nabízející tuto beletristickou reportáž redakci Zemědělských novin do jejich románové přílohy, datovaný 9. června 1970, necelý měsíc před jeho smrtí. Bylo to období tuhé normalizace a tak není divu, že knihu s takovouto tematikou nakladatelství nepřijalo. Vzhledem k emigraci syna Rafaela na Západ nebyl ani Jan Kubelík persona grata a pokud jej režim nemohl vymazat z historie, alespoň nepodporoval rozšiřování publikací o něm..\n\nDobová kritika hodnotila jeho knihy, z nichž některé se dočkaly až čtrnácti vydání, velmi příznivě. Jandík byl zakladatelem spisovatelské metody umělecké reportáže. Literární vědec doktor Josef Strnadel píše, že \"Jandík si počíná, jako by psal román, neporušuje však historickou pravdu, ačkoli fabuluje dosti rozsáhle, ale vždy v mezích materiálu, který sbírá velmi pečlivě, důkladně studuje, a kriticky hodnotí, třídí a vylučuje.\" O knize T.G. Masaryk v Lánech napsala Lidová demokracie, že je to žhavě citová reportáž. Jandík neulpívá monotónně na stejném stylu ve všech svých knihách, ale volí takový, aby se přimkl k postavě o níž kniha pojednává a odpovídá jejich povahovému a uměleckému profilu.\nV knihách o T.G. Masarykovi, jenž byl svým založením i názorem realista, kreslí jeho postavu věcným, střízlivým a vždy účinným stylem ve velkých rysech; v slovesném znázornění prostředí Franze Kafky uplatní styl s tónem slangu pražské židovské čtvrti; líčí-li mládí prezidenta Edvarda Beneše, vyhmátne podstatné vlivy rodiště a nesetře z vyprávění jeho bratří a sester krajový půvab života a řeči Plzeňska. Jan Kubelík byl romantik, formovaný idylickým charakterem svého rodiště, jako novoromantik se projevil i ve svém skladatelském díle. Od tohoto poznání vychází Jandíkovo pojetí jeho knihy o Janu Kubelíkovi.\nStejně si počíná i v jiných svých knihách.\n\n\n"}
{"id": "604878", "url": "https://cs.wikipedia.org/wiki?curid=604878", "title": "Švédská hokejová reprezentace do 20 let", "text": "Švédská hokejová reprezentace do 20 let\n\nŠvédská hokejová reprezentace do 20 let je výběrem nejlepších švédských hráčů ledního hokeje v této věkové kategorii. Po celou existenci juniorského mistrovství světa je jeho účastníkem (včetně úvodních tří neoficiálních zvacích turnajů). V letech 1981 a 2012 se Švédům povedlo šampionát vyhrát, celkově nastřádali ještě jedenáct stříbrných a pět bronzových medailí.\n\nneoficiální ročníky\nOficiální turnaje\n 1981\nLars Eriksson, Peter Åslin - Peter Andersson, Roger Hägglund, Dan Niklasson, Håkan Nordin, Ove Pettersson, Michael Thelvén - Anders Björklund, Jan Erixon, Michael Granstedt, Jan Ingman, Anders Johnson, Peter Madach, Peter Nilsson, Martin Pettersson, Peter Sundström, Patrik Sundström, Jens Öhling.\n\nAnton Forsberg, Johan Gustafsson, Johan Mattsson - Mattias Bäckman, Oscar Klefbom, Fredrik Claesson, Petter Granberg, John Klingberg, Patrik Nemeth, Jonas Brodin - Johan Larsson, Jeremy Boyce-Rotevall, Johan Sundström, Max Friberg, Sebastian Collberg, Filip Forsberg, William Karlsson, Victor Rask, Joakim Nordström, Mika Zibanejad, Ludvig Rensfeldt, Rickard Rakell, Erik Thorell.\n\n\nŠvédská hokejová reprezentace\n"}
{"id": "604879", "url": "https://cs.wikipedia.org/wiki?curid=604879", "title": "Henri Coiffier de Ruzé, markýz de Cinq-Mars", "text": "Henri Coiffier de Ruzé, markýz de Cinq-Mars\n\nHenri Coiffier de Ruzé, markýz de Cinq-Mars (1620 – 12. září 1642) byl favoritem francouzského krále Ludvíka XIII. Organizoval a stál v čele posledního neúspěšného spiknutí proti všemocnému prvnímu královu ministrovi, kardinálovi Richelieu.\n\nCinq-Mars byl synem francouzského maršála Antoine Coëffier de Ruzé, markýze d'Effiat, který byl blízkým přítelem kardinála Richelieu. Kardinál se stal poručníkem Cinq-Marsa po smrti jeho otce v roce 1632 a učinil ho svým protegé. V roce 1635 byl markýz jmenován kapitánem gardy, v roce 1637 královským komořím. 15. listopadu roku 1639 složil přísahu jako vrchní podkoní a jako takový se dostal na vrchol dvorské hierarchie.\n\nKdyž Richelieu představoval Ludvíku XIII. mladého Cinq-Marsa, měl naději, že z něj Ludvík učiní svého oblíbence, což se skutečně stalo. Kardinál se domníval, že bude snadné Cinq-Marse ovládat a kontrolovat. Místo toho však se markýz pokoušel přesvědčit krále o odsouzení Richelieua k smrti, neboť se spojil s Françoisem de Thou i Gastonem Orleánským v konspiraci se Španělskem. V roce 1642 se pokoušel získat pomoc od samotného Olivarese (první ministr španělského krále Filipa IV.). Plán spočíval v uzavření míru se Španělskem včetně reciproční restituce okupovaných území. Španělé sebrali armádu o 18.000 mužích v oblasti Sedanu s cílem podpořit spiklence a pomoci jim. Markýzovi se podařilo i podnítit mezi francouzskou šlechtou revoltu, ale spiknutí se nezdařilo. Kardinálova policie zachytila tajný markýzův dokument, spiknutí bylo vyzrazeno, kardinálova a králova důvěra byla zrazena.\n\n13. června dal Richelieu markýze uvěznit a postavit před soud. Cinq-Mars se bránil, ale marně, byl zrazen svými soudruhy. Byl odsouzen k smrti a 12. září roku 1642, v 22 letech, v Lyonu na náměstí Terreaux spolu s Françoisem de Thou sťat. Vévoda Gaston z Francie uprchl.\n\nCinq-Marsova matka byla vypovězena do Touraine. Jeho bratr opat byl suspendován a zbaven svých výnosů a rodinný zámek byl zbořen.\n\nNejvýznamnějším – byť nezamýšleným – důsledkem tohoto spiknutí byl parlamentem schválený a registrovaný výnos, jímž byl vévoda Gaston zbaven svých nároků a práv k francouzskému trůnu.\n\n\n"}
{"id": "604886", "url": "https://cs.wikipedia.org/wiki?curid=604886", "title": "Elijahu Dobkin", "text": "Elijahu Dobkin\n\nElijahu Dobkin (: אליהו דובקין; žil 31. prosince 1898 – 26. října 1976) byl vůdčí osobou hnutí dělnického sionismu, signatář izraelské deklarace nezávislosti a zakladatel Izraelského muzea. Významně se rovněž angažoval v Židovské agentuře a ve Světové sionistické organizaci.\n\nNarodil se v Babrujsku v Ruském impériu (dnešní Bělorusko) do religiózně-sionistické rodiny. Jeho otec Josef pracoval v dřevařském průmyslu a bankovnictví a byl členem hnutí Mizrachi. Elijahu Dobkin vystudoval cheder a hebrejské gymnáziu a později studoval v Charkově (dnešní Ukrajina), kde roku 1914 založil studentské sionistické hnutí \"ha-Chaver\". V roce 1917 vstoupil do hnutí he-Chaluc, které téhož roku založil Josef Trumpeldor.\n\nPo první světové válce jeho rodina uprchla před bolševiky do polského Białystoku. V roce 1921 byl zvolen generálním tajemníkem světového hnutí he-Chaluc, které sídlilo ve Varšavě. Tam se seznámil se Simchou Blassem, který si později vzal jeho sestru Jehudit.\n\nDne 6. června 1932 Dobkin podnikl společně s manželkou a dcerou aliju do britské mandátní Palestiny, kde se usadili v Tel Avivu. Téhož roku se stal členem odborové unie Histadrut. V letech 1933 až 1968 byl členem výboru sionistických pracujících. V roce 1936 vstoupil do Židovské agentury, kde až do druhé světové války vedl imigrační oddělení, zodpovědné za záchranu Židů z Evropy a za ilegální židovskou imigraci do mandátní Palestiny. V roce 1946 se stal členem vedení organizace.\n\nStal se jedním ze signatářů izraelské deklarace nezávislosti, jíž byl 14. května 1948 ohlášen vznik Izraele. Toho času však uvázl v obleženém Jeruzalémě, a tak svůj podpis pod deklaraci doplnil dodatečně. Ve stejný rok se stal ředitelem Keren ha-jesod a tento post zastával až do roku 1962. V roce 1951 stanul v čele mládežnické organizace Židovské agentury a he-Chalucu a ve vedení obou působil až do roku 1968.\n\nJakožto sběratel umění stanul v žele Bezalelova muzea a později založil Izraelské muzeum, v jehož správní radě působil až do své smrti v roce 1976.\n"}
{"id": "604892", "url": "https://cs.wikipedia.org/wiki?curid=604892", "title": "Jicchak-Me'ir Levin", "text": "Jicchak-Me'ir Levin\n\nRabi Jicchak-Me'ir Levin (: , 30. ledna 1893 – 7. srpna 1971) byl polsko-izraelský židovský ultraortodoxní politik, ministr izraelské vlády a vůdce hnutí Agudat Jisra'el. Byl jedním ze třiceti sedmi signatářů izraelské deklarace nezávislosti.\n\nNarodil se ve městě Góra Kalwaria (v jidiš známém jako \"Ger\") v Ruském impériu (dnešní Polsko) a předtím, než se stal rabínem, studoval na ješivách.\n\nV Polsku založil hnutí Agudat Jisra'el, za něž byl v roce 1924 zvolen do varšavské městské rady a o pět let později do prezidia světové Agudat Jisra'el. V roce 1937 byl zvolen jedním ze dvou spolupředsedů výkonného výboru hnutí a o tři roky později se stal jejím jediným předsedou. Angažoval se též v založení školy Bejt Ja'akov pro religiózní židovské dívky.\n\nV letech 1937 až 1939 byl poslancem polského Sejmu (parlamentu) za Agudat Jisra'el. Po vypuknutí druhé světové války pomáhal uprchlíkům ve Varšavě a v roce 1940 imigroval do britské mandátní Palestiny, kde se stal vůdcem místní Agudat Jisra'el.\n\nByl jedním ze signatářů izraelské deklarace nezávislosti a po vzniku Izraele se stal členem prozatímní vlády Davida Ben Guriona, v níž zastával post ministra sociální péče. V prvních parlamentních volbách byl zvolen poslancem Knesetu za Sjednocenou náboženskou frontu (alianci čtyř hlavních náboženských stran) a svůj ministerský post si udržel i během prvního a druhého Knesetu.\n\nSvůj poslanecký mandát obhájil i ve volbách v roce 1951, po nichž opět zastával stejný ministerský post. V roce 1952 však na svou ministerskou funkci rezignoval na protest proti zákonu o povinné vojenské službě žen. Poslancem zůstal až do své smrti v roce 1971, ale již nikdy nezískal ministerský post.\n\n"}
{"id": "604898", "url": "https://cs.wikipedia.org/wiki?curid=604898", "title": "Mellah (přítok Ouarzazate)", "text": "Mellah (přítok Ouarzazate)\n\nMellah je horská říčka na jihu Maroka, jedna ze zdrojnic řeky Ouarzazate. Plocha povodí k profilu ve stanici \"Agouillal\", která se nachází nedaleko jejího ústí do Ouarzazate měří 740 km².\n\nPramení na jižním úbočí Vysokého Atlasu. Řeka směřuje převážně jihovýchodním směrem. Na jejím toku se nachází osada Ait Ben Haddou se starobylou kasbou, která byla v roce 1987 zařazena na seznam světového dědictví UNESCO.\n\nPrůměrný průtok nedaleko ústí ve stanici \"Agouillal\" během měření v období 1976–77/97–98 činil 1,3 m³/s. Bývá též uváděna hodnota 48 Mm³ (zhruba 1,5 m³/s). Nejvíce vody má říčka v březnu a v dubnu během tání sněhu na horách. Nejméně vody má v červenci a v srpnu, kdy může v tomto úseku zcela vyschnout.\n"}
{"id": "604899", "url": "https://cs.wikipedia.org/wiki?curid=604899", "title": "Integrovaná výuka předmětu a cizího jazyka", "text": "Integrovaná výuka předmětu a cizího jazyka\n\nIntegrovaná výuka předmětu a cizího jazyka (často též označovaná anglickou zkratkou CLIL, tj. \"\") je vyučovací metoda založená na výuce školního předmětu prostřednictvím cizího jazyka, takže žák si osvojuje znalosti a dovednosti v obou předmětech současně. Vhodnými předměty jsou například zeměpis, dějepis, matematika, přírodopis, občanská výchova či tělesná výchova.\n\nTato metoda je vhodná zejména pro pedagogy, jejichž aprobace zahrnuje výuku cizího jazyka i daného nejazykového předmětu, nebo pro učitele nejazykového předmětu, jejichž jazykové znalosti jsou podle Společného evropského referenčního rámce pro jazyky alespoň na úrovni B1. Co se týká samotných žáků, při vhodném přístupu bývá postačující i velmi nízká úroveň jejich jazykových znalostí. Pokud je učivo pro ně příliš obtížné, považuje se za přípustné vyložit základy a klíčové pojmy nejprve v mateřském jazyce a potom pokračovat dalšími aktivitami již ve vyučovaném jazyce.\n\nDůraz na použití metody položila též Evropská komise ve svém Akčním plánu 2004–2006, neboť žákům umožňuje jejich nově nabyté jazykové dovednosti okamžitě prakticky využívat a současně zvyšuje dobu vystavení žáků cizímu jazyku, aniž by se zvyšovala celková doba výuky. V České republice se o integrované výuce následně zmiňoval tzv. Národní plán výuky cizích jazyků pro období 2005–2008. Na počátku roku 2010 vznikl na podporu této metody projekt nazvaný CLIL – Obsahově a jazykově integrované vyučování na 2. stupni základních škol a nižším stupni víceletých gymnázií, jehož autorem a realizátorem je Národní institut pro další vzdělávání (NIDV) a který je hrazen z Evropského sociálního fondu a státního rozpočtu ČR. Cílem projektu je proškolit do poloviny roku 2011 více než 300 učitelů základních škol a víceletých gymnázií. Největší zájem byl o integraci anglického jazyka, malé množství učitelů je školeno také v integraci jazyka německého a francouzského.\n\nV ČR se první ucelená řada clilových učebnic objevila v roce 2016. Jedná se o učebnice Labyrinth a předměty zeměpis, dějepis, občanská výchova, matematika a přírodopis. Pro německý jazyk jsou pouze v úrovni A1 a pro anglický jazyk jsou zpracovány dvě řady, v úrovni A1 a A2. \n"}
{"id": "604900", "url": "https://cs.wikipedia.org/wiki?curid=604900", "title": "Revír", "text": "Revír\n\nRevír může být:\n\n"}
{"id": "604902", "url": "https://cs.wikipedia.org/wiki?curid=604902", "title": "Mayerling", "text": "Mayerling\n\nMayerling může být:\n\n"}
{"id": "604906", "url": "https://cs.wikipedia.org/wiki?curid=604906", "title": "Toulky přírodou", "text": "Toulky přírodou\n\nToulky přírodou je kniha esejů amerického spisovatele Henryho Davida Thoreaua (1817-1862).\n\nPrvní knižní vydání Thoreauových esejů vyšlo pod názvem \"Excursions\" v roce 1863 (rok po autorově smrti) u nakladatelství v Bostonu.\nKniha obsahovala především texty s přírodní tematikou: \"Natural History of Massachusetts\" (Přírodopis státu Massachusetts), \"A Walk to Wachusett\" (Výprava na horu Wachusett), \"A Winter Walk\" (Zimní procházka), \"The Succession of Forest Trees\" (Sukcese lesních stromů), \"Walking\" (Chůze), \"Autumnal Tints\" (Podzimní barvy), \"Wild Apples\" (Divoká jablka) a \"Night and Moonlight\" (Noc a měsíční světlo). Kromě nich byl součástí svazku ještě tematicky nesouvisející esej \"The Landlord\" (Hostinský) a také esej Ralpha Waldo Emersona \"Thoreau\" (Henry David Thoreau). Zvláštním případem byla úvaha \"Noc a měsíční světlo\". Vydavatel potřeboval zaplnit několik stránek, které by jinak zůstaly prázdné. Vybral tedy úryvky z autorova deníku, které dal dohromady, tak aby zaplnily příslušný počet stran. Nelze tedy říci, že jde skutečně o Thoreauovo dílo, neboť ho sám přímo takto nenapsal.\nDo některých pozdějších vydání byly zařazeny ještě další podobně problematické texty - \"May Days\" (Květnové dni) a \"Days and Nights in Concord\" (Dni a noci v Concordu) - a také Thoreauovo cestopisné vyprávění \"A Yankee in Canada\" (Yankee v Kanadě).\n\nV roce 1925 vydal pražský nakladatel Jan Laichter jako 54. svazek edice Otázky a názory knihu \"Toulky přírodou a pohledy do společnosti\". Její první část obsahuje Thoreauovy přírodní eseje \"Chůze\", \"Podzimní barvy\", \"Zimní procházka\" a výše zmíněné editorsky sestavené texty \"Noc a měsíční světlo\", \"Květnové dni\" a \"Dni a noci v Concordu\". Druhá část obsahuje Thoreauovy politické a společensko-kritické eseje \"Láska. Cudnost a smyslnost\", \"Občanská neposlušnost\", \"Život bez zásad\", \"Obrana kapitána Jana Browna\" a \"Poslední dni Jana Browna. Po smrti Jana Browna\". Svazek je doplněn Emersonovým životopisným nástinem \"Henry David Thoreau\". Většinu textů přeložil Zdeněk Franta (1868-1943), autor prvního českého překladu Thoreauovy nejslavnější knihy \"Walden čili Život v lesích\" (Jan Laichter, 1902). \"Květnové dni\", \"Dni a noci v Concordu\" a tři pojednání o Johnu Brownovi přeložil Čeněk Kočí (1878-?).\nJedinými Thoreauovými texty, které v Československu vyšly za vlády totalitního komunistického režimu, byly ukázka z knihy Walden aneb Život v lesích v antologii \"Chvála věcí\" (Albatros, 1980) a úryvek \"Šarlatový dub\" z eseje \"Podzimní barvy\" v antologii \"Věčná příroda\" (Albatros, 1984), obojí v překladu Vladimíra Smetáčka. V porevolučních letech (po roce 1989) byla ze zmiňovaných Thoreauových přírodních esejů vydána pouze \"Chůze\" (Zvláštní vydání, 1995) v mírně upraveném překladu Zdeňka Franty.\nV roce 2010 vydalo nakladatelství Paseka nové Thoreauovy \"Toulky přírodou\", které obsahují moderní překlad \"Chůze\", \"Podzimních barev\" a \"Zimní procházky\" a poprvé v češtině uvedené eseje \"Přírodopis státu Massachusetts\", \"Výprava na horu Wachusett\", \"Sukcese lesních stromů\" a \"Divoká jablka\". Autorem překladu je Jan Hokeš, který za něj byl Obcí překladatelů oceněn \"Prémií Tomáše Hrácha\".\n\n"}
{"id": "604909", "url": "https://cs.wikipedia.org/wiki?curid=604909", "title": "Kostel svatého Gotharda (Praha)", "text": "Kostel svatého Gotharda (Praha)\n\nKostel svatého Gotharda v Praze 6-Bubenči je římskokatolický kostel, klasicistní stavba na barokních základech. Stojí na Krupkově náměstí.\n\nAčkoli o první sakrální stavbě na území vsi Ovence (dnešní Bubenče) není známo nic bližšího, zasvěcení bubenečského kostela svatému Gothardovi je poměrně silným důkazem toho, že to bylo poměrně brzy, jelikož úctu k tomuto světci do našich zemí přinesli benediktinští mniši z Niederaltaichu, kde byl Gothard opatem. Benediktini kteří tvořili první osídlení nedalekého Břevnovského kláštera, založeného v roce 993, a kromě jiných založili roku 999 také klášter na Ostrově u Davle. Je tedy velmi pravděpodobné, že zde (možná na místě dnešního kostela) stávala prostá kaplička, u níž se ovenečtí modlili. Jde pouze o dohady bez historického podkladu, jisté však je, že kdesi nedaleko dnešního Krupkova náměstí stával dvůr, kde se ve 12. století narodil a vyrůstal blahoslavený Hroznata, pozdější opat premonstrátského kláštera v Teplé.\n\nPrvní zmínky o existenci kostela jsou již z roku 1313, kdy byl zdejším farářem jakýsi kněz Vlk.\n\nI když byl bubenečský kostel jednoznačně farním již počátkem 14. století, historické listiny jej jako farní poprvé zmiňují roku 1352. Jeho podobu se nezachovala, nicméně lze s jistotou tvrdit, že šlo o románskou stavbu (snad rotundu), podobnou ostatním, které se nacházely v tehdejším okolí Prahy.\n\nNevýhodou obce Ovenec se velmi záhy stala její geografická poloha: na cestě od řeky k Pražskému hradu se musely přes obec, která navíc ležela hned u královské obory, skýtající dostatečné množství zásoby dřeva i zvěře, přesouvat všechna vojska táhnoucí na Prahu. Není proto divu, že obec často pustla v důsledku válečných škod a zdejší katolická farnost postupně ztrácela na významu.\n\nKdyž si ovenecký kostel navíc vybrali husité jako svůj svatostánek, v němž se konaly bohoslužby pod obojí (jelikož Ovenec nebyl součástí Prahy, nevztahoval se na něj papežský interdikt z roku 1415), vyvolala místní obec nelibost u katolické vrchnosti. V květnu 1420 se u ovenecké obory utkal Jan Žižka z Trocnova s oddíly Jana z Michalovic a po vítězství husitů Žižkovi lidé zcela vypálili většinu stavení a kostel zcela vyplenili. Farnost zanikla a kostel byl nepoužitelný, a tak v roce 1421 byla bubenečská farnost sv. Gotharda úředně zrušena a kostel zpustl úplně.  \n\nKe konci 17. století se kostel sv. Gotharda (v původní, nedochované podobě) už opět používal, jistou dobu jej spravoval hlavní pražský farář od Matky Boží před Týnem. Dokládá to zápis v bubenečské matrice (dnes ztracené) z roku 1685 o pohřbu vedeném z bubenečského kostela. Libocký kostel, odkud byla svatogothardská farnost po nějaký čas spravována, byl opraven a administrace tamní fary obnovena až roku 1702. Zasloužil se o to nejvyšší purkrabí Českého království, hrabě Adolf Vratislav ze Šternberka.\n\nTéhož roku se osada v Ovenci stala filiální při libocké farnosti i s kostelem sv. Gotharda. Tento stav však trval pouze do roku 1738.\n\nHusitské války zasáhly do historie farnosti a na více jak tři století se farní život zastavil. Zdejší lokalitou procházela četná vojska, obléhající Prahu, takže k plenění došlo jak během třicetileté války, tak i v letech 1741 a 1742.\n\nBubenečská farnost byla tenkrát přifařena k farnosti libocké a později k Bohnicím. Farnost u zbytků starého kostela byla obnovena v roce 1786 a záhy vznikla iniciativa pro výstavbu nového kostela s původním zasvěcením sv. Gothardu.\n\nHistorie současné barokní budovy kostela sv. Gotharda v Bubenči začala v roce 1800. Iniciátorem zbourání starého a výstavby nového chrámu byl pravděpodobně hrabě František Kager ze Štampachu, tehdejší nejvyšší purkrabí Českého království. Ten vyzval zemské stavy k vypracování nového plánu kostela, protože starý se jevil „těsný, tmavý a jen dřevěným stropem opatřený“. Zemské stavy ještě téhož roku předložily stavební plán státním úřadům ve Vídni. Těm se však nový návrh nelíbil pro nedostatečné rozměry a požadovaly jeho rozšíření alespoň na kapacitu poloviny obyvatel tehdejší bubenečské osady, což činilo 537 duší. Dále Vídeň kritizovala nízký rozpočet, za jaký údajně nelze vystavět dostatečně uctivý svatostánek. A tak byl rozpočet navýšen o 878 zlatých a dosáhl celkově téměř 6000 zlatých.\n\nKdyž byl sebrán dostatek peněz a císařské stavební úřady ve Vídni souhlasily se stavbou nového kostela, došlo v dubnu 1801 ke stržení staré stavby a již 4. května téhož roku byl slavnostně posvěcen základní kámen nového kostela. Stavba pokračovala velmi rychle. Podle dochovaných stavebních deníků vedl vlastní stavbu jakýsi mistr zednický z Podbaby jménem Matěj Šmaha, nebyl však nalezen původní plán stavby s podpisem architekta či projektanta. Na neděli 18. října 1801 byla svolána velká slavnost a do Bubenče na kočáru přijel pomocný pražský biskup (sufragán) Václav Leopold Chlumčanský z Přestavlk (1749–1830), jenž nový kostel vysvětil. Patronem kostela i nadále zůstal svatý Gotthard, biskup z Hildesheimu.\n\nKostel svatého Gotharda v Bubenči je církevní stavba menších rozměru, vystavěná v klasicistním stylu. Jedná se o jedinou sakrální stavbu tohoto druhu na území Prahy. V sousedství kostela stojí bývalá škola a bývalá radnice (nyní obchodní akademie). V bezprostřední blízkosti se nachází hospoda Na Slamníku.\n\nNa barokních základech se starší hranolovou věží stojí jednolodní sálový kostel v klasicistním slohu; architekt není doložen, jen stavitel či polír Matěj Šmaha. Vnitřní zařízení pochází z řezbářské dílny Ignáce Michaela Platzera. Obraz světce na hlavním oltáři vytvořila vídeňská malířka B. Kraftová. Z původního zařízení se dochoval ještě obraz z oltáře sv. Jana Nepomuckého. Nepříliš vhodné místo s nestabilním podložím způsobilo, že stavba byla už v letech 1809-1810 opravována a také upravena Josefem Zobelem. K dalším úpravám došlo v roce 1861. V roce 1870 byly ve věži osazeny hodiny, které financoval významný českých stavitel, rytíř Vojtěch Lanna.\n\nOd doby vzniku románského kostela se okolo něj rozkládal hřbitov. Po přestavbě kostela roku 1801 se prostor pro hřbitov zmenšil a byl proto založen nový hřbitov Na Skalce a po zrušení tohoto pak hřbitov Na Struhách. Kromě části původní hřbitovní zdi se ze hřbitova u kostela nic nedochovalo.\n\n\n"}
{"id": "604913", "url": "https://cs.wikipedia.org/wiki?curid=604913", "title": "Algebraická topologie", "text": "Algebraická topologie\n\nAlgebraická topologie je matematická věda, která využívá prostředky abstraktní algebry k studiu topologických prostorů. Součástí je popis homotopických invariantů topologických prostorů a jejich klasifikace.\n\n\n"}
{"id": "604936", "url": "https://cs.wikipedia.org/wiki?curid=604936", "title": "František Vrbka", "text": "František Vrbka\n\nFrantišek Vrbka (15. července 1924, Bystřice nad Pernštejnem – asi 23. března 1943, Praha) byl československý voják a příslušník výsadku Bronse.\n\nNarodil se 15. července 1924 v Bystřici nad Pernštejnem. Otec František byl ředitelem Berního úřadu, matka Libuše, za svobodna Myslíková byla v domácnosti. Měl jednu sestru. \n\nV Bystřici n./ P. absolvoval obecnou školu a dva roky školy měšťanské. Poté nastoupil na reálné gymnázium v Novém Městě na Moravě, ve studiích pokračoval po přestěhování se v roce 1939 v Prostějově, ale školu nedokončil, protože se rozhodl emigrovat.\n\nPo okupaci se pokusil přejít v prosinci 1939 hranice na Slovensko, byl však zadržen a vrácen zpět. Podařilo se mu to až v lednu 1940. Přes slovensko-maďarskou hranici přecházel celkem pětkrát (čtyřikrát byl Maďary zadržen, krátce vězněn a poté vrácen na Slovensko). Po úspěšném pokusu se přes Maďarsko, Jugoslávii, Řecko a Turecko dostal do Francie. Po prezentaci byl 8. května 1940 zařazen k dělostřelectvu. Bojů o Francii se nezúčastnil. \n\n7. července 1940, po příjezdu do Anglie byl znovu zařazen k dělostřelectvu. Absolvoval exilovou Československou státní střední školu ve Whitchurchi a 30. května 1941 úspěšně odmaturoval. Na podzim absolvoval poddůstojnickou školu. V dubnu 1942 dokončil důstojnickou školu. Od srpna 1942 zahájil výcvik v kurzech pro zvláštní úkoly. Do 15. února 1943 absolvoval střelecký a konspirační kurz, parakurz, dále potom zdokonalovací kurzy v konspiraci a střelectví a kurz šifrovací. 1. února 1943 byl povýšen na četaře aspiranta. Po ukončení výcviku byl zařazen do paravýsadku Bronse.\n\nV noci ze 14. na 15. března roku 1943 byla v oblasti Mnichova sestřelena dvě letadla se členy paraskupin IRIDIUM a BRONSE, zahynulo celkem sedum československých parašutistů. Na letiště Tempford se vrátil pouze třetí letoun se skupinou MERCURY. \nVrbka byl jediný, kdo pád letounu přežil. Těžce zraněného ho, po identifikaci Čurdou a Srazilem, převezli do lazaretu SS v Praze-Podolí, kde přes veškerou péči, která mu jako důležitému zajatci byla poskytnuta, zemřel 23. března 1943 ve večerních hodinách, aniž cokoliv při pokusech o výslech prozradil. Pochován byl do hromadného hrobu v Praze-Ďáblicích.\n\nPamětní deska s jeho jménem byla umístěna na památníku postaveném skauty v Bystřici pod Hostýnem a dále na Základní škole v Prostějově a také v prostorách prostějovské radnice.\n\nV prosinci 1945 byl in memoriam povýšen do hodnosti poručíka dělostřelectva.\n\n\n"}
{"id": "604937", "url": "https://cs.wikipedia.org/wiki?curid=604937", "title": "Antonín Kubec", "text": "Antonín Kubec\n\nAntonín Kubec (21. března 1911, Lukavec – 15. března 1943, Mnichov (okolí)) byl československý voják a příslušník výsadku Bronse.\n\nNarodil se 21. března 1911 v Lukavci u Lovosic. Otec Jan byl stavebním dělníkem, matka Anna, rozená Kubová byla v domácnosti. V Lukavci začal chodit na obecnou školu, kterou dokončil v Kaňku, kam se rodina přestěhovala. V Kutné Hoře a Čáslavi se vyučil řezníkem, v Čáslavi také získal zaměstnání.\n\nVojenskou službu nastoupil v Terezíně u dělostřeleckého pluku 1. října 1931. Absolvoval poddůstojnickou školu a v dubnu 1933 již v hodnosti desátníka byla schválena žádost o vykonání dobrovolné služby jako délesloužící poddůstojník. 2. října ale z této služby na vlastní žádost odešel.\n\nRok pracoval jako řezník a poté na podzim 1934 vstoupil do Francouzské cizinecké legie.\n\nZe závazku v Cizinecké legii byl vyvázán v roce 1940, kdy nastoupil k československému vojsku tvořícímu se ve Francii a byl zařazen ke 2. pěšímu pluku. 7. července 1940 byl z Francie evakuován do Anglie. Zařazen byl do spojovací čety u pěšího praporu. V létě 1941 byl na vlastní žádost zařazen do výcviku pro zvláštní úkoly. Od 25. října do 28. listopadu 1941 prodělal základní výcvik a parakurz, od 1. března do konce srpna 1942 prošel radiotelegrafickým výcvikem, opakovacím parakurzem a praxí na československé Vojenské radiové ústředně (VRÚ).\n\n24. prosince 1942 byl povýšen na četaře. Počátkem ledna 1943 byl zařazen jako spojař do paravýsadku Bronse. V polovině února ještě prodělal pokračovací výcvik v radiotelegrafii a opakovací kurz ve střelbě.\n\n14. března 1943 byl spolu s ostatními příslušníky výsadku vyslán do akce. Jejich letadlo bylo již 15. března při návratu z nezdařeného výsadku z prostoru nad protektorátem zasaženo nedaleko Mnichova protileteckou palbou. Zahynul v jeho troskách. Pohřben byl téhož dne v Perlacherském lese.\n\n1. prosince 1945 byl jmenován podporučíkem dělostřelectva (s pořadím od 1. října 1945) a zároveň poručíkem dělostřelectva in memoriam.\n\n\n"}
{"id": "604942", "url": "https://cs.wikipedia.org/wiki?curid=604942", "title": "Zemětřesení na Sumatře 2009", "text": "Zemětřesení na Sumatře 2009\n\nZemětřesení na Sumatře 2009 bylo katastrofické zemětřesení o síle 7,6 M s epicentrem přibližně 45 km od Padangu na Sumatře. Zemětřesení proběhlo v 10:16:10 UTC 30. září 2009. Hypocentrum zemětřesení se nacházelo v hloubce asi 87 km. Vláda ohlásila celkem 1115 obětí a skoro 3000 zraněných. Kromě toho bylo vážně poškozeno okolo 135 000 domů a dalších 140 000 bylo poškozeno lehce. 250 000 rodin tedy asi 1,25 milionu lidí přišlo o střechu nad hlavou.\n"}
{"id": "604944", "url": "https://cs.wikipedia.org/wiki?curid=604944", "title": "Nachal Mejcar", "text": "Nachal Mejcar\n\nNachal Mejcar (: נחל מיצר) je vodní tok o délce 9 km a přírodní rezervace v Izraeli, respektive na Golanských výšinách okupovaných Izraelem od roku 1967.\n\nPramení poblíž vesnice Mejcar, na náhorní planině v jižní části Golanských výšin. Směřuje pak k západu a pak k jihu, přičemž se rychle zařezává do podloží a vytváří úzké údolí. Na jeho toku se nachází několik vodopádů aktivních během období dešťů. Nejvyšší z nich má výšku 9 metrů. Část údolí je součástí přírodní rezervace Mejcar. Ta je přístupná jen po konzultaci. Nachází se totiž nedaleko hraničního pásma, které odděluje Golanské výšiny a Jordánsko. Nachal Mejcar ústí do řeky Jarmuk nedaleko od lázeňského a archeologického komplexu Chamat Gader.\n\n"}
{"id": "604951", "url": "https://cs.wikipedia.org/wiki?curid=604951", "title": "Pašeráctví", "text": "Pašeráctví\n\nPašeráctví nebo pašování je utajovaná přeprava zboží nebo osob přes státní hranice či jiná střežená místa (například do budovy vězení) porušující zákony dané země. Nedovolená přeprava zboží přes státní hranici se také označuje jako podloudnictví a stát ji obvykle stíhá jako trestný čin. Pašování často souvisí s ilegálním obchodem nebo i další trestnou činností. Mezi motivace k pašeráctví patří neplacení celních poplatků, ilegální obchod, přeprava kradených předmětů, drogy, alkohol, ilegální imigrace, daňové úniky, pašování věcí k vězňům atd. Pašeráctví je prováděno většinou za účelem hmotného zisku nebo jiného osobního prospěchu.\n\nK pašeráctví dochází tehdy, když se vytvoří nerovnováha trhu, zdanění či životní úrovně či zákonů v hraničních zemích. Požadavky společnosti na zakázané či levnější zboží, služby nebo svobody vedou k pašeráctví. Mezi nejběžnější lze zařadit cigarety a alkohol. Pašerák se vystavuje hrozbě civilních a kriminálních trestů, pokud by byl chycen. Další zisky s pašeráctví pocházejí z úniku na dani, kdy např. pašerák nakoupí zboží ve státě s nízkou daní a propašuje ho do státu s daní vyšší, kde by mohlo být prodáno za mnohem vyšší cenu.\n\nS ohledem na překročení hranic lze rozlišovat různé druhy přepravy pašovaného zboží, může být ukryto jen v zavazadle, ale třeba také v tělesných dutinách. Pašerák může být černý pasažér nebo cestovat na falešný pas, a to jak letadly, vlaky, automobily, tak na lodích (zejména v Mexickém zálivu). Může také pašované zboží přepravovat např. pomocí plovoucích kontejnerů přes hranici proudem pohraniční řeky. Využívají se různé pašerácké cesty a stezky, pašerácké tunely apod.\n\nV českém právu bylo \"podloudnictví\" naposledy výslovně definováno v celním zákoně č. 114/1927 Sb., který platil až do roku 1954. Podle jeho § 129 a 130 šlo o úmyslnou přepravu zboží přes celní hranici, jehož vývoz, dovoz i jen průvoz přes území státu byl zakázán, stejně jako uvádění takového zboží do volného oběhu, případně zkrácení cla zatajením či nedodáním zboží celnímu úřadu. Za podloudnictví mohla být uložena pokuta, jejíž výše se odvíjela od ceny zboží či od zkráceného cla, a propadnutí zboží. V závažnějších případech, např. pokud šlo o recidivu, pokud bylo spácháno ve větším rozsahu nebo se zbraní, hrozil podle § 131 trest odnětí svobody až na jeden rok.\n\nTrestní zákoník z roku 2009 trestný čin podloudnictví nezná, nicméně obsahuje podobné skutkové podstaty, např.:\n\n"}
{"id": "604955", "url": "https://cs.wikipedia.org/wiki?curid=604955", "title": "Nachal Gilabon", "text": "Nachal Gilabon\n\nNachal Gilabon ( נחל גילבון, : \"Wadi al-Džalabun\") je vodní tok o délce 17 km a přírodní rezervace v Izraeli, respektive na Golanských výšinách okupovaných Izraelem od roku 1967.\n\nZačíná v centrální části Golanských výšin, na náhorní planině západně od vesnice Ortal. Směřuje pak k západu, zpočátku mělkým údolím skrz plochou krajinu. Na dolním toku Nachal Gilabon ze severu míjí vesnici Kidmat Cvi a postupně se zařezává do podloží, čímž vytváří úzké údolí, jež směřuje stále k západu. Nachází se v něm několik vodopádů. Tato část údolí je součástí přírodní rezervace Gilabon. Pak ústí do řeky Jordán, již v mezinárodně uznávaných hranicích Izraele.\n\nArabský název tohoto toku odkazuje na arabskou vesnici \"Džalabina\", jež stávala do roku 1967 nedaleko jeho dolního úseku. Podél Nachal Gilabon byly odkryty pozůstatky osídlení ze starověku (dolmeny z 3. tisíciletím před naším letopočtem nebo židovské osídlení z doby Mišny a Talmudu). Do roku 1967 tu také byly vojenské objekty syrské armády, jež odtud kontrolovala údolí řeky Jordán.\n\n"}
{"id": "604963", "url": "https://cs.wikipedia.org/wiki?curid=604963", "title": "Nachal Šuach", "text": "Nachal Šuach\n\nNachal Šuach (: נחל שוח) je vodní tok v Izraeli, respektive na Golanských výšinách okupovaných Izraelem od roku 1967.\n\nZačíná ve východní části Golanských výšin, na západním úbočí hor Har Bental a Har Avital. Směřuje pak k jihozápadu, zpočátku mělkým údolím skrz plochou krajinu. Na dolním toku se zařezává do podloží, čímž vytváří úzké údolí, jež směřuje stále k západu. Část údolí je součástí přírodní rezervace o ploše 1100 dunamů (1,1 kilometru čtverečního). Pak ústí do řeky Jordán, již v mezinárodně uznávaných hranicích Izraele, nedaleko obce Jesud ha-Ma'ala.\n\n"}
{"id": "604965", "url": "https://cs.wikipedia.org/wiki?curid=604965", "title": "Nachal Chamdal", "text": "Nachal Chamdal\n\nNachal Chamdal (: נחל חמדל) je vodní tok v Izraeli, respektive na Golanských výšinách okupovaných Izraelem od roku 1967.\n\nZačíná v centrální části Golanských výšin, nedaleko vesnice Ša'al. Směřuje pak k západu, zpočátku mělkým údolím skrz plochou krajinu. Na dolním toku se zařezává do podloží, čímž vytváří úzké údolí, jež směřuje stále k západu. Část údolí je součástí přírodní rezervace o ploše 1500 dunamů (1,5 kilometru čtverečního). Nacházejí se tu vodopády, které jsou aktivní v zimě, během období dešťů. Pak ústí do řeky Jordán, již v mezinárodně uznávaných hranicích Izraele, jižně od obce Gonen.\n\n"}
{"id": "604968", "url": "https://cs.wikipedia.org/wiki?curid=604968", "title": "Nachal Guvta", "text": "Nachal Guvta\n\nNachal Guvta (: נחל גובתה, : وادي الحشبى, \"Wadi al-Chašbi\") je vodní tok v Izraeli, respektive na Golanských výšinách okupovaných Izraelem od roku 1967.\n\nZačíná v severní části Golanských výšin, kde pramení na západních svazích masivu Hermon v nadmořské výšce cca 2000 metrů. Jde o tok, který má nestálý vodní režim s výrazným průtokem v období dešťů a tání sněhu na hoře Hermon. Stéká pak po svazích Hermonu směrem k jihozápadu, západně od města Madždal Šams. U vesnice Neve Ativ se stáčí k západu, míjí pevnost Nimrod a areál Banias. Zde ústí u vesnice Snir do toku Nachal Chermon, který jeho vody odvádí do řeky Jordán.\n\n"}
{"id": "604969", "url": "https://cs.wikipedia.org/wiki?curid=604969", "title": "Vopli", "text": "Vopli\n\nVopli Vidopliassova nebo VV ( ) je velmi populární ukrajinská rocková kapela. Byla založena v roce 1986 v Kyjevě, Ukrajinská SSR. Skupina působí v hudebních stylech hard-rock, folk, lidové a vlastenecké písně, punk, heavy metal. V 1991-1996 kapela působila ve Francii. Frontman skupiny Oleh Skrypka koncertuje také ve stylu jazz a elektronická hudba a produkoval několik sólových alb. Stal se zakladatelem řady festivalů alternativní hudby, zejména Krajina Mrij a Rock-Sič.\n\n\n\n\n"}
{"id": "604972", "url": "https://cs.wikipedia.org/wiki?curid=604972", "title": "Petronell (zámek)", "text": "Petronell (zámek)\n\nZámek Petronell (také \"Zámek Traun\") je zámek v městyse Petronell-Carnuntum v okrese Bruck an der Leitha v rakouské spolkové zemi Dolní Rakousy.\n\nStředověký vodní zámek (neznámého vzhledu) Petronell postavil v letech 1660 až 1667 Domenico Carlone (asi 1615–1679) čtyřkřídlový zámek pro rodinu Abensperg-Traun ve stylu raného baroka.\n\nPodivnou stavbou byla pevnost z Magistri Comacini italských rukou bratry Ambrosius (asi 1614–1682) a Giorgio Regondi (1616–1681), kameničtí mistři z císařského kamenolomu, kteří dostali velké zakázky. Císařský kámen byl použitý pro vnější schodiště, \"dva sloupy nesoucí věž\", okenní ostění, balustrádu, … Nakonec kámen pro hlavní průčelí. Zde pracovali štukatéři Giovanni Castello a Giovanni Piazolli, malíř fresek Carpoforo Tencalla (1623–1685), polír Marcello Ceresola. Thadeo Piro, pro malby a nátěry dveří v sala terrena, stavitel Carlo Canevall vedl stavbu až do konce.\n\nV roce 1683 zámek podlehl při požáru založeném Turky, ale po roce 1690 za Ottu Ehrenreicha I. z Abensperg a Traunu (1644–1715) byl zámek opět vybudován. Částečně zničené fresky restauroval „Johann Bernhard von Weilern“.\n\nV letech 1830 až 1850 bylo nově provedeno vnější průčelí a také, ale menší dvorní průčelí. Vnitřní prostory byly změněny a velká část oken byla v letech 1830–1850 změněna a vyměněna.\n\nZámek byl po 17 generací v rodinném majetku a v roce 2006 byl prodán soukromému investorovi.\n\nZámek je třípatrová budova kolem velkého dvora s vnějším schodištěm, v rozích jsou osmiúhelníkové věžemi. Do nádvoří zámku se vstupuje po zděném mostu, přes barokní kamenný portál. Vnější schodiště (mezi hodinami ve věži s kuželovou střechou). Ze schodiště je přístup do velké slavnostní síně (360 metrů čtverečních). Mezi zvláštní památky patří zejména fresková výzdoba síně, sala terrena, zlatá síň předků a lovecký pokoj.\n\nNyní je zámek vysokým nákladem opraven a má se stát turisticky navštěvovaným místem. Prohlídka však po dobu stavebních prací není nyní možná, stane se tak po roce 2010.\n\nZámek byl v devadesátých letech vyhledávanou kulisou pro filmy jako \"Kateřina Veliká\" a \"Tři mušketýři\". Také zde byl natáčen Korunní princ Rudolf (1858–1889) a Omar Sharif (1932–2015) a Klaus Maria Brandauer (* 1944).\n\n\n"}
{"id": "604973", "url": "https://cs.wikipedia.org/wiki?curid=604973", "title": "Galidie Durrellova", "text": "Galidie Durrellova\n\nGalidie Durrellova (: \"Salanoia durrelli\") je masožravý savec původem z Madagaskaru. Poprvé byl spatřen v roce 2004 v okolí největšího madagaskarského jezera Alaotra, o rok později byl nalezený mrtvý jedinec prozkoumán londýnským Přírodopisným muzeem a v roce 2010 byla galidie Durrellova prohlášena novým živočišným druhem.\nVelikostí odpovídá zhruba kočce domácí, váží přibližně půl kilogramu a jejím nejbližším příbuzným je galidie hnědoocasá (\"Salanoia concolor\"). Má jít o prvního nově objeveného masožravého savce za 24 let, který zároveň patří mezi nejohroženější živočišné druhy.\n\nJedná se o endemitní druh, jehož areál je limitován na mokřiny při jezeru Alaotra na centrálním Madagaskaru. Jeho habitat je zároveň ohrožován invazními druhy, extenzivním způsobem zemědělství, apod. Je pojmenován na počest britského spisovatele, zoologa a popularizátora ochrany přírody Geralda Durrella.\n"}
{"id": "604975", "url": "https://cs.wikipedia.org/wiki?curid=604975", "title": "Vološka", "text": "Vološka\n\nVološka nebo Voložka ( , ) je řeka v Archangelské oblasti v Rusku. Je dlouhá 260 km. Plocha povodí měří 7100 km².\n\nTok řeky je peřejnatý. Ústí zprava do Oněgy.\n\nZdrojem vody jsou sněhové a dešťové srážky. Průměrný roční průtok vody u sídla Toropovskaja činí 71,7 m³/s. Zamrzá v polovině listopadu a rozmrzá na konci dubna.\n\nJe splavná pro vodáky.\n"}
{"id": "604983", "url": "https://cs.wikipedia.org/wiki?curid=604983", "title": "Édouard Pailleron", "text": "Édouard Pailleron\n\nÉdouard Jules Henri Pailleron (7. září 1834, Paříž – 19. dubna 1899, Paříž) byl francouzský básník a dramatik.\n\nNarodil se v Paříži, vystudoval na advokáta, ale po obhájení jediného případu vstoupil do prvního dračího pluku, kde sloužil dva roky. S hercem J.-A. Beaucém cestoval nějaký čas po severní Africe a brzy po svém návratu do Paříže roku 1860 uvedl sbírku satir \"Les Parasites\" a jednoaktovku \"Le Parasite\", která se hrála v divadle divadle Odéon. V roce 1892 se oženil s dcerou Françoise Buloze a tak získal podíl na vlastnictví \"Revue des deux mondes\".\n\nV roce 1862 uvedl představení \"Les Faux ménages\", čtyřaktovou komedii o směšně dojemné oddanosti Magdaleny. V roce 1879 uvedl \"L'Étincelle\", skvělou jednoaktovou komedii, která mu zaručila další úspěch a v roce 1881 Pailleron uvedl \"Le Monde où l'on s'amuse\", jedno z nejnápadněji úspěšných děl tohoto období. Tato hra se vysmívá současné konzervativní společnosti, a je plná zjevných narážek na dobře známé osobnosti. Žádná z jeho následujících prací neměla takový ohlas. V roce 1882 byl Pailleron zvolen do Académie française.\n\nVe Francii je Pailleronovo jméno známé ve smutné souvislosti s tragédií ze sedmdesátých let, kdy byla po něm pojmenována škola v Paříži, která podlehla požáru 6. února 1973. V ohni zemřelo 21 dětí.\n\n\n"}
{"id": "604988", "url": "https://cs.wikipedia.org/wiki?curid=604988", "title": "Velká pardubická 2000", "text": "Velká pardubická 2000\n\nVelká pardubická 2000 byla 110. ročníkem tohoto dostihu. Konala se 8. října na pardubickém dostihovém závodišti. Vítězem se stal potřetí v řadě dvanáctiletý Peruán s žokejem Zdeňkem Matysíkem. Čas vítěze byl 9:29,00 minuty. Na druhém místě se ztrátou jedné a čtvrt délky (cca 4 metry) dojel Belovodsk a třetí byla se ztrátou dalších třinácti délek Czanka. \n\nDo dostihu startovalo 15 koní. Na obávaném Velkém Taxisově příkopu neupadl nikdo, na Malých zahrádkách skončil jediný zahraniční účastník Celtic Giant.\n\nHlavním sponzorem byla Česká pojišťovna a běželo se o celkovou částku 3 600 000 Kč.\n\n"}
{"id": "604990", "url": "https://cs.wikipedia.org/wiki?curid=604990", "title": "Parsifal", "text": "Parsifal\n\nParsifal je opera Richarda Wagnera z roku 1882. Opera má tři jednání a čerpá ze středověkých legend o Svatém grálu. Premiéra \"Parsifala\", Wagnerova posledního díla, se uskutečnila 26. července 1882 ve Festivalovém divadle v Bayreuthu v rámci druhých Hudebních slavností v Bayreuthu. O několik měsíců později Wagner zemřel.\n\nRichard Wagner byl středověkými básněmi a především legendou o Svatém grálu fascinován. Už v jednom ze svých prvních velkých děl \"Tannhäuser\", který měl premiéru v roce 1845, uplatnil dílo Wolframa von Eschenbach. O pět let později měl premiéru \"Lohengrin\", příběh rytíře, který přichází z Hradu Grálu, aby bojoval za pravdu. Legenda o Grálu neopustila Richarda Wagnera ani po dokončení \"Lohengrina\". Právě prostřednictvím Lohengrina se již delší dobu připravoval na vrcholné dílo své tvorby. Je jím \"Parsifal\", novodobé ztvárnění pověsti o Grálu, v němž se úzce pojí myšlenka Grálu s jedním z největších zjevení křesťanské víry. Wagnerovi se dostalo rozhodující inspirace pro \"Parsifala\" ráno na Velký pátek roku 1857 – alespoň tak o tom sám Wagner hovořil. Tehdy se pod silným dojmem okamžiku zrodila slavnostní melodie, která byla později do monumentální opery zakomponována jako „Kouzlo Velkého pátku“. Osnova opery však byla dokončena až v roce 1865. Teprve o dvanáct roků později, 25. ledna 1877 se Richard Wagner zcela ponořil do práce na Parsifalovi. Výsledkem je jedinečné scénické dílo, které dokáže zaujmout svým příběhem i nepřekonatelným hudebním vyjádřením.\n\nRodina Richarda Wagnera po dobu trvání autorských práv k opeře (v té době trvajících 30 let od smrti autora, tj. od roku 1883) vyhradila její provozování Hudebním slavnostem v Bayreuthu. Proto byl \"Parsifal\" v českých zemích, stejně jako ve většině dalších zemín Evropy, uveden až bezprostředně po uplynutí autorskoprávní ochrany, totiž 1. ledna 1914. Téhož dne jej v Praze uvedlo v německém originále Nové německé divadlo a v českém překladu Národní divadlo. Protože mezi oběma ústavy platila dohoda, že německé divadlo má přednostní právo na premiéry německých oper, začalo představení v Novém německém divadle, pod taktovkou Alexandra von Zemlinského, již v 16 hodin, zatímco Národní divadlo začalo představení o hodinu později. V Novém německém divadle dosáhl do jednoho roku 12 repríz a hrál se v něm později sporadicky, avšak pravidelně, obvykle v době velikonočních svátků. Nově nastudován byl v letech 1919 a 1937, poslední představení se v něm konalo 28. září 1937. Po Praze jej uvedla též německá divadla v Brně (premiéra 8. dubna 1914, další nastudování roku 1932), Opavě (1925, 1926, 1935), Ostravě (1929) a Olomouci (1935). V Národním divadle byla první inscenace z roku 1914 stažena po 20 reprízách, jiná česká divadla \"Parsifala\" neuvedla. První poválečnou inscenaci \"Parsifala\" na českém území, tentokrát v původním německém znění, uvedlo opět Národní divadlo 19. března 2011.\n\nHlavním motivem opery Parsifal je selhání krále Grálu – Amforta, který podlehne úkladům čaroděje Klingsora. Amfortas je králem v hradu Grálu, kde se čas od času koná posvátná slavnost. Shromažďují se zde rytíři Grálu, aby byli přítomni „odhalení Grálu“, obřadu odhalení oltářní misky, nad kterou se ve vrcholném okamžiku slavnosti zjevuje bílá holubice jako živé ztělesnění Ducha Svatého. Do misky Grálu se přitom vlévá posvátná síla, zaplavuje síň hradu rudým světlem a všem zúčastněným přináší požehnání a občerstvení duše i těla. V opeře v těchto okamžicích zaznívají „nebeské hlasy“, které v hlubokém pohnutí děkují Stvořiteli za dar síly, seslaný lidem.\n\nTemnou postavou opery je čaroděj Klingsor, vládnoucí kouzelnému údolí se zahradami „květinových dívek“. Jejich úkolem je odvádět rytíře Grálu od jejich služby. Samotného Amforta svede Kundry, zvláštní rozpolcená postava, ovládaná Klingsorem. Klingsor přitom vezme Amfortovi posvátné kopí a zasadí mu do boku ránu, která se nehojí, krvácí a věčně pálí. Amfortas si je vědom svého selhání a přestože na něj ostatní rytíři Grálu naléhají, odmítá odhalovat Grál, protože se toho necítí hoden. Příliv posvátných sil všem chybí a tak rytíři Grálu stárnou a slábnou.\n\nV jedné z takových chvil, při posvátné slavnosti, zazní opět hlas z nebe – rytíři mají čekat na příchod čistého a nevědomého mladíka, který se prostřednictvím soucitu stane „vědoucím“ a bude novým králem Grálu.\n\nVzápětí přichází na scénu mládenec, který opustil svůj domov, protože zatoužil po rytířském způsobu života. V posvátném háji se setkává s rytíři Grálu. Jeden z nich ho pozve na hrad, ale mladíkovo chování neodpovídá jeho představě, a tak ho vyhání pryč. Tímto mladíkem je Parsifal, který musí znovu putovat po světě, aby dospěl k poznání své úlohy. Na konci své cesty přichází také do kouzelných Klingsorových zahrad. Čaroděj ho obklopí svůdnými „květinovými dívkami“ a pošle samotnou Kundry, aby jej svedla. V tom okamžiku ale Parsifal pochopí, proč Amfortas selhal a chce pomoci rytířům Grálu. Kundry volá na pomoc svého pána Klingsora, Parsifal však v boji Klingsora přemůže a odejme mu posvátné kopí. Na závěr učiní Parsifal rukou znamení kříže, načež se kouzelná Klingsorova říše rozpadá v trosky.\n\nPoblíž grálského hradu vede Gurnemanz, poustevnický život. V křoví nachází ztuhlou Kundry a snaží se udělat vše pro to, aby procitla. Kundry nyní touží po tom jen všemožně sloužit. Objevuje se cizí rytíř se zbraní. Je to Parsifal, který se sem po dlouhém bloudění konečně dostal. Gurnemanz příchozímu připomíná, že se nachází na posvátném  místě, kam se zbraněmi nechodí. Po chvíli však poznává koho má před sebou a poznává i svaté kopí. Parsifal vypráví o svém putování, které podstoupil, aby nalezl cestu. Gurnemanz mu pak zjevuje, co se mezitím odehrálo v jejich společenství. Amfortas, který touží po smrti, odmítl konat obřad Grálu, rytířstvo chřadne a Titurel zemřel. Gurnemanz Parsifalovi požehná a prohlásí ho králem. Jako první čin v úřadě Parsifal křtí Kundry. Ozvou se zvony, které ohlašují pohřební obřad za Titurela a Gurnemanz s Parsifalem a Kundry se  vydají ke hradu.   \n\nV hradním sále se shromáždí rytíři, kteří sem přinesli Grál a Titurelovo tělo. Shromáždění je přítomen i Amfortas. Když je požádán, aby odhalil Grál, to odmítá a žádá rytíře, aby ho usmrtili. Tu se objevuje Parsifal, provázen Gurnemanzem a Kundry, a dotkne se svatým kopím Amfortovy rány, která se zacelí. Pak se Parsifal ujme vykonání obřadu Grálu. Přítomní velebí zázrak nejvyšší spásy. Grál se rozzáří, z kupole sálu se snese bílá holubice a vznáší se Parsifalovi nad hlavou. Kundry, hledíc k němu, zvolna klesá bez ducha k zemi. Amfortas a Gurnemanz, klečíce, vzdávají hold Parsifalovi, který Grálem žehná rytířstvu.  \n\nOd dob Wolframa von Eschenbacha tak v díle Richarda Wagnera nalezla pověst o Grálu své nejživější „znovuzrození“. Působivost příběhu docílil Wagner právě díky nepopsatelně vznešené scénické hudbě, která je skutečným klenotem tohoto druhu umění.\n\n\n"}
{"id": "604992", "url": "https://cs.wikipedia.org/wiki?curid=604992", "title": "Důlní neštěstí Copiapó 2010", "text": "Důlní neštěstí Copiapó 2010\n\nDůlní neštěstí Copiapó 2010 bylo důlní neštěstí, k němuž došlo 5. srpna 2010, kdy se zhroutil zlatoměděný důl San José v regionu Atacama ve stejnojmenné poušti v Chile a uvěznil hluboko v podzemí celkem 33 horníků, kteří v zasypaném dole vydrželi \n\nDůl San José se nachází 30 kilometrů severozápadně od Copiapó na severu Chile. Horníci byli uvězněni přibližně 700 metrů hluboko a asi 5 km od vchodu do dolu. Již dříve měl důl problémy s nestabilitou, která vedla k několika nehodám, a dokonce k jednomu úmrtí.\n\nEvakuace prvního horníka, Florencio Avalose, byla zahájena dne 12. října 2010 ve 23:55 místního času (02:55 UTC). Na povrch se v záchranné kapsli dostal o 16 minut později, dne 13. října 2010 v 00:11 místního času (03:11 UTC). Ve 21:55 (CLDT) 13. října 2010 byl zachráněn poslední z horníků. Téměř všichni horníci byli v dobrém zdravotním stavu a u všech se očekává plné zotavení. Dva horníci trpí silikózou, z nich jeden má navíc zápal plic. Jiní horníci zase měli zubní infekce a problémy s rohovkou, přičemž dva ze zachráněných horníků prodělali okamžitou operaci v celkové anestezii s vážným abscesem kořene zubu.\n\nChile má dlouhou tradici v dolování, které se rozvíjelo v průběhu 20. století a udělalo ze země předního producenta mědi. Od roku 2000 v Chile ročně zemřelo při důlních neštěstích v průměru 34 horníků (nejvíce – 43 – zemřelo v roce 2008).\n\nDůl vlastní společnost Empresa Minera San Esteban, která má velmi špatnou pověst co se týče bezpečnosti a v počtu důlních neštěstí vůbec. V letech 2004 až 2010 bylo společnosti uděleno celkem 42 pokut za porušení bezpečnostních předpisů. Důl byl zavřen po nehodě v roce 2007. Pozůstalí zemřelých horníků žalovali vedení společnosti, ale v roce 2008 byl důl znovu otevřen, přestože jeho provozuschopnost byla stále v rámci šetření.\n\nChilští horníci nebo pracovníci v dolech na měď mají nejvyšší hornické platy v Jižní Americe. Neštěstí ve velkých dolech jsou velmi vzácná a bezpečností normy vysoké, např. ve společnosti Codelco, kterou vlastní stát, nebo další nadnárodní společnosti. Nicméně menší doly, jako je právě ten v San José, mají obecně nižší bezpečnostní normy.\n\nKe kolapsu došlo dne 5. srpna 2010 ve 14:00 (místního času), dle údajů majitele těžební společnosti Empresa Minera San Esteban. Záchranné úsilí začalo 6. srpna pod dohledem chilského ministra práce a sociálních věcí a náměstka chilského hornictví. Úřad ministerstva národní nouze ohlásil jména uvězněných 33 horníků, včetně vysloužilého chilského fotbalisty Franklina Lobos Ramíreze. Až na čtvrtého zachráněného Carlose Mamaniho, který je Bolivijec, byli horníci i záchranáři chilské národnosti.\n\nPři pádu se v oblasti dolu pohybovaly dvě skupiny horníků. Jedna z nich byla blíže vchodu a po zavalení se dostala bez incidentů na povrch. Druhá skupina s počtem 33 horníků však zůstala uvězněna hluboko v dole. Během kolapsu se navíc vytvořil oblak prachu, který dočasně oslepil několik horníků.\n\nHorníci se snažili vymanit z pasti útěkem přes větrací šachtu, ale chyběly zde bezpečnostní žebříky a hřídel se později stala nepoužitelnou kvůli stálým geologickým pohybům v dole. Společnosti bylo před incidentem přímo nařízeno instalovat bezpečnostní žebříky, aby mohl být obnoven provoz v dole, bohužel se tak nestalo.\n\nLuis Urzua, vedoucí směny horníků, zvážil obtížnost situace a usoudil, že jakákoliv záchranná operace bude velmi složitá, jestli vůbec možná. Všechny horníky shromáždil do bezpečné místnosti (útočiště) a začal organizovat plán pro zajištění zdrojů pro dlouhodobější přežití svých mužů.\n\nZáchranáři se pokusili obejít zasypaný hlavní vchod pomocí alternativních cest, ale každá cesta byla zablokovaná skálou nebo stálým pohybem hornin. Další sesuv nastal 7. srpna, kdy záchranáři použili těžkou techniku k proražení sesuvu, aby se mohli dostat do větrací šachty. Proto se rozhodli, z hrozby dalších sesuvů při pokračování ražení pomocí těžké techniky, přestat v ražení těchto tras.\n\nOdpovědnost za havárii a hledání ztracených horníků převzal prezident Sebastián Piñera, poté co se situace zhoršovala a narůstaly obavy hluboce soucitného obyvatelstva Chile. Už tak se na současnou vládu snášela ostrá kritika za vládní řešení bezpečnosti při zemětřeseních a tsunami.\n\nZa použití rotačních kladiv (příklepové vrtačky), jež byla schopna vrtat zhruba 15 cm široké vrty, byl vyvrtán vrt do pravděpodobného místa výskytu uvězněných horníků, na místě však nebyly zjištěny žádné stopy života.\n\n22. srpna v 7:15 (místního času) dosáhla další sonda na rampu v hloubce 688 m pod zemí, asi 20 m od místa, kde se měli horníci nacházet. Horníci, již byli pro tento okamžik vycvičeni, si připravili předepsané poznámky, které by pomocí vrtáku odeslali zpět na povrch. Dopisy a psaní přilepili lepící páskou právě na vrták. Když záchranáři vytáhli vrták v 15:17 (místního času), byli překvapeni, že horníci přežili déle, než kdokoliv předpokládal. Na kusu papíru bylo napsáno: „Estamos bien en el refugio los 33.“ (česky: „Jsme v pořádku v úkrytu, všech 33.“).\n\nO pár hodin později seslali záchranáři do vrtu kamery, aby navázali kontakt s horníky a pořídili první obrázky horníků z pasti v dole San José. Každý z horníků zhubl asi . Jediné, co mohli za 48 hodin sníst, byly dvě malé lžičky tuňáka, doušek mléka, sušenku a sousto broskve. Vodu získávali např. z chladičů vozidel. K dispozici měli přístřešek o velikosti 50 m² a asi 2 km chodeb, po kterých se dalo pohybovat.\n\n\n\n\nK horníkům vedly dvě trubice, přičemž byly zprvu používány pro doručování dodávek jídla a léků. 23. srpna byl z jedné z trubic navázán hlasový kontakt s horníky. Horníci ohlásili hned několik zdravotních problémů, ovšem dle hlavního lékaře záchranné operace měli podstatně menší zdravotní potíže, než se po 18 dnech uvěznění v 700 metrové hloubce, při vysokých teplotách a vlhkosti v dole čekalo. Materiál byl zasílán v 1,5 m dlouhé, modré kapsli, které se říkalo \"holubice\" (Palomas), přičemž cesta dolů k horníkům trvala hodiny.\n\nHorníkům byly poskytnuty:\n\n\nZáchranáři z obavy o duševní zdraví horníků váhali s informováním o začátku evakuace horníků z Dolu San José a to hlavně proto, že první plány odhadovaly evakuaci na několik měsíců, až někdy v období Vánoc. Horníci by tedy přišli o několik důležitých svátků, např. 200. chilské výročí, zásadní fotbalové zápasy a samozřejmě osobní výročí.\n\nPro zachování duševního zdraví, se rozhodli horníci rozdělit do tří základních skupin. První skupina se starala o Palomas (komunikace s povrchem, zásobování), druhá skupina se ujala bezpečnosti v dole (zabránit dalšímu pádu horniny) a třetí skupina se starala o zdravotní a duševní stav všech uvězněných horníků. Horníkům byly dopraveny i lampy, které simulovaly rozdíl mezi dnem a nocí. Psychologové se shodli, že musí být u horníků nezbytně nastolen pocit optimismu a motivace. Rozdělení do tří skupin bylo podle psychologů rozhodujícím řešením pro jejich velmi dobré duševní zdraví.\n\nHorník Yonni Barrios v důsledku toho, že prodělal dříve odbornou lékařskou přípravu, byl pověřen hlídat a starat se o zdraví všech horníků. Barrios očkoval většinu horníků proti tetanu a záškrtu. U mnoha horníků se projevily těžké problémy s kůží, kvůli vysokým teplotám a neustále vlhkosti. Horníci si museli stále sušit oblečení a rohože, na kterých spali. 24. září obdrželi zdravotní potřeby jako dlahy, zdravotnické balíčky, lékárničky a školící video první pomoci.\n\nMinistr zdravotnictví Jaime Mañalich uvedl, že situace se velmi podobá té, kterou zažívají kosmonauti celé měsíce ve vesmírné stanici.. 31. srpna poslalo USA do Chile speciální tým z NASA složený ze dvou lékařů, inženýra a psychologa.\n"}
{"id": "604995", "url": "https://cs.wikipedia.org/wiki?curid=604995", "title": "Inocenc", "text": "Inocenc\n\nInocenc (latinsky \"nevinný\") může znamenat:\n\n\n"}
{"id": "604999", "url": "https://cs.wikipedia.org/wiki?curid=604999", "title": "Majka", "text": "Majka\n\nMajka (\"Meloe\") je rod brouků řazených do čeledi majkovití (Meloidae), podčeledi Meloinae. Zahrnuje více než 150 druhů členěných do 16 podrodů. Dosahují velikosti 12–30 mm, chybí zadní křídla a krovky jsou redukované a na bázi jsou přes sebe překryty. Samci jsou menších rozměrů než samice a liší se také tykadly. Vyskytují se holarkticky, tzn. v severních oblastech severní polokoule, nejčastěji v evropské a asijské části, řidčeji i jinde.\n\nLarva majky v prvním instaru se nazývá triungulin a je parazitická – živí se vajíčky, pylem či medem v hnízdech včel. Některé druhy lákají samečky včel tak, že vylučují látku podobnou včelímu feromonu, tím upoutají pozornost samečka a přichytnou se na jeho tělo. Následně přelezou na samičku a díky tomu pronikají do hnízd.\n\nByly zahrnuty pouze druhy s českým jménem:\n\n\n"}
{"id": "605002", "url": "https://cs.wikipedia.org/wiki?curid=605002", "title": "Karel Kula", "text": "Karel Kula\n\nKarel Kula (* 10. srpna 1963, Český Těšín) je bývalý český fotbalový záložník a současný generální a sportovní ředitel FK Fotbal Třinec . Měří 181 cm. Jeho bratrem-dvojčetem je bývalý fotbalista Vlastimil Kula.\n\n\n\n"}
{"id": "605004", "url": "https://cs.wikipedia.org/wiki?curid=605004", "title": "Leon Kamin", "text": "Leon Kamin\n\nLeon Kamin (29. prosince 1927, Taunton, Massachusetts – 22. prosince 2017) byl americký marxistický židovský psycholog často vystupují jako host v masmédiích. Byl zastáncem minoritního názoru mezi odborníky o nulové dědičnosti inteligence a popírá též, že by rasové rozdíly v inteligenci měly hereditární základ.\n\nKamin se angažoval v marxistickém hnutí radikální vědy (\"radical science movement\"), spolu Dickem Lewontinem a Stevenem Rosem napsal v roce 1984 knihu Not in Our Genes.\n\n"}
{"id": "605006", "url": "https://cs.wikipedia.org/wiki?curid=605006", "title": "1. česká hokejová liga 2010/2011", "text": "1. česká hokejová liga 2010/2011\n\n1. česká hokejová liga v sezóně 2010/2011 byla 18. ročníkem samostatné druhé nejvyšší české soutěže v ledním hokeji. Z 2. české hokejové ligy do ní postoupily HC Stadion Litoměřice a IHC Komterm Písek.\n\nŠestnáctka účastníků se nejprve utkala dvoukolově každý s každým doma a venku (30 kol). Následně se týmy rozdělily na dvě skupiny na 1. až 8. a 9. až 16. tým. Ty spolu pak hrály mezi sebou každý s každým (14 kol). Základní část tak tedy měla 44 kol.\nDo play-off postoupilo 12 týmů, přičemž nejlepší 4 celky postoupily přímo do čtvrtfinále, ostatní hrály předkolo o zbylá 4 místa ve čtvrtfinále. Předkolo se hrálo na 3 vítězná utkání. Čtvrtfinále, semifinále a finále se hrálo na 4 vítězná utkání. Vítěz finále si vybojoval právo na účast v baráži o postup do extraligy, ve které se v sérii na 4 vítězné zápasy utkal s posledním týmem čtyřčlenné skupiny play-out extraligy (skupinu play out tvořily týmy, které se umístily po základní části extraligy na jedenácté až čtrnácté pozici).\n\nCelky, které skončily na 15. a 16. místě hrály se 3 vítězi 2. ligy baráž o 1. ligu .\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\n\n\n\n\n\n\n\n\n\n\n\n\n\n"}
{"id": "605012", "url": "https://cs.wikipedia.org/wiki?curid=605012", "title": "Nová alija", "text": "Nová alija\n\nNová alija (: עלייה חדשה, \"Alija chadaša\", doslova „nový výstup“ ve smyslu imigrace) byla liberální politická strana v britské mandátní Palestině, založena roku 1942 rakouskými a německými imigranty, kteří do mandátní Palestiny přišli během páté alije. Ve čtvrtém Shromáždění reprezentantů, zvoleném roku 1944, strana zastávala osmnáct mandátů (z celkového počtu 171), což z ní tvořilo třetí nejsilnější stranu, hned po Mapaji a Levicové frontě. Strana vydávala vlastní časopis s názvem \"Amudim\" (doslova „Strany“).\n\nV květnu 1948 se předseda strany Pinchas Rosen stal za Novou aliju členem izraelské prozatímní vlády. Koncem téhož roku se strana sloučila s několika dalšími liberálními stranami, včetně politické větve ha-Oved ha-Cijoni, a vytvořila Progresivní stranu.\n"}
{"id": "605015", "url": "https://cs.wikipedia.org/wiki?curid=605015", "title": "Ruská hokejová reprezentace do 20 let", "text": "Ruská hokejová reprezentace do 20 let\n\nRuská hokejová reprezentace do 20 let je výběrem nejlepších ruských hráčů ledního hokeje v této věkové kategorii. Od roku 1993 se účastní juniorského mistrovství světa, kde navazuje na tradici sovětské reprezentace. Samostatné Rusko čtyřikrát vybojovalo na šampionátu primát, osmkrát se umístilo druhé a osmkrát získalo bronz.\n\n1999 Jurij Gerasimov, Alexej Volkov – Michail Donika, Konstantin Gusev, Dmitrij Kokorev, Artem Marians, Maxim Maslenikov, Kiril Safronov, Vitalij Višněvskij – Maxim Afinogenov, Denis Arkipov, Maxim Balmočnych, Artum Chubarev, Jurij Dobriškin, Dmitrij Kirilenko, Roman Ljašenko, Andrej Nikitěnko, Alex Rjazancev, Petr Šastlivij, Denis Švidkij, Asergej Verenikin, Alexander Zevakin. Trenéři: Tygurov Gennadi a Valentin Gurejev\n\n2002 Sergej Mylnikov, Andrej Medveděv – Igor Kňjazev, Vladimir Sapožnikov, Vladimir Korsunov, Denis Grebeškov, Fjodor Tjutin, Maxim Kondratěv, Anton Volčenkov, Andrej Zabolotněv – Alexandr Suglobov, Sergej Soin, Alexandr Frolov, Jurij Trubačev, Alexandr Svitov, Alexandr Polušin, Igor Grigorenko, Stanislav Čistov, Ruslan Zajnulin, Alexandr Perežogin, Ivan Něprijajev, Andrej Taratuchin.Trenéři: Vladimir Pljuščev, Sergej Gersonskij a Nikolaj Tolstikov\n\n2003 Konstantin Barulin, Andrej Medveděv – Konstantin Kornějev, Denis Ejov, Denis Grebeškov, Fjodor Tjutin, Kirill Kolcov, Dimitrij Fachrutdinov, Maxim Kondratěv, Michail Ljubušin – Dmitrij Pestunov, Alexandr Ovečkin, Alexej Kajgorodov, Timofej Šiškanov, Nikolaj Žerděv, Jurij Trubačev, Andrej Taratuchin, Alexandr Polušin, Igor Grigorenko, Jevgenij Arťuchin, Alexandr Perežogin, Sergej Ančakov. Trenéři: Rafail Išmatov, Sergej Gersonskij a Valentin Gurejev\n\n2011 Dmitrij Šikin, Igor Bobkov – Nikita Zajcev, Nikita Pivcakin, Maxim Berezin, Georgij Berďjukov, Dmitrij Orlov, Jurij Juryčev, Maxim Ignatovič, Andrej Sergejev – Anton Burdasov, Semjon Valjujskij, Vladimir Tarasenko, Maxim Kicyn, Daniil Sobčenko, Arťjom Voronin, Nikita Dvurečenskij, Stanislav Bočarov, Sergej Kalinin, Jevgenij Kuzněcov, Artěmij Panarin, Denis Golubjev.Trenéři: Valerij Bragin, Jurij Novikov a Jevgenij Koreškov\n\n\n"}
{"id": "605020", "url": "https://cs.wikipedia.org/wiki?curid=605020", "title": "Seznam zápasů české fotbalové reprezentace 2011", "text": "Seznam zápasů české fotbalové reprezentace 2011\n\nV roce 2011 odehrála česká fotbalová reprezentace celkem 12 mezistátních zápasů, z toho 7 kvalifikačních o ME 2012 (5 kvalifikačních a 2 barážové), další 2 na turnaji Kirin Cup a 3 přátelské. Celková bilance byla 5 výher, 3 remízy a 4 prohry. Hlavním trenérem byl Michal Bílek.\n"}
{"id": "605025", "url": "https://cs.wikipedia.org/wiki?curid=605025", "title": "Jakub Dvorský", "text": "Jakub Dvorský\n\nJakub Dvorský (* 1978, Brno, Československo) je český výtvarník, kreslíř a tvůrce počítačových her. Na vývoji her se poprvé podílel už v letech 1994–1995 jako grafik u hry Dračí Historie, kterou vytvořila vývojářská skupina NoSense. Poté se podílel i na dalších projektech této skupiny, na hrách Katapult a . Tým se rozpadl v roce 1997. V letech 1997–2003 studoval na Vysoké škole uměleckoprůmyslové v Praze v ateliéru Filmové a televizní grafiky u prof. Jiřího Barty, kde absolvoval svou první hrou \"Samorost\". Po škole založil studio Amanita Design, které se specializuje na tvorbu počítačových her. Ty vznikají v programu Flash a daly by se charakterizovat jako logické 2D adventury s ploškovými animacemi. Do Amanita Design také odešla část již zmíněného týmu NoSense. Jeho nejznámější hry jsou \"Samorost 2\" a \"Machinarium\". Spolupracoval také na filmu režiséra Jana Svěráka \"Kuky se vrací\", za což byl nominován na Českého lva.\n\n\n\n"}
{"id": "605026", "url": "https://cs.wikipedia.org/wiki?curid=605026", "title": "Divoká karta", "text": "Divoká karta\n\nTermín divoká karta má původ v karetních hrách, postupně se však rozšířil do dalších oblastí. \n\nDivoká karta může znamenat:\n\n\n"}
{"id": "605048", "url": "https://cs.wikipedia.org/wiki?curid=605048", "title": "Progresivní strana (Izrael)", "text": "Progresivní strana (Izrael)\n\nProgresivní strana (: , \"Miflaga Progresivit\") byla liberálně-progresivní izraelská politická strana.\n\nVětšina zakladatelů Progresivní strany byli členové předstátních uskupení a stran Nová alija a ha-Oved ha-Cijoni. Nově vzniklá strana pak seskupovala převážně židovské imigranty ze střední Evropy. V prvních parlamentních volbách v roce 1949 získala pět poslaneckých mandátů, které si mezi sebe rozdělili Idov Kohen, Ješajahu Forder, Avraham Granot, Jic'har Harari a Pinchas Rosen. Následně se stala součástí koaliční vlády premiéra Davida Ben Guriona a podílela se na vládách jak v prvním, tak i v druhém Knesetu.\n\nV následujících volbách v roce 1951 získala o jeden poslanecký mandát a bezprostředně po voleb nebyla přizvána do vládní koalice. To se však změnilo během funkčního období Knesetu, kdy Progresivní strana nahradila religiózní strany Agudat Jisra'el a Poalej Agudat Jisra'el, které z vlády odešly v důsledku nesplněných náboženských požadavků. Strana se rovněž podílela i na následující vládě (celkem se během funkčního období tohoto Knesetu vystřídaly čtyři vlády), kterou vytvořil Moše Šaret po Ben Gurionově rezignaci. Ta nakonec padla v důsledku hlasování o důvěře vlády kvůli případu Rudolfa Kastnera, v němž hlasování odmítli zdržet Všeobecní sionisté. Do následující vlády již Šaret ani Všeobecné sionisty, ani Progresivní stranu nezařadil.\n\nPoslední vláda druhého Knesetu však neměla dlouhého trvání a ve volbách v roce 1955 se Progresivní strana dostala na počet mandátů získaný v prvních volbách – tedy 5. Zároveň se podílela na obou vládách (tj. v pořadí sedmé a osmé) vedených navrátivším Ben Gurionem. V následujících volbách v roce 1959 strana získala šest mandátů a Ben Gurion ji opět přizval do své koaliční vlády. Během funkčního období Knesetu se strana 8. května 1961 sloučila s Všeobecnými sionisty, čímž vznikl nový politický subjekt – Liberální strana. Ještě téhož roku padla vlády, když v důsledku Lavonovy aféry strany Cherut a Všeobecní sionisté vyvolali hlasování o důvěře vládě.\n\nVe volbách, které se konaly v srpnu 1961 se Liberální strana stala třetí nejsilnější stranou Knesetu, avšak nebyla přizvána do vlády. Během funkčního období se většina Liberální strany sloučila s Cherutem, čímž vzniklo uskupení Gachal (ze které se později stal Likud). Ne všichni poslanci Liberální strany však byli pro sloučení. Zastánci sloučení pocházeli převážně od Všeobecných sionistů, zatímco někdejší členové Progresivní strany se sloučením nesouhlasili. Svůj nesouhlas nakonec vyjádřili založením nové politické strany Nezávislí liberálové.\n\nStrana vydávala deník Zmanim.\n\n"}
{"id": "605049", "url": "https://cs.wikipedia.org/wiki?curid=605049", "title": "Kolumbijská plošina", "text": "Kolumbijská plošina\n\nKolumbijská plošina ( \"Columbia Plateau\") je geologický a geografický region v amerických státech Washington, Oregon a Idaho. Je to široká čedičová náhorní plošina mezi Kaskádovým pohořím a Skalnatými horami. Na sever od plošiny leží Fraserova tabule, na jihu leží Velká pánev. Rozloha plošiny je téměř 520 000 km². Průměrná nadmořská výška je 1 100 m, nejvyšší bod dosahuje 3 060 m. Reliéf plošiny je mírně zvlněný, místy z něho vystupují vrcholky hor. Řeky vyhloubily v lávovém podloží hluboká údolí, některé kaňony náleží k nejhlubším v Severní Americe. Většina krajiny je pokryta travinami. Jsou zde polopouště. Převážnou část plošiny odvodňuje řeka Snake River.\n\nV pozdním miocénu a pliocénu jeden z největších útvarů z čediče, který se kdy na světě objevil, zaplavil 160 tisíc km² Severozápadu dnešních Spojených států. V dalších milionech let se vylévala láva až vytvořila 1,8 kilometru tlustou vrstvu. Když se roztavená hornina dostávala na povrch, zemská kůra se přelévala do míst, které láva ponechala volné.\n\nPokles kůry vytvořil náhorní plošinu – velkou, mírně stlačenou lávovou planinu, která je známa také jako Kolumbijská pánev. Starobylá řeka Columbia byla donucena změnit svou pozici na dnešní severozápadně se pohybující lávou. Láva nejprve vyplnila údolí s toky, čímž vytvořila jezera. Našly se zde zkamenělé listy, dřevo, hmyz a kosti různých zvířat.\n\n\nPlošina leží ve státech Washington, Oregon a Idaho a nachází se zde následující města:\n\n"}
{"id": "605050", "url": "https://cs.wikipedia.org/wiki?curid=605050", "title": "Progresivní strana", "text": "Progresivní strana\n\nProgresivní strana může odkazovat k vícero politickým subjektům. Může jít například o:\n"}
{"id": "605052", "url": "https://cs.wikipedia.org/wiki?curid=605052", "title": "Vari", "text": "Vari\n\nVARI, a. s. je česká firma zabývající výrobou a prodejem malé zemědělské, komunální a zahradní techniky. V současnosti je VARI, a.s. výrobcem malotraktorů, bubnových sekaček, mulčovačů a malé komunální a zahradní techniky. Dále je dovozcem štípačů dřeva, elektrických motorových pil, tlakových myček, sekaček a rotačních kypřičů.\n\nPočátky podniku VARI, a.s. sahají až do roku 1912, kdy převzal na základě živnostenského listu kovářskou a podkovářskou živnost Antonín Jelínek z Pátku u Poděbrad, který opravoval i vyráběl hospodářské stroje. Počátkem roku 1969 podnik uzavřel smlouvu s firmou Gutbrod o koupi licence na výrobu stavebnicového systému malé zemědělské techniky Terra. Systém byl kombinován z výrobků pocházejících z Československa a Maďarska. Kromě produkce pro domácí trh zajišťovala firma Motokov export.\n\nPo ukončení licence s firmou Gutbrod v polovině 80. let došlo k malým úpravám systému a modernizovaná verze Terry se začala prodávat pod značkou VARI systém, jenž ale zůstal kombinovatelný se svým předchůdcem.\n\nPo roce 1989 se firma přetransformovala na akciovou společnost Mepol a v roce 1992 byla privatizována. Spolu s firmou Motor Jikov České Budějovice byl v roce 1996 založen společný podnik Vari a.s., společný podnik ukončil činnost v roce 1998 a funguje samostatně. V roce 1999 firma expandovala do Uzbekistánu, v roce 2006 vyvinula vlastní stroj na obdělávání rýžových polí a začala ho exportovat do Ghany a Vietnamu. V roce 2009 se firma zaměřila na podporu obcí ve středních Čechách pod heslem Vize z krize.\n\nV roce 2007 firma získala 2. místo mezi středními firmami v ocenění Exportní cena DHL.\n\n"}
{"id": "605053", "url": "https://cs.wikipedia.org/wiki?curid=605053", "title": "Rupert Friend", "text": "Rupert Friend\n\nRupert Friend (* 1. října 1981, Oxfordshire, Anglie, Spojené království) je britský herec.\nHerectví vystudoval v Londýně na Webber Douglas Academy of Dramatic Art.\n\nS Johnnym Deppem si zahrál ve snímku \"Libertin\", s Joan Plowrightovou hrál ve snímku \"Paní Palfreyová\".\n\nJeho nejvýznamnější rolí se stala postava pana Wickhama ve filmové adaptaci románu \"Pýcha a předsudek\" režiséra Joea Wrighta z roku 2005, kde hrál po boku Keiry Knightleyové.\nVe filmu \"Královna Viktorie\" z roku 2009 si s Emily Bluntovou zahrál 2. hlavní postavu královnina bratrance a manžela prince Alberta Sasko-Cobursko-Gothajského.\n\n\n"}
{"id": "605054", "url": "https://cs.wikipedia.org/wiki?curid=605054", "title": "Texingtal", "text": "Texingtal\n\nTexingtal je obec v okrese Melk v rakouské spolkové zemi Dolní Rakousy. Žije zde obyvatel.\n\nTexingtal leží v Mostviertelu (Moštové čtvrti) v Dolních Rakousích. Plocha obce je 32,45 kilometrů čtverečních a 39,18 % plochy je zalesněno. Přes obec protéká řeka Mank.\n\nObec se dělí na obecní částí:\n\nObec vytvořena v roce 1971 sloučením, až do té doby samostatných obcí Texing, St. Gotthard a Plankenstein.\n\nObec sestává z katastrálních území:\n\nPři obecní reformě v roce 1972 byla vytvořena obec „Texingtal“.\n\nVe starověku byla tato oblast součástí provincie Noricum. V jádru ležící obec v Dolních Rakousích má dějiny stejně proměnlivé, jako jsou dějiny celého Rakouska.\n\n\nV zastupitelstvu obce je 19 křesel, která byla po obecních volbách konaných v roce 2005 rozdělena podle získaných mandátů takto:\n\nStarostou obce je Herbert Butzenlechner a Amtsleiter Gertraud Aigner.\n\n\nNezemědělských pracovišť bylo v roce 2001 55 a zemědělských a lesnických pracovišť bylo v roce 1999 138. Počet výdělečně činného obyvatelstva v místě bydliště bylo v roce 2001 687, tj. 45,51 %.\n"}
{"id": "605058", "url": "https://cs.wikipedia.org/wiki?curid=605058", "title": "Sovětská hokejová reprezentace do 20 let", "text": "Sovětská hokejová reprezentace do 20 let\n\nSovětská hokejová reprezentace do 20 let byla výběrem nejlepších sovětských hráčů ledního hokeje v této věkové kategorii. Byla od počátku účastníkem juniorského mistrovství světa až do rozpadu Sovětského svazu.\n\nV roce 1992 reprezentoval rozpadlý státní celek tým pod hlavičkou výběru Společenství nezávislých států. Od roku 1993 startuje na šampionátech ruská reprezentace. V elitní skupině turnaje se ale objevily i další celky z postsovětských zemí – konkrétně z Běloruska, Ukrajiny, Kazachstánu a Lotyšska. \n\nI s jedním titulem výběru Hokejová reprezentace Společenství nezávislých států do 20 let získali hráči SSSR celkem devět zlatých, tři stříbrné a jednu bronzovou medaili (v době ukončení činnosti byla sovětská reprezentace v tomto ohledu nejúspěšnější zemí v historii).\n\nneoficiální ročníky\n\nOficiální turnaje\n1977 Alexandr Tyžnych, Sergej Mylnikov – Vjačeslav Fetisov, Sergej Starikov, Vladimir Subkov, Konstantin Makarcev, Irek Gimajev, Michail Slipčenko, Vasilij Pajusov – Sergej Makarov, Nikolaj Narimanov, Igor Romašin, Alexej Frolikov, Michail Šostak, Michail Toločko, Alexander Kabanov, Vladimir Švecov, Ivan Avdejev, Valerij Jevstafjev, Igor Kapustin.\n\n1978 Alexandr Tyžnych, Sergej Mylnikov – Vjačeslav Fetisov, Sergej Starikov, Alexej Kasatonov, Sergej Paramonov, Jurij Vošakov, Vladimir Subkov, Konstantin Makarcev – Viktor Škurdjuk, Sergej Makarov, Alexander Koševnikov, Vjačeslav Rjanov, Alexandr Gerasimov, Alexander Gurijev, Nikolaj Narimanov, Nikolaj Varianov, Sergej Tukmačev, Pavel Jesovskič.\n\n1979 Dmitrij Saprykin, Vladimir Gerasimov – Jurij Strachov, Viktor Glušenkov, Alexej Kasatonov, Jurij Vošakov, Valerij Krylov, Andrej Sidorenko, Sergej Karpov – Vladimir Krutov, Igor Larionov, Vladimir Golovkov, Vjačeslav Rjanov, Anatolij Tarasov, Gennadij Kurdin, Nikolaj Varjanov, Alexandr Gerasimov, Nikolaj Maslov, Andrej Andrejev, Anatolij Antipov.\n\n1980 Dmitrij Saprykin, Jurij Nikitin – Valerij Michajlov, Dmitrij Jerastov, Alexej Bevz, Viktor Glušenkov, Igor Panin, Jevgenij Popišin – Andrej Morozov, Igor Morozow, Vladimir Krutov, Igor Larionov, Sergej Světlov, Jevgenij Šastin, Vladimir Golovkov, Michail Panin, Vladimir Šašov, Alexander Zybin, Igor Rachmatulin, Igor Bubenčikov.\n\n1983 Sergej Gološumov, Andrej Karpin – IIlja Bjakin, Valerij Šyrjajev, Sergej Gorbunov, Vladimir Tjurikov, Andrej Matycin, Svatoslav Kalisov, Andrej Martemjanov, – Igor Boldin, Sergej Prjachin, German Volgin, Sergej Charin, Sergej Nemčinov, Sergej Agejkin, Leonid Truchno, Jevgenij Stepa, Oleg Starkov, Arkadi Obuchov, Alexandr Černych.\n\n1984 Jevgenij Bělošejkin, Alexej Červjakov – Alexej Gusarov, Michail Tatarinov, Alexander Smirnow, Aleh Mikulčik, Sergej Šendelev, Igor Martynov, Alexander Lysenko – Alexandr Černych, Nikolaj Borštševskij, Igor Vjasmikin, Sergej Nemčinov, Andrej Lomakin, Jurij Chmyljov, Igor Boldin, Alexander Semak, Sergej Vostrikov, Jevgenij Čišmin, Vasilij Kameněv.\n\n1986 Jevgenij Bělošejkin, Oleg Brataš – Michail Tatarinov, Anatolij Fedotov, Igor Kravčuk, Igor Nikitin, Sergei Seljanin, Igor Monajenkov, Vladimir Konstantinov – Igor Vjasmikin, Alexander Semak, Jurij Nikonov, Ravil Chajdarov, Valerij Kamenskij, Pavel Torgajev, Sergej Osipov, Andrej Kavalju, Aljaxandr Halčenjuk, Jevgenij Davidov, Sergej Gapejenko.\n\n1989 Alexej Ivaškin, Maxim Michajlovskij – Sergej Zubov, Igor Malychin, Igor Igorov, Alexander Judin, Sergej Sorokin, Dmitrij Juškevič, Olexander Hodynjuk – Pavel Bure, Alexandr Mogilnyj, Sergej Fjodorov, Roman Oksjuta, Dmitrij Christič, Viktor Gordijuk, Andrej Sidorov, Sergej Gomoljako, Stanislav Panfilenkov, Boris Bykovskij, Vladimir Cyplakov.\n\n1992 jako SNS Nikolaj Chabibulin, Ikdar Muchometov – Vladislav Bulin, Darjus Kasparajtis, Artem Kopot, Boris Mironov, Sandis Ozoliņš, Alexej Trošinskij, Alexej Žitnik – Alexandr Čerbajev, Ravil Guzmanov, Alexej Jašin, Konstantin Korotkov, Alexej Kovaljov, Sergej Krivokrasov, Alexander Kuzminskij, Denis Metljuk, Andrej Nikolišin, Alexandr Sveržov, Denis Vikurinov, Michajl Volkov, Sergej Žoltoks.\n\n\n"}
{"id": "605064", "url": "https://cs.wikipedia.org/wiki?curid=605064", "title": "Charles Albert Gobat", "text": "Charles Albert Gobat\n\nCharles Albert Gobat (21. května 1843 Tramelan – 16. března 1914 Bern) byl švýcarský právník a politik, nositel Nobelovy ceny míru z roku 1902, kterou dostal spolu s Éliem Ducommunem za vedení Bureau international de la paix (Mezinárodní společnosti pro mír).\n\nJeho otcem byl protestantský kněz a synovec Samuela Gobata, jenž se jako misionář stal biskupem v Jeruzalémě. Vystudoval Basilejskou univerzitu, Bernskou univerzitu, univerzitu v Heidelbergu a Pařížskou univerzitu. V roce 1867 získal titul doktora práv právě na Heidelberské univerzitě.\n\nPo studiích si otevřel vlastní advokátní kancelář v Bernu a současně učil francouzské občanské právo na univerzitě v Bernu. Po patnácti letech práce jako advokát se přesunul do politiky a vzdělávání. V roce 1882 byl jmenován superintendantem veřejného vzdělávání v kantonu Bern. Zastával progresivní vzdělávací filosofii a vytvořil mnoho školských reforem, zasadil se o přeměnu primárního školství a o lepší financování, které vedlo ke zlepšení vztahu žák-učitel. Podporoval výuku živých jazyků.\n\nV roce 1882 byl zvolen do Velké rady Bernu. V letech 1884-1890 působil v Radě států Švýcarska, od roku 1890 až do své smrti zasedal v Národní radě. Patřil mezi zastánce liberálních reforem. V roce 1902 prosadil několik právních předpisů, které zavedly nástroj rozhodčího řízení do obchodních smluv. Spolupracoval s Meziparlamentní unií, kterou v roce 1889 založil William Randal Cremer (nositel Nobelovy ceny míru, 1903). Roku 1892 se stal prezidentem 4. konference Meziparlamentní unie v Bernu. Pracoval jako generální tajemník kanceláře, zasloužil se o rozvoj mírových hnutí, mezinárodní smírčí řízení a komunikaci mezi národními parlamentními orgány. \nV roce 1902 obdržel Nobelovu cenu za mír společně s Éliem Ducommunem za řízení Stálého mezinárodního mírového úřadu.\n\nPo smrti Élie Ducommuna v roce 1906 Gobat převzal vedení Mezinárodního mírového úřadu.\n\nGobat zemřel 16. března 1914 v Bernu, chystal se v té době vystoupit na mezinárodní konferenci, ovšem zkolaboval a za hodinu zemřel.\n\n"}
{"id": "605066", "url": "https://cs.wikipedia.org/wiki?curid=605066", "title": "Aňuj (přítok Amuru)", "text": "Aňuj (přítok Amuru)\n\nAňuj, Oňuj nebo Dondon ( , , ) je řeka v Chabarovském kraji v Rusku. Je 393 km dlouhá. Povodí má rozlohu 12 700 km².\n\nPramení na svazích horského hřbetu Sichote Aliň. Na horním toku má horský charakter. Na dolním toku má naopak charakter rovinné řeky, když teče v široké dolině s nízkými bažinatými břehy. V korytě je mnoho mělčin, kos a kamenitých peřejí. Nedaleko ústí se rozděluje na několik ramen a to i slepých, mezi nimiž je mnoho průtoků. Vlévá se zprava do Amuru.\nHlavním přítokem je Manoma zprava.\n\nZdrojem vody jsou převážně letní a podzimní deště. Nejvyšší úrovně dosahuje od června do srpna.\n"}
{"id": "605073", "url": "https://cs.wikipedia.org/wiki?curid=605073", "title": "Švýcarská hokejová reprezentace do 20 let", "text": "Švýcarská hokejová reprezentace do 20 let\n\nŠvýcarská hokejová reprezentace do 20 let je výběrem nejlepších švýcarských hráčů ledního hokeje v této věkové kategorii. Mužstvo je účastníkem elitní skupiny juniorského mistrovství světa, ve které startovalo poprvé v roce 1978, ale několikrát z ní sestoupilo.\n\nNejvětším úspěchem týmu byla bronzová medaile na šampionátu 1998.\n\nDavid Aebischer, Marco Bührer - Ralph Bundi, Patrick Fischer, Alain Reist, Julien Vauclair, Jan von Arx, Marc Werlen, Markus Wüthrich - Alex Chatelain, Björn Christen, Flavien Conne, Sven Lindemann, Michel Mouther, Laurent Müller, Marc Reichert, Michel Riesen, Sandro Rizzi, Mario Schocher, René Stüssi, Adrian Wichser, Thomas Ziegler.\n\n\nCelek se několikrát ocitl i v druhé výkonnostní skupině MS, do roku 2000 označované jako B-skupina - dnes nese název 1. divize.\n\n\n"}
{"id": "605075", "url": "https://cs.wikipedia.org/wiki?curid=605075", "title": "Delain", "text": "Delain\n\nDelain je nizozemská symphonic metalová skupina založená hráčem na klávesy Martijnem Westerholtem, bývalým členem skupiny Within Temptation, a zpěvačkou Charlotte Wessels. Původně byla založena s úmyslem spojit co nejvíce hudebníků dohromady, a tak můžeme v jejich tvorbě najít hned několik hostů od George Oosthoeka (Orphanage) po Sharon den Adel (Within Temptation), Liv Kristine (ex-Leaves' Eyes) či Marca Hietalu (Nightwish). Úspěch projektu ale přiměl Martijna Westerholta a Charlotte Wessels, aby z Delain udělali kapelu. Jejich hudba se postupně začala dostávat do povědomí posluchačů jak na území Evropy, tak i v Americe či asijském Japonsku.\n\n\n\n\n\n\n"}
{"id": "605093", "url": "https://cs.wikipedia.org/wiki?curid=605093", "title": "Trestná lavice", "text": "Trestná lavice\n\nTrestná lavice je v ledním hokeji vymezený prostor pro hráče v trestu při utkání, umístěný u hrazení proti střednímu pásmu, s dvířky otevíratelnými od ledové plochy. V lize musí být dvě trestné lavice oddělené a dostatečně vzdálené. Podle předpisu pro ligu je od roku 1984 délka 5 m, plošný standard 4 m, ochranné krytí zadní a bočních stěn a shora průhlednou nezkreslující hmotou (plexisklo, tvrzené sklo). O zaznamenání a správné měření trestů se stará trestoměřič, před jehož místem je na ledě vyznačen kruh rozhodčích, o správnosti pobytu na trestné lavici rozhoduje pravidlo o opuštění hráčské nebo trestné lavice.\n\n"}
{"id": "605094", "url": "https://cs.wikipedia.org/wiki?curid=605094", "title": "Pikachurin", "text": "Pikachurin\n\nPikachurin je nedávno objevený protein v mezibuněčné hmotě sítnice. Byl popsán v roce 2008 japonským kolektivem vědců a pojmenován podle Pikachua, populární animované postavy ze série Pokémon. Údajně bylo jméno inspirováno speciálními schopnostmi této postavičky, k nimž patří rychlé pohyby a schopnost udělovat elektrické šoky.\n\nVlastní protein se vyskytuje společně s dystrofinem a dystroglykanem, a to v tzv. ribbon synapsích světločivných buněk. Umožňuje specifické navázání mezi ribbon synapsí světločivných buněk a dendrity bipolárních buněk. Je zcela nezbytný pro spojení těchto výběžků a delece genu pro pikachurin způsobuje abnormální průběh elektroretinogramu. Pochopení funkce pikachurinu by mohlo vést k vyvinutí léků např. proti onemocnění retinitis pigmentosa.\n"}
{"id": "605098", "url": "https://cs.wikipedia.org/wiki?curid=605098", "title": "Boulevard du Général-d'Armée-Jean-Simon", "text": "Boulevard du Général-d'Armée-Jean-Simon\n\nBoulevard du Général-d'Armée-Jean-Simon je bulvár ve 13. obvodu v Paříži. Je součástí tzv. Maršálských bulvárů. Bulvár nese jméno generála Jeana Simona (1912–2003).\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859.\n\nVznikl v roce 2005 vyčleněním bulváru Masséna v úseku od nábřeží (most National) k Porte de Vitry (křižovatka ulic \"Avenue de la Porte de Vitry\" a \"Rue de Patay\").\n\n"}
{"id": "605100", "url": "https://cs.wikipedia.org/wiki?curid=605100", "title": "Nachal Jardinon", "text": "Nachal Jardinon\n\nNachal Jardinon (: נחל ירדינון, : \"Wadi ed-Dufejla\") je vodní tok v Izraeli a na Golanských výšinách okupovaných Izraelem od roku 1967.\n\nZačíná v centrální části Golanských výšin. Směřuje pak plochou krajinou k západu. Na dolním toku se mírně zařezává do terénu a prudce klesá z náhorní planiny Golan směrem k řece Jordán, do které ústí mezi obcemi Šamir a Lehavot ha-Bašan, v ploché pánvi Chulského údolí. Pří ústí do Jordánu zároveň splývá s paralelním vodním tokem Nachal Orvim. Při ústí Nachal Jardinon do Chulského údolí stojí vrch Giv'at Jardinon s dochovalými stavebními pozůstatky z římského období, z dob Talmudu a Mišny a z éry arabského osídlení regionu.\n\nDo roku 1967 se nacházela východní část toku pod suverenitou Sýrie, přičemž v době před šestidenní válkou se právě zde odehrávaly izraelsko-syrské konfrontace kvůli pokusům Sýrie o odklon vody Nachal Jardinon mimo Izrael. Naopak izraelští obyvatelé z kibucu Šamir na tomto toku zbudovali betonovou hráz pro záchyt zimních srážek. V poslední dekádě byla poblíž pramenišť Nachal Jardinon zřízena umělá vodní nádrž \"Ma'agar Orvim\", která zachytává většinu průtoku.\n\nJde o jeden z větších toků v této oblasti. Pramen Ejn Jardinon má mocnost 240-300 kubických metrů vody za hodinu). Do roku 1948 se podél jeho trasy nacházelo cca šest vodních mlýnů. V nejstrmějším úseku údolí je vodopád o výšce cca 5 metrů a na jeho úpatí vodní jezírko. Není oficiálně turisticky využíván, ale členové kibucu Šamir poskytují informace pro individuální návštěvu.\n\n"}
{"id": "605104", "url": "https://cs.wikipedia.org/wiki?curid=605104", "title": "Massimo Ambrosini", "text": "Massimo Ambrosini\n\nMassimo Ambrosini (* 29. května 1977 Pesaro, Itálie) je bývalý italský fotbalový záložník a reprezentant. Mohl hrát i na pozici obránce.\n\nHrál na Letních olympijských hrách 2000 v Sydney, kde Itálie vypadla ve čtvrtfinále se Španělskem po výsledku 0:1.\n\nAmbrosini začal s fotbalem v klubu AC Cesena, odkud jej roku 1995 přivedl Fabio Capello do AC Milán. Tehdy osmnáctiletý Massimo usiloval o základní jedenáctku v konkurenci takových hvězd jako byli Demetrio Albertini nebo Marcel Desailly. Ročník 1997/98 strávil na hostování v týmu Vicenza Calcio. Po návratu z hostování se usadil v základní sestavě trenéra Alberta Zaccheroniho.\n\nPo příchodu trenéra Carla Ancelottiho plnil spíše roli náhradníka.\n\n\n\n"}
{"id": "605111", "url": "https://cs.wikipedia.org/wiki?curid=605111", "title": "Luboch", "text": "Luboch\n\nLuboch ( , německy \"Wasserkoppe\"), je plochý vrchol nacházející se v západních Krkonoších, na hranicích Česka a Polska, 4,5 km severovýchodně od Harrachova, 5 km jiho-jihozápadně od Sklarszke Poręby a 1,5 km západně od Szrenice.\n\nNa svazích Lubochu rostou podmáčené smrčiny a rašeliniště. Vrchol je nad hranicí lesa a pokrývá jej souvislý porost kleče a travin, zarůstající žulová kamenná moře.\n\nNa vrchol nevede žádná značená cesta, jen hraniční hřebenová pěšina, která vede od Szrenice na západ až do Novosvětského sedla, které odděluje Krkonoše od Jizerských hor. Protože však vrchol leží v I. zóně Krkonošského národního parku, platí na tuto cestu zákaz vstupu a vrchol je tak nepřístupný.\n\n"}
{"id": "605114", "url": "https://cs.wikipedia.org/wiki?curid=605114", "title": "Nachal Orvim", "text": "Nachal Orvim\n\nNachal Orvim (: נחל עורבים) je vodní tok o délce 13 km v Izraeli a na Golanských výšinách okupovaných Izraelem od roku 1967.\n\nZačíná v severovýchodní části Golanských výšin, nedaleko hory Har Bar'on. Směřuje pak plochou a řídce zalidněnou krajinou k jihozápadu. Poblíž křižovatky silnic 959 a 978 plní umělou vodní nádrž \"Ma'agar Orvim\", jež zachytává zimní srážkové přebytky. Prochází pak severně od vesnice Kela Alon, přičemž ji přemosťuje takzvaná Ropná silnice, a prudce se zařezává do okraje náhorní planiny, z níž prudce klesá směrem k řece Jordán, do níž ústí severně od obce Lehavot ha-Bašan, v ploché pánvi Chulského údolí. Při ústí do Jordánu zároveň splývá s paralelním vodním tokem Nachal Jardinon.\n\nMá nepravidelný průtok, nejvyšší v zimním období. Nachal Orvim pramení v nadmořské výšce okolo 1000 metrů a končí ve výšce necelých 100 metrů. Vysoké převýšení je doprovázeno sérií sedmi vodopádů s výškami 2-20 metrů.\n\n"}
{"id": "605121", "url": "https://cs.wikipedia.org/wiki?curid=605121", "title": "Arje Nechemkin", "text": "Arje Nechemkin\n\nArje Nechemkin (: אריה נחמקין, narozen 2. listopadu 1925) je bývalý izraelský politik, který v letech 1984 až 1988 zastával funkci izraelského ministra zemědělství.\n\nNarodil se v mošavu Nahalal ještě za dob britské mandátní Palestiny a v letech 1943 až 1948 byl příslušníkem Hagany. Během izraelské války za nezávislost sloužil v Izraelských obranných silách, kde dosáhl hodnosti podplukovníka. V letech 1959 až 1960 byl členem ekonomického výboru mošavového hnutí, v letech 1965 až 1967 působil jako koordinátor jeho ekonomické sekce a v letech 1970 až 1981 byl tajemníkem celého hnutí.\n\nVe volbách v roce 1981 byl zvolen poslancem Knesetu za stranu Ma'arach. Svůj poslanecký mandát obhájil v následujících volbách v roce 1984, po nichž byl jmenován ministrem zemědělství ve vládě národní jednoty. O svůj post přišel ve volbách v roce 1988, v nichž svůj poslanecký mandát neobhájil.\n\n"}
{"id": "605124", "url": "https://cs.wikipedia.org/wiki?curid=605124", "title": "Kamenec (Krkonoše)", "text": "Kamenec (Krkonoše)\n\nKamenec (německy \"Steindlberg\") je hora v západních Krkonoších, nacházející se 3,5 km severovýchodně od Harrachova, 5 km jihozápadně od Szklarske Poręby (: \"Sklářská Poruba\") a 1 km západně od Lubochu, jehož je vedlejším vrcholem.\n\nKamenec je porostlý řídkou poškozenou smrčinou a v jeho podmáčené vrcholové části jsou četná rašeliniště.\n\nNa vrchol nevede žádná značená cesta, jen neznačená pěšina, odbočující z hraniční hřebenové pěšiny v sedle mezi Lubochem a Mumlavskou horou. Protože však vrchol leží v I. zóně KRNAPu, platí na tuto cestu zákaz vstupu a vrchol je tak nepřístupný.\n\n"}
{"id": "605127", "url": "https://cs.wikipedia.org/wiki?curid=605127", "title": "Gustav Skála", "text": "Gustav Skála\n\nGustav Skála (* 11. červenec 1964, Liberec) je český režisér a choreograf a autor.\n\nNa pražské konzervatoři studoval nejprve rok herectví a poté přešel na taneční oddělení. Po absolutoriu studoval i na Choreografickém učilišti A. Vaganovové v Moskvě a na institutu Grety Pallucy v Drážďanech. Působil pět let jako tanečník v Národním divadle. Po odchodu z Národního divadla vystudoval obor režie a dramaturgie na DAMU, kterou dokončil v roce 1991. Od roku 1993 spolupracoval s Městským divadlem Brno, nejprve jako dramaturg (\"West Side Story\"), později i jako režisér. V letech 1996–1999 byl ve funkci ředitele Východočeského divadla v Pardubicích. Působil zde i jako režisér, vedle činoherních titulů zde inscenoval i klasické muzikály \"(Divotvorný hrnec, Mam’zelle Nitouche, Hello, Dolly!\") a balety \"Maska aneb Lásky\", \"Louskáček\". Od roku 2002 spolupracuje s Divadlem Metro v Praze, kde uvádí převážně své vlastní hry. Některé jeho inscenace vznikly přímo pro konkrétní interprety (pro Stellu Zázvorkovou hra \"Milá máti, drahá dcero\", pro Zdenu Herfortovou \"Poslední šance\" a \"Zkrocení\"). Jako režisér a choreograf působil na scénách Hudebního divadle v Karlíně, Divadla F. X. Šaldy v Liberci, Severočeského divadla opery a baletu v Ústí nad Labem, Moravského divadla v Olomouci.\n\n\n\n\n\n"}
{"id": "605129", "url": "https://cs.wikipedia.org/wiki?curid=605129", "title": "Mumlavská hora", "text": "Mumlavská hora\n\nMumlavská hora (též \"Žlabský vrch\", , ) je hora v západních Krkonoších, nacházející se na česko-polské hranici 4 km severovýchodně od Harrachova, 5 km jihozápadně od Sklarszke Poręby a 1,5 km severozápadně od Lubochu, jehož je vedlejším vrcholem.\n\nMumlavská hora je porostlá řídkou poškozenou smrčinou a v její podmáčené vrcholové části, především v sedle s Lubochem, jsou četná rašeliniště.\n\nNa vrchol nevede žádná značená cesta, jen neznačená hraniční hřebenová pěšina, která vede od Szrenice na západ až do Novosvětského sedla, které odděluje Krkonoše od Jizerských hor. Protože však vrchol leží v I. zóně KRNAPu, platí na tuto cestu zákaz vstupu a vrchol je tak nepřístupný.\n\n"}
{"id": "605132", "url": "https://cs.wikipedia.org/wiki?curid=605132", "title": "Železniční trať Zvolen–Vrútky", "text": "Železniční trať Zvolen–Vrútky\n\nŽelezniční trať Zvolen – Vrútky je železniční trať na Slovensku. Spojuje Zvolen s Martinem a Vrútkami na hlavní trati Košice – Žilina.\n\nPůvodní trať Zvolen – Vrútky byla součástí železnice Budapest – Salgótarján – Lučenec – Zvolen – Vrútky (propojení s Košicko-bohumínskou železnicí), která byla zprovozněna 12. srpna 1872. Úvahy o propojení Zvolenu s Košicko-bohumínskou železnicí přes Ružomberok nebo Harmanec se nerealizovaly kvůli vysokým nákladům. Proto byla vybrána varianta vedoucí přes Kremnici.\n\nÚsek mezi Zvolenem a Banskou Bystricou byl zařazen mezi tratě druhé třídy a zprovozněn 3. září 1873. Spojení Banské Bytrice s Turcem bylo na dlouhé roky neaktuální. K realizaci propojení tratí, vedoucích Pohroním a Turcem se přistoupilo až v meziválečném období, kdy se začala budovat tzv. středoslovenská transverzála – spojnice Nitry resp. Trenčína přes Prievidzu, Handlovou, Dolnú Štubňu, Banskou Bystricu a Margecany s Košicemi.\n\nV roce 1931 byla zprovozněna železniční trať Handlová – Horná Štubňa, spojující regiony Ponitrie a Turiec a v roce 1936 trať Červená Skala – Margecany, která sa napojovala na trať Žilina – Košice. Po ukončení těchto úsekov v roku 1936 začala výstavba posledního úseku Banská Bystrica – Dolná Štubňa, která měla propojit už existující tratě.\n\nNa stavbě trati pracovalo až 12 340 dělníků (maximum z roku 1938). Během celé doby stavby došlo k 35 smrtelným a 492 těžkým úrazům.\n\nV úseku mezi Banskou Bystricí a Čremošným trať prochází 22 tunely, z nichž poslední, Čremošnianský tunel, je nejdelším ve slovenské i bývalé československé železniční síti.\n"}
{"id": "605134", "url": "https://cs.wikipedia.org/wiki?curid=605134", "title": "Avraham Kac-Oz", "text": "Avraham Kac-Oz\n\nAvraham Kac-Oz (: אברהם כ\"ץ-עוז, narozen 7. prosince 1934) je bývalý izraelský politik, který byl téměř 20 let poslancem izraelského parlamentu (Knesetu), a který v letech 1988 až 1990 zastával post izraelského ministra zemědělství.\n\nNarodil se v Tel Avivu ještě za dob britské mandátní Palestiny a studoval na zemědělské fakultě v Rechovotu a genetické fakultě v Jeruzalémě. Později pracoval jako zemědělský koordinátor a tajemník kibucu Nachal Oz a v letech 1969 až 1973 jako tajemník kibucového hnutí Ichud ha-kvucot ve-ha-kibucim.\n\nV roce 1976 se stal předsedou organizačního výboru Strany práce (tehdy součástí aliance Ma'arach) a v této funkci působil po dva roky. O zvolení do Knesetu se ucházel již ve volbách v roce 1977, ale nebyl na dostatečně vysokém místě v kandidátní listině, aby získal poslanecký mandát. Poslancem se však stal již 18. dubna následujícího roku, a to jako náhrada za Jicchaka Navona, který byl zvolen prezidentem.\n\nPoslanecký mandát obhájil ve volbách v letech 1981 a 1984, a v roce 1984 byl jmenován náměstkem ministra zemědělství ve vládě národní jednoty. Po volbách v roce 1988 se stal ministrem zemědělství, a to až do března 1990, kdy strana Ma'arach opustila koaliční vládu. Svůj poslanecký mandát neobhájil ve volbách v roce 1992, nicméně poslancem se znovu stal v červenci 1995, kdy nahradil zesnulého Mordechaje Gura. V květnu následujícího roku však rezignoval a nahradil jej Pini Šomer.\n\n"}
{"id": "605139", "url": "https://cs.wikipedia.org/wiki?curid=605139", "title": "U Nového hradu", "text": "U Nového hradu\n\nPřírodní rezervace U Nového hradu leží v okrese Blansko. Je pojmenována podle zrekonstruované zříceniny Nového hradu. Rezervace se rozkládá na ploše 53,74 ha. Byla vyhlášena v roce 1975.\n\nÚčelem ochrany je uchování smíšených přirozených listnatých porostů s bohatým bylinným podrostem. V lesích se nacházejí porosty buku, habru, javorů klenů a mléče, dubů a lípy.\n\nV rezervaci bylo nalezeno 43 druhů suchozemských plžů (38 druhů ulitnatých plžů a 5 druhů nahých plžů).\n\n"}
{"id": "605144", "url": "https://cs.wikipedia.org/wiki?curid=605144", "title": "Mrtvý vrch", "text": "Mrtvý vrch\n\nMrtvý vrch (německy \"Weifserberg\") je hora v západních Krkonoších, 3 km severně od Harrachova a 1 km východně od Novosvětského sedla, které odděluje Krkonoše od Jizerských hor. S výškou 1059 m n. m. jde o nejsevernější tisícovku Krkonoš.\n\nVrchol zalesněn mladým smrkovým lesem s četnými pasekami, umožňujícími částečné výhledy, především na Jizerské hory. Pod bažinatým sedlem s Mumlavskou horou stojí chata Alfrédka.\n\nNa Mrtvý vrch nevede žádná značená cesta, ale protože se vrchol nachází ve III. zóně KRNAPu, je přístupný i po neznačených cestách. Asi 300 m jihovýchodně pod vrcholem vede zeleně značená silnice od Novosvětského sedla (3 km), ze které před malým lomem odbočuje doleva neznačená cesta, která vede na plochou vrcholovou část Mrtvého vrchu. Nejvyšší bod je nezřetelný.\n\n"}
{"id": "605151", "url": "https://cs.wikipedia.org/wiki?curid=605151", "title": "Kimmeriové", "text": "Kimmeriové\n\nKimmeriové, též Kimmerijci (asyr. \"Gimirru\", řecky Κιμμέριοι, \"Kimmerioi\"), byl starověký kočovný lid indoevropského původu. Obýval severní Černomoří mezi Karpatami a Kavkazem. Samotní Kimmeriové tvořili nejspíš jen část tohoto lidu, zbytek byly příbuzné a porobené kmeny. Během 9. a 8. století př. n. l. opouštěli Kimmeriové svá původní území na ústupu před Skyty. Část z nich přežila na Tamaňském poloostrově a dnešní Kerčský průliv se po nich nazýval Bospor Kimmerský. Část, která odešla na jih, vpadla v 8. století př. n. l. do Urartu, poté se však stali jeho spojenci proti Asyřanům. V roce 695 dobyli Frýgii a později vyplenili řecká maloasijská města. Poté se obrátili znovu na východ do asyrské Kappadokie a zmizeli z dějin. Je možné, že splynuli s Médy. \n\nKimmeriové pocházeli z Íránské náhorní plošiny. Jeden z názorů badatelů je, že kmeny Kimmeriů byly složeny ze dvou etnik: z Thráků a Médů. Médové byli starý národ ze západního Íránu. Thrákům vládla válečnická aristokracie pocházející z královské médské dynastie (jména některých z kimmerijských vládců mají íránský původ). Hérodotos napsal, že Kimmeriové se dělili na \"královskou linii\" a na \"kimmerijský národ\". \n\nSkythové, kteří původně žili ve středoasijských stepích (podle Homéra na území odpovídajícímu jižnímu Rusku) podnikali časté a rychlé výpady na území Kimmeriů a proto kmeny Kimmeriů odešly z Íránské plošiny. Jedna ze skupin se vydala na sever do oblasti mezi Kavkazem a Azovským mořem a usadila se v neobydlených severních stepích Černomoří, východně od Dněpru. Na tomto území v 2. tisíciletí př. n. l. existovala severočernomořská civilizace katakombových hrobů, která zanikla v 14 st. př. n. l. Hérodotos uvádí, že Kimmeriové přišli do Asie tlačeni Skythy a usadili se na poloostrově, kde se nacházela (v Hérodotově době) řecká osada Sinop: dnes je to malý poloostrov Boztepe v Turecku. Archiologické vykopávky v Sinopu potvrdily lidskou činnost před příchodem Řeků, Kimmeriové se usadili na tomto místě v 12 st. př. n. l. Badatelé napsali, že Kimmeriové navazali na civilizaci katakombových hrobů a to považují za počátek kimmerijské civilizace. \n\nDalší skupina Kimmeriů se usadila na poloostrov Kerč (dnes Krym) v 13. st. př. n. l. Krymská step je pokryta mohylami, které dříve byly přisuzovány Skythům a novější studie je přiřadila do rámce civilizace katakombových hrobů. Archeologové odkryli tři knížecí hrobky s urnami. Dvě mohyly jsou na březích Kerčské úžiny (dříve Kimmerijský Bospor), třetí je situována na jihu poloostrova Kerč. První z nich, hrobka z Temir Gora, na severovýchodě Kerče, obsahovala v pohřební výbavě oinochoé: destičku z kosti představující schouleného pantera nebo tygra, dále kostěné zakončení luku ve tvaru orla nebo ptáka noha. Druhá mohyla byla objevena v Cukur Limanu a její hrobní výbava obsahovala rhódské oinochoé, jeden kylix, několik bronzových šípů s dvojitým ostřím a bronzovou přezku na opasek představující dva lvy, také válečnou sekeru (častý nález z hrobů na Sibiři a Uralu). Třetí hrobka, nejstarší, nese název Mohyla ze Zolnoe podle lokality nedaleko Simferopolu. Z ostatních nálezů je možné uvést hlíněnou kimmerijskou urnu z období mezi 10. až 8. stoletím př. n. l. (Institut archeologie, Kyjev), bronzovou rukojet´ železného meče kimmerijské výroby z 8. st. př. n. l. objevenou v oblasti Čerkasy na Ukrajině (Archeologický ústav, Kyjev) a zlaté mince s vyobrazením kimmerijského krále Rhoimetalkese s nápisem jeho jména v řečtině. Archeologické nálezy doložily existenci města Kimmeria na Kerčské úžině.\n\nV 8. a 7. st. př. n. l. Skythové pronikli na území Krymu i na území na sever od Černého moře a kimmerijská civilizace zanikla.\n\nPodle Hérodota, Skythové \"vypudili Kimerie z Evropy a vpadli do Asie. Když je dále pronásledovali, dostali se tak až do médské země\". Kimmerijci dál žili v Kappadokii (podle arménského autora jménem Gamirq). Asýrské prameny ze 7. st. př. n. l. se zmíňují o Kimmerech, kteří se usadili na severozápadě Íránu na březích jezera Urmia. Náboženské texty z Ašarhaddonova období hovoří o Kimeriích žijících v této oblasti ve spolku s Médy. Historikové dokládají, že některé kimmerijské kmeny se dostaly dále na jih až do Luristánu, nálezy četných bronzových předmětů vyrobených v těchto končinách v 8. a 7. století př. n. l. nesou typycké rysy kavkazské Kubáňské kultury.\n\nKimmeriové, kteří žili v sibiřské stepi se potýkali s íránskými kmeny Šrubnaja a proto se začali kolem roku 1200 př. n. l. přesouvat na sever Kavkazu. Usadili se v oblasti Pjatogorska a tam se smísili s místním kmenem. Ze dvou etnik se zrodila kavkazská Kubáňská kultura, název podle vesnice Kubáň na kavkazské náhorní plošině. Eusebius napsal, že Kimmeriové dobyli Malou Asii tři století před prvními olympijskými hrami (tj. tři století před rokem 776 př. n. l.). Radiokarbonová metoda zařadila počátek Kubáňské kultury do 11. st. př. n. l. Bylo objeveno několik hrobů v Arménii odpovídající kultuře katakombových hrobů rozšířené v oblasti severního Černomoří. \n\nKimmeriové z oblasti Kubáňské kultury dobyli v 8. st. př. n. l. oblast kultury Šornolské, která se vyvíjela v stepích a lesích Ukrajiny na úrovni středního Dněpru. Tito Kimmeriové se smísili s populací místní kultury Bělogrudovka. Zde Kimmeriové postavili opevněné vesnice za hliněnými valy a příkopy. Archeologické nálezy četných opevněných vesnic po způsobu stavby Kimmeriů byly objeveny v Transylvanii a v maďarské pustě. Proto archeologové kladou vznik kimmerijsko - thrácké civilizace do těchto míst.\n\nV období mezi 8. a 6. stoletím př. n. l. Kimmeriové podnikli nájezdy proti národům Malé Asie. V bitvě u Gamiru v Kappadokii v roce 707 př. n. l. porazili vojsko Urartu (z dobového pramenu: zpráva asyrského prince Senancheriba, kterou zaslal svému otci králi Sargonu II.). Kolem roku 696př. n. l. Kimmeriové dobyli a zničili království Frýgie krále Midase a vyvrátili sídelní město Gordion (pád Gordia byl potvrzen archiologickým průzkumem). Kolem roku 663 př. n. l. Kimmeriové napadli bohaté království Lýdie, utkali se s vojskem lýdského krále Gýga, který odrazil útok až za pomoci asyrského krále Aššurbanipala. Kolem roku 640 př. n. l. kimmerijská armáda zpustošila hlavní město Lýdie Sardy (král Gýges v boji zahynul). V roce 637 nebo 625 př. n. l. lýdský král Alyattes vyhnal armádu kimmerijského krále Dugdammeho (kimmerijský král v boji padl).\n\nKimmeriové se třikrát pokusili překročit hranice Asýrie. V roce 705 př. n. l. se neúspěšně střetli s armádou Sargona II. (Sargon II. v boji padl). V roce 679 př. n. l. kimmerijský král Teušpa zaútočil na Asýrii, ale asýrský král Asarhaddon zadržel jeho postup. V roce 637 anebo 626 př. n. l. se utkaly oddíly syna zabitého kimmerijského krále Dugdammeho, Sandakašatry, s vojskem asyrského krále Aššurbanipala a byly poraženy.\n\nNápor Kimmerijského vojska směřující k Sýrii odrazilo asýrské vojsko v roce 679 př. n. l. v jihovýchodní částí Malé Asie. Kimmeriové jako vynikající jezdci na koních a skvělí lučištníci měli výhodu v boji s armádami států v Malé Asii, jejichž jádro tvořila pěchota. \n\n"}
{"id": "605153", "url": "https://cs.wikipedia.org/wiki?curid=605153", "title": "Vítek II. z Krumlova", "text": "Vítek II. z Krumlova\n\nVítek z Krumlova zvaný také Vítek ze Skalice byl purkrabím na hradě Hluboká, nejvyšším maršálkem a podkomořím Českého království za vlády krále Václava II. K výnosné funkci se dostal díky vlivu svého bratra Záviše z Falkenštejna, králova otčíma zřejmě okolo roku 1284. Počátkem roku 1289 Vítek již v podkomořské funkci nebyl, jeho dvorská kariéra úzce souvisela se vzestupem Závišovým a zanikla s jeho zatčením. \n\nNa rozdíl od jiných zůstal Vítek bratrovi společně se švagrem Hroznatou věrný a na královu žádost o vydání královských hradů reagoval povstáním, kterého se zúčastnila velká část Vítkovců. Hlavním cílem jejich útoků byly statky pražského biskupa, jehož majitel biskup Tobiáš si stěžoval králi na Vítka z Krumlova a Hroznatovy syny, že vypálili Pelhřimov a totéž provedli společně s loupením i v Týnu nad Vltavou, kde v okolních vsích zajali vesničany a odvezli je do Budějovic. Vítek také zajal biskupova bratra Čeňka z Kamenice. Václav II. reagoval na vzniklou situaci soudem, který Vítka s bratry v nepřítomnosti odsoudil, prohlásil je psanci a zbavil majetků. Záviše nechal společně se svým nevlastním bratrem Mikulášem Opavským spoutaného objíždět zatím nevydané královské hrady. Vévoda Mikuláš hrozil vzbouřencům popravou zajatce, pokud hrady nebudou vydány. U Hluboké, hájené Vítkem z Krumlova, se svou pohrůžkou pohořel a Záviše zde nechal skutečně popravit. Vítek reagoval stětím Čeňka z Kamenice, bratra biskupa Tobiáše. \n\nZdá se, že potrestání vzbouřenců bylo po Závišově smrti patrně zažehnáno přímluvou Jindřicha z Rožmberka, který vyjednal podmínky smíru s panovníkem. Václav odsouhlasil na podzim 1290 vítkovský dar vyšebrodskému klášteru za spásu Závišovy duše, bratranci popraveného mohli zůstat na Krumlově a bratři Budivoj, Vok, Henclín a Vítek odešli hledat azyl. Vítek se údajně dle Otakara Štýrského snažil získat místo u dvora Rudolfa Habsburského ve Vídni, ale odtud byl vypovězen a odešel do uherského království, kde zemřel. \n"}
{"id": "605155", "url": "https://cs.wikipedia.org/wiki?curid=605155", "title": "Skelná Huť (přírodní rezervace)", "text": "Skelná Huť (přírodní rezervace)\n\nSkelná huť je přírodní rezervace nacházející se v katastru městyse Protivanov v okrese Prostějov. Přírodní rezervací byla vyhlášena 7. července 1988. Její rozloha činí 19 hektarů. Jedná se o část údolí potoka Luhy s dobře zachovanými společenstvy podmáčených a zrašeliňujících luk s výskytem ohrožených druhů rostlin a živočichů. Území spravuje Krajský úřad Olomouckého kraje.\n\nNa území roste pcháč potoční, pcháč bahenní, rdesno hadí kořen, suchopýr úzkolistý, ostřice, prstnatec májový, všivec lesní nebo tolije bahenní.\n\nCelým územím protéká říčka Luha. Ta v jižní části napájí rybník V Oboře, těsně pod kterým se do ní vlévá Huťský potok.\n\nNa podloží kulmských drob se vytvořily gleje, směrem do úbočí pseudogleje a oglejené kambizemě.\n\nMísto je pojmenováno po skelné huti, která zde fungovala v letech 1760 až 1913. Na území PR se nachází samota Oborský dvůr.\n\n Středem přírodní rezervace vede modrá turistická trasa z Javoříčka přes Kladky, Jaroměřice, Pohoru, Kořenec, Pavlov směrem na Sloup a Blansko.\n\nPřírodní rezervaci v polovině dělí silnice II/150.\n\n\n"}
{"id": "605156", "url": "https://cs.wikipedia.org/wiki?curid=605156", "title": "Vlašský vrch", "text": "Vlašský vrch\n\nVlašský vrch je hora v Černohorské rozsoše v Krkonoších, nacházející se 1 km jihozápadně od Velké Úpy a 2,5 km jihovýchodně od Pece pod Sněžkou, na severním výběžku Černé hory. Zalesněno smrkem.\n\nVlašský vrch leží ve III. zóně KRNAP a přístup tak není omezen. Nejjednodušší cesta vede z Velké Úpy po žlutě značené cestě do osady Vlašské Boudy (3 km). Odtud odbočuje na sever neznačená cesta, která po asi 350 metrech dojde až na vrchol, tvořený několika skalkami porostlými borůvčím.\n\n"}
{"id": "605166", "url": "https://cs.wikipedia.org/wiki?curid=605166", "title": "Skály (Drahanská vrchovina)", "text": "Skály (Drahanská vrchovina)\n\nSkály jsou s nadmořskou výškou 724 metrů druhý nejvyšší vrchol Drahanské vrchoviny a také stejnojmenná přírodní rezervace, rozkládající se na svahu západně od vrcholu. Nachází se na katastrálních území Protivanova a Bukové v okrese Prostějov. Přírodní rezervace, která má rozlohu 5 hektarů, byla vyhlášena v roce 1988. Území spravuje Krajský úřad Olomouckého kraje.\n\nDůvodem ochrany jsou původní lesní porosty s převažujícím bukem a s ojedinělou příměsí smrku ztepilého a javoru klenu a s typickým bylinným podrostem.\n\nOblast spadá do 5. jedlobukového stupně.\n\nV bylinném patře roste kostřava lesní, strdivka jednokvětá, pitulník horský, bažanka vytrvalá, bukovník kapraďovitý a třtina chloupkatá.\n\nStromové patro tvoří květnaté bučiny s mírnými příměsemi javoru klenu.\n\nJižně od chráněné oblasti stojí v lesním porostu chráněná jedle bělokorá, která je označována jako Jedle pod Skalami.\n\nZ ptáků v lokalitě hnízdí holub doupňák či lejsek malý.\n\nLovecká chata Hanačka, která byla postavena v roce 1810, byla jedním z opěrných bodů partyzánské skupiny Jermak.\n\nZápadně od přírodní rezervace pramení potok Luha.\n\nPodloží tvoří kulmské droby, na nich se vytvořily kambizemě, které jsou ve vrcholové části značně kamenité.\n\n Středem přírodní rezervace vede modrá turistická trasa z Javoříčka přes Kladky, Jaroměřice, Pohoru, Kořenec a Pavlov směrem na Skelnou Huť, Sloup a Blansko.\nNa severní hranici se z ní u rozcestníku \"Punkva - pramen, odb\". odpojuje odbočka k prameni Luhy.\n\n\n"}
{"id": "605167", "url": "https://cs.wikipedia.org/wiki?curid=605167", "title": "Kadiš Luz", "text": "Kadiš Luz\n\nKadiš Luz (: קדיש לוז, rodným jménem Kadiš Luzinski; 10. ledna 1895 – 4. prosince 1972) byl izraelský politik, který v letech 1955 až 1959 zastával funkci izraelského ministra zemědělství a v letech 1959 až 1969 post předsedy Knesetu.\n\nNarodil se v Bobrujsku v Ruském impériu (dnešní Bělorusko) a během první světové války sloužil v ruské armádě. Mimo to byl zakladatelem Hebrejského společenství vojáků a hnutí he-Chaluc v Rusku. Studoval na Polytechnologickém institutu v Německu, Ekonomickém institutu v Petrohradu a Zemědělském institutu na univerzitě v Oděse.\n\nV roce 1920 podnikl aliju do Palestiny, kde pracoval jako domkář v Kirjat Anavim a Be'er Tuvji. Následující rok se přidal k osazenstvu kibucu Deganija Bet a nakonec se stal členem sekretariátu kibucového svazu (1949–1951). Působil ve vedení Histadrutu, kde v letech 1935 až 1940 pracoval v kontrolní komisi. V letech 1941 až 1942 působil v sekretariátu telavivské rady pracujících.\n\nVe volbách v roce 1951 byl zvolen poslancem za stranu Mapaj a v roce 1955 byl premiérem Davidem Ben Gurionem jmenován ministrem zemědělství. Po odchodu z vlády v roce 1959 byl zvolen předsedou Knesetu a tento post zastával deset let, což je druhé nejdelší funkční období po Josefu Sprincakovi.\n\nPo náhlé smrti prezidenta Jicchaka Ben Cvi ve dne 23. dubna 1963 působil jako úřadující prezident (na základě základního zákona prezident), a to až do zvolení nového prezidenta, kterým se 21. května téhož roku stal Zalman Šazar.\n\nZemřel v roce 1972 v kibucu Deganija Bet.\n\n"}
{"id": "605169", "url": "https://cs.wikipedia.org/wiki?curid=605169", "title": "Vhazování (lední hokej)", "text": "Vhazování (lední hokej)\n\nVhazování či bully je vhození kotouče rozhodčím mezi dva protihráče, nejčastější specifická (standardní) herní situace v ledním hokeji. Začíná jím každá třetina a následuje po každém přerušení hry, v ligových utkáních 60-100krát. Jakmile rozhodčí pustí kotouč na led, provede každý hráč z dvojice energický pohyb po kotouči. Spodní rukou drží rukojeť hole o něco níž, aby vytvořil větší páku, někteří hráči drží hůl nadhmatem pro lepší využití síly. Získat kotouč při vhazování je taktickým prvkem hry, který slouží k okamžitému založení útoku a je důležitý zejména v krajních pásmech (útočné a obranné) a při přesilové hře. Při vhazování v obranném pásmu se musí počítat se ztrátou kotouče, a proto je důležité sledovat rozmístění protihráčů a připravit se na jejich blokování nebo obsazování. Na postavení hráčů při vhazování existují různé doporučované vzorce. Z pravidla o vhazování (část 6, pravidlo 610): Hráči na vhazování se postaví proti sobě čelem k soupeřově konci hřiště, čepelemi holí se dotýkají určeného vyznačení na ledě. (Pravidlo o přesném postavení nohou se však v praxi příliš nedodržuje.) Žádnému z ostatních hráčů není dovoleno vstoupit do kruhu vhazování nebo přiblížit se k hráčům na vhazování na méně než 4,5 m. Hráč na vhazování se nesmí dotýkat svým tělem nebo holí protihráčova těla. Jestliže hráč nezaujme správné postavení, může ho rozhodčí z vhazování vykázat. Rozhodčí na začátku hry nepíská. Hrací čas začíná vhozením kotouče. Podle prvních pravidel z roku 1905 se kotouč nevhazoval. Hráči třikrát klepli střídavě do ledu a soupeřovy hole, načež teprve do kotouče, tzv. vysekávání puku. Toto vhazování bylo převzato a upraveno z pozemního hokeje stejně jako anglický výraz bully, který je v ledním hokeji znám a používán jen v Evropě. V Kanadě se užívá pojmu \"face-off\".\n\n\n\n"}
{"id": "605170", "url": "https://cs.wikipedia.org/wiki?curid=605170", "title": "Anton Solomucha", "text": "Anton Solomucha\n\nAnton P. Solomucha ( \"Антон Соломуха\") (2. listopadu 1945 Kyjev, Ukrajina, dříve SSSR – 21. října 2015) byl francouzský umělec a fotograf ukrajinského původu a zahraniční člen Ukrajinské akademie umění. Od roku 1980 se specializuje na narativní figurace. Je známý jako vynálezce nové formy vyjadřování v současné fotografii: „Fotografická malba“. Sdružuje při tom fotografický obraz s malířskou studií v živých obrazech, které často vyžadují velké množství modelů.\n\nSolomuchova rodina byla součástí sovětské inteligence. Jeho otec, Pavel Davidovič Solomucha, byl veterán z druhé světové války. V roce 1943 po osvobození Ukrajiny dostal práci v náboru a organizaci vzdělávání učitelů v rámci oddělení sekretariátu Nikity Chruščova, který se později stal prvním tajemníkem Komunistické strany Sovětského svazu. Jeho matka, Galina von Krigin, byla učitelka.\n\nPo ukončení středoškolského vzdělání a vojenské služby, začal studovat Fakultu restaurování ikon v na kyjevské škole výtvarného umění. Tam se seznámil s filozofií a náboženstvím. V roce 1971 byl přijat ke studiu v dílně akademické malířky Tatjány Jablonské a v roce 1973 získal diplom „Monumentalistický malíř“.\nJeho vidění světa bylo ovlivněno mistry jako byli scénograf Miša Frenkel, režisér Sergej Parajanov, spisovatel Viktor Nekrasov, atd.\n\nV roce 1971 se jim narodila dcera Kristina Solomuchová.\n\nMezi lety 1975 a 1978 jeho disidentské tvůrčí vyjádření upoutalo pozornost politických cenzorů a kvůli několika záminkám byl předvolán před KGB.\n\nV roce 1978 se mu konečně podařilo emigrovat do Francie. Od té doby žije a pracuje v Paříži.\n\nV letech 1978 - 1980 začal experimentovat s různými technikami a typy estetických vzorců. Plavba do USA v letech 1978-1980 se ukázala být rozhodujícím momentem v jeho umělecké kariéře. V roce 1980 vystavoval v New Yorku, Bostonu, Clevelandu, Washingtonu a Filadelfii.\n\nV roce 1981, 1982 a 1983 jej pozval houslista Gidon Kremer, scénograf Festivalu komorní hudby v Lockenhausu v Rakousku (Lockenhauskamermusikfest). Vliv klasické hudby a jeho kontakt s renomovanými hudebníky v jeho práci zanechala během tohoto období jasné stopy.\n\nV roce 1985, si projektu \"Velké mýty\" všiml majitel kolínské galerie Thomas Krings-Ernsta a Solomucha v ní pak vystavoval pravidelně až do roku 1989.\n\nV roce 1988 dva obrazy získalo Ludwig Muzeum pro svou \"francouzskou sbírku\".\n\nDo roku 2002 vznikaly významné projekty v malbě Solomuchy, jako \"Boxers\", \"Mechanical Toys\", \"the Myths and the Limits\" a \"Jazz\" (\"Boxeři\", \"Mechanické hračky\", \"Mýty a meze\" a \"Jazz\"), ve kterých je charakterizován formální hledání způsobů vyjadřování nesouhlasu různých struktur myšlení a jeho posedlost paradoxem. Jeho ideologické, estetické a etické postoje byly vytvořeny pod vlivem francouzského kritika umění Bernarda Lamarche-Vadela a Michela Enriciho.\n\nSérie obrazů \"Alegorie\" z období 1979-2002 byla mnohem obraznější a malebnější. Cituje z děl barokních umělců, hledání hrdinů a anti-hrdinů, založený na hlavních kompozičních strukturách procházely neustálými změnami, často pod vlivem fotografického obrazu.\n\nPři hledání nových výrazových prostředků, nového vizuálního jazyka, malíře Solomuchu čím dál více přitahovalo médium fotografie. V roce 1990 se seznámil s Robertem Doisneauem. V roce 1995, po dlouhou dobu Solomucha kreslil společně s Henrim Cartier-Bressonem. Oba dva umělci silně ovlivnili jeho rozhodnutí věnovat se fotografii, která se od roku 2002 stala jeho hlavní oblastí kreativity.\n\nPrvní série \"The girl with the cup-and-ball\" (\"Dívka s balerem\"), \"The Sex of Angels\" (\"Sex andělů\"), \"I Fuck Your TV\" jsou charakterizovány výběrem uzavřeného prostoru a tmavým pozadím. Používá zrcadla jako 'doplňkový znak' pro stavbu kompozice, ironii nebo poetiku inspirovanou historickými mýty a biblickými tématy.\n\nJeho inspirace těmito projekty začala přesahovat do odmítání současných společenských témat. Jeho spřízněný vztah s malbou se více a více projevoval a tento rukopis byl hlavním tématem série fotografií v monumentálním stylu: \"Červená Karkulka na návštěvě Louvru\". Ačkoli jsou tyto velké \"panoramatické\" skladby fotografiemi, ve skutečnosti jsou projektovány a konstruovány tak, jako by to byly malované obrazy. \"Fotografická malba\" má svou úlohu při vytváření nového současného umění. Součástí tohoto cyklu je například \"Únos Sabinek\", 72x180 cm, 2008 namalovaný podle obrazu Nicoly Poussiniho.\n\n„Fotografické malby“ této série jsou teatrální, pozadí jsou většinou tmavá. Popředí vyplňují herci: znaky z ulic Paříže s nahými modely, zvířaty a prvky zátiší. Nekonečné množství drobných předmětů je rozházené na zemi a pokrývají stěny.\n\nStyl teatrálních živých obrazů umožnil umělci rozchod s tradičním fotografickým obrazem a vytvořit prostor něčemu paradoxnímu a metafyzickému. V tom každý prvek, stejně jako v opeře, hraje svou roli, zatímco další prvky se vztahují k jiným prvkům pouze v případě, když si to umělec přeje.\n\nV roce 2009 Anton Solomucha odkázal na klasické umění ve svém projektu \"Červená Karkulka na návštěvě Černobylu\". Jeho preference \"ironické alegorie\" mu umožnila vytvořit díla ve stylu připomínající malby v Louvru a zároveň zobrazit morbidní scény černobylské katastrofy.\n\nJeho díla jsou součástí následujících sbírek (výběr):\n\n\n\n"}
{"id": "605172", "url": "https://cs.wikipedia.org/wiki?curid=605172", "title": "Javor (Krkonoše)", "text": "Javor (Krkonoše)\n\nJavor (německy \"Urlaskoppe\") je hora v Černohorské rozsoše v Krkonoších, nacházející se 1,5 km jihovýchodně od Pece pod Sněžkou a 1,5 km jihozápadně od Velké Úpy, na severovýchodním výběžku Slatinné stráně. Zalesněno vzrostlým smrkovým lesem, bez výhledů.\n\nSeverní svahy Javoru prudce klesají do údolí Úpy a východní svahy klesají ještě prudčeji do Javořího dolu, místy se skalisky a sutí. Na severozápadním svahu leží Úpská Samota - malá louka s chalupou a lyžařským vlekem. Západní svah je velmi mírný a končí v mělkém sedle se Slatinnou strání, po jejímž severozápadním svahu vedou sjezdovky a stejnojmenné vleky Javor I a Javor II, součást lyžařského areálu Pec pod Sněžkou.\n\nJavor leží ve III. zóně KRNAP a přístup tak není omezen. Nejjednodušší cesta vede z Pece pod Sněžkou po žlutě značené silničce směrem na Kolínskou boudu. Po 1,5 km dojde silnička do sedla se Slatinnou strání, odkud odbočuje doleva (na východ) lesácká cesta až na vrchol vrchol, vzdálený asi 250 m.\n\n"}
{"id": "605177", "url": "https://cs.wikipedia.org/wiki?curid=605177", "title": "Nachal Sa'ar", "text": "Nachal Sa'ar\n\nNachal Sa'ar (: נחל סער) je vodní tok o délce 12 km v Izraeli a na Golanských výšinách okupovaných Izraelem od roku 1967.\n\nZačíná v severní části Golanských výšin, na jižních úbočích masivu Hermon v nadmořské výšce až 2000 metrů, východně od města Madždal Šams. Teče pak k jihozápadu, kde míjí jezero Ram a město Mas'ade. V dalším úseku teče Nachal Sa'ar hlubokým údolím k západu. Nad jeho severními svahy stojí město Ejn Kinije (do něj vede most \"Gešer ha-Jedidut\", který vláda Státu Izrael opravila namísto původního mostu vyhozeného syrskou armádou během šestidenní války). V dolním úseku tok rychle sestupuje na úpatí Golanských výšin, kde nedaleko lokality Banias ústí do řeky Banias (neboli Nachal Chermon), jež její vodu odvádí do řeky Jordán v Chulském údolí. Nachal Sa'ar tvoří geografickou hranici mezi vlastní náhorní plošinou Golanských výšin a masivem Hermon. A po jižní straně této řeky byla již v dobách francouzské mandátní správy nad Sýrií postavena důležitá silnice, dnes označená jako dálnice číslo 99, jež navazovala na starší dopravní spojení mezi Baniasem a Damaškem.\n\nNachal Sa'ar má celoroční průtok, který v zimě živí dešťové a sněhové srážky a dosahuje 950 kubických metrů za hodinu, v létě 140. Část údolí je zahrnuta do přírodní rezervace Ja'ar Mas'ade a je turisticky využívána. Vzhledem k výraznému převýšení mezi prameništi a ústím tohoto vodního toku se zde nachází několik vodopádů, z nichž nejznámější je \"Mapal Resisim\" (מפל רסיסים) o výšce 24 metrů.\n\n"}
{"id": "605182", "url": "https://cs.wikipedia.org/wiki?curid=605182", "title": "Mayerling (film, 1957)", "text": "Mayerling (film, 1957)\n\nMayerling je americký televizní film z roku 1957 s Audrey Hepburnovou a Melem Fererem v hlavní roli, který byl natáčen v Evropě. Jde o snímek, který se do dnešních dob nedochoval. Jeho režii měl Anatole Litvak, který byl i režisérem předchozí francouzské filmové verze z roku 1936. Hudbu složil George Bassman. Pro Audrey Hepburnovou šlo o její první větší televizní roli, ve které navíc podruhé a naposledy hrála se svým prvním manželem Melem Ferrem. Jeho děj pojednával o rodinné tragédii spojené s koncem života a sebevraždou rakouského korunního prince Rudolfa a nebyl příliš úspěšný. Šlo o jeden z dílů amerického televizního seriálu Producers' Showcase (1954-1957).\n\nV roce 1968 pak byla tato látka opakovaně zpracována ve stejnojmenném britsko-francouzském hraném filmu \"Mayerling\" s Omarem Sharifem (princ Rudolf) a Catherine Deneuve (Marie Vetserová) v hlavní roli.\n\n\n\n"}
{"id": "605186", "url": "https://cs.wikipedia.org/wiki?curid=605186", "title": "Nachal Pera", "text": "Nachal Pera\n\nNachal Pera ( נחל פרע) je vodní tok v Izraeli, respektive na Golanských výšinách okupovaných Izraelem od roku 1967.\n\nZačíná v severní části Golanských výšin a směřuje k západu, jen mírně zahloubeným údolím. Podél trasy se nacházejí ruiny dvou arabských vesnice, jež tu stávaly do roku 1967: \"Ajn Fit\" a výše proti proudu \"Zaura\". Ústí do řeky Banias (zvané též Nachal Chermon) na okraji vesnice Snir. Nachal Pera nemá stálý celoroční průtok. Výraznější stav vody je zde během dešťové sezóny v zimě, kdy je turisticky vyhledávaný zejména soutok s Nachal Chermon.\n\n"}
{"id": "605188", "url": "https://cs.wikipedia.org/wiki?curid=605188", "title": "Nachal Si'on", "text": "Nachal Si'on\n\nNachal Si'on (: נחל שיאון, : \"Wadi Asal\") je vodní tok o délce 22 kilometrů v Izraeli, respektive na Golanských výšinách okupovaných Izraelem od roku 1967.\n\nZačíná v severní části Golanských výšin, poblíž pomezí linií kontroly Izraele, Sýrie a Libanonu, kde pramení v centrální části masivu Hermon, v nadmořské výšce 2381 metrů. Směřuje pak převážně k jihozápadu, přičemž se prudce zařezává do údolí o hloubce až 600 metrů. Po pravé straně jsou jeho svahy součástí území farem Šibáa označovaného někdy i jako \"Har Dov\", které si nárokuje Libanon a kde dochází k periodickým konfrontacím mezi izraelskou armádou a ozbrojenci z hnutí Hizballáh. Nachal Si'on pak vyúsťuje na úpatí Golanských výšin poblíž areálu Banias. Prochází pak několik kilometrů dál k jihovýchodu rovinatou krajinou, přičemž ze západu obchází vesnici Snir. Pak ústí jižně od kibucu Dan do toku Nachal Chermon.\n\nHorní a střední tok na průchodu masivem Hermonu je silně zalesněný. Vzhledem k hraniční poloze a extrémnímu charakteru krajiny není běžně turisticky přístupný v celém rozsahu.\n\n"}
{"id": "605198", "url": "https://cs.wikipedia.org/wiki?curid=605198", "title": "Rohožník – lom v Dubči", "text": "Rohožník – lom v Dubči\n\nPřírodní památka Rohožník – lom v Dubči tvoří dva samostatně stojící opuštěné lomy, nacházející se mezi Dubečkem a Dubčí, v kopcích na pravém břehu Říčanského potoka. Obě lokality spojuje úzký pruh ochranného pásma. Území je součástí přírodního parku Říčanka a slouží jako objekt exkurzního charakteru.\n\nPůvodní název Rohožníku byl Rohozný vrch. Dřívější pojmenování bylo odvozeno od rákosí, které hojně rostlo v mokřadech dříve obklopujících kopec a kterému se ve staročeštině říkalo rohoz. Z tohoto názvu se dá usuzovat, že oblast byla obydlena už v dávných dobách. V 19. a 20. století se zde intenzivně těžil kámen. Během archeologického průzkumu, který zde probíhal v 50. letech 20. století, byly nalezeny četné zbytky keramiky vyráběné kočovníky. Díky tomu byla oblast prohlášena archeologickou kulturní památkou, což kopec zřejmě zachránilo před úplným vytěžením. Z nálezů vyplynulo, že Rohožník byl jedním z nejstarších osídlených míst v okolí. Sídliště tu vzniklo nejspíš již v eneolitu, asi 2000 let př. n. l., a s přestávkami existovalo až do doby hradištní.\n\nOdkryta odlišnost mezi ordovikem (skalecké křemence) a křídou (perucké vrstvy).\n\nHřbet Rohožníku se skládá z hornin libeňského souvrství ordoviku. Z nich nejtvrdší jsou lavice řevnických křemenců, místy až 420 centimetrů tlusté. Z křemencových výchozů lze vyčíst vývoj usazování hornin v této části pražské pánve. Na křemence nepravidelně nasedají slepence peruckých vrstev a pískovce, které jsou zřejmě pozůstatkem sladkovodních jezer, které se zde nalézaly dříve, než je zalilo druhohorní moře. Vrstvy řevnického křemence jsou proloženy také jílovitou břidlicí. Z tohoto střídání lze odvodit změny poměrů v ordovickém moři. V době usazování křemenců bylo hlubší a sedimentace klidnější. V dalším období došlo k horotvorným pohybům, jejichž důsledkem bylo zvrásnění místních hornin. Tyto intenzivní pohyby jsou dobře patrné v menším lomu na výrazné vráse ve tvaru písmene M. Mohutná křemencová lavice ve vedlejším lomu však těmto vrásněním odolala.\n\nZ kamene vytěženého v Rohožníku se dříve vyráběly kočičí hlavy, jimiž byla v minulosti vydlážděna značná část ulic v Praze. V současnosti je lze najít už jen na několika místech.\n\nNa skalních ostrožnách lomů se daří společenstvím okrajů skal na kyselém podkladě. Na travnaté ploše se zachovaly zbytky teplomilného společenstva. Roste tu smělek, šalvěj a srpek, ostřice časná a mateřídouška panonská. Nejvíce plošně rozšířené je zde společenstvo s dominantním a expanzivním ovsíkem vyvýšeným, které obsazuje sušší, slunné svahy a plošinu. Roste ale i na dnech lomů a na vlhčích a zastíněných místech. Na svahu orientovaném na jihozápad rostou společenstva drolin s chmerkem vytrvalým a na hlubší půdě trávníky s kostřavou žlábkatou a mochnou stříbrnou. Výslunné plochy jsou ohrožovány náletem keřů, především hlohu, růže, trnky a bezu, které musejí být odstraňovány.\n\nV přírodním byl parku pozorován výskyt řady obojživelníků. Žije zde skokan hnědý, skokan zelený, ropucha obecná, ropucha zelená a kuňka obecná. Území je útočištěm živočichů z okolní zemědělsky využívané krajiny. Z ptáků tu hnízdí hrdlička, tři druhy pěnic, budníčci, drozd, kos, červenka, stehlík, pěnkava, strnadi, straka obecná a kalous ušatý. Z bezobratlých zde najdeme pouze běžnější druhy suchých pastvin.\n\nV ochranném pásmu byl vysázen porost borovice černé. V oblasti lomu v Dubči se vyskytují náletové dřeviny, které jsou odstraňovány při asanačních zásazích.\n\nKolem lomu vede modrá turistická značená trasa 1003 z Uhříněvsi do Klánovic.\n\n"}
{"id": "605199", "url": "https://cs.wikipedia.org/wiki?curid=605199", "title": "Georgios Orphanidis", "text": "Georgios Orphanidis\n\nGeorgios Orphanidis, řecky \"Γεώργιος Δ. Ορφανίδης\" (1861, Izmir, Turecko – 1942) byl řecký sportovní střelec, účastník letních olympijských her v roce 1896 v Athénách a v roce 1908 v Londýně, olympijský vítěz.\n\nOrphanidis, syn profesora medicíny, se zúčastnil všech pěti střeleckých soutěží: vojenská puška na 200 m, libovolná puška, tři polohy, 300 m, vojenská pistole na 25 m, rychlopalná pistole na 25 m, a libovolná pistole na 30 m. První soutěží byla vojenská puška, ve které se umístil na pátém místě s nástřelem 1,698 bodů. Jeho umístění v soutěži vojenská pistole není známo, určitě se však neumístil na medailových pozicích. Poslední místo z pěti účastníků obsadil v libovolné pistoli. První úspěch pro Orphanidise přišel až později, v předposlední soutěži, kterou byla rychlopalná pistole. Obsadil druhé místo za Ioannisem Frangoudisem s výkonem 249 bodů z 20 zásahů (z celkových 30 ran). Do soutěže nebyli připuštěni bratři Painovi (USA) s pistolemi ráže .22, ačkoli byla soutěž deklarována pro libovolný kalibr. Ostatní soutěžící používali pistole ráže .45. A nakonec v libovolné pušce na 300 metrů (tři polohy) Orphanidis porazil jak Frangoudise, tak i zbytek startovního pole střelců a získal olympijské prvenství. Jeho nástřel 1,583 bodů byl opřen zejména o výkon v druhé položce, kdy zasáhl terč všemi 10 ranami a nastřílel 520 bodů. Výsledky dalších sérií (první, třetí a čtvrté) byly 328, 420, a 315 bodů v uvedeném pořadí. Orphanidis minul jen třikrát ze 40 výstřelů, dvakrát v první a jednou ve čtvrté sérii.\n\nV roce 1908 se Orphanidis účastnil olympijských her v Londýně. V jediné individuální disciplíně – malorážka vleže – se umístil na 15. místě, v dalších třech disciplínách – libovolná pistole, libovolná puška a vojenská puška – byl členem řeckého týmu, který obsadil dvakrát sedmé a jednou deváté místo.\n\nV roce 1906 zvítězil v disciplíně libovolná pistole na 50 m na vložených hrách v Athénách.\n\nOrphanidis pracoval jako právník a v letech 1921-1930 byl členem řeckého MOV.\n\n"}
{"id": "605207", "url": "https://cs.wikipedia.org/wiki?curid=605207", "title": "Bodiam", "text": "Bodiam\n\nBodiam je anglický, částečně rozbořený vodní hrad, obklopený rozsáhlým vodním příkopem. Nachází se u vesnice Robertsbridge v hrabství Východní Sussex a byl postaven v druhé polovině 80. a na počátku 90. let 14. století sirem Edwardem Dalyngriggem.\n\nCelá jeho budova má čtyřúhelníkový půdorys, je bez donjonu, rámovaná sedmi věžemi a velikou branou, obojí je na vrcholku zakončeno cimbuřím. Obytné komnaty byly součástí vnějšího opevnění. Umělá vodní nádrž vybudovaná kolem Bodiamu měla nejen funkci obrannou, ale také estetickou. Jejím účelem je zvýšit okázalost dojmu, kterým na své okolí působí hrad, týčící se uprostřed vodní hladiny.\n\nAčkoli se může zdát, že sir Dalyngrigge ho postavil za účelem ochrany anglického pobřeží proti hrozícímu vpádu Francouzů během stoleté války, pravděpodobně tomu tak není. Podle historiků proti této teorii svědčí velká vzdálenost hradu od středověké pobřežní linie (pobřeží je vzdáleno zhruba 20 kilometrů).\n\nPovolení postavit hrad dostal Edward Dalyngrigge od krále Richarda II. v roce 1385. Jeho rodina ho vlastnila až do roku 1470, poté Bodiam získal rod Lewknorů, od roku 1543 se zde vystřídalo mnoho jiných majitelů.\nPo anglické občanské válce v polovině 17. století začal hrad postupně chátrat, částečně opravován začal být až ve druhé čtvrtině 19. století. O jeho obnovu se zasloužil i lord Curzon, který ho zakoupil v roce 1916. Od roku 1925 Bodiam spravuje anglická charitativní organizace The National Trust. Dnes je přístupný veřejnosti.\n\n"}
{"id": "605208", "url": "https://cs.wikipedia.org/wiki?curid=605208", "title": "Květoslav Růžička", "text": "Květoslav Růžička\n\nKvětoslav Růžička (* 25. ledna 1946 Klatovy-Luby) je český právník, profesor mezinárodního práva soukromého, práva mezinárodního obchodu a rozhodčího řízení na Právnické fakultě Univerzity Karlovy a člen tamní katedry obchodního práva. V letech 2010–2011 byl také děkanem Fakulty právnické Západočeské univerzity v Plzni.\n\nKromě Právnické fakulty UK v Praze od roku 1995 začal taktéž učit na Fakultě právnické ZČU v Plzni a v roce 1999 se zde stal vedoucím katedry mezinárodního práva. Profesorem byl jmenován v roce 2006. Je autorem 7 monografií, autorem či spoluautorem učebnic a učebních pomůcek, napsal více jak 200 odborných článků publikovaných v tuzemsku i zahraničí. Působí jako rozhodce u Rozhodčího soudu při Hospodářské komoře České republiky a Agrární komoře České republiky, Mezinárodního obchodního rozhodčího soudu v Moskvě, u řady mezinárodních rozhodčích soudů \"ad hoc\" (např. ICC v Paříži), rozhoduje mezinárodní investiční spory.\n\nOd roku 1981 je členem České společnosti pro mezinárodní právo. Dále je členem mnoha akademických rad: vědecké rady Právnické fakulty Univerzity Karlovy, oborové rady Ústavu právní ochrany průmyslového vlastnictví Metropolitní univerzity Praha, vědecké rady Fakulty právnické Západočeské univerzity v Plzni, oborové rady Právnické fakulty Univerzity Karlovy v Praze, oborové rady pro mezinárodní právo soukromé Právnické fakulty Masarykovy univerzity v Brně, komise pro obhajoby doktorských prací v oboru mezinárodní vztahy Fakulty mezinárodních vztahů VŠE v Praze. Mezi lety 2006 a 2010 byl členem Pracovní komise pro právo a bezpečnost Akreditační komise MŠMT.\n\nV roce 2010 se rozhodl kandidovat na děkana Fakulty právnické ZČU a volby vyhrál. Přišel však v době, kdy fakulta byla po roce 2009 nedostatečně personálně vybavena a stále vnitřně rozpolcena vlivem asi největšího skandálu po roce 1989 ve vysokém školství, kdy byly na fakultě odhaleny značné nedostatky v administrativě, plagiátorství, neexistenci některých závěrečných prací a nestandardní délce studia. Profesor Růžička byl nucen postavit si celý svůj tým od nuly znovu, protože fakultu opustilo třicet akademiků spojených s předcházejícím reformním vedením. Už v prosinci 2011 na funkci děkana ze zdravotních důvodů rezignoval, mezitím se mu ale podařilo fakultu jak personálně, tak finančně stabilizovat, úspěšně byl také podán návrh na reakreditaci klíčových studijních programů.\n"}
{"id": "605212", "url": "https://cs.wikipedia.org/wiki?curid=605212", "title": "Marek Hladký", "text": "Marek Hladký\n\nMarek Hladký (* 2. dubna 1971 Brno) je český producent, dramaturg a scenárista.\n\nVystudoval JAMU v Brně, v letech 1992–2008 působil v České televizi, kde se vypracoval na místo vedoucího výrobního úseku České televize – Televizního studia Brno. V této pozici se podílel na výrobě např. třetí série \"Četnických humoresek\".\n\nOd roku 2008 působí ve vedení Národního divadla Brno.\n\nV roce 1993 byl podle jeho scénáře natočen celovečerní životopisný film o profesoru Josefu Thomayerovi \"Prosté krutosti\" v režii Vladimíra Drhy s Radoslavem Brzobohatým v hlavní roli.\n\nV roce 1995 byl podle jeho scénáře natočen detektivní film \"Tónina smrti\" v hlavní roli s Markem Vašutem.\n\nV roce 2002 vydalo nakladatelství Music Art Promotion jeho detektivní novelu \"Anděl smrti\". Kmotry knihy se stali hudební skladatel a producent Karel Svoboda a právník a bývalý ministr vnitra JUDr. Tomáš Sokol.\n\nNárodní divadlo Brno v lednu 2011 uvádí divadelní hru \"Zaslíbení\", kterou napsal společně s Lenkou Plachou, v režii Zdenka Plachého. Hra nese podtitul \"Balada o lásce a smrti Hany Maškové a Jiřího Štaidla\". Jde o profilovou inscenaci Mahenovy činohry Národního divadla Brno.\n\nMezi jeho záliby patří golf, vážná hudba a sportovní střelba. Je vášnivým sběratelem dýmek.\n\n"}
{"id": "605221", "url": "https://cs.wikipedia.org/wiki?curid=605221", "title": "William Randal Cremer", "text": "William Randal Cremer\n\nWilliam Randal Cremer (18. března 1828 Fareham - 22. července 1908 Londýn) byl anglický liberální politik, poslanec a pacifista, nositel Nobelovy ceny míru z roku 1903.\n\nV roce 1865 byl zvolen sekretářem Mezinárodní dělnické asociace, avšak již v roce 1867 rezignoval.\n\nV letech 1885-1895 působil jako poslanec za Hackney (městská část Londýna), znovuzvolen byl v roce 1900 a zasedal v parlamentu až do své smrti (1908).\n\nCremer se stal prvním nositelem Nobelovy ceny míru, kteréžto ocenění dostal samostatně. Akademie mu cenu udělila za jeho práci na tvorbě pravidel mezinárodních arbitráží. Spoluzaložil organizace \"Inter-Parliamentary Union\" (Meziparlamentní unie) a \"International Arbitration League\" (Mezinárodní arbitrážní liga).\n\nZískal francouzský Řád čestné legie a norský Řád sv. Olafa. Rytířem byl jmenován v roce 1907.\n\n"}
{"id": "605224", "url": "https://cs.wikipedia.org/wiki?curid=605224", "title": "Bankovnictví částečných rezerv", "text": "Bankovnictví částečných rezerv\n\nBankovnictví částečných rezerv je taková bankovní praxe, kdy banky drží v rezervě peněžní prostředky získané z vkladů hotovosti klientů (v podobě hotovosti a dalších vysoce likvidních aktiv) a na tomto základě vytvářejí nové peníze úvěrem připsáním stejné částky na běžný a úvěrový účet klienta. Zároveň však mají stále povinnost splatit vklady na běžných účtech na požádání. Bankovnictví částečných rezerv je praktikováno všemi současnými obchodními bankami.\n\nBankovnictví částečných rezerv rozšiřuje nabídku peněz (hotovosti a vkladů na požádání). Tato širší nabídka peněz je několikanásobně větší než měnová báze řízená centrální bankou. Tento násobek (tzv. peněžní multiplikátor) je určen požadavkem na povinné minimální rezervy, případnými dalšími finančními požadavky uloženými finančními regulátory a nepovinnými rezervami obchodních bank. Tyto požadavky omezují množství peněz, které mohou obchodní banky nově vytvořit, a na druhou stranu zajišťují, aby banky měly dostatek hotovosti na krytí běžných výběrů. (Viz též odstavec Multiplikační efekt.)\n\nK problémům může dojít, když chce své vklady vybrat velké množství vkladatelů, což může vyústit až v run na banku nebo dokonce krizi celého bankovního systému. Pro zmírnění těchto problémů centrální banky (nebo jiné vládní instituce) regulují a kontrolují obchodní banky, působí jako věřitel poslední instance pro obchodní banky a rovněž pojišťují vklady klientů obchodních bank.\n\nMultiplikační efekt lze definovat jako tvorbu peněz na základě prostředků držených v bance ve formě rezerv. Ukažme si to na hypotetickém příkladu. Na trhu působí jen jedna banka, která hodlá vždy držet hotovostní rezervy ve výši 10 % depozit na požádání. Marek si do dotyčné banky uloží 100 000 Kč (formou vkladu na viděnou). Banka z této částky navýší svoje rezervy o 10.000,- Kč a 90.000-- může zapůjčit. Zapůjčená částka se brzy do banky vrátí formou vkladu. Banka z této částky navýší svoje rezervy o 10% a zbytek může půjčit. Řetězením na sobě závislých vkladů a úvěrů se zvětšuje množství peněz v oběhu. Na konci procesu banka vytvoří na bázi „původních“ 100 000 Kč (hotovostní peníze) dodatečných 900 000 Kč (bezhotovostní peníze ve formě vkladů na viděnou), tedy původní vklad (100 000 Kč) byl bankou „multiplikován“ desetinásobně (na 1 000 000 Kč). Multiplikační násobící činitel vkladu v bance je převráceným zlomkem zlomku povinných bankovních rezerv. Pro povinné rezervy 10% vyjádřeno zlomkem 1/10 je multiplikační koeficient 10.\n\nKupní síla takto nově vytvořené měny je odebrána na úkor \"naředění\" kupní síly vkladů předchozích.\n\n\n"}
{"id": "605228", "url": "https://cs.wikipedia.org/wiki?curid=605228", "title": "Kostel svatého Ignáce z Loyoly", "text": "Kostel svatého Ignáce z Loyoly\n\nKostelů zasvěcených svatému Ignáci z Loyoly je více:\n\n"}
{"id": "605232", "url": "https://cs.wikipedia.org/wiki?curid=605232", "title": "Daniel Šváb", "text": "Daniel Šváb\n\nDaniel Šváb (* 12. dubna 1976 Praha) je český herec, hudebník a moderátor.\nV roce 1999 ukončil studium na DAMU a nastoupil do plného angažmá ve Studiu Ypsilon, které skončilo v roce 2017. V současné době je na volné noze. Působí v divadle Minor, v Divadle na Jezerce, ve Studiu Ypsilon, v divadle Alfréd ve dvoře, ve skupině BocaLocaLab a ve společnosti Fórum PPV.\n\n\n\n\n\n\n\n\n\n\n\nOd dětství windsurfing a jachting, jinak lyžování, snowboarding, volejbal, freediving, golf.\n\n"}
{"id": "605241", "url": "https://cs.wikipedia.org/wiki?curid=605241", "title": "SK Metalist Charkov", "text": "SK Metalist Charkov\n\nSportyvnyj klub Metalist Charkov (ukrajinsky: «Спортивний клуб Металіст» Харків) byl ukrajinský fotbalový klub, který sídlil v Charkově. Dříve hrával pravidelně v ukrajinské nejvyšší lize, po svém krachu v roce 2016 hrával až do svého odhlášení oblastní soutěže.\n\nSvé domácí zápasy odehrává na stadionu Metalist s kapacitou 43 000 diváků.\n\nKlub byl založen v roce 1925, a v roce 1960 se dostal do nejvyšší sovětské fotbalové soutěži Vysšaja liga. Po změnách v ligovém systému se Metalist dostal do nižší soutěže, kde se nakonec neudržel. Do nejvyšší ligy se vrátil v roce 1982, a zůstal tam až do její zrušení v roce 1991. Metalist byl jednou vítězem, a jednou finalistou sovětského poháru.\n\nOd roku 1992 hrál v první ukrajinské lize, ale nedokázal se v ni trvale udržet. V roce 2006 se vlastníkem klubu stál jeden z nejbohatších lidi na Ukrajině Oleksandr Jaroslavskyj. Od této chvíle klub začal hrát velmi úspěšně, také v mezinárodních soutěžích. Angažovaní v klubu vydrželo Jaroslavskému pouhých šest let.\n\nV roce 2012 prodal většinový podíl klubu Serhiji Kurčenkovi, mj. zakladatel a vlastník společnosti Gas Ukraine. Kurčenko patřil k nejbližším společníkům prezidenta Viktora Janukovyče, kvůli tomu také po jeho svržení v roce 2013 unikl společně s Janukovyčem do Ruska. Klub tak od té doby přežíval bez peněz uprchlého majitele, což nakonec vyvrcholilo v jeho vyloučení z profesionálních soutěží v roce 2016. Reformován byl bývalým vedení klubu téhož roku pod názvem SK Metalist Charkov. Fanoušci klubu si pak založili vlastní celek Metalist 1925.\n\nZdroj: \n\n\n\n\nZdroj: \n\nPoznámky:\n\n"}
{"id": "605243", "url": "https://cs.wikipedia.org/wiki?curid=605243", "title": "Szrenica", "text": "Szrenica\n\nSzrenica ( , německy \"Reifträger\") je hora nacházející se na polské straně Krkonoš v hlavním hřebeni, asi 200 m od česko - polské hranice, 3.5 km jižně od Szklarske Poręby.\n\nSzrenica se svým špičatým vrcholem odstávajícím z hraničního hřbetu tvoří jednu z dominant západní části Krkonoš. Žulová skladba hory se navenek projevuje sutěmi balvanů i množstvím skalních torů. Na vrcholu stojí od roku 1922 chata Szrenica, pod vrcholem na severním svahu se nachází horní stanice sedačkové lanovky, která slouží také jako lyžařský vlek pro jeden z největších areálů sjezdového lyžování na polské straně Krkonoš.\n\nZ polské strany se lze do blízkosti vrcholu dopravit sedačkovou lanovkou ze Szklarske Poręby a poté pěšky dojít po černě značené turistické trase dlouhé přibližně 500 m na samotný vrchol. Z české strany je přístup možný odbočkou z červeně značené cesty česko-polského přátelství.\n\n"}
{"id": "605244", "url": "https://cs.wikipedia.org/wiki?curid=605244", "title": "Chůze (esej)", "text": "Chůze (esej)\n\nChůze je esej amerického spisovatele Henryho Davida Thoreaua (1817–1862).\n\nH. D. Thoreau se na svých toulkách přírodou často setkával s různými formami divokosti, která ho se vzrůstající intenzitou přitahovala. Na toto téma sepsal přednášku nazvanou „Divočina\" (The Wild), kterou poprvé uvedl v roce 1851. Stále ji však rozšiřoval a nakonec ji rozdělil na dvě části, z nichž druhá nesla název „Chůze\" (Walking). Když pak v roce 1862, krátce před smrtí, upravoval některá svá díla k publikaci, obě části opět sloučil a výsledný esej nazval „Chůze\". V tomtéž roce ho (již posmrtně) otiskl časopis \"Atlantic Monthly\". Knižně vyšla „Chůze\" poprvé v roce 1863 v souboru nazvaném \"Excursions (Toulky přírodou)\".\n\n\"„Procházet se s ním bylo potěšením a poctou. Krajinu znal jako liška nebo pták a stejně jako oni jí procházel volně svými vlastními stezkami. (...) Takovému průvodci se musel člověk poslušně podřídit a odměna za to byla obrovská,“\" napsal o Thoreauovi jeho přítel a mentor Ralph Waldo Emerson. Ten ve svém deníku také popsal Thoreauovu běžnou výbavu: \"„Objevil se Henry – v podpaží zpěvník, v němž lisoval květiny, v kapse dalekohled na pozorování ptáků, dále měl mikroskop, s jehož pomocí počítal tyčinky květů, a deník, zavírací nůž a provázek. Na sobě měl pevné boty a odolné šedé kalhoty, a byl tak připraven čelit cesmínolistým dubům a popínavým keřům a vylézt na strom kvůli jestřábímu hnízdu. Když se někde brodil, tvořily významnou část jeho výzbroje jeho silné nohy.“\" \nThoreau se dle svých vlastních slov snažil každý den strávit alespoň čtyři hodiny pěšími toulkami po lesích, kopcích a polích v okolí svého rodného města Concordu. Chůze pro něho však neznamenala pouhý pohyb či tělesné cvičení, ale především cvičení duševní. Stejně tak mu tyto výpravy nesloužily jen k empirickému zkoumání přírody, ale spíše k poznávání sebe sama. Na přírodě si cenil i jejích estetických kvalit a její nemateriální hodnoty pro člověka. Už ve své době (polovina 19. stol.) varoval před nebezpečím zastavění krajiny a jejího rozdělení na soukromé pozemky.\n\nV některých částech „Chůze\" se projevuje vliv Emersonova amerického transcendentalismu, například v pasáži, kde Thoreau píše: \"„Rádi bychom vyrazili na cestu, kterou jsme se v tomto fyzickém světě dosud neubírali a která je dokonalým symbolem stezky, po níž rádi kráčíme ve svém vnitřním a myšlenkovém světě.\"\" Základy tohoto uvažování lze nalézt v Emersonově \"Přírodě\": \"„Jednotlivé přírodní skutečnosti jsou symboly jednotlivých duševních skutečností.\"\" \n\nUž na začátku eseje autor obhajuje „absolutní svobodu a divokost\" a tomuto tématu se věnuje v jeho druhé části. Oslavuje divokost, v níž spatřuje „zachování světa\" a kterou se snaží kromě přírody hledat také v hudbě a literatuře. Její význam spatřuje i v tom, že lidé, kteří v sobě mají alespoň trochu „divokého\", se tak snadno nestávají krotkými a poddajnými členy společnosti. Volá po ochraně divočiny a mimo jiné zde pokládá základy amerického hnutí ochrany přírody. „Chůze\" i další Thoreauovy texty ovlivnily např. Johna Muira (1838–1914), který se zasadil o vznik kalifornských národních parků Sequoia a Yosemite a jiných chráněných oblastí.\n\nSvůj ohlas našly Thoreauovy myšlenky vyjádřené v tomto eseji i u básníka, esejisty a environmentalisty Garyho Snydera, který na ně v knize \"Praxe divočiny\" navazuje: \"„Thoreau říká: ,Dejte mi divokost, jejíž pohled nesnese žádná civilizace.' Takovou určitě není těžké najít. Těžší je představit si civilizaci, která by pohled divokosti snesla – a právě o to se musíme pokoušet. Divokost neznamená jenom zachování světa, je to svět sám.\"\"\n\nHned v prvním vydání „Chůze\" v \"Atlantic Monthly\" upravil spolumajitel listu a editor James T. Fields (1817–1881) v textu několik pasáží obsahujících Thoreauvy neortodoxní zmínky o křesťanství. Fields se zřejmě obával, že by popudily čtenáře. \nPrvním takovým zásahem bylo vypuštění slov „pozemské i nebeské\" ve větě: \"„Člověk, který se odhodlá žít, je čistotou svého vztahu k zákonodárci povznesen nade všechny zákony pozemské i nebeské.\"\" (s. 34-35) V dalším odstavci byl z věty \"„Kristus, Dante, Bunyan a jiní měli zřejmě lépe vycvičené myšlení než my...\"\" vyškrtnut Kristus. V následující větě \"„I Muhammad měl mnohem víc pro co žít, ba i zemřít, než mají obvykle křesťané, kteří při zaslechnutí jeho jména vřískají.\"\" došlo k nahrazení slova „křesťané\" slovem „mnozí\".\nPosledním zásahem bylo sloučení a změna dvou vět: \"„Vzbuzuje cosi, co nenajdeme u Platóna ani v Novém zákoně. Je to novější zákon...\"\" (s. 39). Ty měly ve výsledném textu následující podobu: \"„Vzbuzuje cosi, co je novějším zákonem.\"\"\n\n1. V souborech:\n2. Samostatná vydání:\n\n\n"}
{"id": "605246", "url": "https://cs.wikipedia.org/wiki?curid=605246", "title": "Jiří Křižan", "text": "Jiří Křižan\n\nJiří Křižan (26. října 1941 Valašské Meziříčí – 13. října 2010 Branky) byl český scenárista. Je držitelem Českého lva za nejlepší scénář k filmu \"Je třeba zabít Sekala\".\n\nJeho otce popravili za velezradu po politickém procesu v roce 1951. Roku 1958 jej vyloučili z politických důvodů ze studia na gymnáziu před maturitou, záminkou se stala hanlivá básnička na úmrtí prezidenta Zápotockého. Prošel mnoho dělnických profesí, pracoval i jako havíř. Během pražského jara působil jako technický redaktor deníku \"Mladá fronta\".\n\nMezi lety 1964–1968 vystudoval scenáristiku a dramaturgii na FAMU, poté se živil jako scenárista a podílel se i na dabingu.\n\nNapsal scénáře ke 13 filmům, mj. to byly \"Stíny horkého léta\", \"Signum laudis\" (oba zvítězily na MFF Karlovy Vary) či \"Je třeba zabít Sekala\" (Český lev v 11 kategoriích, mj. za scénář). V roce 1981 odmítl převzít státní cenu Klementa Gottwalda za scénář k filmu \"Signum laudis\".\n\nNapsal knihu \"Exercicia\", která roku 1971 vyšla ve Švédsku a Nizozemsku (pod pseudonymem Jan Beran).\n\nZemřel náhle 13. října 2010 ve věku 68 let na infarkt myokardu.\n\nOd roku 1986 se angažoval v disentu, zařadil se na tzv. černou listinu tehdejšího režimu. V lednu 1989 založil petiční výbor za propuštění Václava Havla z vězení.\n\nSpolu s Václavem Havlem a Alexandrem Vondrou napsal petici \"Několik vět\", podílel se na založení Občanského fóra. Působil jako poradce prezidenta Havla.\n\nV období červen 1992 až leden 1995 působil jako náměstek ministra vnitra. Poté se vrátil ke scenáristice a přednášel na FAMU.\n\nVe volbách 2010 kandidoval do poslanecké sněmovny jako nestraník za TOP 09 ve Zlínském kraji.\n\n"}
{"id": "605247", "url": "https://cs.wikipedia.org/wiki?curid=605247", "title": "Nachal Ajun", "text": "Nachal Ajun\n\nNachal Ajun (: נחל עיון) je stálý vodní tok o délce 7 kilometrů v Libanonu a Izraeli.\n\nZačíná v Libanonu, v údolí poblíž města Mardžajun. Na území Izraele vstupuje poblíž města Metula, které míjí z východní strany. Je zde začleněn do přírodní rezervace Nachal Ajun o ploše cca 400 dunamů (0,4 kilometru čtverečního). Vede tu přes Nachal Ajun most, který byl v roce 1946 zničen židovskými ozbrojenci v rámci protibritské akce Noc mostů. Úřady britské mandátní správy pak most opravily. Znovu byl ale zničen židovskými silami v roce 1948 tak, aby během války za nezávislost nesloužil jako nástupní prostor pro arabských invazních jednotek ze Sýrie a Libanonu. Na toku Nachal Ajun se zde nachází i několik vodopádů. Jeden o výšce 9 metrů, druhý o výšce 22 metrů (poblíž něj stával mlýn, který sloužil do roku 1920). Následuje série vodních kaskád a pak poslední vodopád \"Mapal ha-Tanur\" o výšce 30 metrů. Už od 20. let 20. století bylo okolí Nachal Ajun turisticky využíváno.\n\nOd Metuly pokračuje Nachal Ajun jižním směrem skrz úrodné údolí. Z východu míjí vesnice Kfar Gil'adi a město Kirjat Šmona. Zprava přijímá z horského hřebenu Naftali vádí Nachal Misgav a Nachal ha-Šomer. Pak ústí do řeky Snir, která je jedním ze zdrojů řeky Jordán.\n\n"}
{"id": "605250", "url": "https://cs.wikipedia.org/wiki?curid=605250", "title": "Torpédoborec typu 052B", "text": "Torpédoborec typu 052B\n\nTyp 052B (v kódu NATO: \"třída Luyang-I\") je třída víceúčelových torpédoborců Námořnictva Čínské lidové republiky. Jsou to první čínské torpédoborce určené primárně k ničení vzdušných cílů, čímž napravují velký nedostatek dosavadních konstrukcí. Postaveny byly dvě jednotky této třídy, pojmenované \"Kuang-čou\" (168) a \"Wu-chan\" (169). Obě jsou stále v aktivní službě.\n\nOba torpédoborce postavila čínská loděnice Jiangnan v Šanghaji. První jednotka \"Kuang-čou\" byla postavena v letech 2002–2004, zatímco druhá jednotka \"Wu-chan\" v letech 2003–2004.\n\nJednotky \"typu 052B\":\nV dělové věži na přídi se nachází jeden 100mm kanón. Doplňují ho dva systémy blízké obrany typu 730 s 30mm rotačním kanónem. K boji proti vzdušným cílům slouží dvě vypouštěcí zařízení ruských protiletadlových řízených střel SA-N-12 Grizzly se zásobou 48 střel. Na palubě se dále nachází čtyři čtyřnásobné kontejnery protilodních střel YJ-83 s dosahem 200 kilometrů. K ničení ponorek slouží dva tříhlavňové 324mm protiponorkové torpédomety a dva 240mm protiponorkové raketomety. Na zádi je přistávací plocha a hangár pro jeden protiponorkový vrtulník Kamov Ka-28.\n\nPohonný systém je koncepce CODOG. Pro ekonomickou plavbu slouží dva diesely Shaanxi, zatímco v bojové situaci loď pohání pouze dvě plynové turbíny Zorya-Mashproekt DN80. Nejvyšší rychlost dosahuje 29 uzlů.\n\n"}
{"id": "605254", "url": "https://cs.wikipedia.org/wiki?curid=605254", "title": "Statická analýza kódu", "text": "Statická analýza kódu\n\nStatická analýza kódu je sada metod pro analýzu počítačových programů, které jsou aplikovány bez jejich spuštění (softwarová analýza, která je aplikována na spuštěné programy se nazývá dynamická softwarová analýza). V nejběžnějších případech je analýza prováděna na nějaké verzi zdrojových kódů, nebo formě objektových kódů. Termín analýza programů je většinou spojen s nástroji pro automatickou analýzu, nebo s lidskou analýzou, která se nazývá program comprehension (pochopení programu) nebo posouzení kódu (code review).\n\nNáročnost statické analýzy vykonávané danými nástroji se liší od těch, které berou v úvahu pouze chování jednotlivých deklarací a definicí, a těch, které obsahují kompletní zdrojový kód programu. Informace získané z analýzy daného programu mohou být různé od zdůraznění možných chyb v kódu až po metody, které matematicky vyjadřují vlastnosti týkající se daného programu. \n\nSoftwarová metrika a reverzní inženýrství mohou být popsány jako jedny z možných forem softwarové analýzy. Softwarová metrika a statická analýza jsou společně použity zejména při tvorbě vestavěných (embedded) systémů, definující tzv. kvalitu softwarových cílů.\nNárůst komerčního použití statické analýzy nastal z důvodů potřeby ověření vlastností programů používaných v počítačových systémech, které jsou z hlediska počítačové bezpečnosti zranitelné. Například následující průmyslová odvětví používají statickou analýzu kódu jako prostředek ke zlepšení kvality stále náročnějších a složitějších programů.\nStudie provedená VDC Research z roku 2012 říká, že v současné době 28,7% embedded software inženýrů využívá nástrojů pro statickou analýzu a \n39,7% očekávají jejich použití během dvou let.\n\nOMG (Object Management Group) nedávno zveřejnila studii týkající se typů softwarových analýz potřebných pro měření a hodnocení kvality softwaru. Tento dokument \"How to Deliver Resilient, Secure, Efficient, and Easily \nChanged IT Systems in Line with CISQ REcommendations\" popisuje čtyři úrovně softwarové analýzy.\n\n\nFormální metody označují termín používaný v analýze softwaru (a počítačového hardwaru), jejichž výsledky jsou získány pomocí složitých matematických operací. Tyto matematické techniky zahrnují metody jako například denotační sémantika, axiomatická sémantika, abstraktní interpretace a jiné. Ale ani těmito technikami nelze vždy najít všechny možné běhové (run-time) chyby: neexistuje žádný mechanismus, který vždy pravdivě zodpoví, zda libovolný program může nebo nemusí vykazovat běhové chyby.\n"}
{"id": "605255", "url": "https://cs.wikipedia.org/wiki?curid=605255", "title": "Okšovské duby", "text": "Okšovské duby\n\nOkšovské duby jsou chráněný areál v pohoří Považský Inovec v podcelku Nízký Inovec, přibližně 2 km západně od obce Zlatníky. \nNachází se v katastrálním území obce Zlatníky, okres Bánovce nad Bebravou v Trenčínském kraji. Vyhlášena byla v roce 1984 na rozloze 1,53 ha, bez ochranného pásma. \nPředmětem ochrany jsou jednotlivě i ve skupině rostoucí duby, pozoruhodné vysokým věkem, mohutným vzrůstem a estetickým vzhledem na vědeckovýzkumné, naučné a kulturně-výchovné cíle. \nNa území areálu platí 4. stupeň ochrany.\n\n"}
{"id": "605264", "url": "https://cs.wikipedia.org/wiki?curid=605264", "title": "Miková", "text": "Miková\n\nMiková (rusínsky Микова/Mikowa, , ) je malá obec na severovýchodě Slovenska, poprvé zmiňovaná v roce 1430 (1390). Nachází se v Nízkých Beskydech, 20 km po silnici od Stropkova, 14 km od Medzilaborců a 110 km od Košic. Narodili se v ní rodiče Andyho Warhola, kteří emigrovali do USA v letech 1914 a 1921, kde se narodily všechny jejich děti.\n\nVýsledky sčítání obyvatelstva v roce 2001 (173 obyvatel):\n\nDruhým významným rodákem obce vedle rodičů Andyho Warhola je Vasil Choma (1927–2017), československý znalec ruské literatury, literární kritik, ministerský úředník, diplomat, pedagog a ve stáří účastník rusínského společenského života:\n\nObec každoročně pořádá v polovině léta Mikovský festival rusínskej kultúry na počesť Andyho Warhola. V roce 2018 se konal jeho 27. ročník.\n\n\nV obci se od roku 1913 do roku 1951 těžila ropa. Celkem bylo vyvrtáno 17 vrtů hlubokých 50 až 250 metrů. Bylo vytěženo asi 226,6 tisích tun ropy (údaj 500 tun je zjevně chybný, protože neodpovídá jiným číslům zmiňovaným v textu).\n\nObec vlastní velký objekt bývalé školy v přírodě, pro který hledá vhodné využití.\n\n"}
{"id": "605265", "url": "https://cs.wikipedia.org/wiki?curid=605265", "title": "Námořnictvo Čínské lidové republiky", "text": "Námořnictvo Čínské lidové republiky\n\nNámořnictvo Čínské lidové republiky, oficiálně Námořnictvo Čínské lidové osvobozenecké armády () je námořní složkou Čínské lidové osvobozenecké armády, tedy ozbrojených sil Čínské lidové republiky. V současnosti je druhým největším námořnictvem světa, hned za námořnictvem Spojených států amerických. Celkem jeho personál zahrnuje 255 000 osob. Námořnictvo v roce 2009 tvořilo 8 jaderných ponorek, 58 dieselelektrických ponorek, 26 torpédoborců, 51 fregat, přes 200 raketových člunů, 58 velkých a středních výsadkových lodí, řada dalších typů lodí a až 500 strojů námořního letectva.\n\nPůvodně se čínské námořnictvo zaměřovalo především na obranu pobřeží země. V posledních letech však prochází rozsáhlou modernizací a expanzí, jejímž cílem je dát mu schopnost oceánských operací a výrazněji podporovat čínské politické a obchodní zájmy ve světě.\n\nV současnosti tak disponuje nejpočetnějším ponorkovým loďstvem, zahrnujícím až 70 člunů, včetně útočných a raketonosných ponorek s jaderným pohonem. Dále má 11 moderních torpédoborců a množství fregat, přičemž dříve špatná technologická úroveň čínských lodí se výrazně zlepšuje. Podle prohlášení čínské vlády byla v lednu 2014 v loděnicích v Ta-lienu zahájena stavba již druhé z plánovaných čtyř čínských letadlových lodí. Program stavby by měl trvat kolem šesti let a čtyři plavidla této třídy mají doplnit jedinou v současnosti provozovanou čínskou letadlovou loď \"Liao-ning\".\n\nNámořnictvo Čínské lidové republiky bylo doposud nasazeno především v čínské občanské válce, Čínsko-vietnamské válce a v operacích proti pirátství v Somálsku.\n\nNámořnictvo Čínské lidové republiky vzniklo za Čínské občanské války, přičemž po vítězství komunistů v roce 1949 a stažení kuomingtangských sil na ostrov Tchaj-wan, vytvořily základ jeho sil ukořistěné jednotky námořnictva Kuomintangu a lodě dodané ze Sovětského svazu (například fregaty třídy \"Riga\", torpédové čluny či ponorky třídy \"Romeo\"). SSSR přitom do Číny poslal rovněž své vojenské poradce.\n\nAž do 70. let byla hlavním úkolem povrchového námořnictva obrana pobřeží (zejména proti SSSR a USA) se silnou podporou letectva, takže se stavěly hlavně fregaty, torpédové a raketové čluny. Čína přitom rovněž postavila velké množství ponorek, čímž výrazně ovlivnila doktrínu námořnictev Japonska či Tchaj-wanu. Od 80. let však začalo se stavbou dalších tříd lodí, včetně torpédoborců a jaderných ponorek, nesoucích balistické rakety, umožňujících vybudovat námořnictvo schopné oceánských operací.\n\nPrvní raketové torpédoborce reprezentoval \"typ 051\", technologicky zastaralý, přesto stavěný od konce 60. až do počátku 90. let. V 80. letech čínskému námořnictvu výrazně pomohla technologická pomoc Francie, která Číně dodala například protiletadlové řízené střely Crotale, protilodní střely YJ-8 (odvozené od typu Exocet) a řadu dalších systémů.\n\nPo rozpadu Sovětského svazu získala Čína některé z ruských válečných lodí, například čtyři torpédoborce třídy \"Sovremennyj\" a nedostavěnou letadlovou loď \"Varjag\".\n\nNámořnictvo Čínské lidové republiky se dělí na tři loďstva - severní, východní a jižní. Každou flotilu tvoří hladinové síly, ponorky, námořní letectvo a síly pobřežní obrany. Hlavní čínské základny jsou Lü-šun-kchou (dříve znám jako Port Arthur), Chu-lu-tao, Čching-tao, Šanghaj, Čou-šan, Wen-čou, Sia-men, Kanton, Čan-ťiang a Jü-lin.\n\n\n\n\n\n\n\n\n\n\n\n\n\n\n\n"}
{"id": "605267", "url": "https://cs.wikipedia.org/wiki?curid=605267", "title": "István Abonyi", "text": "István Abonyi\n\nIstván Abonyi (20. srpna 1886, Budapešť – 5. června 1942 tamtéž) byl maďarský šachový mistr a vynálezce tzv. budapešťského gambitu. V roce 1924 v Paříži patřil mezi zakladatele Mezinárodní šachové federace. Věnoval se i korespondenčnímu šachu, mezi roky 1935–1939 byl předsedou Mezinárodní federace korespondenčního šachu.\n"}
{"id": "605280", "url": "https://cs.wikipedia.org/wiki?curid=605280", "title": "Plankenstein", "text": "Plankenstein\n\nHrad Plankenstein se nachází ve stejnojmenném místě Plankenstein, asi 4 kilometry jihozápadně od Texingu v okrese Melk v rakouské spolkové zemi Dolní Rakousy. Hrad byl poprvé zmíněn roku 1186, kdy byl plankensteinským lénem hraběcího rodu Peilsteinů. Název hradu je odvozen ze slova \"blanc\" (= bílý) a znamená asi \"z bílého kamene\".\n\nPlankenstein byl v 15. století významný majetek. Pankrác z Plankensteinu vlastnil také Peilstein, Freienstein a Sassendorf byli zástavou za Weitra a pěstouna z Pöchlarnu. Ten nechal v roce 1453 hrad renovovat, ale nebydlel tam. V bratrském sporu mezi císařem Fridrichem III. a vévodou Albrechtem VI. stál Pankrác na straně císaře, pokud mu přinášel prospěch.\n\nPo dlouhých letech se měnili držitelé až roku 1713 získala hrad rodina Tinti. Bartoloměj z Tinti získal v roce 1763 Schallaburg a v roce 1788 zemřel ve věku 96 let na Plankensteinu. Jeho rodina bydlela na Schallaburgu a Plankenstein začal chátrat. Kronika z roku 1800 podává zprávu: \"„Plankenstein počátkem století byl ještě zámkem, byl částečně vybavený nábytkem a postupně se ztrácelo vše, okna i dveře. Nádherné pokoje byly vystavené větru a dešti, zdivo praskalo, střechy se bortily a po několika desetiletích se zámek proměnil v ruinu. Plankenstein zpustl a obnova by si vyžádala nepoměrně vysoké náklady. Přesto se ale něco zachránilo, kostel a škola, farář - a učitelský byt byl umístěn v ruině zámku.“\n\nRodina Tinti prodala velmi zadlužené majetky a s Plankensteinem a Schallaburgem v roce 1839 šlechtické rodině Nagel-Doornick z Vestfálska, která ještě dnes má v Německu zámky a hrady, také zámek Ostenfelde. Jejich majetky byly po druhé světové válce zabaveny Sovětským svazem. Hrad Plankenstein byl později restituován, Schallaburg však z důvodu nevyjasněných vlastnických vztahů v roce 1955 přešel do vlastnictví země dolnorakouské.\n\nKdyž hrad za války zpustl a částečně se zřítil, rozhodla se rodina 1975 k odprodeji na architekta Hans-Peter Trimbachera, který v krátké době hrad restauroval. \nNa hradě funguje hotel, seminární prostory, hradní vinárna, kaple a muzeum a je možná prohlídka hradu.\n\n"}
{"id": "605281", "url": "https://cs.wikipedia.org/wiki?curid=605281", "title": "Francesco Alberti di Pola", "text": "Francesco Alberti di Pola\n\nFrantišek Albert z Poly (it. \"Francesco Alberti di Pola\", 22. května 1610 Trident – 4. února 1689, tamtéž) byl katolický duchovní a tridentský biskup (1677–1689).\n\nNarodil se 22. května do boční linie benátských hrabat Polů, která je v této oblasti někdy jmenována jako \"Poja\". 29. května 1638 byl vysvěcen na kněze a 3. dubna 1677 se stal knížetem-biskupem v Tridentu.\n\nZemřel 4. února roku 1689.\n"}
{"id": "605282", "url": "https://cs.wikipedia.org/wiki?curid=605282", "title": "Danubio (loď)", "text": "Danubio (loď)\n\nLoď Danubio byla na vodu spuštěna v roce 1987 pod jménem Čadca. V roce 2007 byla modernizována, přejmenována na nynější název Danubio, což italsky znamená Dunaj, a stala se jednou lodí z početné flotily Evropské vodní dopravy, která provozuje osobní vodní dopravu na Vltavě.\n\nDanubio měří na délku více než 38 metrů, do šířky 6,5 metrů. Uvnitř lodi je kapacita k sezení pro 85 osob, na sluneční palubě až 100 osob. Venkovní paluba je částečně zastřešená, hlavní salon klimatizovaný a k dispozici jsou rautové stoly i bar. Plavidlo je kompletně ozvučené a poskytuje kompletní gastronomický servis.\nAčkoliv se dříve využívala i k nákladní dopravě, dnes slouží výhradně k výletním plavbám po Praze i okolí. Zajímavostí je, že se Danubio jako jedna ze tří lodí podílela na podzim roku 2008 na zajištění náhradní lodní dopravy při přerušení provozu tramvají ve Vyšehradském tunelu.\n\n"}
{"id": "605284", "url": "https://cs.wikipedia.org/wiki?curid=605284", "title": "Ladislav Šerý", "text": "Ladislav Šerý\n\nLadislav Šerý (* 28. května 1958 Šternberk) je český spisovatel, filozof a překladatel.\n\nVystudoval francouzštinu a češtinu na Filosofické fakultě Univerzity Karlovy v Praze. V roce 1990 nastoupil jako odborný pracovník do Ústavu pro českou a světovou literaturu ČSAV, od roku 1992 přednášel moderní francouzskou literaturu na Filosofické fakultě UK. V letech 2002–2004 se podílel na rekonstrukci českého velvyslanectví v Paříži. Od roku 2005 působí na FAMU jako proděkan pro zahraniční vztahy.\n\nHojně překládá z francouzštiny (Artaud, Daumal, Bataille, Genet, Mandiargues, Camus, Queneau, Aumont, Gauthier, Jost, Balandier). Román \"Nikdy nebylo líp\" byl nominován na Literu za prózu.\n\n"}
{"id": "605291", "url": "https://cs.wikipedia.org/wiki?curid=605291", "title": "Jan Zasadil", "text": "Jan Zasadil\n\nJan Zasadil (10. srpna 1957, České Budějovice) je jihočeský lesník a komunální politik. Je předsedou okresního výboru KDU-ČSL a do roku 2010 byl ředitelem lesní správy Hluboká nad Vltavou. Ve volbách 2010 kandidoval do Senátu za KDU-ČSL ve senátním obvodu č. 10 - Český Krumlov. V roce 2012 kandiduje v Jihočeském kraji do krajského zastupitelstva rovněž za KDU-ČSL.\n\nNarodil se roku 1957 v Českých Budějovicích. Vyrůstal ve vesnici Hvozdno nedaleko Dolního Bukovska jako syn zdejšího rolníka. Po znárodnění otcova statku byla rodina Zasadilů vystěhována na periferii Českých Budějovic. Do Hvozdna se vrátila za několik let na statek rodičů jeho matky. Vychodil základní školu v Dolním Bukovsku. Jeden rok strávil na Lesnickém odborném učilišti v Bechyni a v roce 1977 odmaturoval na Střední lesnické technické škole v Písku (dnes Vyšší odborná škola lesnická a Střední lesnická škola Bedřicha Schwarzenberga Písek). Vystudoval Lesnickou fakultu Vysoké školy zemědělské v Brně a roku 1982 nastoupil k Lesnímu závodu Český Krumlov. Pracoval v různých funkcích na lesních správách Chvalšiny, Nový Dvůr a Vltava. Po vzniku státního podniku Lesy České republiky působil jako zástupce lesního správce v Českém Krumlově a od roku 1996 jako lesní správce tamtéž. Roku 2001 byl jmenován lesním správcem v Hluboké nad Vltavou, kde působil do léta 2010.\n\nPřed rokem 1989 se politicky neangažoval. Je členem KDU-ČSL od r. 1990. Působil jako předseda okresního výboru KDU-ČSL Český Krumlov a místopředseda krajského výboru KDU-ČSL České Budějovice. V současnosti je předsedou okresního výboru KDU-ČSL České Budějovice, členem celostátního výboru a celostátní konference KDU-ČSL. Jako zastupitel působil v obcích Zlatá Koruna, Přídolí, a Hluboké nad Vltavou. Je radním Dolního Bukovska a krajským zastupitelem Jihočeského kraje.\n\nOboru lesnictví a myslivost se věnuje převážně v praxi. Mimo působení v LČR,s.p. je soudním znalcem v posuzování lesních i ostatních pozemků a porostů a oceňování trofejí zvěře. Do začátku školního roku 2011-12 byl předsedou rady školy Vyšší odborné školy lesnické a Střední lesnické školy Bedřicha Schwarzenberga Písek. Od roku 2010 vyučuje předmět myslivost na Střední odborné škole veterinární, mechanizační a zahradnické a Jazykové škole s právem státní zkoušky v Českých Budějovicích. Je předsedou správní rady Orbis Viridis, o.p.s., snažící se \"originálním programem a osobním servisem zatraktivnit jižní Čechy pro odborníky i kvalitativní turismus.\" Stál u vzniku Národních mysliveckých slavností v Hluboké nad Vltavou. Je příležitostným přispěvatelem odborných periodik jako Lesnická práce a Myslivost. Jeho dlouholetým zájmem na pomezí jeho odbornosti a veřejného života je výchova k dobrému vztahu k přírodě na jedné straně a umožnění vstupu do přírody široké veřejnosti na straně druhé. Za tímto účelem pořádal od roku 2002 dětské \"Dny s LČR\" pro žáky základních škol a navázal spolupráci s Mateřskou školou, základní školou a střední školou pro sluchově postižené v Českých Budějovicích.\n\nRoku 1985 se oženil a se ženou Janou má 6 dětí.\n\n\n\n"}
{"id": "605294", "url": "https://cs.wikipedia.org/wiki?curid=605294", "title": "Jazyk koro", "text": "Jazyk koro\n\nJazyk koro se používá už jen v několika vesnicích v Himálaji ve východní Indii. Aktivních mluvčích je asi 800. Tato řeč je jedinečná ve všech ohledech: Slovem, zvukem i větnou strukturou. Tento jazyk objevili v roce 2008 výzkumníci v projektu National Geographic. Jazyk koro je ale na pokraji vyhynutí. Většina mladých lidí již umí angličtinu nebo hindštinu a koro se učit nechtějí. Nemá žádnou psanou formu.\n\n"}
{"id": "605295", "url": "https://cs.wikipedia.org/wiki?curid=605295", "title": "Petr Král", "text": "Petr Král\n\nPetr Král, vlastním jménem Petr Chrzanovský (* 4. září 1941 Praha) je český básník, prozaik, esejista a překladatel píšící česky a francouzsky.\n\n\n\n\n\n\n"}
{"id": "605298", "url": "https://cs.wikipedia.org/wiki?curid=605298", "title": "Nachal Chacor", "text": "Nachal Chacor\n\nNachal Chacor (: נחל חצור) je nestálý vodní tok (vádí) v Izraeli.\n\nZačíná v horské oblasti nedaleko vesnice Kerem ben Zimra a Dalton. Zpočátku teče k severovýchodu, pak se stáčí k jihovýchodu a prudce se zařezává do okolního terénu. Ze severu míjí masiv Har Dalton, který se zvedá do nadmořské výšky 874 metrů a který má boční vrcholky Har Cadok (833 m n. m.) a Har Evjatar (826 m n. m.). Převýšení mezi dnem údolí a těmito vrcholy dosahuje víc než 400 metrů. Poté zprava přijímá vádí Nachal Dalton. A z jihu míjí pahorek Har Ajelet. Těsně před ústím do příkopové propadliny Jordánského údolí ještě zprava přijímá vádí Nachal Chasaf a Nachal Kuba'at. Na okraji údolí řeky Jordán míjí také z jihu archeologickou lokalitu Tel Chacor a vesnici Ajelet ha-Šachar. Pak vstupuje do zemědělsky využívané roviny Chulského údolí, v němž poblíž vesnice Chulata ústí do vodního toku Nachal Dišon, který pak jeho vody odvádí do řeky Jordán.\n\nVrcholový úsek Nachal Chacor je zahrnut do přírodní rezervace o ploše cca 1100 dunamů (1,1 kilometru čtverečního), která zachovává původní vegetaci a jeskyni Alma.\n\n"}
{"id": "605300", "url": "https://cs.wikipedia.org/wiki?curid=605300", "title": "Pöggstall (zámek)", "text": "Pöggstall (zámek)\n\nZámek Pöggstall (také nazýván jako \"Zámek Rogendorf\" nebo \"Zámek Roggendorf\" je dřívější vodní hrad v městysu Pöggstall v okrese Melk v rakouské spolkové zemi Dolní Rakousy ve Waldviertelu (Lesní čtvrti).\n\nMohutná stavba uprostřed stejnojmenné obce byla vybudována v podstatě ve 13. století. Větší přestavba se prováděla za Kašpara z Rpgendorfu († 1506) na konci 15. století.\n\nZámek patřil po dlouhou dobu mocnému rodu „Maissauerů“. Od roku 1795 až 1919 byl ve vlastnictví Habsburků, do roku 1986 byl ve vlastnictví Republiky rakouské.\n\nV roce 1986 zámek koupila obec Pöggstall a slouží dodnes jako muzeum.\nOd roku 1988 zde sídlí \"muzeum dějin práva\" (založené v roce 1967 na zámku Greillenstein) mezi jiným je tu originální mučírna, jediná v Dolních Rakousích. Ta pochází z roku 1593. Mezi jiným je tu středověké právo muzejní, včelařské muzeum, které založil profesor Franz-Traunfellner<nowiki>-Dokumentation</nowiki> a také muzeum hraček.\n\n\n"}
{"id": "605301", "url": "https://cs.wikipedia.org/wiki?curid=605301", "title": "Śmielec", "text": "Śmielec\n\nŚmielec ( , ) je hora na polské straně Krkonoš, asi 150 m od česko-polské hranice, 6 km severo-severozápadně od Špindlerova Mlýna a 7 km jihovýchodně od Szklarske Poręby.\n\nVrchol je porostlý klečí, ve vrcholové části a na severovýchodním svahu jsou četná suťová pole.\n\nVrchol se nachází 150 metrů od hlavní krkonošské hřebenovce – červeně značené cestě česko-polského přátelství. K Martinově boudě na jižním úbočí vede i zelená turistická značka ze Špindlerova Mlýna a dále na Labskou boudu, ze která nad Martinovkou odbočuje modrá značka, vedoucí kolem vrcholu Śmielce do Polska.\n\n\n"}
{"id": "605303", "url": "https://cs.wikipedia.org/wiki?curid=605303", "title": "Monfiorito da Pola", "text": "Monfiorito da Pola\n\nMonfiorito Castropola ( – 1278 v Pule) byl benátský šlechtic a istrijský politik.\n\nMonfiorito Castropola se narodil pravděpodobně mezi léty 1200 - 1210 v Pule jako první ze čtyř synů Galvana Castropoly. Do dějin se zapsal svým konfliktem s Adalbertem, biskupem v Poreči. Předmětem sporu byl hrad v Pule, který Monfiorito zakoupil od benátského patriarchy, ale který si zároveň nárokoval biskup Adalbert. Spor byl vyřešen ozbrojeným střetnutím, ve kterém monfioritovi vojáci, pravděpodobně s podporou vojáků benátského patriarchy, zvítězili. Monfiorito pak získal kontrolu nejen nad Pulou, ale i nad širokým okolím. \n\nPo získání zásadního vlivu na dění v celé západní Istrii se Monfiorito cítil být dosti silný, aby se mohl osamostatnit a zbavit závislosti na benátském patriarchovi. Pula pod jeho vedením vyhlásila nezávislost, s čímž se ovšem Benátky nehodlaly smířit a poslušnost si vymohly násilím. Začátkem roku 1243 byl Monfiorito poražen a nucen přísahat věrnost a věčné spojenectví Benátkám. Roku 1258 Monfiorito tuto přísahu porušil a proti vůli patriarchy dobyl město Motovun. Avšak v následném ozbrojeném konfliktu byl patriarchou poražen a nucen se města vzdát a ze svého uhradit škody svým jednáním způsobené.\n\nV roce 1271 přežil Monfiorito spiknutí šlechtické rodiny Jonatů, které si kladlo za cíl vyvraždit rod Castropolů. V roce 1278 získal Monfiorito město Dvigrad a stal se vrchním soudcem istrijského markrabství. V tomtéž roce také zemřel.\n\nMonfiorito da Castropola položil základ rodové moci v Istrii. Rodina Castropolů v následujících desetiletí získala kontrolu téměř nad celou západní, jižní a střední Istrií.\n\n\n"}
{"id": "605308", "url": "https://cs.wikipedia.org/wiki?curid=605308", "title": "Seznam chráněných území v okrese Třebíč", "text": "Seznam chráněných území v okrese Třebíč\n\nToto je seznam chráněných území v okrese Třebíč aktuální k roku 2019, ve kterém jsou uvedena chráněná území v oblasti okresu Třebíč.\n\n"}
{"id": "605310", "url": "https://cs.wikipedia.org/wiki?curid=605310", "title": "Sergius II. da Pola", "text": "Sergius II. da Pola\n\nSergius II. da Castropola byl v letech 1312 - 1331 vladařem Puly a přilehlých oblastí zabírajících území celé jižní a části střední Istrie. Používal titul \"generale e capitano perpetuo di Pola\".\n\nNarodil se jako syn Nascinguerra III. Castropoly do mocné istrijské rodiny Castropolů. Tato rodina od počátku 13. století postupně získávala moc a majetky v jižní Istrii a když se roku 1271 vypořádala s konkurencí, kterou představovala Benátkami podporovaná rodina Gionata \"(Jonatasi)\", získala v jižní Istrii rozhodující vliv. Stalo se tak za podpory aquilejských patriarchů, kteří si tak chtěli vytvořit spojence proti Benátkám. Mezi lety 1271 - 1331 tak byli jednotliví rodinní příslušníci, kteří používali různé tituly, faktickými vládci celé jižní Istrie. Rod tak lze počítat mezi drobné středověké italské panovnické rodiny, podobně jako Scaligery ve Veroně nebo rod Carraresi v Padově. Sergiův otec Nascinguerra III. používal jako první titul \"generale e capitano perpetuo di Pola\", a to od roku 1305.\nSergio II. začal vládnout roku 1312. V letech 1318 - 1319 stál v čele odboje istrijských měst proti touze Benátek získat v těchto městech větší kontrolu a omezit jejich obchodní možnosti. Konflikt přerostl v otevřenou námořní bitvu poblíž města Bale, ve které se střetlo istrijské loďstvo pod velením Sergia II. s benátskou flotilou, které velel Niccolo Badoer. Sergiovi se podařilo Benátčany porazit, přesto však krátce po bitvě istrijská města v čele s Pulou kapitulovala. Někteří historici události v letech 1318 - 1319 považují za jedny z nejvýraznějších v dějinách Istrie. Roku 1331 se pak vzbouřilo obyvatelstvo Puly a s podporou Benátek vyhnalo rodinu Castropola z města. Ta se pak usadila ve městě Trevisu, kde již předtím žila její boční linie. Zde jim byl přiznán titul \"conte\" (hrabě). Benátky pak převzaly Pulu pod svou vládu a dosazovaly do ní své správce.\n\n\n"}
{"id": "605320", "url": "https://cs.wikipedia.org/wiki?curid=605320", "title": "Man-X", "text": "Man-X\n\nMan-X je specializovaný program s pornografickými pořady pro gaye. Program Man-X vysílá od půlnoci do 6. hodiny ranní.\n\nTento kanál je součástí nabídky televizních platforem v Evropě – Be-TV a Belgacom v Belgii, TV Vlaandern Digitaal a Canal Digitaal Sattelliet v Nizozemí, Free DSL ve Francii a Skylink v Česku a na Slovensku.\n"}
{"id": "605323", "url": "https://cs.wikipedia.org/wiki?curid=605323", "title": "Kaple Nejsvětější Trojice (Dejvice)", "text": "Kaple Nejsvětější Trojice (Dejvice)\n\nŘímskokatolická kaple Nejsvětější Trojice v Praze-Dejvicích se nachází uprostřed středního zeleného pásu ulice Nad Komornickou. Dříve patřila k nedaleké usedlosti Hadovka. Pozdně barokní stavba, jejíž půdorys má tvar trojlistu s připojenou předsíní, byla postavena po roce 1750 tehdejším majitelem usedlosti farářem Antonínem Messlerem.\n\nMá zvoncovitou střechu s lucernou a kopulovitou klenbu, kterou při obnově kaple po roce 1853 vyzdobil Josef Matěj Navrátil malbou světců, váz a květů; v roce 2004 byly nástropní malby restaurovány. Současným vlastníkem stavby je Metropolitní kapitula u sv. Víta v Praze.\n\n"}
{"id": "605326", "url": "https://cs.wikipedia.org/wiki?curid=605326", "title": "Boulevard Jourdan", "text": "Boulevard Jourdan\n\nBoulevard Jourdan je bulvár ve 14. obvodu v Paříži. Je součástí tzv. Maršálských bulvárů. Bulvár nese jméno Jeana Baptisty Jourdana (1762–1813), maršála Francie.\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859.\n\nV roce 2006 byla na bulváru zprovozněna tramvajová linka T3.\n\n"}
{"id": "605327", "url": "https://cs.wikipedia.org/wiki?curid=605327", "title": "ResearchGate", "text": "ResearchGate\n\nResearchGate je sociální síť speciálně vytvořená pro vědeckou komunitu. Platforma má uživatelům usnadnit vzájemnou komunikaci a spolupráci a umožnit bezplatný přístup k vědecké literatuře. V září 2011 čítala platforma téměř 1 400 000 uživatelů ze 192 zemí světa.\n\nResearchGate nabízí vytvoření osobního profilu, členství v zájmových skupinách, využití burzy práce se specializací na pozice pro vědce a akademiky. Platforma také poskytuje informace o aktuálních vědecky orientovaných událostech a umožňuje přístup k vědeckým databankám.\n\nOsobní profil umožňuje uživateli zveřejnit kontaktní informace, vzdělání, vědecké zaměření (vědní disciplínu, specifickou oblast výzkumu, odborné poradce výzkumu, spolupracovníky apod.), znalosti a dovednosti, zájmy atd. Na svém profilu může uživatel také prezentovat výsledky své dosavadní vědecké činnosti, stát se členem různých zájmových skupin a spojit se s dalšími uživateli. Profil umožňuje nastavení různých úrovní zabepečení.\n\nResearchGate svým uživatelům umožňuje vytváření a sdružování se v zájmových skupinách. Skupiny mohou zakládat všichni uživatelé bez jakéhokoli omezení. V září 2010 čítal ResearchGate více než 2600 skupin, které se často zabývají určitou vědeckou problematikou, či výzkumem. Tzv. collaborative software umožňuje členům skupiny společnou tvorbu a editaci textových souborů. Každá skupina má k dispozici kalendář sloužící k plánování online schůzek. Dále mohou členové využít také aplikace ‚Polls‘, která umožňuje provádění dotazníků v rámci skupiny.\n\nResearchGate funguje jako jednotná informační brána zpřístupňující jak komerční vědecké databanky (PubMed, CiteSeer, arXiv nebo NASA Library), tak i databáze fungující na OpenAccess bázi. Celkový počet zpřístupněných abstraktů vědeckých článků dosahuje 35 milionů, počet zpřístupněných plných verzí je v řádech desetitisíců.\n\nMezinárodní vědecké instituce prezentují v rámci aplikace \"Job Board\" volná pracovní místa. Databáze pracovních příležitostí může být prohledávána dle zaměstnavatele, pracovní pozice, vědeckého zaměření, země v níž zaměstnavatel danou pozici nabízí, či volitelného klíčového hesla.\n\nResearch Blog je oficiálním blogem platformy ResearchGate. Tato aplikace byla spuštěna v říjnu 2009 a funguje jako aktualizovaný zdroj novinek z nejrůznějších oblastí vědy a výzkumu. Uživatelé se mohou na oficiálním blogu prezentovat přes své osobní blogy v profilu uživatele (tzv. „mikroblogy“) nebo použitím aplikace „microarticles“. Předpona \"micro\" ve slově „microarticle“ referuje k maximální povolené délce příspěvku, která činí 306 znaků.. Obě aplikace umožňují mimo jiné např. shrnutí již publikované práce, či prezentování výsledků aktuálního výzkumu. Uveřejňovány jsou nejen pozitivní, ale i negativní výsledky, což podle zakladatele ResearchGate Dr. Ijada Madische může ostatním vědcům ušetřit snažení a čas, jenž by jinak bylo třeba při nevědomé duplikaci v minulosti již proběhlého výzkumu, který se kvůli negativním výsledkům nedočkal publikování. ResearchGate také nabízí funkci RSS, díky níž se uživatel může přihlásit k odběru novinek z osobních blogů či mikročlánků od konkrétních uživatelů.\n\n"}
{"id": "605329", "url": "https://cs.wikipedia.org/wiki?curid=605329", "title": "Zdeněk Černín", "text": "Zdeněk Černín\n\nZdeněk Černín (* 2. září 1954 Opava) je český režisér, pedagog a herec. Vystudoval gymnázium v Opavě a brněnskou JAMU. První angažmá měl v Severomoravském divadle v Šumperku. O dva roky později se vrací do Brna, kde v souboru Mahenovy činohry ztvárnil roli Amadeus (1982). Roku 1992 odchází z činohry Mahenova divadla a působí jako herec, později i režisér v Městském divadle Brno.\n\na další.\n\n"}
{"id": "605332", "url": "https://cs.wikipedia.org/wiki?curid=605332", "title": "Chůze (rozcestník)", "text": "Chůze (rozcestník)\n\nSlovo Chůze má několik významů:\n\n"}
{"id": "605333", "url": "https://cs.wikipedia.org/wiki?curid=605333", "title": "Seznam chráněných území v okrese Jihlava", "text": "Seznam chráněných území v okrese Jihlava\n\nToto je seznam chráněných území v okrese Jihlava aktuální k roku 2015, ve kterém jsou uvedena chráněná území v oblasti okresu Jihlava.\n\n\n\n"}
{"id": "605334", "url": "https://cs.wikipedia.org/wiki?curid=605334", "title": "Nachal Kedeš", "text": "Nachal Kedeš\n\nNachal Kedeš (: נחל קדש) je vádí v Libanonu a Izraeli.\n\nZačíná v Libanonu, ve vysočině nedaleko izraelských hranic. Pak směřuje k východu a vstupuje na území Izraele v regionu Horní Galileje, kde protéká mezi vesnicemi Ramot Naftali a Jiftach, nedaleko od starověké archeologické lokality Tel Kadeš, skrz rovinatou náhorní terasu Bik'at Kedeš (údolí Kedeš). Pokračuje dál k východu a prudce se zařezává do hřbetu hor Naftali. Hluboké údolí ohraničené strmými útesy v tomto úseku je začleněno do přírodní rezervace o ploše 1524 dunamů (1,524 kilometru čtverečního). Údolí je turisticky přístupné, ale patří mezi náročnější terény. Poblíž horního konce údolí stojí zbytky arabské vesnice an-Nabi Juša vysídlené roku 1948 a poblíž i pevnost Mecudat Koach.\n\nNa dolním toku Nachal Kedeš vstupuje do rovinaté nížiny Chulského údolí poblíž správního komplexu Merkaz Koach, v němž sídlí úřady Oblastní rady Mevo'ot ha-Chermon. Pak ústí do řeky Jordán.\n\n"}
{"id": "605341", "url": "https://cs.wikipedia.org/wiki?curid=605341", "title": "Ernest Bloch", "text": "Ernest Bloch\n\nErnest Bloch (24. července 1880, Ženeva, Švýcarsko – 15. července 1959, Portland, Oregon, USA) byl švýcarsko-americký hudební skladatel židovského původu. Studoval v Bruselu a Frankfurtu nad Mohanem, roku 1916 se usadil v USA, kde roku 1924 získal občanství. Zemřel na rakovinu.\n\nRaná Blochova díla, jako opera \"Macbeth\" (1910), jsou ovlivněna pozdním romantismem a Debussyho impresionismem. Ve zralých dílech se často objevují vlivy židovské liturgické i lidové hudby. Pozdní Blochova tvorba po druhé světové válce je ovlivněna nejširší škálou vlivů od baroka po atonální hudbu.\n\nAmatérsky se věnoval také fotografii. Byl autorem dokumentárních fotografií i náladových snímků, které alegoricky zpodobňovaly díla různých skladatelů.\n"}
{"id": "605342", "url": "https://cs.wikipedia.org/wiki?curid=605342", "title": "Boulevard Lefebvre", "text": "Boulevard Lefebvre\n\nBoulevard Lefebvre je bulvár v 15. obvodu v Paříži. Je součástí tzv. Maršálských bulvárů. Bulvár nese jméno Françoise-Josepha Lefebvra (1755–1820), maršála Francie.\n\nV letech 1840–1845 byly postaveny kolem Paříže nové hradby. Dnešní bulvár vznikl na místě bývalé vojenské cesty (Rue Militaire), která vedla po vnitřní straně městských hradeb. Tato silnice byla armádou převedena městu Paříži na základě rozhodnutí z 28. července 1859.\n\nV roce 2006 byla ve středovém pruhu bulváru zprovozněna tramvajová linka T3.\n\n"}
{"id": "605343", "url": "https://cs.wikipedia.org/wiki?curid=605343", "title": "Mullitová vlákna", "text": "Mullitová vlákna\n\nMullitová vlákna jsou keramický textilní materiál ze směsi korundu a křemíku (hlinitokřemičitany).\n\nOznačení je odvozeno od (poměrně vzácného) minerálu mullitu (AlSiO) nalezeného na skotském ostrově Mull a poprvé popsáného v roce 1924.\n\nObsah pojmu není jednoznačně určen. \n\nU syntetického mullitu se podle způsobu výroby a složení obvykle rozeznávají jen dva druhy: \n\nsintrový ve složení 3AlO • 2SiO a tavný ve složení 2AlO • 1SiO\n\nNaproti tomu jednotliví výrobci označují za mullitová vlákna produkty v několika variantách s různým obsahem AlO mezi 50 a 90 % (s patřičným podílem SiO 10-50%), a případně se zirkoniem jako třetí složkou s podílem až 18%. \nPříprava a zvlákňování mullitu se dá provádět různým \"sol-gelovými\" metodami nebo \"sonochemicky\" (z prekurzoru). Podrobnosti technologie a rozsahu výroby nebyly dosud publikovány.\n\nVlákna mají hustotu kolem 3 g/cm³, vyrábí se s průřezem cca 2-3 µm, mají bod tání 1830°C, teplotní roztažnost 4,5 [formula_1], snášejí trvale teplotu až 1400°C, mají tažnou pevnost 200 MPa a modul pružnosti 200 GPa. \n\nMullit má vyšší dotvarovací (creep) a sintrovací schopnosti než AlO, mullitový materiál je elektricky nevodivý a vysoce odolný proti účinkům chemikálií.\n\nZnámé je zejména použití na izolace proti vysokým teplotám ve formě vlákenné vaty a rohoží.\n\n"}
{"id": "605348", "url": "https://cs.wikipedia.org/wiki?curid=605348", "title": "Seznam chráněných území v okrese Havlíčkův Brod", "text": "Seznam chráněných území v okrese Havlíčkův Brod\n\nToto je seznam chráněných území v okrese Havlíčkův Brod aktuální k roku 2015, ve kterém jsou uvedena chráněná území v oblasti okresu Havlíčkův Brod.\n\n"}
{"id": "605353", "url": "https://cs.wikipedia.org/wiki?curid=605353", "title": "O češtině", "text": "O češtině\n\nO češtině je televizní pořad České televize vysílaný v letech 2006 až 2012 o zajímavostech češtiny, jejích gramatických pravidlech a profesním slangu a názvosloví.\n\nPořad byl vysílán s týdenní periodicitou. Součástí pořadu je scénka, v níž vystupují herci Ivana Andrlová a Zbyšek Pantůček, pozvaný odborník odpovídající na dotazy ohledně profesní češtiny, host z řad známých osobností spjatý s probíraným tématem, anketa \"čeština po lupou\" a odpovědna na divácké dotazy. Moderátorem pořadu je televizní a rozhlasový moderátor a publicista Aleš Cibulka.\n\nV robrice Odpovědna odpovídali lingvisté na dotazy z oblasti morfologie (skloňování jména \"Hollande\"), slovotvorby (\"snídárna\"), vlastních jmen (\"Na Pervidle\"), významu slov (\"zhůvěřilý\"), etymologie (\"buran\"), jazykové kultury (\"eklovat se\") ad.\n\nPořad vznikal ve spolupráci s Ústavem pro jazyk český Akademie věd. Česká televize jej zrušila v červnu 2012 a poslední díl byl odvysílán v srpnu 2012.\n\nPořad byl v roce 2006 nominován společně s pořady \"Uvolněte se, prosím\" a \"Manéží Bolka Polívky\" na televizní cenu ELSA v kategorii zábavný televizní pořad. V roce 2008 byl ve stejné soutěži nominován Aleš Cibulka v kategorii moderátor. Ani jednu z těchto nominací pořad neproměnil v cenu.\n\nNa základě pořadu vyšly v edici ČT tři stejnojmenné knihy. \n\n"}
{"id": "605365", "url": "https://cs.wikipedia.org/wiki?curid=605365", "title": "Sieradz", "text": "Sieradz\n\nSieradz (latinsky \"Syradia\", německy \"Schieratz\") je město na řece Wartě nacházející se ve středním Polsku a žije zde, dle údajů z roku 2004, 44 326 obyvatel. V dřívějších dobách představovalo sídelní město jednoho z menších knížectví v rámci Velkopolska a mezi lety 1975 až 1998 bylo stejnojmenným ústředním městem Sieradzského vojvodství. V současnosti přísluší pod Lodžské vojvodství.\n\nJe jedním z nejstarších polských měst, třikrát se zde odehrála korunovace polských vládců. Město bylo v minulosti napadeno Tatary, Čechy a příslušníky řádu německých rytířů. Polští králové zde předsedali celkem šesti shromážděním.\n\n\n"}
{"id": "605367", "url": "https://cs.wikipedia.org/wiki?curid=605367", "title": "Hory Naftali", "text": "Hory Naftali\n\nHory Naftali (: הרי נפתלי, \"Harej Naftali\") je pohoří na pomezí Libanonu a Izraele v Horní Galileji.\n\nTáhnou se severojižním směrem v délce cca 20 kilometrů podél hranice mezi Libanonem a Izraelem a tvoří rozvodí mezi Středozemním mořem a řekou Jordán. Na západní straně přecházejí pozvolna do vysočiny v jižním Libanonu, zatímco na východní straně mají ráz prudkého zlomu, který klesá o 700 metrů do Chulského údolí v Izraeli. Hlavní hřeben dosahuje výšek 700-900 metrů. Bývá nazýván též Reches Ramim (רכס רמים). Nejvyšším bodem pohoří je hora Har Šina'an s nadmořskou výškou 902 metrů. Dalším významným vrcholem je hora Har Nezer (760 metrů nad mořem) nebo Har Zakif (823 m n. m.). Skrz prudký východní svah pohoří prochází několik menších vodních toků, zejména Nachal Kedeš. V jižní části přechází vysočina Naftali v nevelkou, severojižně orientovanou náhorní terasu Bik'at Kedeš (\"údolí Kedeš\"). Na severu končí poblíž města Metula vrcholky Har Cfija a Har Noter.\n\nV době křižáckých států byla na hřebeni hor postavena pevnost Mecudat Hunin zvaná v soudobých pramenech Chastel Neuf, která kontrolovala Chulské údolí a obchodní trasy do Damašku.\nVrcholové partie osázel během 20. století Židovský národní fond lesem \"Ja'ar Harej Naftali\" (יער הרי נפתלי), který dosahuje plochy 8000 dunamů (8 kilometrů čtverečních) a je turisticky využíván. Z hřebenů Harej Naftali se nabízí výhled na celé Chulské údolí i na Golanské výšiny včetně masivu Hermon. Západním směrem je vidět hluboko do vnitrozemí jižního Libanonu. Prochází tudy nejsevernější úsek izraelské stezky, která v severojižním směru protíná celé území státu.\n\nOblast Hor Naftali byla předmětem těžkých bojů během první arabsko-izraelské války v roce 1948, zejména v okolí židovské vesnice Manara založené roku 1943 jako první a po jistou dobu jediné novověké židovské osídlení v tomto regionu. Například v říjnu obsadila Arabská osvobozenecká armáda Fauzí al-Kaukdžího lokalitu \"Šejch Abed\" (hora Har Šina'an) a vedla odtud útok na vesnici Manara, na který Izraelci reagovali prostřednictvím Operace Ja'el. Tato izraelská operace byla neúspěšná, ale o pár dní později začala Operace Chiram, v jejímž rámci Izrael celé území dobyl.\n\nV současnosti se podél hřebene hor Naftali táhne pás izraelských vesnic, který začíná jižně od města Metula. Jde o vesnice Misgav Am, Margalijot, Manara, Jiftach a Ramot Naftali, které spojuje lokální silnice 886. Pod úpatím hor Naftali se nachází hustěji osídlené Chulské údolí, přímo na svazích pohoří stojí město Kirjat Šmona.\n\n"}
{"id": "605377", "url": "https://cs.wikipedia.org/wiki?curid=605377", "title": "Milmantas", "text": "Milmantas\n\nMilmantas, někdy nazývaný též \"Melmentas\" je říčka v západní Litvě, v Žemaitsku, v okrese Šilalė, pravý přítok Tenenysu.\n\nPramení na severovýchod od vsi Kalniškiai II, 1 km na severozápad od vsi Paežeris (okres Šilalė). Teče zpočátku na západ, ve vsi Kalniškiai II začíná meandrovat a stáčí se na jihovýchod. Vlévá se zprava do řeky Tenenys 64,5 km od jejího ústí do řeky Minija, v obci Teneniai.\n\nŘíčka nemá významnější přítoky.\n"}
{"id": "605383", "url": "https://cs.wikipedia.org/wiki?curid=605383", "title": "Har Šina'an", "text": "Har Šina'an\n\nHar Šina'an (: הר שנאן) je hora o nadmořské výšce 902 metrů na pomezí Libanonu a Izraele v pohoří Naftali v Horní Galileji.\n\nLeží jihozápadně od vesnice Margalijot, přímo na hranici s Libanonem. Během první arabsko-izraelské války v roce 1948 byl tento vrchol místem intenzivních bojů. Zpočátku ho ovládli Arabové, teprve později byl obsazen izraelskými silami. V říjnu 1948 obsadila Arabská osvobozenecká armáda Fauzí al-Kaukdžího zdejší lokalitu \"Šejch Abed \" a vedla odtud útok na židovskou vesnici Manara, na který Izraelci reagovali prostřednictvím Operace Ja'el. Tato izraelská operace byla neúspěšná, ale o pár dní později začala Operace Chiram, v jejímž rámci Izrael celé území dobyl. Vzhledem k pohraniční poloze podléhá přístup na Har Šina'an souhlasu bezpečnostních sil.\n\nPodle tradice tu byl pohřben talmudistický učenec Rav Papa, působící ve 4. století křesťanského letopočtu, a také rabín Rav Aši.\n\n"}
{"id": "605388", "url": "https://cs.wikipedia.org/wiki?curid=605388", "title": "Eulengebirgsbahn", "text": "Eulengebirgsbahn\n\nEulengebirgsbahn AG byla slezská železniční společnost. V letech 1899–1903 postupně vybudovala trať spojující Reichenbach (dnes Dzierżoniów) a Wünschelburg (Radków). Pravidelná přeprava na této trati byla zrušena, v úseku Ścinawka Średnia – Słupiec však dodnes slouží jako vlečka pro potřeby místního kamenolomu.\n"}
{"id": "605395", "url": "https://cs.wikipedia.org/wiki?curid=605395", "title": "Har Nezer", "text": "Har Nezer\n\nHar Nezer (: הר נזר) je hora o nadmořské výšce 760 metrů a přírodní rezervace v Izraeli, v pohoří Naftali v Horní Galileji.\n\nLeží cca 2 kilometry jižně od vesnice Manara nedaleko od lokální silnice 886. Je zahrnuta do přírodní rezervace Har Nezer o rozloze 90 dunamů (9 hektarů) s cennou populací květin. Nachází se tu i vyhlídka na Chulské údolí.\n\nPodle jiného pramene má přírodní rezervace rozlohu 151 dunamů (15,1 hektarů). Byla vyhlášena roku 1971. Kromě místní flóry je zde také jeskyně.\n\n"}
{"id": "605402", "url": "https://cs.wikipedia.org/wiki?curid=605402", "title": "Manara", "text": "Manara\n\nSlovo Manara má více významů:\n\n\n"}
{"id": "605404", "url": "https://cs.wikipedia.org/wiki?curid=605404", "title": "Slivoň bluma", "text": "Slivoň bluma\n\nSlivoň bluma \"(Prunus domestica subsp. italica)\" patří do rodu dvouděložných rostlin z čeledi růžovitých. Bluma je pravděpodobně křížencem slivoně trnky a slivoně myrobalán. Planá forma blumy není známa. Tyto křížence se pěstují pro plody (švestky, pološvestky, blumy, renklódy, ryngle, karlátka).\n\nStrom se silnějšími větvemi je vysoký asi 5 až 8 metrů, pro zajištění plodnosti se musí roubovat. Listy mají stejný tvar jako u švestky, ale jsou větší. Květy jsou bílé, po oplodnění na místě květu vyroste dužnatý plod žluté barvy, kulatého tvaru, přibližně 5 cm v průměru. Plod po dozrání v červenci až srpnu obsahuje velkou pecku.\n"}
{"id": "605406", "url": "https://cs.wikipedia.org/wiki?curid=605406", "title": "Gianluca Zambrotta", "text": "Gianluca Zambrotta\n\nGianluca Zambrotta (* 19. února 1977, Como, Itálie) je bývalý italský fotbalista. Hrál většinou na postu krajního obránce.\n\nVe jeho rodném městě Como hraje místní klub Como Calcio, který občas nakoukne do Serie A. Poprvé Gianluca Zambrotta za seniorský tým nastoupil v 17 letech v roce 1994, to Como hrálo Serii B. Sestoupili ale do 3. ligy. V následujících dvou sezonách se mu dařilo a byl prodám do prvoligového celku AS Bari.\n\nNastupoval pravidelně na levém okraji zálohy. Ve své druhé sezoně byl pozván na přátelský zápas reprezentace proti Norsku a stal se tak po 50 letech hráčem AS Bari který nastoupil za reprezentaci.\nTo nešlo takového hráče přehlédnout a byl ještě během sezony prodán za 13 750 000 eur + 50% práv Simone Perrotta do Juventusu Turin.\n\nV první sezoně hrál skvěle, ale v posledním kole proti Perugii za silného deště Juve prohrál 0:1. Zambrotta dostal červenou kartu a Juventus skončil na konečném 2. místě. Příští sezoně obsadil s týmem opět 2. místo a prvenství v Serii A se dočkal až při své třetí sezoně v roce 2002. Na MS 2002 se při jednom utkání vážně zranil. Na trávník se dostal až v průběhu sezony, místo na kraji pravé zálohy na postu levého obránce, kde se mu dařilo. Během této sezony získal opět prvenství v lize a dosáhl finále Ligy Mistrů 2002/03.\nPřišel konec sezony 2005/06 a tím i korupční afera spojená s Juventusem. Rozhodl se nehrát ve 2. lize a přestoupil raději do Španělska, do týmu FC Barcelona.\n\nBarcelona jej koupila za 14 mil. eur, debut absolvoval v městském derby s Espanyolem 17. srpna 2006.\n\nVybojoval si pozici pravého beka především před Julianem Bellettim a v lize si zahrál ve 29 zápasech, ve vlastních statistikách si mohl přidat 3 góly a 3 gólové asistence. Na jaře 2007 se Barcelona přela o 1. příčku s FC Sevillou a Realem Madrid. Začátkem března proti FC Sevilla přihrál na první branku utkání Ronaldinhovi. Sevilla ale utkání otočila a vyhrála 2:1, Zambrotta neovládl v 76. minutě své emoce a po žluté kartě za faul si vysloužil i druhou žlutou kartu – a tedy vyloučení – za protesty.\nČervená karta jej připravila o utkání proti Realu, to skončilo nerozhodně 3:3. Barcelona titul smolně nezískala, nakonec prohrála na vzájemné zápasy, neboť s Realem měla 76 bodů, ale ve vzájemných zápasech remízu a prohru.\n\nCelkem 29 ligových zápasů si zahrál v ročníku 2007/08, Barcelona skončila až třetí. Místo v sestavě si před Oleguerem podržel, nakonec však klub po sezóně opustil. V Lize mistrů byl stálicí sestavy, zahrál si i semifinále proti Manchesteru United. Po úvodní remíze 0:0 dosáhli fotbalisté United výhry 1:0. Ve 14. minutě Zambrotta nepřesně přihrál na Paula Scholese, který střelou z dálky dal jediný gól večera.\n\nPoté jej angažoval AC Milan, i když o něj měl zájem i Juventus FC.\n\nNa pomezí května a června 2008 podepsal na 3 roky smlouvu s týmem AC Milán, který jej koupil za 9 mil. eur.\nByl jedničkou na pravém kraji obrany v sezóně 2008/09, AC Milán skončil druhý za městským rivalem Interem. Na první gól nečekal vůbec dlouho, už ve třetím ligovém kole se trefil proti Laziu Řím – AC vyhrálo poměrem 4:1.\nDalší ligové ročníky 2009/10 a 2010/11 ztratil své jisté místo v sestavě a střídal se s hráči Ignazio Abatem a Lucou Antoninim. Po mistrovské sezoně 2010/11 podepsal prodlouženou smlouvu do léta roku 2012.\n\nSezóna 2011/12 byla jeho poslední u Rossoneri. Zambrotta v Serii A odehrál pouze 12 utkání, gólově se prosadil proti Catanii.\n\nZávěr kariéry strávil ve 2. lize ve Švýcarsku, a to v týmu FC Chiasso.\n\nSvůj první zápas na seniorské úrovně sehrál 10. února 1999 proti Norsku (0:0). Po prohraném finále na ME 2000 proti Francii byl nominován na Letní olympijské hry 2000 v Sydney, kde Itálie vypadla ve čtvrtfinále se Španělskem po výsledku 0:1.\n\nZambrotta byl součástí základní sestavy trenéra Dino Zoffa, která v úvodních zápasech skupiny B porazila Turecko (2:1) a následně Belgii (2:0). Ve třetím zápase byl pouze mezi náhradníky, Itálie přesto porazila Švédsko 2:1. Ve čtvrtfinále proti Rumunsku se opět objevil na pravém kraji zálohy, Itálie zvítězila 2:0 a v semifinále se chystala na domácí Nizozemsko. Zambrotta si v 16. minutě „vykoledoval“ žlutou kartu a v 34. minutě druhou žlutou, Itálie tak dohrávala zápas v deseti.\nItalové se ale ubránili a po penaltách dokráčeli do finále proti Francii. Zambrotta si odpykával karetní trest a nemohl tak pomoct ve finále, které Italové prohráli v prodloužení 1:2.\n\nZúčastnil se Mistrovství světa 2002, kde byl pro trenéra Trapattoniho hráčem základní jedenáctky. První zápas proti Ekvádoru odehrál na pravém okraji zálohy, Italové vyhráli 2:0 díky gólům Vieriho.\nNa stejné pozici vstoupil také do zápasu s Chorvatskem. V 50. minutě byl u gólové akce, kdy po centru Cristiana Doniho dostal míč k Vierimu, který dostal míč do sítě. Gól ale nebyl kvůli domnělému offsidu uznán, avšak video prokázalo chybu rozhodčích.\nVieri nakonec branku vstřelil, Chorvaté ale otočili stav utkání na 2:1 a ukončili tak dlouholetou neporazitelnost Itálie na MS v základní hrací době.\nNastoupil i ke třetímu zápasu skupiny s Mexikem, které skončilo 1:1.\nOsmifinálové utkání s Jižní Koreou skončilo pro Italy porážkou 1:2 v prodloužení. V souboji, který nechvalně proslul, odehrál Zambrotta 72 minut, kdy ho vystřídal Angelo Di Livio.\n\nTrenér Trapatonni svěřil Zambrottovi dříve Maldiniho roli levého krajního obránce, a to ve všech třech skupinových zápasech. Odehrál celá utkání proti Dánsku (0:0), Švédsku (1:1) a i Bulharsku (2:1). Proti Bulharsku potřebovali Italové nutně uspět, Bulhaři ale do nastavení drželi bod za remízu 1:1. Zambrotta nakonec ve 4. minutě nastavení asistoval brance střídajícího Antonia Cassana, ale Italové přesto turnaj opustili, neboť kvůli horšímu skóre skončili až na 3. místě za oběma skandinávskými reprezentacemi.\n\nZambrottovy výkony ale patřily k tomu nejlepšímu, co Itálie na Euru 2004 nabídla, UEFA jej nakonec zařadila do nejlepší jedenáctky turnaje.\n\nPrvní zápas skupiny E Itálie zvládla výhrou nad Ghanou 2:0, Zambrotta ale zápasu přihlížel jako náhradník, jeho pozici na levém kraji obrany obsadil Fabio Grosso.\nOd druhého zápasu skupiny proti USA (1:1) se natrvalo prosadil do základu a zvládl i těžké utkání proti České republice (výhra Italů 2:1), které odehrál na pravém kraji obrany.\nNa pravém kraji obrany zůstal do konce šampionátu, na této pozici zvládl osmifinále proti Austrálii (1:0) a i čtvrtfinále proti Ukrajině (3:0). Proti Ukrajině dal první gól v 6. minutě a v 69. minutě přihrál na gól Luca Tonimu.\nZvládl celé semifinálové utkání proti domácímu Německu, které skončilo výhrou Italů 2:0 v prodloužení.\nFinále proti Francii zvládl rovněž celé, a ačkoliv dostal žlutou kartu už v 4. minutě, utkání dohrál a Italové se po penaltách stali mistry světa.\n\nV roce 2010 byl ještě vybrán na MS 2010, ale zranění jej nepustilo do zápasů.\n\n\n\n\n\n"}
{"id": "605409", "url": "https://cs.wikipedia.org/wiki?curid=605409", "title": "Har Adir", "text": "Har Adir\n\nHar Adir (: הר אדיר) je hora o nadmořské výšce 1008 metrů v Izraeli, v Horní Galileji.\n\nLeží mezi vesnicemi Sasa a Matat, jižně od lokální silnice 899 a severozápadně od masivu Har Meron, cca 3 kilometry od hranice s Libanonem. Svahy Har Adir jsou většinou zalesněny. Okolní krajinu převyšuje o cca 150 metrů. Na vrcholku se nacházejí zbytky starověkého židovského sídla. Je odtud kruhový výhled na region Horní Galileji. Vrcholek není turisticky běžně přístupný, vstup vyžaduje konzultaci s bezpečnostními složkami.\n\n"}
{"id": "605411", "url": "https://cs.wikipedia.org/wiki?curid=605411", "title": "Pesach Gruper", "text": "Pesach Gruper\n\nPesach Gruper ( פסח גרופר, 21. srpna 1924 – 29. dubna 2013) byl izraelský politik, který v 80. letech zastával funkci izraelského ministra zemědělství.\n\nNarodil se v Jaffě ještě za dob britské mandátní Palestiny a vyrůstal v telavivské čtvrti Neve Cedek. Ve čtrnácti letech se spolu s rodinou přestěhoval do severoizraelského Atlitu, kde od té doby žil až do své smrti. V letech 1959 až 1962 a 1969 až 1971 stál v čele zdejší místní rady.\n\nVe volbách v roce 1973 byl zvolen poslancem Knesetu za stranu Likud a svůj poslanecký mandát obhájil i v následujících volbách v letech 1977 a 1981. V srpnu 1981 byl jmenován náměstkem ministrem zemědělství a tento post zastával až do roku 1983, kdy se stal ministrem zemědělství ve vládě Jicchaka Šamira. O svůj ministerský post přišel po volbách v roce 1984, v nichž sice poslanecký mandát obhájil, nebyl však již přizván do vlády. Znovuzvolen byl v následujících volbách v roce 1988, po nichž v březnu 1990 společně se čtyřmi dalšími poslanci Likudu tuto stranu opustili a založili Stranu za pokrok sionistických ideálů (později přejmenovanou na Novou liberální stranu). Nově vzniklá strana neúspěšně kandidovala ve volbách v roce 1992, po nichž Gruper přišel o svůj poslanecký post.\n\n"}
{"id": "605414", "url": "https://cs.wikipedia.org/wiki?curid=605414", "title": "Har ha-Ari", "text": "Har ha-Ari\n\nHar ha-Ari (: הר הארי) je hora o nadmořské výšce 1048 metrů v Izraeli, v Horní Galileji.\n\nLeží na jižním okraji města Bejt Džan, na severním svahu údolí Bejt ha-Kerem, nad které vystupuje do výšky 750 metrů. Tvoří jihozápadní součást masivu Har Meron. Jméno odkazuje na přezdívku předního rabína Jicchaka Luriji - ha-Ari (הארי), který působil v 16. století v nedalekém Safedu.\n\n"}
{"id": "605416", "url": "https://cs.wikipedia.org/wiki?curid=605416", "title": "Rue Saint-Antoine", "text": "Rue Saint-Antoine\n\nRue Saint-Antoine je ulice v Paříži. Nachází se ve 4. obvodu v centru čtvrti Marais.\n\nUlice leží v srdci čtvrtě Marais a tvoří jeho hlavní komunikační tepnu, kde se kříží s několika dalšími důležitými ulicemi této čtvrti, jako jsou \"Rue Saint-Paul\", \"Rue de Turenne\", \"Rue de Birague\" (vedoucí na \"Place des Vosges\") nebo \"Rue Beautreillis\". Ulice vede od \"Place de la Bastille\" a končí částečně u křižovatky s ulicí \"Rue de Sévigné\" a definitivně s ulicí \"Rue de Fourcy\". Ulice je orientována z východu na západ a je součástí hlavní osy, která od stanice metra Saint-Paul pokračuje dál na západ jako Rue de Rivoli až na Place de la Concorde. Na východ od \"Place de la Bastille\" osa pokračuje jako \"Rue du Faubourg-Saint-Antoine\".\n\nSvé jméno získala proto, že vedla z města směrem k opatství Saint-Antoine-des-Champs, přeměněnému v roce 1790 na nemocnici Saint-Antoine.\n\nUlice odpovídá staré římské cestě do města Melun. Její současné jméno se začalo objevovat na konci 12. století. V té době nechal Filip II. August vybudovat nové městské hradby. Ulice se nacházela mimo ně. Ve středověku se \"Rue Saint-Antoine\" stala prestižní ulicí, z důvodu blízkosti královských paláců Saint-Pol a Tournelles.\n\n2. října 1865 vyšlo nařízení zkracující ulici Rue Saint-Antoine. Úsek mezi ulicemi \"Rue des Barres\" a \"Rue de Fourcy\" byl přejmenován na \"Rue François-Miron\".\n\n\n"}
{"id": "605417", "url": "https://cs.wikipedia.org/wiki?curid=605417", "title": "Jane Asherová", "text": "Jane Asherová\n\nJane Asherová (* 5. dubna 1946 Londýn, Anglie) je britská herečka. Je známá také jako bývalá dívka baskytaristy a zpěváka skupiny The Beatles Paula McCartneyho, se kterým měla vztah v letech 1963–1968, přičemž v roce 1967 se dokonce zasnoubili. V roce 1981 se provdala za ilustrátora Geralda Scarfea, se kterým má tři děti. V současnosti také podniká v oblasti pečení dortů.\n\nPaul McCartney pro ni v šedesátých letech napsal několik písní – „Every Little Thing“, „And I Love Her“, „I'm Looking Through You“, „You Won't See Me“ a další.\n\n\n"}
{"id": "605420", "url": "https://cs.wikipedia.org/wiki?curid=605420", "title": "Méthamis", "text": "Méthamis\n\nMéthamis je francouzská obec v departementu Vaucluse v regionu Provence-Alpes-Côte d'Azur.\n\nMéthamis je typická provensálská vesnice, která se rozkládá kolem vinic na strmé skále u výstupu ze soutěsky Nesque v pohoří Vaucluse, mezi pohořím Luberon a Mont Ventoux. Katastrem obce protéká říčka Nesque.\n\nOsídlení na území obce bylo významné již během neolitu, byly zde nalezeny rozmanité kamenné nástroje. Římská kolonizace je doložena nálezem mramorové hlavice sloupu, vytesaným nápisem a stříbrnou mincí císaře Augusta.\nPrvní písemná zmínka o vesnici „Nometana“ pochází z roku 1206. Během náboženských válek byl Méthamis v roce 1563 obsazen protestanty. V 19. a 20. století trpěl vylidňováním venkova. Snižování počtu obyvatel se zastavilo až díky rozvíjejícímu se vinařství.\n\nHlavním hospodářským odvětvím je zemědělství, které je soustředěno hlavně v západní části obce. Jedná se o pěstování ovoce, ale také vinné révy, která patří k významným ekonomickým zdrojům v oblasti. V roce 1900 se poprvé objevila značka vína \"Côtes du Ventoux\" (od roku 1973 \"Appellation d'origine contrôlée Ventoux\").\n\nObec těží ze své blízkosti hory Mont Ventoux a okolních vinic, neboť vinařská turistika je na vzestupu. Turisticky je rovněž oblíbená soutěska s říčkou Nesque, která umožňuje pěší turistiku, cykloturistiku nebo horolezectví.\n\nV obci stojí na vrcholku skály románsko-gotický farní kostel Saint-Pierre-et-Saint-Paul z 12. století. Díky své románské lodi a gotickému kněžišti byl kostel 17. září 1997 zanesen mezi historické památky. V 19. století byl rozšířen a byly přistavěny boční kaple, v letech 1875-1878 byly přestavěny sakristie a zvonice.\n"}
{"id": "605421", "url": "https://cs.wikipedia.org/wiki?curid=605421", "title": "Har Hilel", "text": "Har Hilel\n\nHar Hilel (: הר הלל, : جَبَل العَرُوس, \"Džebel al-Arus\") je hora o nadmořské výšce 1071 metrů v Izraeli, v Horní Galileji.\n\nLeží severně od vesnice Šefer na severním svahu údolí Chananija. Tvoří jižní součást masivu Har Meron. Pojmenována je podle starověkého židovského učence Hillela staršího. Arabský název jí dali místní Drúzové.\n\n"}
{"id": "605424", "url": "https://cs.wikipedia.org/wiki?curid=605424", "title": "Upita", "text": "Upita\n\nUpita je říčka na západě Litvy, na území Klaipėdského (okresní město Gargždai) okresu, levý přítok řeky Veiviržas (31,1 km od jeho ústí do řeky Minija).\n\nPramení 1 km na sever od vsi Daugėlai, 7 km na jihozápad od Endriejava. Zpočátku teče na západ, na sever or vsi Šukaičiai se stáčí na jih a tuto ves míjí po jejím východním okraji, dále táhlým obloukem od jihovýchodu míjí městys Veiviržėnai, přičemž postupně stále více meandruje a přibírá zleva (od východu) svůj největší přítok Šlūžmė. Do Veivirže se vlévá od jihovýchodu, 2 km na jihozápad od Veiviržėnů.\n\n\n"}
{"id": "605426", "url": "https://cs.wikipedia.org/wiki?curid=605426", "title": "Har Kfir", "text": "Har Kfir\n\nHar Kfir (: הר כפיר) je hora o nadmořské výšce 982 metrů v Izraeli, v Horní Galileji.\n\nLeží severně od drúzské vesnice Ejn al-Asad na severním svahu údolí Chananija. Tvoří jižní součást masivu Har Meron. Z vrcholu se nabízí kruhový výhled na Galilejské jezero.\n\n"}
{"id": "605427", "url": "https://cs.wikipedia.org/wiki?curid=605427", "title": "Manfréd Sicilský", "text": "Manfréd Sicilský\n\nManfréd Sicilský ( \"Manfredi di Sicilia\", 1231/1232 Venosa – 26. února 1266 Benevento) byl knížetem z Tarenta a sicilským králem. Po vstupu na sicilský trůn se mu podařilo na mnoha místech vzkřísit moc ghibellinů a znepřátelit si tak Svatého otce, který jej exkomunikoval. Stejně jako Fridrich II. udržoval kontakty s islámem, s mamlúckým sultánem Bajbarsem a poskytl azyl latinskému císaři Balduinovi, kterého pověřil vyjednáváním se svým nepřítelem papežem Urbanem IV. Oproti svým předchůdcům, otci a bratrovi Konrádovi, byl přátelsky nakoněn řádu templářů.\n\nZdá se, že Manfréd měl stejné intelektuální záliby jako Fridrich II., společně s otcem a bratry Jindřichem a Enziem patřil mezi představitele sicilské básnické školy, podporoval univerzitu v Neapoli, pokračoval v dostavbě otcem započatých stavebních projektů a založil město Manfredonia.Byl nadšeným sokolníkem, pro svou potřebu si nechal vyhotovit opis otcova latinského traktátu \"O lovu se sokolem\". Dodnes se zachovala i tzv. \"Manfrédova bible\", uložená ve vatikánské knihovně. Dante Alighieri Manfréda ve své \"Božské komedii\" umístil do Očistce, kde jej popisuje jako plavovlasého.\n\nManfréd se narodil jako nemanželský syn císaře Fridricha II. a Blanky, dcery piemontského šlechtice. Původně milenecký vztah císař zlegitimizoval až na Blančině smrtelném loži. Krátce poté byl Manfréd otcem jmenován říšským vikářem Itálie a Sicílie.\n\nRoku 1247 se oženil s Beatrix, vdovou po markýzi ze Saluzza. Z krátce trvajícího manželství se narodila dcera Konstancie.\n\nCísař Fridrich náhle zemřel roku 1250 a na trůn se dostal Konrád. Mladý muž, dosud trávící svůj život v německé části říše, se svou snahou o příměří s papežem pohořel a již v květnu 1254 exkomunikovaný zemřel. Nadešla Manfrédova chvíle, protože Konrádův dědic byl malým chlapcem a vyrůstal na bavorském dvoře strýce falckraběte Ludvíka. Manfréd, v otcově testamentu stanovený správcem království, se znovu ujal země a bránil ji proti papeži Inocencovi IV., který ji chtěl zabrat jako uprázdněné papežské léno.\n\nPapež osiřelému Konradinovi přiznal nárok na království jeruzalémské a vévodství švábské. Sicilské království roku 1255 udělil jako papežské léno Edmundovi, mladšímu synovi anglického krále Jindřicha III. Anglický král však neměl dostatek prostředků na financování synovy nákladné výpravy za titulem a mimoto měl starosti se svými vlastními vzpurnými šlechtici. Manfréd tak mohl nadále upevňovat své postavení.\n\nNa rozdíl od otce se soustředil ve svém snažení pouze na italskou politiku, získal podporu sicilské šlechty a měst ve střední a severní Itálii. Zdá se, že ještě před korunovací uzavřel jako vdovec nové manželství s Helenou, dcerou epirského despoty Michaela Komnena Dukase a manželství bylo údajně šťastné. Sňatek měl potvrdit smír mezi oběma panovníky. 10. srpna 1258 byl Manfréd, po rozšíření falešné zprávy o Konradinově skonu, v Palermu korunován. Roku 1260 byla většina Itálie v Manfrédově moci, podařilo se mu získat Lombardii a Sardinii. O dva roky později jako muž, papežem vyobcovaný z církve svaté, provdal svou dceru Konstancii za aragonského prince Petra.\n\nPapež Urban IV. tísněný Manfrédem nabídl sicilskou korunu provensálskému hraběti Karlovi, mladšímu bratrovi francouzského krále Ludvíka IX.\n\nLudvík IX. bratra v rozhodnutí získat sicilské království sice posléze diplomaticky podpořil, ale nepůjčil mu ani peníze, ani vojáky. Karel však měl v severní Itálii spojence v podobě florentských a sienských bankéřů. Karlova choť Beatrix se rozhodla manžela v úsilí získat vytoužený královský titul podporovat, prodala své šperky a přesvědčila mnohé šlechtice, aby se přidali ke Karlovu vojsku. Lákadlem byl mimo financí i příslib vysokých postů v nové vládě. Připojili se také guelfští psanci z toskánských měst.\n\nNa jaře 1265 se Karel z Anjou vydal po moři vstříc svému království. Podařilo se mu získat post římského senátora a v zimě přes alpské průsmyky do Itálie dorazila jeho hlavní vojska. 6. ledna 1266 byl provensálský hrabě s manželkou korunován a poté se i přes Manfrédovy pokusy o příměří chystal k boji. Manfréd očekával protivníka za hradbami Capui, kterou opustil poté, co Karel se svými žoldáky uhnul k jihu na Benevento.\n\n26. února 1266 Karel z Anjou porazil Manfrédovy vojáky v bitvě u Beneventa. Několik dní po boji se ve vítězném táboře objevil muž s oslem vezoucím mrtvého muže a nabízel jej k prodeji jako tělo krále Manfréda. Sicilští zajatci svého panovníka v mrtvém těle skutečně poznali. Karel nechal exkomunikovaného Manfréda pohřbít na úpatí mostu u Beneventa pod vojáky navršenou hromadou kamení. Jeho dědice nechal s papežským požehnáním uvěznit v Castel del Monte a manželku Helenu na hradě v Nocera Inferiore.\n\n\n"}
{"id": "605431", "url": "https://cs.wikipedia.org/wiki?curid=605431", "title": "Har Zevul", "text": "Har Zevul\n\nHar Zevul (: הר זבול) je hora o nadmořské výšce 814 metrů v Izraeli, v Horní Galileji.\n\nLeží na jižním okraji drúzského města Churfejš. Na jejím vrcholku se nachází drúzská svatyně, která byla až do roku 1948 spravována muslimy, teprve pak jí převzali Drúzové.\n\nNachází se zde hrobka drúzského proroka Sabalana (patrně biblického Zabulóna nebo jednoho ze středověkých propagátorů drúzského náboženství z 11. století). U hrobky se pořádají každoroční náboženské poutě. Hrobka samotná je umístěna v malé jeskyni pod povrchem. Okolo se nacházejí obřadní stavby a též ubytování pro poutníky.\n\n"}
{"id": "605434", "url": "https://cs.wikipedia.org/wiki?curid=605434", "title": "Sucha Góra", "text": "Sucha Góra\n\nSucha Góra ( , ) je hora na polské straně Krkonoš na severní rozsoše Malého Šišáku, od jehož vrcholu je vzdálena 2 km. Nachází se 6,5 km severo-severozápadně od Špindlerova Mlýna a 8 km západně od Karpacze.\n\nVe vrcholové části hory jsou četná a rozlehlá skaliska.\n\nVrchol leží mimo území národního parku, takže je přístupný i po neznačených cestách. Nejjednodušší přístup z české strany vede od Špindlerovy boudy, kde z hlavní červeně značené hřebenové cestě česko-polského přátelství odbočuje na sever modrá značka, od které po 500 m odbočuje doprava neznačená cesta. Z ní po dalších 1300 m odbočuje doleva pěšina, která po 300 m končí přímo na vrcholu. Celková vzdálenost od Špindlerovky na vrchol je tedy 2 km.\n"}
{"id": "605435", "url": "https://cs.wikipedia.org/wiki?curid=605435", "title": "Koro (rozcestník)", "text": "Koro (rozcestník)\n\nKoro má více významů:\n"}
{"id": "605442", "url": "https://cs.wikipedia.org/wiki?curid=605442", "title": "Har Kana'an", "text": "Har Kana'an\n\nHar Kana'an (: הר כנען) je hora o nadmořské výšce 936 metrů v Izraeli, v Horní Galileji.\n\nLeží na severovýchodním okraji města Safed. Během války za nezávislost v roce 1948 představovala tato hora základnu židovských jednotek Palmach. Pak zde fungovala meteorologická stanice, situovaná do klimaticky extrémního prostředí (například v březnu 1953 osm dnů sněhové pokrývky). Na západní straně na horu navazuje hora Har Birija o nadmořské výšce 955 metrů.\n\n"}
{"id": "605448", "url": "https://cs.wikipedia.org/wiki?curid=605448", "title": "Fritigern", "text": "Fritigern\n\nFritigern ( – 380) byl vizigotský král z dynastie Tervingů, jenž v roce 378 porazil římského císaře Valenta v bitvě u Adrianopole.\n\nBěhem války Římanů s Tervingy koncem 60. let 4. století měl Fritigern vystupovat jako zastánce prořímské politiky a oponent soudce Athanaricha, tehdejšího vůdce Tervingů. Mezi Fritigernovými a Athanarichovými stoupenci v řadách Tervingů pravděpodobně vypukl v této době konflikt, přičemž Fritigern přestoupil k ariánství, šířené mezi Góty biskupem Vulfilou a vyznávané tehdejším východním císařem Valentem. Podle Sókrata Scholastika tak učinil z vděčnosti za císařovu podporu v boji s Athanarichem. Po ukončení střetu s Římany potlačil Athanarich Fritigernovu vzpouru a nechal pronásledovat gótské křesťany.\n\nKolem roku 375 dorazili do Evropy Hunové. Při svém postupu na západ zvítězili tito nomádi nad Alany a poté si podmanili gótské Greutungy, sídlící východně od Tervingů, na území dnešní jižní Ukrajiny. Pokračující tlak Hunů směřoval do oblastí severně od dolního Dunaje, obývaných Tervingy. Protože Athanarich nedokázal Huny zastavit, Fritigern v létě 376 navrhl, aby se Tervingové obrátili o pomoc na Římany. Následně přešla většina Athanarichových dosavadních přívrženců na stranu Fritigerna a Athanarich se se zbytkem svých lidí stáhl do Karpat. Nato Alavivus a Fritigern požádali Valenta o svolení usadit se v římské říši. Císař se domníval, že mezi těmito Góty získá nové rekruty do svého vojska a souhlasil, aby byli Tervingové vpuštěni do říše.\n\nŘímané sice poměrně často přijímali poražené barbarské kmeny, ovšem počet příchozích Tervingů se ukázal být příliš vysoký. Jejich zásobování představovalo problém, jehož zvládnutí přesahovalo kapacity římské provinciální správy. Situace byla ještě zhoršována místními římskými veliteli, kteří nedostatku potravin zneužívali k vlastnímu obohacení stanovením přemrštěných cen. Nastalý hlad vyvolal u Gótů napětí, jež brzy přerostlo v otevřené nepřátelství vůči Římanům. V téže době se k hranicím říše přiblížila skupina gótských Greutungů, jejichž žádosti o vstup na římské teritorium nebylo vyhověno. Když ale Římané polevili ve své ostražitosti při střežení řeky, což bylo způsobeno neklidem mezi Fritigerovými Góty, přeplavili se Greutungové na jižní břeh Dunaje. Římané pak pozvali Fritigerna, Alaviva a ostatní předáky Tervingů na hostinu, při níž se je pokusili zadržet. Fritigernovi se z nastalého nebezpečí podařilo vyváznout a po návratu k Tervingům se postavil do čela gótské vzpoury proti Římanům.\n\nV dalších dvou letech Gótové drancovali římské provincie Moesii a Thrákii. Teprve v roce 378 přesunuli Valens a jeho spolucísař Gratianus svá vojska na Balkán. Valens žárlivý na úspěchy svého císařského kolegy se rozhodl potřít Góty bez jeho pomoci a i přes Fritigernovy nabídky míru se začátkem srpna téhož roku vypravil vstříc Gótům nacházejícím se nedaleko města Adrianopol (dnešní Edirne). Dne 9. srpna 378 se Valentovi muži střetli s Fritigernovými Góty v bitvě u Adrianopole. Boj začal útokem neukázněných římských vojáků, nicméně náhlý a mocný protiúder gótské jízdy zvrátil jeho vývoj ve prospěch Gótů. Římané utrpěli ničivou porážku a přišli o dvě třetiny své armády. V bitvě zahynul vedle mnoha římských velitelů a důstojníků také císař Valens.\n\nFritigern dosáhl velkolepého vítězství, přesto ho nebyl schopen jakýmkoli způsobem zužitkovat. Gótové vzápětí oblehli Adrianopol a potom se vydali ke Konstantinopoli, avšak byli odraženi. Fritigern musel čelit rostoucí nesvornosti v gótských řadách a trvajícím potížím se zajištěním zásob. V roce 380 odvedl své soukmenovce z Thrákie do Makedonie a severního Řecka. Taktéž inicioval spiknutí proti svému dávnému soupeři Athanarichovi donucenému k odchodu do vyhnanství. Po roce 380 už Fritigern není v pramenech zmiňován, takže jeho pozdější osud zůstává nejasný. Historik Peter Heather nevylučuje, že mohl být svržen Góty v zájmu dosažení míru s Římany.\n\n"}
{"id": "605449", "url": "https://cs.wikipedia.org/wiki?curid=605449", "title": "Placentace", "text": "Placentace\n\nPlacentace (lat. placentatio) je v botanice způsob umístění semenice s vajíčky na plodolistech (v gyneceu) květů rostlin. Semenice zajišťuje výživu vajíčka při jeho vývoji, je s ním spojena poutkem.\n\nU nahosemenných rostlin jsou plodolisty ploché, kdežto u krytosemenných se plodolisty složily podle střední žilky, srostly a vznikl pestík. V jeho spodní, rozšířené části je semeník se semenici s vajíčky. Podle srůstu plodolistů se rozeznává druh gynecea. Způsob placentace odvisí od druhu gynecea a od vývojového stupně rostliny.\n\n\n\n\nPlacentace nástěnná (parietální) se dále rozlišuje na:\n\n\n"}
{"id": "605450", "url": "https://cs.wikipedia.org/wiki?curid=605450", "title": "Kopa (Krkonoše)", "text": "Kopa (Krkonoše)\n\nKopa (německy \"Kleine Koppe\") je hora na polské straně Krkonoš, vedlejší vrchol Sněžky, od jejíhož vrcholu je vzdálena 1,5 km severozápadně. Hlavní turistickou atrakcí Kopy je lanovka z Karpacze, vzdálené 4 km severovýchodně.\n\nVrcholové partie hory jsou zarostlé klečí, nižší svahy smrčinou.\n\nLanovka vede asi 200 metrů pod vrchol. Samotný vrchol se nachází v neprostupné kleči a vzhledem k ochraně území je nepřístupný.\n\nLanovka byla postavena v roce 1959 a slouží jednak pro sjezdové lyžování a jednak pro zkrácení výstupu na Sněžku. Délka lanovky je 2229 m, převýšení 530 m a jízda trvá asi 20 minut. Kapacita lanovky je 600 osob za hodinu, přičemž lanovka z Pece pod Sněžkou má kapacitu méně než poloviční, jen 250 osob/hodinu. Cesta na Sněžku od horní stanice lanovky měří asi 2,5 km.\n\n"}
{"id": "605456", "url": "https://cs.wikipedia.org/wiki?curid=605456", "title": "Železniční trať Václavice–Starkoč", "text": "Železniční trať Václavice–Starkoč\n\nŽelezniční trať Václavice–Starkoč je jednokolejná neelektrizovaná železniční trať, součást celostátní dráhy, sloužící jako spojka dvou dalších hlavních tratí – z Jaroměře do Trutnova a z Týniště nad Orlicí do Broumova.\n\nList povolení Františka Josefa Prvního ze dne 14. září 1872 udělil společnosti c. k. priv. Rakouské železnice státní právo ke stavbě a užívání lokomotivní železnice z Chocně do Neusorge (Halbštadt) s drahami připojovacími na Broumov a z Wenzelsbergu (Václavic) na některé příhodné místo jihosevero-německé železnice spojovací. Společnost zavazuje se, že povolenou železnici počne v šesti měsících ode dne povolení počítajíc stavěti, že celou železnici ve třech dalších létech postaví a veřejnou jízdu po ní zavede.\n\nTrať postavila Rakouská společnost státní dráhy v roce 1876 jako spojku od své trati vedoucí z Chocně k pruským hranicím k souběžně vedoucí trati Jihoseveroněmecké spojovací dráhy. Před výstavbou bylo uvažováno i o tom, že by trať místo ze Starkoče odbočovala v České Skalici a vedla by do Vysokova – což prosazovala Jihoseveroněmecká spojovací dráha, ale nakonec byla vystavěna v současné trase, kterou prosazovala Společnost státní dráhy.\nZ dnešního pohledu se takové trasování jeví jako nevýhodné, jelikož při jízdě od Hradce Králové do Náchoda je nutno, aby vlak dvakrát měnil směr (konal úvrať). Tehdejší podnikatelé však měli jiné záměry.\n\nOd roku 1908 se provozovatelem dopravy staly státní kkStB a roku 1909 byla vlastní trať zestátněna spolu s celou Společností státní dráhy. Od té doby je ve vlastnictví státních organizací. Za 1. světové války byla osobní doprava podobně jako na ostatních tratích silně zredukována. Po válce tu jezdily tři páry osobních vlaků. Od roku 1930 byly na osobní vlaky nasazeny motorové vozy.\n\nZa války zde jezdil rychlík z Prahy do Meziměstí. Rychlíky se na trať vrátily v letech 2003 – 2005, kdy tudy jezdily spoje z Prahy do Meziměstí, jeden měl svou počáteční stanici dokonce v Chebu.\n\nV současnosti (2017) je na trati provozována osobní doprava v intervalu přibližně 1 a čtvrt hodiny. Osobní vlaky jezdí obvykle ze Starkoče do Broumova, spěšné vlaky pak ze Starkoče do Broumova nebo ze Starkoče do Náchoda či ze Starkoče do Meziměstí, rychlíky zase jezdí z Prahy hl.n. do Meziměstí. Na rychlíky jsou nasazované motorové lokomotivy 750.7, na spěšné vlaky jsou nasazované motorové jednotky 814 a na osobní vlaky jsou nasazované motorové jednotky 814, motorové vozy 854 a motorové vozy 810.\n\nV rámci koncepce železniční dopravy v Královéhradeckém kraji se do budoucna uvažuje o nahrazení této tratě novou spojkou pro přímou jízdu z Hradce Králové do Náchoda. Trať má být elektrizovaná a má vést tunelem pod obcí Vysokov. Má tedy vést obdobnou trasou, jak byla navrhována už v 19. století.\n\n\n"}
{"id": "605457", "url": "https://cs.wikipedia.org/wiki?curid=605457", "title": "Brslenka", "text": "Brslenka\n\nBrslenka (na horním toku též Čáslavka) je levostranný a celkově největší přítok řeky Doubravy tekoucí v okresech Havlíčkův Brod a Kutná Hora. Délka toku činí 31,4 km a plocha jejího povodí měří 100,8 km². Je to největší vodní tok protékající Čáslaví.\n\nPramení zhruba 0,5 km jižně od osady Kobylí Hlava v okrese Havlíčkův Brod v nadmořské výšce 482 m. Po celé své délce teče převážně severním směrem. Nejprve protéká výše zmíněnou vsí a níže po proudu malou osadou, která se nazývá Dolík. Pod Dolíkem si Brslenka razí cestu hlubokým zalesněným údolím, kde její tok podtéká železniční trať (Praha -) Kolín - Havlíčkův Brod (trať 230). Po opuštění lesa se údolí otevírá a říčka protéká obcí Podmoky, pod níž ji posiluje zprava \"Římovický potok\" a zleva \"Kamenecký potok\". Dále pokračuje přes Bratčice, kde napájí \"Pastušský rybník\" a rybník \"Lázeňka\".\n\nOd Bratčic krátce směřuje na severozápad, protéká východním okrajem Adamova a obrací se opět na sever k obci Tupadly. Cestou napájí rybníky \"Pilský\" a \"Tovární\" a severně od Tupadel rybník \"Dubí\". Odtud dále proudí přes Drobovice k městu Čáslav. Zde napájí \"Podměstský rybník\", který je spolu s kostelem sv. Petra a Pavla výraznou dominantou města. Po opuštění Čáslavi teče říčka v blízkosti vojenského letiště v Chotusicích, kde sídlí 21. základna taktického letectva Armády České republiky. Dále po proudu teče mezi Rohozcem a Žehušicemi, severně od nichž se vlévá zleva do Doubravy v nadmořské výšce 204 m.\n\nNejvětším přítokem Brslenky co se délky toku a plochy povodí týče je Koudelovský potok.\n\n\nVodní nádrže v povodí Brslenky podle rozlohy:\nPrůměrný průtok u ústí činí 0,28 m³/s.\n"}
{"id": "605462", "url": "https://cs.wikipedia.org/wiki?curid=605462", "title": "Železniční trať Zvolen–Košice", "text": "Železniční trať Zvolen–Košice\n\nŽelezniční trať Zvolen - Košice je slovenská železnice spojující Zvolen a Košice. Trať je vedena jižní částí středního a východního Slovenska blízko hranic s Maďarskem.\n\nTrať vznikla spojením několika historických tratí, které v dobách Rakouska-Uherska zajišťovaly propojení Horních Uher (tj. dnešního Slovenska) s dnešním územím Maďarska. Jako první byl dán do provozu úsek Fiľakovo - Lučenec 4. května 1871, v témže roce (18. června 1871) bylo zprovozněno pokračování z Lučence do Zvolena. 10. září 1873 následovalo otevření úseku Fiľakovo - Lenartovce a 1. června 1874 Lenartovce - Rožňava. Až na sklonku 19. století - 12. října 1896 - byl dán do provozu východní úsek Barca - Turňa nad Bodvou, krátký úsek Košice - Barca byl přitom v provozu již od 14. srpna 1860 jako součást tzv. Tisské dráhy Miskolc - Košice. Trať Zvolen - Košice v dnešní ucelené podobě však začala existovat až 23. ledna 1955, kdy byl dokončen stavebně náročný úsek mezi Rožňavou a Turňou nad Bodvou. Jednalo se o dostavbu tzv. Jihoslovenské transverzálky, která umožnila ve východo-západním směru odlehčit přetíženou trať Košice - Žilina.\n"}
{"id": "605464", "url": "https://cs.wikipedia.org/wiki?curid=605464", "title": "Manětínsko - nečtinský mikroregion", "text": "Manětínsko - nečtinský mikroregion\n\nManětínsko - nečtinský mikroregion je svazek obcí v okresu Plzeň-sever, jeho sídlem je Manětín a jeho cílem je stabilizace počtu obyvatel a rozvoj cestovního ruchu založený na místních přírodních a kulturních předpokladech území regionu. Sdružuje celkem 3 obce a byl založen v roce 2003.\n\n\n"}
{"id": "605467", "url": "https://cs.wikipedia.org/wiki?curid=605467", "title": "Enzio Sardinský", "text": "Enzio Sardinský\n\nEnzio Sardinský (italsky \"Enzo di Sardegna\", 1220 – 11. března 1272, Bologna) byl králem Korsiky a Sardinie z dynastie Štaufů. Nemanželský syn císaře Fridricha II. byl otci zdatnou oporou během dlouhého sporu s papežskou kurií. Velkou část života strávil ve vězení v Bologni. Společně s otcem a bratry patří mezi představitele sicilské básnické školy.\n\nEnzio se narodil z Fridrichova vztahu s Adélou z Urslingenu. Jméno \"Enzio\" pochází z německého \"Heinz\", tj. \"Heinrich\", a Enzio je rovněž znám pod jménem Jindřich Štaufský. Z císařových levobočků byl nejstarší, zdědil po otci fyzickou podobu i zálibu v sokolnictví. Fridrich měl syna velmi rád.\n\nRoku 1238 byl Enzio pasován na rytíře a téhož roku se oženil s ovdovělou Adélou, jíž patřila polovina Sardínie. Nápad na sňatkové spojení vzešel od nevěstina klanu, který se tak chtěl vyvarovat nadvlády Pisánců. Roku 1239 byl jmenován sardinským králem. Sňatek byl roku 1246 z manželčina podnětu anulován.\n\nEnzio podporoval zájmy svého otce, byl jmenován generálním vikářem. Zúčastnil se bitvy u Giglia, kde se střetl s papežským loďstvem, a u Gorgonzoly byl zajat Miláňany a poté vyměněn za jiného zajatce protistrany. Roku 1247 se podílel na obléhání Parmy. O dva roky později jej těsně po sňatku s dcerou veronského podesty v bitvě zajali Bolognané. Císař se snažil vyjednat synovo propuštění a již roku 1250 náhle zemřel.\n\nEnzio se svobody nedočkal, byl vězněn až do své smrti roku 1272. Dlouhou chvíli si krátil skládáním básní a byl pohřben v kostele sv. Dominika v Bologni. Jeho osud ztvárnil Johann Josef Abert v opeře \"Král Enzio\" a palác, jenž mu sloužil za nucený příbytek, se dnes jmenuje \"Palác krále Enzia\".\n\n\n"}
{"id": "605468", "url": "https://cs.wikipedia.org/wiki?curid=605468", "title": "MAS Světovina", "text": "MAS Světovina\n\nMAS Světovina o. p. s. je obecně prospěšná společnost v okresu Plzeň-sever a okresu Rokycany, jeho sídlem je Zbiroh a jeho cílem je zlepšování kvality života ve venkovských oblastech, posílení ekonomického prostředí a zhodnocení přírodního a kulturního dědictví. Sdružuje celkem 77 obcí a byl založen v roce 2006.\n\n\n"}
{"id": "605474", "url": "https://cs.wikipedia.org/wiki?curid=605474", "title": "Ingo Schultz", "text": "Ingo Schultz\n\nIngo Schultz (* 26. července 1975 Lingen, Dolní Sasko, Západní Německo) je bývalý německý atlet, běžec, jehož hlavní disciplínou byl běh na 400 metrů.\n\nV roce 2000 vybojoval v belgickém Gentu společně s Ruwenem Fallerem, Marco Krausem a Larsem Figurou\nstříbrné medaile na halovém ME ve štafetovém běhu na 4×400 metrů. Původně Němci doběhli na třetím místě. Jury však pro vyšlápnutí z dráhy diskvalifikovala ruské kvarteto a zlaté medaile získali Češi, Němci stříbro a bronz Maďaři.\n\nV roce 2001 získal na světovém šampionátu v kanadském Edmontonu stříbrnou medaili. Již v semifinále si vytvořil časem 44,66 s nový osobní rekord a byl nejrychlejší ze všech 24 běžců. Ve finále poté trať zaběhl v čase 44,87 s a podlehl jen bahamskému běžci Avardu Moncurovi, který byl o 23 setin rychlejší. O rok později se stal v Mnichově mistrem Evropy.\n\nNa Mistrovství světa v atletice 2003 v Paříži skončil ve druhém semifinálovém běhu na 7. místě a do finále nepostoupil. V semifinále skončila jeho cesta také na Letních olympijských hrách 2004 v Athénách.\n\n"}
{"id": "605476", "url": "https://cs.wikipedia.org/wiki?curid=605476", "title": "Svatyně Bába", "text": "Svatyně Bába\n\nSvatyně Bába je budova v izraelské Haifě, kde jsou uloženy pozůstatky Bába, zakladatele bábismu a předchůdce Bahá'u'lláha, zakladatele víry bahá'í. Svatyně je považována za druhé nejsvětější místo víry Bahá'í, hned po svatyni Bahá'u'lláha v Akkonu. Přesné umístění svatyně na hoře Karmel sdělil sám Bahá'u'lláh svému nejstaršímu synovi ('Abdu'l-Bahá) v roce 1891. 'Abdu'l-Bahá naplánoval strukturu, která pak byla později navržena a dokončena jeho vnukem Shoghi Effendim.\n\nNa vrcholu stavby je kopule s 18 okny posazená na osmiúhelníkovou podstavu.\n\n8. července 2008 byla svatyně Bába zapsána na Seznam světového dědictví UNESCO.\n"}
{"id": "605477", "url": "https://cs.wikipedia.org/wiki?curid=605477", "title": "Mikroregion Hracholusky", "text": "Mikroregion Hracholusky\n\nMikroregion Hracholusky je svazek obcí v okresu Plzeň-sever a okresu Tachov, jeho sídlem je Stříbro a jeho cílem je zmnožení sil a prostředků při prosazování záměrů rozvoje obcí. Sdružuje celkem 28 obcí a byl založen v roce 2003.\n\n\n"}
{"id": "605479", "url": "https://cs.wikipedia.org/wiki?curid=605479", "title": "Seznam českých hokejových brankářů v NHL", "text": "Seznam českých hokejových brankářů v NHL\n\nSeznam českých brankářů ledního hokeje, kteří působili v kanadsko-americké NHL.\n\nSeznam brankářů, kteří odehráli v lize alespoň minutu.\n\nTučně vyznačení brankáři nastoupili v NHL v ročníku 2019/2020. Počet utkání je uveden před touto sezonou.\n\nSeznam brankářů, kteří při ligovém utkání plnili roli náhradního brankáře.\n\nPočet utkání je uveden před sezónou 2019/20.\n\nV tabulce není uveden havířovský rodák a odchovanec místního klubu Robert Mayer, který reprezentuje Švýcarsko. Ten plnil roli náhradního brankáře při pěti utkáních Montreal Canadiens.\n\n"}
{"id": "605488", "url": "https://cs.wikipedia.org/wiki?curid=605488", "title": "Conrad Electronic", "text": "Conrad Electronic\n\nConrad Electronic je původem německá zásilková společnost a jedna z největších zásilkových společností v elektronickém odvětví v Evropě. Byla založena roku 1923 v Berlíně Maxem Conradem a jeho rodina ji řídí již po čtyři generace.\n\nMax Conrad v roce 1923 otevřel obchod specializující se na nový produkt, rádio a uvedl na trh sestavu Radio Conrad. V roce 1936 převzal firmu jeho syn Werner Conrad. Bylo mu 21 let a přišel na trh s televizorem. O rok později vydal první 16 stránkový katalog s výrobky a první knihu s názvem Televizor od A do Z.\n\nPo druhé světové válce, v roce 1946, se centrála tehdy zničené firmy přesunula z Berlína do Hirschau, kde firma začala takřka od píky. V roce 1951 byl otevřen první obchod s elektronikou a o tři roky později, kdy do firmy nastoupil syn Wernera Conrada Klaus, byla v distribučních centrech v Berchtesgadenu, Berlíně, Düsseldorfu a Norimberku zřízena zásilková služba, jejíž žluto-červený vozový park VW vešel do celostátního povědomí.\n\nV roce 1976, po smrti Wernera Conrada, přebral Klaus vedení společnosti a kompletně změnil její obchodní strategii. K nejzásadnějším změnám patřilo zmodernizování logistiky, kam byl zaveden moderní počítačový systém. Modernizace umožnila další rychlý rozvoj zásilkového obchodu s elektronikou.\n\nConrad se stal největším zaměstnavatelem v regionu a síť jeho poboček se rozprostřela po celém Německu. Již v roce 1977 bylo denně odesláno přibližně 1000 zásilek a hlavní katalog firmy obsahoval 500 stránek s 30 tisíci produkty. V té době se pro něj vžilo označení „bible techniky“. O jedenáct let později, v roce 1988, Conrad expandoval mimo evropské trhy a založil první pobočku v Hong Kongu.\n\nV roce 1993 se k řízení firmy připojil syn Klause Conrada Werner. V té době byly již dceřiné společnosti v mnoha evropských zemích, a aby byl objem zakázek zvládnutelný, bylo roku 1995 vybudováno nové logistické centrum ve Wernbergu. To se stalo jedním z nejmodernějších v Evropě.\n\nV roce 1997 se z firmy stal průkopník v online obchodu. Každý z jejích 50 tisíc produktů byl k zakoupení online ještě dřív, než nastal internetový boom. Návštěvnost webu tehdy činila 500 návštěvníků za týden a web i dnes patří k deseti nejnavštěvovanějším v Německu.\nO rok později se společnost zaměřila na B2B obchod a k této příležitosti vydala i speciálně zaměřený katalog. V roce 1999 otevřela první supermarket Conrad v Rakousku, k němuž postupně přibyly supermarkety v Německu a Švýcarsku. Roku 2004 byl rozšířen sklad ve Wernbergu na 92 903 m2.\n\nZa své úspěchy získala firma v roce 2007 v Německu prestižní ocenění „Prodejce roku“ a o dva roky později se dostala na seznam „Značky století“.\n\nV roce 2011 Conrad Holding zaměstnával již víc než 3000 zaměstnanců po celém světě a v roce 2014 bylo otevřeno nově postavené křídlo skladu ve Wernbergu, díky čemuž se navýšila kapacita zásilek na 40 tisíc denně. Celý komplex má přibližně 100 000 m2 skladového prostoru, nachází se v něm asi 42 tisíc palet a téměř deset km dlouhý skladový pás.\nČeská pobočka Conrad Electronic Česká republika, s.r.o., vznikla 19. prosince roku 2007. Firma se nejprve zaměřila výhradně na velkoobchodní zákazníky, ale již roku 2009 byl umožněn i koncový nákup. Nyní je v Česku nabízen sortiment více než 120 000 produktů, jež je každý týden navyšován o desítky dalších novinek. Conrad nabízí produkty firem jako Microsoft, Philips, Samsung, Bosh, LG, Osram, Canon a další, ale i své vlastní produkty značek Voltcraft, Toolcraft, Modelcraft, Reely, Conrad Energy, C-Control, Renkforce, Eurochron, Speaka nebo Mc Crypt.\n\n"}
{"id": "605489", "url": "https://cs.wikipedia.org/wiki?curid=605489", "title": "Löbnitz (Meklenbursko-Přední Pomořansko)", "text": "Löbnitz (Meklenbursko-Přední Pomořansko)\n\nLöbnitz je obec v německé spolkové zemi Meklenbursko-Přední Pomořansko. Leží na řece Barthe v okrese Severní Přední Pomořansko na severním okraji státu.\n\nMěstem prochází \"Darsská dráha\" z Velgastu do Barthu, která dříve končila až v Prerowě na poloostrově Fischland-Darß-Zingst.\n\n"}
{"id": "605490", "url": "https://cs.wikipedia.org/wiki?curid=605490", "title": "Roadrailer", "text": "Roadrailer\n\nRoadrailer je označení návěsů, které jsou připraveny pro použití v kombinované dopravě tak, že je možné je pro přepravu po železnici upevnit přímo na podvozky a není nutné na jejich přepravu používat plošinové vozy.\n\n"}
{"id": "605501", "url": "https://cs.wikipedia.org/wiki?curid=605501", "title": "Institut de droit international", "text": "Institut de droit international\n\nInstitut de droit international (IDI) (\"Ústav mezinárodního práva\") je organizace, která se věnuje studiu a výzkumu mezinárodního práva. Jeho členové jsou všeobecně považováni za přední mezinárodní právníky.\n\n8. září 1873 tuto organizaci založili Gustave Moynier, Gustave Rolin-Jaequemyns a dalších devět renomovaných právníků v Salle de l'Arsenal na gentské radnici v Belgii.\n\nKaždý půlrok ústav organizuje kongres, na kterém organizace studuje aktuální mezinárodní právo a předkládá možná řešení. Zaměřuje se především na lidská práva a mírové diskuse. Z tohoto důvodu také ústav získal v roce 1904 Nobelovu cenu míru.\n\n"}
{"id": "605511", "url": "https://cs.wikipedia.org/wiki?curid=605511", "title": "Kontinentální hokejová liga 2010/2011", "text": "Kontinentální hokejová liga 2010/2011\n\nTřetí ročník KHL (sezóna 2010/2011) byl zahájen 10. září 2010.\n\n\n\n\n\n\n1. utkání\n\n2. utkání\n\n3. utkání\n\n4. utkání\n\n5. utkání\n"}
{"id": "605517", "url": "https://cs.wikipedia.org/wiki?curid=605517", "title": "Hrbáč (film, 1959)", "text": "Hrbáč (film, 1959)\n\nHrbáč, ( ), je francouzský dobrodružný film z roku 1959 režiséra André Hunebella s Jeanem Maraisem, Bourvilem, a Sabine Sesselmannovou v hlavních rolích. Film byl natočen podle stejnojmenné knihy Paula Févala. V roce 1959 šlo o již pátou filmovou verzi tohoto příběhu, kterou pak v roce 1997 následovala verze šestá.\n\nDěj snímku vychází z původního příběhu z knižní předlohy. Hlavní postava, rytíř Lagardére (Jean Marais), se v Paříži náhodně stane svědkem zákeřného přepadení vévody Filipa de Nevers, kterého pomůže ubránit, poté se oba muži spřátelí a Lagardere pak bojuje dál na jeho straně. Králův oblíbenec hrabě de Gonzague usiluje o získání velkého jmění po svém bratranci vévodovi de Nevers, a proto dál usiluje o Filipův život, což se mu nakonec podaří. Vévodovu zákeřnou vraždu, ale Lagarderovou zásluhou a za pomoci jeho věrného sluhy Passepoila (Bourvil) přežije Filipova legitimní maličká dcera Aurora de Nevers. Tu oba zachránci před hrozícím nebezpečím a posléze ukryjí u Lagarderova přítele dona Miguela ve španělském Toledu až do doby, kdy dospěje. Když je Auroře 16 let, vrátí se všichni společně do Paříže, Lagardére v přestrojení za hrbáče potrestá vrahy Filipa de Nevers a vrátí Auroru její matce, která stále doufá, že Aurora žije. Příběh končí závěrečným happyendem, rytíř Lagardére se stane hrabětem a s Aurorou si vyznají vzájemně lásku a rytíř Lagardére je za svoji statečnost a zásluhy vévodou Filipem Orleánským, regentem francouzského království, povýšen do hraběcího stavu.\n\n\n"}
{"id": "605528", "url": "https://cs.wikipedia.org/wiki?curid=605528", "title": "Kontraband", "text": "Kontraband\n\nKontraband je obecně zboží, u kterého nebylo zaplaceno clo nebo daň nebo u něhož není povolena výroba, vlastnictví, vývoz nebo dovoz. V užším smyslu se tak označuje pašované zboží.\n\nV mezinárodním právu je kontrabandem všechno zboží přepravované plavidly neutrálních států v době války, které může být válčícími stranami zabaveno, a tak znemožněno jeho doručení nepříteli. Tradičně se kontraband dělí do dvou kategorií, na absolutní kontraband a podmíněný kontraband. První kategorie zahrnuje zbraně, střelivo a různé materiály, jako jsou chemické látky a některé typy strojů, které mohou být přímo použity k vedení války nebo mohou být přeměněny v nástroje války. Druhá kategorie obsahuje například palivo, potraviny a krmivo pro dobytek. V praxi válčící strany ale tyto kategorie často nerozlišují.\n"}
{"id": "605532", "url": "https://cs.wikipedia.org/wiki?curid=605532", "title": "Meron", "text": "Meron\n\nPojem Meron může označovat:\n"}
{"id": "605546", "url": "https://cs.wikipedia.org/wiki?curid=605546", "title": "Nachal Guš Chalav", "text": "Nachal Guš Chalav\n\nNachal Guš Chalav (: נחל גוש חלב) je vádí v Izraeli.\n\nZačíná poblíž města Džiš (starověký Guš Chalav) v hornaté krajině Horní Galileje, nedaleko severních svahů masivu Har Meron, poblíž umělého jezera Ma'agar Dalton. Směřuje pak k severozápadu, přičemž se zařezává do okolního terénu a tvoří údolí. Po několika kilometrech ústí do toku Nachal Dišon, přičemž krátce předtím přijímá zleva vádí Nachal Chalav. Poblíž Nachal Guš Chalav se nacházejí pozůstatky starověkého židovského osídlení z doby Mišny a Talmudu, konkrétně zde jsou ruiny dvou synagog. Dále tu stojí pozůstatky několika již nefunkčních mlýnů. Do vádí ústí několik celoročních pramenů.\n\n"}
{"id": "605551", "url": "https://cs.wikipedia.org/wiki?curid=605551", "title": "Nachal Meron", "text": "Nachal Meron\n\nNachal Meron (: נחל מירון) je vádí v Izraeli.\n\nZačíná na východních svazích masivu Har Meron v Horní Galileji. Směřuje pak k východu. Z jihu míjí vesnice Meron a po několika kilometrech ústí do vodního toku Nachal Amud, cca 2 kilometry severozápadně od města Safed, na severním okraji kopce Har Mesarvim. Údolí je turisticky využíváno a je spojeno s legendou okolo života starověkého židovského učence Šim'ona bar Jochaje.\n\n"}
{"id": "605554", "url": "https://cs.wikipedia.org/wiki?curid=605554", "title": "Tępy Szczyt", "text": "Tępy Szczyt\n\nTępy Szczyt ( , ) je hora na polské straně Krkonoš (asi 200 m od česko-polské hranice) mezi vrcholy Malý Šišák a Stříbrný hřbet, jehož je vedlejším vrcholem. Nachází se 5 km severo-severovýchodně od Špindlerova Mlýna a 7 km západo-jihozápadně od Karpacze.\n\nVrchol je porostlý klečí, na strmém severním svahu jsou četná suťová pole.\n\nNa české straně hraničního hřebene je pod Tupým štítem zaříznutý Čertův důl, který vyhloubila bystřina Čertova strouha, pramenící na Stříbrném hřbetu. Čertova strouha ústí do Bílého Labe u boudy U Bílého Labe, odkud směřuje do Čertova dolu stejnojmenná naučná stezka, ze které lze kromě nádherných přírodních scenérií obdivovat i důmyslnou soustavu umělých přepážek, dláždění i jiných úprav říčního koryta, pocházejících z počátku 20. století.\n\nSamotný vrchol se nachází v neprostupné kleči a vzhledem k ochraně území je nepřístupný. Z jihu ho ve vzdálenosti 200 metrů obchází hlavní krkonošská hřebenovka - červeně značená cesta česko-polského přátelství, ze severu pak v obdobné vzdálenosti zeleně značená cesta od Špindlerovy boudy ke skalám Pielgrzymy.\n\n"}
{"id": "605558", "url": "https://cs.wikipedia.org/wiki?curid=605558", "title": "Evropská liga UEFA 2011/12", "text": "Evropská liga UEFA 2011/12\n\nSezóna 2011/12 Evropské ligy UEFA byla 3. ročníkem klubové soutěže, dříve Poháru UEFA. Finálové utkání se uskutečnilo 9. května 2012 na Národním stadionu v Bukurešti v Rumunsku. Stejně tak jako během sezóny 2010/11, byli ve všech zápasech navíc dva rozhodčí, hlídající brankové čáry. Vítěz (Atlético Madrid) se kvalifikoval do Superpoháru UEFA 2012.\n\nPrávo účasti v tomto ročníku mělo 195 týmů z 53 členských zemí UEFA. Účastnická místa byla přidělena na základě ligového koeficientu UEFA, který hodnotil účast týmu v evropských šampionátech v letech 2005/06 – 2009/10:\n\n\nVítěz Evropské ligy 2010/11, Porto, měl zajištěný postup do skupinové fáze, ale díky vítězství v domácí lize byl zařazen do hry v Lize mistrů. Z toho důvodu vzniklo pro skupinovou fázi jedno neobsazené místo, vyřešeno následujícím způsobem:\n\n\nV závorkách uvedeno místo odkud tým postoupil.\n\n\nRozlosování proběhlo 20. června 2011 ve švýcarském Nyonu. První zápasy se odehrály 30. června 2011 a odvety 7. července 2011.\n\n\nPrvní zápasy se odehrály 14. července 2011 a odvety 21. července 2011.\n\n\nRozlosování proběhlo 15. července 2011. První zápasy se odehrály 26. a 28. července 2011 a odvety 4. srpna 2011.\n\n\nRozlosování proběhlo 5. srpna 2011. První zápasy se odehrály 18. srpna 2011 a odvety 25. srpna 2011.\n\n\nSkupinové fáze se účastnilo 48 týmů: 38 vítězů 4. předkola a 10 týmů vyřazených z 4. předkola Ligy mistrů.\n\nV průběhu vyřazovací fáze soutěže hrál tým v každém kole proti jednomu soupeři dvojzápasovým systémem \"doma-venku\". Z tohoto souboje byl jeden vyřazen a druhý postoupil, díky čemuž již po 4. takto hraném kole zbyly pouze dva týmy. Ty pak utvořily finálovou dvojici a utkaly se na předem určeném (až 2 roky) neutrálním hřišti.Los šestnáctifinálových a osmifinálových dvojic proběhl 16. prosince 2011 od 13:00. Poté již následoval pouze jeden los, při kterém byl rozlosován zbytek soutěže. K tomu došlo po odehrání osmifinále, 16. března 2012.\n\nPři losu šestnáctifinálových dvojic bylo 32 týmů rozděleno do dvou košů po šestnácti. Vítězové skupin byli v koši nasazených, kvalifikanti z druhých míst jako nenasazení. Týmy postupující ze třetích míst základních skupin Ligy mistrů byly seřazeny do žebříčku a nejlepší čtyři se přidali k nasazeným týmům a zbylí čtyři k nenasazeným. Do jedné dvojice nemohly být nalosovány dva kluby, které se již utkaly v základní skupině ani dva kluby z jedné země. Zároveň bylo nalosováno, na čím hřišti souboj začne (kromě šestnáctifinále, kde se začínalo na hřišti nenasazeného).\n\nPři losu osmifinále a zbytku pavouku soutěže pak již kluby nebyly nijak nasazeny a mohl se utkat každý s každým včetně souboje klubů z jedné země.\n\n\nÚvodní zápasy 16. února, odvety 23. února 2012.\n\nÚvodní zápasy 8. března, odvety 15. března 2012.\n\nÚvodní zápasy 29. března, odvety 5. dubna 2012.\n\nÚvodní zápasy 19. dubna, odvety 26. dubna 2012.\n\nFinálový zápas se uskutečnil 9. května 2012 na stadionu Stadionul Naţional v Bukurešti v Rumunsku.\n"}
{"id": "605564", "url": "https://cs.wikipedia.org/wiki?curid=605564", "title": "Nachal Roš Pina", "text": "Nachal Roš Pina\n\nNachal Roš Pina (: נחל ראש פינה) je vádí o délce cca 11 kilometrů v Izraeli.\n\nZačíná na východních svazích hory Har Kana'an poblíž města Safed v Horní Galileji. Směřuje pak k východu a prochází městem Roš Pina, kde vstupuje do nížiny v údolí řeky Jordán. Stáčí se k severovýchodu, z jihu míjí obec Mišmar ha-Jarden. Ústí do řeky Jordán cca 1,5 kilometru pod mostem Bnot Ja'akov na úpatí Golanských výšin. Na trase Nachal Roš Pina se nachází pramen nazývaný \"Ejn Gaj Oni\" (עין גיא אוני), arabsky \"Ajn Abu Chalil\". Podle legendy z něj pil biblický Abrahám při cestě z Mezopotámie do Kanaánu. V 19. století u pramene pobývali první novověcí židovští osadníci, kteří zakládali dnešní osadu Roš Pina.\n\n"}
{"id": "605570", "url": "https://cs.wikipedia.org/wiki?curid=605570", "title": "Základní škola T. G. Masaryka Třebíč, Komenského nám. 61/6", "text": "Základní škola T. G. Masaryka Třebíč, Komenského nám. 61/6\n\nZákladní škola T. G. Masaryka Třebíč, Komenského nám. 61/6 je základní škola v Třebíči, otevřena byla 1. prosince 1922 a jejím prvním ředitelem byl Alois Sobotka. Škola vyučuje dle vzdělávacího programu \"Škola součást planety\" a od 6. ročníku jsou třídy děleny na třídy se zaměřením na všeobecný základ, na matematiku a přírodní vědy a na tělesnou výchovu se zaměřením na lední hokej, volejbal a baseball.\n\nMísto pro tehdy novou školu bylo nalezeno již v roce 1911, bylo vybráno ze čtyřech různých míst a bylo vybráno z důvodu, že je zde klid a místo leží mezi zahradami. Byly zakoupeny a zbořeny domy, které zde ležely (domy č. 60, 61, 123 na tehdejší ulici Hanělově), tímto prozatímní plány skončily, protože městská rada požádala radu školskou o odložení stavby z důvodu nedostatečných finančních zdrojů.\n\nNa začátku roku 1914 již neprošlo další odložení stavby a tak město zadalo prof. Klepkovi vypracování stavebních plánů nové školy. První světová válka ovšem zasáhla do plánování a další plány se uskutečnily až po jejím skončení. 21. března roku 1919 byla vypsána veřejná soutěž na novou budovu obecné a měšťanské školy v Třebíči na určeném místě – poslední datum odevzdání bylo k 20. dubnu téhož roku. Odevzdáno bylo celkem 17 projektů, 12 z nich bylo vyřazeno pro formální nedostatky a zvítězil tak projekt stavebního komisaře Milana Kubeše a stavebního asistenta Františka Kučery, který byl nazván \"V nové ulici\" a celkové náklady měly dosáhnout 1100000 tehdejších korun (návrh předválečný od prof. Klepky měl dosahovat nákladu 1700000 korun). Tento projekt byl zvolen z údajně nejúčelnějšího využití stavebních ploch a nejúčelnějšího půdorysného rozvržení. Během plánování došlo ke změnám platební měny v tehdejší republice a její devalvaci, tak bylo vypůjčeno ještě několik milionů z městské spořitelny a později i Hypoteční banky v Brně.\n\nPřesně dně 5. září 1921 byla stavba zahájena a ke 28. listopadu 1922 byla škola slavnostně předána do užívání. Na stavbě se podíleli hlavně místní společnosti, zednické práce provedl Kosík a Hudec. Byla postavena třípatrová budova s celkem 18 třídami, školní kuchyní, kabinety a dalšími prostory. V dubnu dalšího roku byla předána i sousedící tělocvična. Na fasádě budovy byl umělecky zhotoven nápis \"Obecné a občanské školy\" a vytvořeny reliéfy tří osobností s jejich citáty. Tyto byly během okupace za 2. světové války zakryty bedněním, Husův citát byl dokonce stržen a obnoven až v roce 2001 při rekonstrukci fasády. V přízemí byly třídy obecné chlapecké školy, v prvním patře byly třídy školy měšťanské a v druhém patře byly třídy dívčí školy.\n\nOd 1. prosince roku 1922 ve škole probíhala výuka, v roce 1925 byla škola pojmenována po prezidentu Masarykovi a budova školy byla propůjčena okresní školní výstavě, jíž se měly zúčastnit téměř všechny obce okresu. Při oslavách 600 let města Třebíče byla škola propůjčena výstavě, která se konala od konce června do půli srpna.\n\nOd vyhlášení všeobecné mobilizace 23. září 1938 se již ve škole nevyučovalo a byla určena pro vojenské účely, výuka se obnovila 17. října téhož roku a i v pozdějších letech škola sloužila jako sklad zabavených zbraní či jako ubytovna německého vojska. V této době se škola nesměla nazývat Masarykova, tak byla jmenována \"Na Horce\". 1. října 1942 byly zabrány dvě učebny školy pro německé děti z Essenu, jež byly ubytovány v třebíčském sirotčinci a docházely na výuku. Tyto děti se v tehdejší škole učily až do 8. března 1943. Od 26. srpna roku 1944 byla škola opět vyklizena a sloužila jako německý lazaret, výuka pak byla obnovena až 22. května roku 1945.\n\nV padesátých letech škola také nemohla nést svůj název a nazývala se \"Základní škola Hanělova ulice\"; název Masarykova škola začala znovu užívat až 21. prosince 1989 a 7. března 1990 došlo i k úřednímu přejmenování. Ke schválení přejmenování došlo již 21. prosince 1989.\n\nPo roce 1989 se škola začala věnovat více sportu a matematice a zahájila výuku i v prostorách tehdejšího okresního výboru KSČ (nyní budova Fórum). Také obnovila činnost školního časopisu a zahájila činnost základny v Budíkovicích. V roce 2001 došlo k rekonstrukci fasády a také byla opravena a přistavěna tělocvična. V létě 2016 došlo k rekonstrukci oken, parapetů a dveří. Roku 2019 byly opraveny podlahy v přízemí školy.\n\n\n"}
{"id": "605574", "url": "https://cs.wikipedia.org/wiki?curid=605574", "title": "Charly (píseň)", "text": "Charly (píseň)\n\nCharly je debutový singl britské elektronické skupiny The Prodigy z jejich prvního alba \"Experience\". Verze na albu je výrazně delší remix. V Británii vyšel 12. srpna 1991 přes XL Recordings jako formát SP, CD a MC. Téměř po roce vyšel v USA jako dvojitý A-stranový singl s „Everybody in the Place“ na 18. června 1992 přes Elektra Records jako CD, Digipak a Maxi-singel.\n\nK 1. říjnu 1992 se ho v Británii prodalo víc jak 200 000 kopií, což mu vyneslo stříbrnou desku.\n\n\n\n\n\n\n"}
{"id": "605585", "url": "https://cs.wikipedia.org/wiki?curid=605585", "title": "Yankee Stadium", "text": "Yankee Stadium\n\nYankee Stadium je baseballový stadion v New Yorku, v městském obvodu Bronx. Své domácí zápasy na něm hraje tým MLB New York Yankees. Otevřen byl v roce 2009.\n"}
{"id": "605587", "url": "https://cs.wikipedia.org/wiki?curid=605587", "title": "Nachal Šarach", "text": "Nachal Šarach\n\nNachal Šarach (: נחל שרך, doslova „\"Vádí kapradin\"“) je vádí a přírodní rezervace v Izraeli.\n\nZačíná poblíž města Fasuta v kopcovité krajině v Horní Galileji. Zleva přijímá vádí Nachal Biranit a směřuje pak k severozápadu, míjí vesnici Gornot ha-Galil a prochází hlubokým údolím, na jehož konci ústí do toku Nachal Becet, který jeho vody odvádí do Středozemního moře. Jméno vádí je odvozeno od kapradin, které ho lemují díky vysoké vlhkosti. Během první arabsko-izraelské války v roce 1948 podél Nachal Šarach vedla důležitá spojovací cesta využívaná dobrovolnickými arabskými silami Fauzího al-Kaukdžího. V údolí se poblíž soutoku s Nachal Becet nachází jeskyně Šarach (מערת שרך, \"Ma'arat Šarach\") o délce 180 metrů a průměrné výšce cca 12 metrů. V jeskyni se vyskytují stalaktitové útvary. Údolí je zahrnuto do přírodní rezervace Nachal Šarach, vyhlášené v roce 1969.\n\n"}
{"id": "605588", "url": "https://cs.wikipedia.org/wiki?curid=605588", "title": "Przedział", "text": "Przedział\n\nPrzedział ( ) je hora na polské straně Krkonoš, nacházející se 3 km jihozápadně od Szklarske Poręby, 6 km severovýchodně od Harrachova a 2,5 km severo-severozápadně od Lubochu, jehož je vedlejším vrcholem.\n\nVrchol je porostlý mladým smrkovým lesem s četnými mýtinami.\n\nNejjednodušší přístup vede po zeleně značené cestě z Jakuszyc na Szrenici, která po 5 km dojde na křižovatku cest pod sedlem s Lubochem, kde odbočuje doleva (na východ) neznačená cesta na vrchol, vzdálený necelý kilometr. Vrchol leží mimo území národního parku, takže je přístupný i po jiných neznačených cestách, např. od Szklarske Poręby.\n"}
{"id": "605590", "url": "https://cs.wikipedia.org/wiki?curid=605590", "title": "Kaizen", "text": "Kaizen\n\nKaizen (z japonštiny, \"zlepšení\" nebo \"změna k lepšímu\") odkazuje na filozofii či postupy při zlepšování procesů ve výrobě a to zejména ve strojírenství a řízení podniků. Kaizen byl prvně realizován v japonských firmách po 2. světové válce. Zčásti ovlivnil americké podnikání a řízení kvality výroby.\n\nPodstata pojmu Kaizen jednoduše znamená neustálé zlepšování. Japonští manažeři obecně tvrdí, že na prvním místě není zisk, ale kvalita, jelikož pokud se postaráte o kvalitu, tak zisk se zákonitě dostaví.\n\n\nPokud chceme začít se zlepšováním, tak patrně nejjednodušším způsobem je hledání, identifikování a odstranění plýtvání disponibilních zdrojů a času. V Kaizen se plýtvání označuje slovem Muda, které nám umožňuje identifikovat ztráty ve výrobním procesu, které nepřidávají hodnotu do výsledného produktu či služby.\n\n7 základních MUDA (plýtvání) ve výrobním procesu:\n\n·        Čekání;\n\n·        zásoby;\n\n·        transport;\n\n·        zmetky;\n\n·        chyby ve výrobě;\n\n·        nadprodukce;\n\n·        zbytečné pohyby.\n\nPokud dokážeme nalézt ve výrobním procesu MUDA, tak jsme objevili i možnost snížit náklady, což nám umožní zvýšit zisk.\n\nKaizen tým je tvořen pracovníky se společným cílem neustále zlepšovat svou práci a své pracoviště (gemba). Členové týmu svým trvalým přístupem (PDCA cyklus) využívají všechny dostupné nástroje, data, informace, znalosti, odborné dovednosti a osobní schopnosti, které by se měly uvnitř týmu vzájemně doplňovat.\n\nVytváření Kaizen týmu:\n\n1.      Volba vhodného problému ke zlepšení;\n\n2.      stanovení požadavků na členy;\n\n3.     ustanovení Kaizen týmu;\n\n·        oficiální jmenování;\n\n·        počet členů týmu;\n\n·        způsob zapojení do týmu;\n\n·        místo ke schůzkám;\n\n·        metodické nástroje a pomůcky;\n\n·        rozpočet a časový rozvrh;\n\n·        komunikace s Kaizen manažerem. \n\n4.      trénování;\n\n5.     zakončení práce.\n\nJaponští manažeři se snaží cíleně zapojit zaměstnance do KAIZEN prostřednictvím systému zlepšovacích návrhů v kontextu s kvalitou. Počet podaných zlepšovacích návrhů odráží kvalitní práce mistra, který se snaží pomáhat svým podřízeným tak, aby nových zlepšovacích návrhů bylo co nejvíce.\n\nV kontextu s absolutní kontrolou kvality se Kaizen zaměřuje především na následující oblasti:\n\n1.     záruka kvality;\n\n2.     snižování nákladů;\n\n3.     zvyšování efektivity;\n\n4.     plnění výrobních kvót;\n\n5.     dodržování plánu dodávek;\n\n6.     řízení dodavatelů;\n\n7.     bezpečnost práce;\n\n8.     vývoj nových produktů;\n\n9.     marketing, prodej a služby. \n\nDůležitou roli v tomto zlepšovacím procesu sehrává velmi aktivní přístup vrcholových manažerů, kteří se snaží tyto zlepšovací návrhy od zaměstnanců konstruktivně vyhodnocovat a implementovat je do reálné praxe.\n\nMetoda 5S je východiskem pro implementaci pokročilejších metod Kaizen. Jedná se o systém, jehož úlohou je dodržování pracovních standardů a jejich stabilizace.\n\nSvůj základ má metoda 5S v principech americké armády. Tyto principy převzaly japonské společnosti a postupem času získala tato metoda podobu pěti jednoduchých kroků. Název metody vznikl z pěti japonských slov, a to „Seiri, Seiton, Seiso, Seiketsu, Shitsuke“. V České republice lze tuto metodu přeložit jako 5U, tedy Utřídit, Uspořádat, Udržovat pořádek, Určit pravidla, Upevňovat a zlepšovat.\n\nCílem je odlišit na pracovišti potřebné a používané věci od věcí zbytečných. K tomuto kroku je nutno přistupovat razantně a důsledně. Výsledkem je pak více místa, přehlednost a systém.\n\nVeškeré věci na pracovišti je možno klasifikovat následujícím způsobem:\n\n·        věci nepotřebné, které je možno vyhodit,\n\n·        věci, které se používají občas (ne každý měsíc) a\n\n·        věci, které jsou nutné pro každodenní práci.\n\nV rámci prvního kroku se používají kartičky tří barev – červená slouží k označení věcí, které nejsou potřebné, a dále se pak diskutuje se o jejich vyhození, zelená barva znamená přemístění dané věci a žlutá barva označuje věci určené k opravě.\n\nDruhý krok spočívá v přehlednosti a v nastavení systému uložení věcí na pracovišti takovým způsobem, aby cesta k potřebným věcem zabrala co nejméně času a úsilí – tím dochází k zefektivnění pracovní činnosti. Všechny věci mají své místo a na tomto místě se také nacházejí.\n\nJak už jasně vyplývá z názvu, jedná se o udržování čistoty na pracovišti. Sami zaměstnanci by si měli čistit svůj pracovní prostor a udržovat ho v co nejlepším možném stavu. Pro motivaci pracovníků je vhodné nafotit si pracovní místo před a po úklidu.\n\nČtvrtá fáze se zabývá určováním standardů, které slouží k udržování stavu dosaženého pomocí předchozích třech kroků. Základním předpokladem je, že pro zaměstnance by měla být práce jednodušší, ale měla by být zároveň prováděna standardizovaně, tedy stejným způsobem. Standardy by měli navrhovat sami zaměstnanci, avšak v kooperaci s nadřízenými. Standardy by měly být na pracovišti zveřejněny, což zajistí zjednodušení kontroly stavu pracoviště. Měly by být snadno pochopitelné, srozumitelné a názorné.\n\nCílem posledního kroku je vytvoření kultury 5S, disciplína, kontrola a neustálé zlepšování stavu pracoviště. Základem je pravidelná kontrola zavedeného systému a jeho vyhodnocení. Tímto krokem jsou zaměstnanci vedeni k vytvoření vhodných pracovních návyků, systematické práci, zlepšování a k odpovědnosti.\n\nV souvislosti s Kaizen se používají například následující zlepšovací diagramy:\n\n\n\n\n\n\n\n\n\n\n\n"}
{"id": "605596", "url": "https://cs.wikipedia.org/wiki?curid=605596", "title": "Arje Eldad", "text": "Arje Eldad\n\nProf. Arje Eldad, M.D. (: , * 1. května 1950) je izraelský lékař, politik a bývalý poslanec Knesetu za alianci Národní jednota, v jejímž rámci vede stranu Hatikva.\n\nNarodil se v Tel Avivu, kde studoval medicínu na Telavivské univerzitě. Jeho otec Jisra'el Eldad byl známým izraelský filosofem, a někdejším vůdcem předstátní revizionistické organizace Lechi. Arje Eldad sloužil v izraelské armádě, kde byl po 25 let starším důstojníkem lékařských sborů a nakonec i vrchním lékařským důstojníkem s hodností brigádního generála (nyní v záloze). V letech 2000 až 2003 byl primářem centra plastického a popáleninového centra v jeruzalémském lékařském centru Hadasa. Je celosvětově uznáván za jím vyvinutou léčbu popálenin, za níž získal Evansovu cenu, udělenou American Burns Treatment Association a je profesorem plastické chirurgie na Hebrejské univerzitě v Jeruzalémě.\n\nJe ženatý, má pět dětí a žije v osadě Kfar Adumim na Západním břehu Jordánu.\n\nPoslancem Knesetu byl poprvé zvolen ve volbách v roce 2003, v nichž kandidoval za Národní jednotu, a po svém zvolení se stal předsedou parlamentního etického výboru. Před plánovaným izraelským jednostranným stažením z Pásma Gazy a severu Západního břehu Jordánu v srpnu 2005, byl Eldad jediným poslancem, který vyzval k nenásilné občanské neposlušnosti, coby taktice v boji proti vládě. Sám se dokonce vydal na cestu z osady Sa-Nur (sever Západního břehu) do osady Neve Dekalim (Pásmo Gazy), aby upoutal pozornost na existující nesouhlas s plánem izraelského stažení.\n\nV únoru 2006 byl společně se svým kolegou Efrajimem Ejtamem zraněn během střetu mezi protestujícími a policií při odstraňování osady Amona. Tato událost vyvolala silnou vlnu kritiky na obou stranách; prozatímní premiér Ehud Olmert obvinil Eldada z podněcování davu k útoku na policii, zatímco Eldad a pravice obvinila Olmerta a policii z bezohledného použití síly.\n\nPo svém znovuzvolení ve volbách v roce 2006 Eldad v srpnu 2007 založil a vedl desetičlenný parlamentní výbor Chomeš. Cílem tohoto výboru bylo prosadit znovuzaložení osady Chomeš, s konečným cílem znovuzaložení všech osad zrušených v roce 2005. V listopadu 2007 oznámil vznik nové sekulárně-pravicové politické strany s názvem Hatikva. V následujících volbách v roce 2009 kandidovala Eldadova strana v rámci aliance Národní jednota a Eldad byl opětovně zvolen poslancem Knesetu.\n\nV roce 2008 předložil ke schválení zákon, který navrhoval vystěhování arabských obyvatel Hebronu, „za účelem ochrany Židů v Hebronu.“ V květnu 2009 naopak předložil návrh zákona, podle nějž by bylo palestinským Arabům dáno jordánské státní občanství a vznikl by palestinský stát v rámci Jordánska; ten vyvolal formální protest jordánského ministra zahraničních věcí.\n\nJe členem pravicové organizace Profesoři za silný Izrael. V březnu 2010 se ohradil proti vyjádření britského ministra zahraničních věcí Davida Milibanda, který prohlásil, že izraelské padělání britských pasů je „netolerovatelné,“ když uvedl: „Myslím, že Britové jsou pokrytečtí a nechci urazit psy, protože někteří psi jsou skutečně loajální, ale kdo dal Britům právo nás soudit ve válce proti terorismu?“\n\nV říjnu 2010 se naopak vyjádřil k návštěvě Mahmúda Ahmadínežáda v Libanonu, když uvedl:\n\n"}
{"id": "605600", "url": "https://cs.wikipedia.org/wiki?curid=605600", "title": "Gotthardský úpatní tunel", "text": "Gotthardský úpatní tunel\n\nGotthardský úpatní tunel (GÚT) ( ) je železniční tunel, který prochází alpským Gotthardským masivem. Se svými 57 kilometry jde o nejdelší železniční tunel světa. Úpatní v názvu tunelu znamená, že portály tunelu jsou umístěny na úpatí masivu, tedy trať nestoupá po úbočí k tunelu, jako je to v případě staršího Gotthardského tunelu.\n\nVýznam stavby spočíval ve zrychlení železničního spojení přes Alpy mezi Curychem a Milánem. Nejkratší doba jízdy vlakem mezi těmito městy před dokončením tunelu činila 4:03 hod. Po zprovoznění tunelu pro pravidelnou dopravu od prosince 2016 je jízdní doba zkrácena na 3:26 hod. Po dokončení a zprovoznění i Ceneriského a Zimmerberského úpatního tunelu by jízdní doba měla klesnout až na 2:40 hod. Plánovaná rychlost železničních souprav je 200–250 km/h. Celkové zkrácení jízdní doby vytvoří silnou konkurenci nejen silniční dopravě, ale i dopravě letecké, a to i z ekologického hlediska.\n\nSlavnostní otevření tunelu proběhlo dne 1. června 2016, tunel byl zprovozněn pro pravidelnou dopravu 11. prosince 2016.\n\nKoncepce projektu pochází z roku 1992, kdy se začalo jednat o novém železničním spojení přes Alpy (NRLA) a byla předpokladem pro další plánování výstavby. V roce 1998 byla ve Švýcarsku stanovena daň pro těžká nákladní vozidla a zároveň přijat návrh modernizace železničního spojení přes Alpy.\n\nKoncepce stavby úpatního tunelu pod Gotthardským masivem není úplně nová. Již v roce 1962 byl Švýcarským ministerstvem vnitra vytvořen prvotní projekt úpatního tunelu. Již tehdy tento plán obsahoval návrh ražby přímého dvoukolejného tunelu délky 45 km mezi Amstegem a Giornicem. Tunel měl být rozdělen do dvou částí s možností přechodu na druhou tunelovou kolej ve středu (křížení). Plánovaná rychlost byla však výrazně nižší než současných 200 km/h.\n\nPůvodní návrh tunelu doznal radikálních změn pod vlivem požadavků na rychlost a bezpečnost. Ve zprávě z roku 1971 dospěl výbor pro železniční tunel přes Alpy Švýcarského spolkového ministerstva životního prostředí, dopravy, energetiky a spojů k závěru, že projekt bude zaměřen na ražbu dvou souběžných jednokolejných tubusů. Konečná volba realizace, a to dvojkolejného tunelu nebo dvou jednokolejných tubusů s nebo bez servisního tubusu padla až v roce 1995.\n\nKonečné řešení je kompromisem nebo kombinací funkčnosti jednotlivých tunelových tubusů. Byly raženy dva jednokolejné tunelové tubusy bez dalšího servisního tunelu. Tyto tubusy jsou mezi sebou propojeny příčnými galeriemi v rozestupech 180 m a každý tubus slouží jako provozní, tak i jako únikový pro tubus sousední. Vzhledem k celkové délce 57 km byly do tunelu integrovány dvě mezilehlé stanice, Sedrun (severní) a Faido (jižní). V těchto stanicích je umožněn přechod souprav z/do sousedního tubusu a mají funkci i jako pohotovostní stanice pro nouzové opuštění vlakové soupravy.\n\nŠvýcarská federální vláda v dubnu 1995 stanovila trasu nového tunelu mezi Erstfeld a Giustizia / Osogna. Pro optimalizaci stavebních nákladů i doby potřebné pro realizaci byla výstavba tunelu rozdělena do pěti stavebních úseků různé délky se souběžným prováděním prací. Podle charakteru horniny, v níž probíhala ražba, byly kombinovány ražební metody pomocí důlního kombajnu, vrtání a odstřel.\n\nSeverní portál Erstfeld je v sousedství hlavní tratě Švýcarských spolkových drah poblíž Rynächt-Altdorfu.\n\nÚsek Erstfeld je nejsevernějším úsekem celého tunelu. Úsek zahrnuje dvě části, z nichž vstupní část tunelu byla hloubena, kopána z povrchu pro vytvoření zárubu. Další část pak byla ražena důlním kombajnem. V úseku je také prozatím slepá větev (odbočka), která v budoucnu umožní napojení tunelu na další stavbu bez přerušení dopravní cesty.\n\nDélka východní sekce 7,178 km, západní sekce 7,146 km.\n\nÚsek Amsteg je druhým úsekem od severního portálu. Před zahájením vlastní ražby tubusů byla vrtáním a trháním vyrubána 1,8 km dlouhá přístupová štola zakončená jeskyní, odkud dva důlní kombajny zahájily ražbu tubusů jižním směrem k úseku Sedrun v roce 2003.\n\nDélka východní sekce 11,350 km, západní sekce 11,350 km. Délka přístupové štoly 2,222 km.\n\nÚsek Sedrun byl budován z povrchu 1 km dlouhým přístupovým tunelem a dvěma svislými paralelními šachtami s převýšením 800 m na úroveň multifunkční stanice Sedrun. Ražba tubusů severním i jižním směrem byla zahájena v roce 2004 metodou vrtání a odstřelu. Důlní kombajny nebylo možno použít z důvodu nevhodných geologických podmínek.\n\nDélka východní sekce 9,145 km, západní sekce 9,145 km. Hloubka svislé šachty I 850 m, šachty II 820 m. Přístupová štola 909 m.\n\nÚsek Faido byl zahájen ražbou z povrchu pomocnou štolou délky 2,7 km se sklonem 13 %. Z logistických důvodů spadá tento úsek k sekci Bodio. V tomto úseku se nachází i druhá multifunkční stanice Faido. Oproti původnímu plánu je stanice umístěna více na jih z důvodu geologických podmínek. V tomto úseku se počítalo i s opravou důlních kombajnů postupujících z úseku Bodio tak, aby po opravě mohly pokračovat severním směrem k úseku Sedrun.\n\nDélka východní sekce 12,860 km, západní sekce 13,115 km. Délka přístupové štoly 2,646 km.\n\nÚsek Bodio je nejdelším úsekem stavby Gotthardského úpatního tunelu. První část úseku byla postavena z povrchu v kamenitém podloží (nejedná se o pevnou skálu) až do míst, kde začíná dostatečně pevná skála. V pevné skále pak byla použita ražba pomocí důlních kombajnů. Pro urychlení ražby byla nejprve vyhloubena jeskyně v pevném podloží, kde byly zkompletovány důlní kombajny, které následně zahájily ražbu severním směrem k Faido v roce 2003.\n\nDélka východní sekce 15,548 km, západní sekce 15,282 km. Délka překlenutí úseku Bodio 1,336 km, délka dopravního tunelu Bodio – Buzza di Biasca 3,162 km.\n\nZ jižního portálu u obce Bodio, jsou traťové koleje napojeny na stávající hlavní trať Švýcarských spolkových drah Giustizia / Osogna.\n\nK propojení tubusů a tím i k proražení celého tunelu došlo u mezilehlé stanice Sedrun, 15. října 2010 po 14. hodině, kdy důlní kombajn ze směru od Faido prorazil poslední metry masivu v hloubce 800 m pod povrchem.\n\nBezpečnostní stanice nouzového zastavení jsou určeny pro případ, kdy v některém z tubusu dojde k havarijní nebo nouzové situaci. Ve stanicích může vlak zastavit a cestující mohou opustit tunel nouzovými východy. Pro každý tubus je stanice řešena odděleně a systém chodeb je řešen tak, aby se cestující vyhnuli pohybu v kolejišti, ve stanici Sedrun jsou k dopravě osob na povrch určeny výtahy, ve stanici Faido mírně svažitý únikový tunel.\n\nProstory stanic jsou vybaveny ventilací, která zabezpečuje vhánění čistého vzduchu do prostoru stanice přes boční tunely a spojovací galerii, tedy do prostor, ve kterých se pohybují osoby. Kontaminovaný vzduch (například spalinami) je z tubusu stanice odsáván samostatným potrubím a odváděn z masivu ven. Mírný přetlak způsobený vháněním čerstvého vzduchu do prostor pro cestující je dostačující k tomu aby bylo zabráněno k vniknutí spalin do tohoto prostoru.\n\nPokud vlaková souprava z nějakého důvodu zastaví mimo bezpečnostní stanici mohou cestující přejít příčnými galeriemi do druhého souběžného tubusu a použít jej jako únikovou cestu.\n\nNa povrchu musela projekce stavby respektovat místní osídlení, které se nachází v údolní oblasti kolem severního a jižního portálu. Projekcí na povrchu byla pověřena společnost \"Consulting Group for Landscape and Design\" tvořená týmem architektů, projektantů krajiny a specialistů na životní prostředí byla odpovědná za optimální trasování povrchové stavby, její přizpůsobení krajině i za estetické začlenění tunelových portálů. Dále při projekci musely být vzaty v úvahu geografické aspekty zahrnující umístění měst a obcí, nádrže vody pro hydroelektrárny a dopravní cesty ke staveništi.\n\nProjekce podzemní stavby vyžadovala stejně důkladnou přípravu a geologický průzkum. Alpy byly utvářeny před miliony let, kde byl původně prehistorický oceán. Pozůstatkem tohoto oceánu je množství sedimentů a krystalický substrát. Při vrásnění zemského povrchu se v oblasti dnešních Alp setkala evropská a africká kontinentální deska. Tlakem těchto desek došlo k vyzvednutí alpských masivů z původního moře. Krystalická jádra masivu Aare a Gotthard byly vytvořeny téměř současně, jižní masivy později. Toto tváření povrchu Země vytvořilo dnešní charakter Alp.\n\nMasivy Aare a Gotthard jsou páteří švýcarských Alp a oba jsou tvořeny především z ruly a žuly. Mezi ně jsou vklíněny mladší sedimenty hornin, které vytvářejí zlomy v masivu. Toto zvrásnění znamená, že tunel prochází různorodými vrstvami hornin a sedimentů. Tvrdost a soudržnost se pohybuje v rozmezí tvrdé Gotthardské žuly, přes vysoce tvrdou rulu Pennine Leventina a měkčí horniny Tavetsch ve středu masivu.\n\nVelmi komplikovaný je průchod tunelu přes vrstvu Syncline Piora, který byl klíčový z hlediska geologie a tím i volby technologie stavby tunelu, protože struktura a velikost této vrstvy byla zpočátku neznámá. Z tohoto důvodu byla u Faido vyražena průzkumná štola nad vlastním tunelem, ze které byly vedeny průzkumné vrty ke zjištění mocnosti a struktury nezmapované vrstvy. Výsledek geologického průzkumu ukázal, že i tato vrstva je dostatečně pevná a nevyskytuje se v ní podzemní voda, která by proudila nebo byla stlačována vrstvou horniny. Rozbory vzorků, měření teploty i seismické zkoušky potvrdily vhodné podmínky pro ražbu tunelu.\n\nStavební práce byly započaty průzkumem Syncline Piory v roce 1993 a byly vyhodnocovány až do roku 1998. V roce 1996 byly již vyrubány všechny potřebné štoly a šachty pro zahájení vlastní ražby tubusů tunelu.\n\nPro ražbu tubusů GÚT byly použity plnoprofilové razicí stroje TBM, což je technologické zařízení sdružující několik funkcí potřebných pro ražbu tunelů: směrování ražby, narušení a odlamování stěny rubání ve směru postupu ražby, nakládku a transport rubaniny, případně i vyztužení vyrubaného profilu.\n\n\nTrasování ražby tunelu je technicky náročná operace, protože v podzemí není možno vytyčit vizuální cílový bod, ke kterému by ražba směrovala, a dálkově tento bod zaměřit. Důvodem je prostá neprostupnost horniny. U ražby přímých šachet a štol je situace relativně jednoduchá. Při ražbě tunelu, který prochází oblouky a klesáním, respektive stoupáním, je situace náročná pro zaměření směru postupné ražby. Základní principy zeměměřictví je v takovýchto případech nutno doplnit o metody transponování výsledků sférické trigonometrie.\n\nPři ražbě tunelů, jako Gotthardský úpatní tunel, takovéto délky i v takovýchto hloubkách není možno použít zaměřování směru kompasem nebo svislic olovnicí. Důvodem je různý magnetismus hornin a vliv gravitační interakce mezi tělesy. I tyto zdánlivě malé a zanedbatelné odchylky určení směru v celkové délce ražby tunelového úseku způsobí boční nebo svislou odchylku několika jednotek i desítek metrů na výsledné délce. Výrazným faktorem, který mohl v průběhu 15 let ražby působit na zaměření, je i driftování magnetického pólu Země, tedy použití kompasu by bylo ovlivněno aktuální polohou tohoto pólu. Dalším důvodem je to, že Země nemá tvar koule, ale přibližuje se tvaru elipsoidu. Prakticky se však jedná o geoid.\n\nPokud se provádí ražba jednoho tunelového tubusu ze dvou stran, je nutno zajistit trasování, které v místě setkání zajistí odchylku řádově v desítkách centimetrů. Pro GÚT byla tato odchylka stanovena na 20 cm. Pro konkrétní místo na zemském povrchu (alpský hřeben Aare a Gotthard) byla přes satelitní zaměřování stanovena síť bodů v blízkosti portálů a stavebních přístupových šachet, které byly uvedeny do shody se stavebními plány, tedy určením směru. Poloha portálů byla zaměřena s přesností na jeden centimetr. Zpracování velkého množství výpočtů sférické trigonometrie bylo přenecháno specializované výpočetní technice, která nejen snížila časovou náročnost na provádění výpočtů, vyloučila chyby lidského faktoru ale i zajistila výpočty s dostatečnou přesností. Následně se vypočítané hodnoty transponovaly do zaměřovacího systému důlních kombajnů, respektive do mechanismu směrového nastavení razícího štítu. Zpětnou kontrolou posledních poloh štítu byly stanoveny korekce pro další směr ražby.\n\nV průběhu zaměřování byly použity různé metody a způsoby měření polohy a přenosu směrových údajů: síť přesně zaměřených bodů na povrchu, přímé měření vzdáleností, optické a mechanické principy přenosu směrů a měření úhlů pomocí gyroskopů, gyroskopických kompasů. Výsledkem těchto postupů byla centimetrová přesnost shody polohy při proražení závěrečných metrů GÚT.\n\nPráce na ražení tunelu probíhaly celkem 25 let a dne 15. října 2010 ve 14:18 byl tunel kompletně proražen. K dokončení a zahájení provozu došlo v roce 2016. S výstavbou a harmonogramem GÚT taktéž souvisí návazný Cenerský úpatní tunel.\n\n\n\n\n\n\n\n\n\n"}
{"id": "605605", "url": "https://cs.wikipedia.org/wiki?curid=605605", "title": "Kunštátský hřbet", "text": "Kunštátský hřbet\n\nKunštátský hřbet (německy společně s Anenským hřbetm \"Böhmer Kamm\") je geomorfologický podokrsek Orlických hor. Nachází se v jejich severní části a ve východní části Královéhradeckého kraje v okresu Rychnov nad Kněžnou. Nejvyšší horou hřbetu je Tetřevec (1043 m).\n\nKunštátský hřbet náleží do geomorfologického celku Orlické hory, podcelku Deštenská hornatina a okrsku Orlický hřbet. Od sousedních podokrsků v rámci Orlického hřbetu jej na jihovýchodě odděluje sedlo Mezivrší od Anenského hřbetu a na severu sedlo mezi Homolí a Korunou od Deštenského hřbetu. Od Říčských rozsoch ho na západě odděluje údolí Říčky a východní svahy spadají do Orlickozáhorské brázdy.\n\n\nKunštátský hřbet spadá do povodí Divoké Orlice, která protéká pod jeho východními svahy. Tamtéž spadají i říčky Zdobnice a Říčka odvodňující západní svahy. V pramenné míse Říčky se nachází rašeliniště pod Pětirozcestím, další pak leží u Kunštátské kaple. Obě jsou chráněny jako přírodní památka.\n\nPřevažující hospodářské smrčiny jsou téměř v celém vrcholovém prostoru hřbetu vykáceny. V okolí vrcholu Komářího vrchu je zřízena stejnojmenná přírodní rezervace na ochranu původní horské bučiny. Celý prostor hřbetu se nachází na území chráněné krajinné oblasti Orlické hory.\n\nJedinou silniční komunikací vedoucí přes hřeben Orlických hor v prostoru Kunštátského hřbetu je v zimě neupravovaná silnice z Říček do Orlického Záhoří, která prochází přes sedlo Mezivrší. Jinak je hřbet obsluhován lesními cestami různých kvalit. Hřebenová cesta ze Šerlichu na Zemskou bránu je v celé své délce sledována červeně značenou Jiráskovou cestou a cyklotrasou 4071. Další trasy sestupují ze hřbetu do okolních údolí. Nacházejí se zde i četné běžkařské trasy.\n\nTrvale užívaná zástavba se v prostoru Kunštátského hřbetu nenachází. V jeho centrální části byla roku 1760 postavena tzv. Kunštátská kaple. Na rozcestí zvaném Pěticestí se nachází nevelký srub horské služby příležitostně provozovaný jako stánek s občerstvením. Po celé délce hřbetu se táhne linie lehkého opevnění vybudovaná před druhou světovou válkou proti nacistickému Německu. Objekty těžkého opevnění byly dokončeny jen v prostoru Komářího vrchu. V jihovýchodním svahu vrchu Zakletého se nachází skiareál Říčky, jehož součástí je i lanová dráha Říčky v Orlických horách - Zakletý.\n"}
{"id": "605606", "url": "https://cs.wikipedia.org/wiki?curid=605606", "title": "Ramot", "text": "Ramot\n\nRamot (: רָמוֹת, doslova „výšiny“) může být:\n\n"}
{"id": "605608", "url": "https://cs.wikipedia.org/wiki?curid=605608", "title": "Pacific Coast Hockey Association", "text": "Pacific Coast Hockey Association\n\nPacific Coast Hockey Association byla profesionální liga ledního hokeje na západě Kanady a Spojených států amerických mezi lety 1911 a 1924. Poté se liga rozpadla a částečně spojila s Western Canada Hockey League. PCHA byla považována ve své době za hlavní ligu ledního hokeje a přispěla k rozvoji ledního hokeje svými inovacemi pravidel.\n\nLigu založila a spravovala rodina Patricků, která také vybudovala stadiony ve Vancouveru a Victorii v kanadské provincii Britská Kolumbie.\n\nKdyž Lester a Frank Patrickovi hráli za Renfrew Millionaires museli se s otcem Joe Patrickem, který podnikal ve stavebnictví, stěhovat až na západ Kanady k Nelsonu. Poté co se Joe Patrick rozhodl prodat v roce 1911 svůj podnik, rozhodli se Patrickové založit novou profesionální hokejovou ligu s riskem ztráty rodinného jmění. Rozhodli se vybudovat nová kluziště ve Vancouveru a ve Victorii v Britské Kolumbii v Kanadě. Šlo o místa, která si jako města ležící v klimatu bránícího vytvoření déletrvajícího přírodního ledu, vynutila použití umělého ledu. Byly založeny tři týmy: New Westminster Royals, Victoria Senators a Vancouver Millionaires. Patrickovi postupovali rychle a už v únoru 1911 koupili nemovitosti vhodné pro arény. Základní kameny byly položeny v dubnu 1911 a dokončeny byly v prosinci 1911. Aréna ve Victorii měla kapacitu pro 4000 sedících a aréna ve Vancouveru měla kapacitu pro 10500 sedících diváků, což byla tehdejší největší kapacita na světě.\n\nJakmile bylo jasné, že arény budou postaveny včas, tak začali Patrickovi lanařit hráče z National Hockey Association, ačkoliv měli jen tři týmy a žádné záruky. V celé lize bylo na začátku 23 hráčů se smlouvou (včetně dvou hráčů pro případ zranění). Všichni hráči byli placeni ligou na rozdíl od NHA, kde byli hráči placeni od jednotlivých týmů. PCHA rozdělila hráče mezi týmy. Newsy Lalonde z Montrealu Canadiens byl nejvýznamnějším hráčem, který přesídlil do PCHA a hrál nově za Vancouver Millionaires. PCHA byla formálně založena 7. prosince 1911. Arény ve Victorii byly otevřeny 24. prosince 1911 a první zápas PCHA byl odehrán 3. ledna 1912 pouhý rok poté co se Patrickovi rozhodli založit ligu.\n\nPrvní rok se v PCHA o Stanley Cup nehrálo, ale liga byla konfrontována při tour po západním pobřeží výběru All-Stars konkurenční NHA. Tyto zápasy byly pojmenovány jako hokejová Super série. NHA All-Stars včetně Cyclona Taylora (významného hráče východu), který ovšem kvůli zranění ruky neodehrál první dva zápasy. První dva zápasy vyhrál All-Star tým PCHA nad All-Star výběrem NHA 10:4 a 5:1. Poté se manažer NHA Art Ross rozhodl na Patrickovu žádost nechat hrát již zmiňovaného Cyclona Taylora. Taylor si vysloužil ohromný aplaus od fanoušků v Britské kolumbii. Taylor později v prosinci 1912 podepsal smlouvu s PCHA a začal hrát za Vancouver Millionaires, kde se stal s platem 1800 dolarů nejlépe placeným hokejistou té doby.\n\nPřed sezónou 1912-13 pokračovali Patrickovi s lanařením hokejistů v konkurenční NHA a kromě Taylora se jim podařilo získat pro svou ligu Goldieho Prodgerse, Eddieho Oatmana, Jacka McDonalda a Ernieho Johnsona, ale přišli o Newsy Lalondeho, který se vrátil do Montrealu Canadiens. Kluziště v New Westminsteru stále nebylo připraveno a tak Royals museli hrát stále ve Vancouveru. Sezónu vyhrála Victoria Senators a ta poté vyzvala pro sérii exhibičních utkání vítěze ve Stanley Cupu - Quebec Bulldogs a vyhrála nad Quebecem ve všech třech zápasech.\n\nBěhem sezóny 1913-14 začaly ligy PCHA a NHA společně jednat a domluvily se na vzájemném uznávání smluv, suspendací a na zavedení procesu \"řízeného návrhu\" pro snadnější převod hráčů. V další dohodě šlo o Stanley Cup. Ligy se mezi sebou sice dohodli o sehrání série zápasů na konci ligy, kde by proti sobě nastoupily mistři z každé ligy, ale toto odmítli posvětit správci Stanley Cupu a tak se v této sezoně plánovaná série nehrála. Nakonec se, ale správci s vedením lig dohodli a tak začal nový způsob hraní o Stanley Cup. Tímto vzniklo playoff, které se poprvé hrálo na konci sezóny 1914-15, kdy Vancouver Millionaires porazil Ottawu Senators v sérii pěti zápasů a stal se tak prvním držitelem Stanley Cupu v PCHA.\n\nV roce 1914 liga expandovala do USA a rozšířila se o tým Portland Rosebuds a v roce 1915 se rozšířila o Seattle Metropolitans. V roce 1916 se stal tým Portland Rosebuds prvním týmem USA, který hrál o Stanley Cup a následující rok se stal tým Seattle Metropolitans prvním americkým týmem, který vyhrál Stanley Cup a tím jednou provždy změnil mandát Stanley Cupu, který byl původně určen pouze pro kluby v Kanadě.\n\nVztahy mezi PCHA a NHA znovu zamrzly v roce 1915, když Patrickovi obvinili ligu NHA z nedodržování dohod a následně PCHA začala znovu lákat hráče z NHA do své ligy. Jednalo se zejména o hráče z Toronta Blueshirts, kteří vytvořili jádro nového týmu Seattle Metropolitans.\n\nV roce 1918 se v PCHA o mistrovi ligy poprvé rozhodovalo v playoff. Předtím byl mistrem vítěz bodování sezóny a ten směl poté hrát o Stanley Cup.\n\nV roce 1921 bylo rozhodnuto, že se o možnost hrát o Stanley Cup s klubem z NHL nejprve utká mistr PCHA s mistrem z Western Canada Hockey League. Týmy PCHA a WCHL mezi sebou také hrály zápasy se společným záznamem tabulek a až na konci sezony byly záznamy rozděleny na tyto ligy. V předposlední sezoně PCHA skončily její týmy v záporném hodnocení výher a porážek.\n\nV roce 1924 Seattle Metropolitans zkrachoval a zbývající dva týmy přešly do WCHL, která se nově přejmenovala na Western Hockey League (WHL). Tím skončila historie významné ligy (co se vývoje ledního hokeje týče) Pacific Coast Hockey Association. Victoria Cougars vyhrála v roce 1925 Stanley Cup a byla posledním týmem mimo NHL, který tento slavný pohár získal.\n\nSpojení s WHL netrvalo dlouho, protože tato liga nebyla schopna konkurovat expanzivní National Hockey League a jejím vysokým hráčským platům a zkrachovala. Bratři Patrickovi začali prodávat hráče a v případě Victoria Cougars (ten koupil Detroit, kde vznikl tým Detroit Cougars - pozdější Detroit Red Wings) a Portland Rosebuds (který koupil nový tým v NHL - Chicago Black Hawks) i celé týmy.\n\nLiga PCHA změnila lední hokej a sport několika inovacemi:\n\nPCHA také vyvinula systém farem pro hráče a jako první kanadská liga expandovala i do Spojených států amerických.\n\nJiž v lednu 1916 se Frank a Lester Patrickovi domlouvaly nad formováním ženské ligy k doplnění PCHA. Návrh zahrnoval týmy Vancouveru, Victoria, Portland a Seattle. Liga to nakonec nikdy nezrealizovala.\n\nV únoru 1921 Frank Patrick oznámil uspořádání mezinárodního ženského mistrovství v ledním hokeji, které by se hrálo pod patronací PCHA. Třemi týmy, které hráli v tomto mistrovství byly: Vancouver Amazons, Victoria Kewpies a Seattle Vamps.\n\n† Vítězové Stanley Cupu.\n\n‡ Mistr ligy, ale ne vítěz Stanle Cupu.\n\n‡‡ Vancouver je vyražen na Stanley Cupu po výhře nad Seattlem, ale ve finále Stanley Cupu prohrál s Torontem.\n\n\n"}
{"id": "605611", "url": "https://cs.wikipedia.org/wiki?curid=605611", "title": "Kaple svatého Michaela archanděla (Dejvice)", "text": "Kaple svatého Michaela archanděla (Dejvice)\n\nŘímskokatolická kaple svatého Michaela archanděla v Praze-Dejvicích byla postavena v letech 1691 až 1700 při usedlosti Pernikářka (necelých 50 metrů před vjezdem do usedlosti). Dne 6. října 1693 byla kaple vysvěcena. V době vzniku kaple se v okolí nacházely vinice, nyní je obklopena vilovou čtvrtí Hanspaulka a leží poblíž křižovatky ulic Duchoslávka a Na Pernikářce.\n\nBarokní stavba má oválný půdorys s výklenkem pro oltář a je zaklenuta kopulovitou klenbou s lucernovitou věžičkou, ve které jsou malá okna. Fragmenty stropních maleb, jimiž byla kaple vyzdobena, byly restaurovány při rekonstrukci stavby v letech 2009 až 2010. Uvnitř se nacházel oltář s obrazem sv. Václava ve válečném oděvu z 18. století ve vyřezávaném barokním rámu a ve výklencích sochy sv. Vojtěcha a sv. Prokopa, avšak toto vnitřní vybavení nebylo po rekonstrukci do kaple již navráceno.\n\nOd 50. let 20. století patřila Československé akademii věd, jejíž Ústav experimentální botaniky sídlil v přilehlé usedlosti Pernikářka. V roce 1958 byla kaple zařazena do seznamu kulturních památek. Po převodu vlastnictví na město v roce 2008 proběhla v letech 2009 až 2010 celková rekonstrukce objektu, jejíž součástí byla i instalace slavnostního osvětlení. Dne 29. září 2010 pak kapli znovu vysvětil dejvický farář Mgr. Krzysztof Tomasz Łabędź CMF.\n\n"}
{"id": "605613", "url": "https://cs.wikipedia.org/wiki?curid=605613", "title": "Pottenbrunn", "text": "Pottenbrunn\n\nPottenbrunn () leží na řece Traisen a silnici S33 mezi Herzogenburgem a Sankt Pölten, odkud je vzdálený asi 7 km. V roce 1971 došlo k připojení tohoto katastrálního území k Sankt Pölten.\n\n\nNázev Pottenbrunn, původně nazývaný jako \"Potilinesprunnin\" nebo \"Potinbrunnin\" zanechal v názvu místa odvození od studny (Brunn) a známého \"Poto\" nebo \"Potilo\". Název vodního hradu, kterým byl dříve zámek, který vznikl u osady.\n\nÚzemí dnešního Pottenbrunnu bylo již v mladší době kamenné osídleno, co dokladují různé nálezy.\n\nObec vznikla ze dvou, zpočátku oddělených a pod různou vrchností, nazývaných Ober- a Niederpottenbrunn, které měly až do roku 1623 své vlastní kostely.\n\nPottenbrunn byl poprvé uvedený v dokumentech již roku 890. Obě místa mohla mít kolem roku 1200 název \"Wihselbrunne\".\n\n„Ober- a Niederpottenbrunn“ byl spravován různými pány. Na dokladu z 19. května 1353 jsou dvě pečetě: jedna „Jana z Pottenbrunnu“ (majitele starých zámků), na které je připojen rytíř z Pottenbrunnu a druhá pečeť „Jana Alachtera z Pottenbrunnu“. Oba byli bratranci.\n\nDolní farní kostel \"Svatého Kříže\", v roce 1637 vypálen a v roce 1683 zase Turky zničen. V roce 1730 byl v již zcela zchátralý. Horní kostel \"Svatého Ulrycha\" byl postaven kolem roku 1000. Ten je nynějším farním kostelem.\n\nV roce 1927 byl za starostu Antona Hinterwallnera (1927-1938) Pottenbrunn povýšen na městys.\n\nV roce 1972 byl samostatný městys Pottenbrunn pod velkými protesty obyvatel připojen k Sankt Pöltenu. 95 % pottenbrunnských obyvatel podepsalo stanovisko proti připojení obce. Rada obce se rozhodla také proti připojení jednohlasně, avšak nepřineslo to žádný kladný výsledek.\n\nRoku 1987 získal Pottenbrunn 1. místo v evropské soutěži Entente Florale a byl zvolený jako nejkrásnější místo v Evropě.\n\nJako katastrální území Sankt Pöltenu nemá Pottenbrunn žádného starostu.\n\n\"Viz také:\" St. Pölten: Politik\n\n\nV Pottenbrunnu je ústav s pečovatelskou službou a Záchranná stanice „Dělnicko samaritánského svazu“.\n\n\n\nSeznam hradů a zámků v Rakousku\n"}
{"id": "605615", "url": "https://cs.wikipedia.org/wiki?curid=605615", "title": "Nachal Aviv", "text": "Nachal Aviv\n\nNachal Aviv ( נחל אביב) je vádí v Libanonu a Izraeli.\n\nZačíná poblíž vesnice Maroun al-Ras v kopcovité krajině jižního Libanonu. Pak vstupuje na území Izraele v Horní Galileji. Směřuje k jihovýchodu a mezi vesnicemi Avivim a Jir'on se zařezává do hlubokého údolí. Po několika kilometrech ústí do toku Nachal Dišon. V údolí se nacházejí skalní formace a útesy a také několik jeskyň se zbytky lidského osídlení z byzantského období.\n\n"}
{"id": "605617", "url": "https://cs.wikipedia.org/wiki?curid=605617", "title": "Neve Ša'anan", "text": "Neve Ša'anan\n\nNeve Ša'anan (: , doslova „Klidná oáza“) může být:\n\n"}
{"id": "605618", "url": "https://cs.wikipedia.org/wiki?curid=605618", "title": "Issy-les-Moulineaux", "text": "Issy-les-Moulineaux\n\nIssy-les-Moulineaux je francouzské město ležící 12 km jihozápadně od Paříže v departmentu Hauts-de-Seine a regionu Île-de-France. Leží na levém břehu řeky Seiny a ze severu hraničí s Paříží (hranici tvoří především boulevard périphérique). Na východě sousedí s městem Vanves, na jihu tvoří hranici Clamart a na západě Meudon. Na severozápadě na druhé straně Seiny leží město Boulogne-Billancourt. Na Seině se v těchto místech nachází ostrov Saint-Germain, který patří k Issy-les-Moulineaux. Ve městě se nachází heliport Paříž - Issy-les-Moulineaux.\n\nSvé sídlo zde měl francouzský letecký výrobce Caudron, dnes tu má sídlo televizní stanice \"Arte France\" společnosti ARTE.\n\nMěsto se skládá ze dvou dříve samostatných obcí \"Issy\" a \"Les Moulineaux\".\n\nKrál Childebert I. věnoval část vsi kostelu Saint-Vincent v Paříži, stejně tak i Hugo Kapet rozdělil zbytek panství mezi ostatní kostely. V roce 907 zde pobýval Karel III. V 16. století vlastnilo Issy opatství Saint-Germain-des-Prés. Královna Margot se do Issy přestěhovala v roce 1605 před epidemií, která řádila v Paříži.\n\nV roce 1815 Prusové obsadili Issy, zatímco Francouzi byli okolo vesnice. Obě strany se připravovaly na boj, ale mezitím byla v Saint-Cloud podepsána kapitulace. Francouzi ustoupili a Prusové a Angličané vstoupili do Paříže.\n\nAž do počátku 20. století mělo město venkovský charakter, žilo zde mnoho řemeslníků a dělníků. V 60. a 70. letech zde vznikla zástavba levného bydlení.\n\nOsadu v roce 1343 vlastnil Jean de Meudon, kanovník pařížské kartouzy, který ji odkázal kartuziánům. V 19. století byla osada Les Moulineaux součástí města Meudon. Byly zde lomy na křídu.\n\nV Issy se nacházel zámek, který byl ve vlastnictví princů Conti, mladší větve Bourbonů. Zámek koupil 4. února 1699 François Louis de Bourbon-Conti za 140 000 liber. Jednalo se o rozsáhlý renesanční zámek, jehož zámeckou zahradu navrhl André Le Nôtre. Princové Conti zde žili do roku 1777. Dnes se v zámku nachází muzeum hracích karet.\n\n\n\"Počet obyvatel\"\n\n\n"}
{"id": "605620", "url": "https://cs.wikipedia.org/wiki?curid=605620", "title": "Heliport Paříž – Issy-les-Moulineaux", "text": "Heliport Paříž – Issy-les-Moulineaux\n\nHeliport Paříž – Issy-les-Moulineaux (\"Héliport de Paris – Issy-les-Moulineaux\") je heliport, který se rozkládá na území měst Paříže (15. obvod) a Issy-les-Moulineaux. Provozuje jej společnost Aéroports de Paris.\n\nCvičiště pro francouzskou armádu bylo původně na Champ-de-Mars. Po využití místa při světových výstavách v 19. století, dostala armáda k dispozici nové cvičiště v Issy-les-Moulineaux.\n\nV roce 1905 se zde konaly první lety s kluzákem. V červenci 1908 provedl francouzský průkopník letectví Henri Farman v Issy-les-Moulineaux s letadlem Gabriela Voisina 20minutový let. Tuto událost připomíná pamětní deska u vstupu.\n\nV roce 1952 se zde konaly první mezinárodní závody vrtulníků. V roce 1953 letadla zmizela natrvalo z letiště. Společnost Aéroports de Paris zde provozuje letiště pro vrtulníky od roku 1956.\n\nHeliport se nachází na jihu Paříže na hranicích s městem Issy-les-Moulineaux poblíž boulevardu périphérique. Přílety a odlety vrtulníků probíhají z důvodu bezpečnosti a hluku nad Seinou nebo boulevardem périphérique.\n\nHeliport slouží více účelům:\n\nNa základně mimo jiné sídlí francouzské Generální ředitelství civilního letectví (Direction générale de l'aviation civile).\n"}
{"id": "605628", "url": "https://cs.wikipedia.org/wiki?curid=605628", "title": "Neve Ša'anan (Jeruzalém)", "text": "Neve Ša'anan (Jeruzalém)\n\nNeve Ša'anan (: נווה שאנן, doslova „poklidná niva“) je malá čtvrť v centrálním Jeruzalémě v Izraeli. Nachází se mezi Izraelským muzeem a kampusem Givat Ram patřícím Hebrejské univerzitě. Sousedí se čtvrtí Najot.\n\nČtvrť byla založena ultraortodoxními Židy roku 1925 a první domy zde byly postaveny společností Neve Ša'anan o čtyři roky později. Název čtvrti je založen na biblickém verši Izajáš 33:20 („Tvé oči spatří Jeruzalém, nivu poklidnou [neve ša'anan]“). Principy plánování této čtvrti byly podobné těm, vypracovaným Richardem Kaufmannem, který během britského mandátu navrhl jeruzalémská zahradní předměstí.\n\nNa pokraji čtvrti se nachází \"Yitzhak Rabin Youth Hostel and Guesthouse\", pojmenovaný na počest zavražděného izraelského premiéra Jicchaka Rabina. Mezi významné obyvatele této čtvrti patřil například Avraham B. Jehošua.\n\n"}
{"id": "605632", "url": "https://cs.wikipedia.org/wiki?curid=605632", "title": "Nachal Javne'el", "text": "Nachal Javne'el\n\nNachal Javne'el (: נחל יבנאל, : \"Vádí Fidžas\") je vádí v Izraeli.\n\nZačíná v nadmořské výšce přes 100 metrů poblíž obce Giv'at Avni a průmyslové zóny Dolní Galilea, na okraji náhorní planiny Dolní Galileji, západně od města Tiberias. Směřuje pak k jihovýchodu svažitou, zemědělsky využívanou krajinou (Javne'elské údolí), které z obou stran svírají vysoké svahy. Na západní straně je to pás hor Har Adami a Har Javne'el, na východní jsou to náhorní plošiny Tel Ma'on (přímo ve městě Tiberias), Har Menor a Ramat Porija. Nachal Javne'el je jeho hlavní osou. V údolí míjí vádí obce ha-Zor'im a Javne'el. Poblíž vesnice Alumot se stáčí k východu a zároveň zařezává do úzkého a hlubokého údolí, které klesá do údolí řeky Jordán. Do ní ústí poblíž kibucu Deganija Bet.\n\nV 19. století, před výstavbou železniční trati skrz Jizre'elské údolí, tudy vedla trasa karavan. Když potom docházelo v okolí k zřizování prvních novověkých židovských osad, bylo údolí podél Nachal Javne'el útočištěm arabských kmenů, které se s židovskými osadníky utkávaly o půdu. S rozvojem zemědělství a osidlováním regionu klesl průměrný průtok v Nachal Javne'el z původních 2500 kubíků za hodinu na 720 kubíků. V horním úseku jde o sezónní vodní tok, na dolním toku má díky četným pramenům trvalý celoroční průtok.\n\nlevostranné\n\npravostranné\n\n"}
{"id": "605640", "url": "https://cs.wikipedia.org/wiki?curid=605640", "title": "Radko Gudas", "text": "Radko Gudas\n\nRadko Gudas (* 5. června 1990 Praha) je český hokejový obránce hrající v týmu Washington Capitals v severoamerické NHL. Je synem bývalého českého obránce Lea Gudase.\n\n\n\nStatistiky reprezentace:\n"}
{"id": "605643", "url": "https://cs.wikipedia.org/wiki?curid=605643", "title": "Nachal Cipori", "text": "Nachal Cipori\n\nNachal Cipori (: נחל ציפורי) je potok o délce cca 32 kilometrů v Izraeli.\n\nZačíná v nadmořské výšce cca 300 metrů na okraji arabského města Rejne, na severním okraji Nazaretu, v kopcovité krajině Dolní Galileji. Směřuje pak k severozápadu mírně zvlněnou a zčásti zalesněnou krajinou, ve které se střídají židovské a arabské obce, přičemž z jihu míjí starověkou lokalitu Cipori, kterou doplňuje novověká židovská vesnice Cipori. Poblíž vesnice ha-Solelim do něj zprava ústí výtok z údolí Bejt Netofa. Teče pak dál k severozápadu, přičemž míjí beduínské město Ka'abija-Tabaš-Chadžadžra nebo rozptýlené beduínské osady Chavalid, za kterou vstupuje do rovinatého Zebulunského údolí. V něm se stáčí k západu a poblíž města Rechasim ústí do řeky Kišon, jež jeho vody odvádí do Středozemního moře v Haifském zálivu. Plocha povodí dosahuje cca 270 kilometrů čtverečních a jde o jeden z významnějších toků v severním Izraeli. Roční úhrn srážek tu dosahuje cca 700 mm, další vodu přinášejí četné prameny podél toku.\n\nRozsáhlé sekce toku Nachal Cipori jsou turisticky využívané. Část je začleněna do Izraelské stezky, turistické trasy protínající severojižním směrem celé území státu. Nachází se tu i Národní park Cipori (okolo stejnojmenné starověké lokality). Podél toku je i několik starých vodních mlýnů.\n\n"}
{"id": "605646", "url": "https://cs.wikipedia.org/wiki?curid=605646", "title": "Tatula", "text": "Tatula\n\nTatula je řeka na severu Litvy, pravý přítok řeky Mūša. Je dlouhá 64,7 km, většina toku je na území okresu Biržai. Pramení na sever od obce Čypėnai (Okres Biržai). Teče zpočátku na jihovýchod, na jih, po propojení prostřednictvím Tatulos šaka a Vėjūnytė s řekou Pyvesa ve východním okraji severní části okresu Kupiškis se stáčí na západ, dále se klikatí v celkovém směru jihozápadním, přičemž se vrací do okresu Biržai, u vsi Bedaliai opět nakrátko vybočuje do okresu Kupiškis a po návratu do okresu Biržai se stáčí do směru severního, míjí od západu město Vabalninkas, u kterého se zprava vlévá Vabala. Dále pokračuje směrem severním až k městysu Pabiržė, kde se stáčí na jihozápad až do soutoku s řekou Mūša, do které se vlévá 3 km na severozápad od vsi Pajiešmeniai (Okres Pasvalys) u \"hradiště\" Ąžuolpamūšės piliakalnis jako její pravý přítok 45,0 km od jejího soutoku s řekou Nemunėlis (a odkud začíná Lielupe). Plocha povodí je 453,4 km², průměrný průtok je 2,62 m³/s. Průměrný spád je 86 cm/km. Převažující šířka říčního údolí je 300 - 500 m. Průměrný průtok nad přítokem Lieknelisu je 0,97 m³/s.\n"}
{"id": "605649", "url": "https://cs.wikipedia.org/wiki?curid=605649", "title": "Lars Bender", "text": "Lars Bender\n\nLars Bender (* 27. dubna 1989, Rosenheim, SRN) je německý fotbalový záložník a reprezentant, od roku 2009 hráč klubu Bayer 04 Leverkusen. Do roku 2009 působil v klubu TSV 1860 München. V německé seniorské reprezentaci debutoval roku 2011, předtím odehrál zápasy i za mládežnické reprezentace.\nJeho bratr, dvojče, Sven Bender je také profesionální fotbalista.\n\nProfesionální kariéru započal v klubu TSV 1860 München, odkud v létě 2009 přestoupil do Bayeru Leverkusen. Leverkusen za něj zaplatil 2,5 milionu eur.\n\nSvůj debut si odbyl 20. září 2009, což je zároveň i jeho první start v první německé Bundeslize. Kontrakt s týmem vyprší 30. června 2014.\n\nV prvních dvou sezónách (2009/10 a 2010/11) v Leverkusenu byl spíš v roli střídajícího hráče, neboť tu byla konkurence v podobě klubových legend jako Michael Ballack nebo Simon Rolfes.\n\nBěhem letního přestupového období usiloval o Bendera anglický Arsenal. Leverkusen však nabízenou sumu okolo 23 milionů eur zamítl.\n\nBender nastoupil do všech prvních čtyřech utkání nové bundesligové sezóny a ve třech případech odehrál celý zápas. Po výhrách nad Freiburgem, Stuttgartem a Mönchengladbachem ale přišla prohra 0:2 se Schalke. Během následujícího kvalifikačního kola nemohl pomoci reprezentaci, neboť jej zužovalo zranění.\n\nBenderovy výkony ve středu pole dopomohly v další sezóně Bundesligy na 4. místo, sám navíc často navlékal kapitánskou pásku. Ve 26 zápasech ligy vstřelil jediný gól v zápase proti Paderbornu, kdy pomohl k remíze 2:2.\nV základní skupině Ligy mistrů zasáhl do pěti zápasů a jako kapitán dovedl Leverkusen k postupu do osmifinále. Odvetné utkání na stadionu Atlética Madrid nedohrál kvůli zranění a neovlivnil tak penaltový rozstřel, který Leverkusen nezvládl.\n\nKvůli zranění kotníku zmeškal valnou část sezóny 2015/16, v lize tak odehrál pouze 11 zápasů v úvodu a v závěru sezóny. S odchodem Simona Rolfese do fotbalového důchodu se stal definitivně kapitánem týmu.\n\nDo své jedenácté sezóny ve dresu Leverkusenu vešel jakožto kapitán a pravý krajní obránce základní sestavy. Ve 4. ligovém kole byl u prohry 0:4 s Borussií Dortmund. O pár dní později byl též na hřišti, když Bayer podlehl doma s Lokomotivem Moskva 1:2 během prvního zápasu skupinové fáze Ligy mistrů. Další zápas LM s Juventusem (0:3) však musel kvůli zranění vynechat.\n\nV záříjovém ligovém zápase proti Unionu Berlín dosáhl Lars Bender na jubileum – byl to jeho 300. zápas ve dresu Bayeru napříč všemi soutěžemi.\n\nZaujal trenéry národních mládežnických týmů, a tak odehrál několik zápasů za mládežnické reprezentace. Byl u vítězství Německa na mistrovství Evropy do 19 let v roce 2008 v České republice, kde mladí Němci porazili ve finále Itálii 3:1.\n\nZúčastnil se LOH 2016 v brazilském Rio de Janeiru, kde Němci získali stříbrné medaile po finálové porážce 4:5 v penaltovém rozstřelu proti Brazílii.\n\nV A-mužstvu Německa debutoval 6. 9. 2011 v přátelském zápase v Gdańsku proti reprezentaci Polska (remíza 2:2). Zúčastnil se evropského šampionátu 2012 konaného v Polsku a na Ukrajině.\n\nNěmecko U19\n\nJeho dvojče – bratr Sven Bender je rovněž fotbalistou.\n\n"}
{"id": "605651", "url": "https://cs.wikipedia.org/wiki?curid=605651", "title": "Velký a Malý Bezděz", "text": "Velký a Malý Bezděz\n\nVelký a Malý Bezděz byla od roku 1993 přírodní rezervace zahrnující kopce Malý Bezděz, Velký Bezděz v okrese Česká Lípa. Svahy Malého Bezdězu jsou chráněným územím od roku 1949. V roce 2009 byla lokalita vyhlášena národní přírodní rezervací. Na vrcholu Velkého Bezdězu stojí hrad Bezděz.\n\nOba znělcové vrcholy, Velký Bezděz (604 m n. m.) se středověkým královským hradem na svém vrcholu i Malý Bezděz (577 m n. m.) jsou výraznou dominantou Českolipska, resp. Máchova kraje. Pod nimi necelý 1 km je nevelká obec Bezděz, do jejíhož katastru kopce patří. Na jejich svazích se vyskytují sutě s listnatým porostem dubu letního, břízy bělokoré, smrku ztepilého. V severním svahu Velkého Bezdězu je pseudokrasová puklinová paledová jeskyně (nazývána běžně Ledovou jeskyní). Je hluboká 15 metrů a led v ní v létě zcela či částečně roztává.\n\nZ chráněných, vzácných květin se zde vyskytuje hvozdík sivý, česnek tuhý, kavyl Ivanův, strdivka sedmihradská a netřesk výběžkatý. Mimo běžných druhů lesní zvěře ( např. daněk evropský, sokol stěhovavý) zde žije mj. vzácný tesařík alpský.\n\nV letech 2005 - 2008 byl proveden průzkum v \"Ledové jeskyni\", při němž byl doložen výskyt běžných i ohrožených bezobratlých živočichů, zejména brouků (např. drabčíci). Unikátním byl nález práchnivce druhu Choleva lederiana, zatím je tak lokalita jediná v jeskyni na území České republiky. Je klasifikován jako zranitelný druh. Při průzkumu v červenci 2005 byl pod vrstvou listí nalezen podlahový a trochu i stěnový led.\n\nMalý Bezděz byl chráněn od roku 1949. Stalo se tak výnosem MŠVU č.j. 94.411/49 IV/1 vydaným 3. listopadu 1949. Státní přírodní rezervace Malý Bezděz byla vyhlášena výnosem MK ČSR č.14.200/88 ze dne 29. listopadu 1988. Rozloha rezervace Malého Bezdězu byla 11 ha.\n\nLokalita s oběma kopci byla prohlášena OkÚ Česká Lípa za chráněné území – přírodní rezervaci dne 22. prosince 1993 na rozloze 28,21 ha podle zákona 114 / 1992 sb. O ochraně přírody a krajiny.\n\nNyní je rezervace ve správě Ministerstva životního prostředí prostřednictvím AOPK - Agentury ochrany přírody a krajiny ČR. Je na území obhospodařované státním podnikem Lesy ČR.\n\nVyhláškou Ministerstva životního prostředí č. 259/2009 Sb. ze dne 6. srpna 2009 byla lokalita prohlášena Národní přírodní rezervací.\nLokalita Velký a Malý Bezděz s rozlohou 73,69 ha je zapsána do soupisu Evropsky významných lokalit pod číslem CZ0514243. Předmětem ochrany je jeskyně nepřístupná veřejnosti a tesařík alpský.\n\nVelký a Malý Bezděz patří do geomorfologického celku Ralská pahorkatina, podcelku Dokeská pahorkatina, okrsku Bezdězská vrchovina a podokrsku Slatinská pahorkatina, konkrétně do její Bezdězské části. Tato část zahrnuje právě jen Velký a Malý Bezděz.\n\nVelký Bezděz se svým hradem je přístupný po odbočce z červené turistické trasy (evropská dálková trasa E10), do obce na úpatí vede také zelená a modrá trasa a cyklostezky 0060 a 3045. Obec je napojena na silniční síť, poblíž vede frekventovaná silnice z České Lípy na Mladou Boleslav. V obci je také železniční stanice Bezděz na trati 080 z České Lípy do Bakova nad Jizerou.\n\n"}
{"id": "605665", "url": "https://cs.wikipedia.org/wiki?curid=605665", "title": "Dūmė", "text": "Dūmė\n\nDūmė je říčka v jižní Litvě, v okrese Prienai. Pramení na severovýchodním okraji Žemaitkiemisu. Teče směrem jihovýchodním. Do řeky Peršėkė se vlévá v městysu Balbieriškis jako její levý přítok, 0,4 km od jejího ústí do Němenu. Přes řeku vede dálnice A16/E28. Horní tok je regulovaný. Šířka koryta je 7 - 8 m, hloubka je 1,8 - 1,9 m. Šířka neregulovaného koryta je do 5 m. Průměrný spád je 3,66 m/km. Dolní tok spadá do Chráněné krajinné oblasti Nemuno kilpos (Meandry Němenu).\n\n\nŽemaitkiemis, Tartupis, Vartai, Kunigiškiai, Paprūdžiai, Medvišiai, Zaslona, Žvyrynai, Žydaviškis, Pabarsčiai, Balbieriškis.\n"}
{"id": "605668", "url": "https://cs.wikipedia.org/wiki?curid=605668", "title": "Asistence (lední hokej)", "text": "Asistence (lední hokej)\n\nAsistence je v ledním hokeji přihrávka z níž dá příjemce přihrávky branku. Ve statistikách se evidují i takzvané druhé asistence, což jsou přihrávky, které přijímají hráči přihrávající střelci branky. Za první i druhou asistenci se hráči připisuje jeden kanadský bod. Pro připsání asistence stačí pokud hráč puk mířící ke střelci branky tečuje a nebo se ho jinak dotkne. Hráč si připisuje asistenci i v případě, že se ke střelci branky puk odrazí od brankáře (v případě, že ten nemá puk pevně pod kontrolou). V případě, že se střelec branky dotkne puku jako první hráč svého týmu nebo puk získá od protihráče, nejsou uděleny žádné asistence.\n\n"}
{"id": "605669", "url": "https://cs.wikipedia.org/wiki?curid=605669", "title": "Twiins", "text": "Twiins\n\nTwiins (přesněji \"TWiiNS\"; dříve Tweens, později Twice as Nice) je slovenská hudební skupina, kterou tvoří dvojčata Daniela a Veronika Nízlová (* 15. května 1986 Hronský Beňadik Československo). Sestry jsou nejen zpěvačky, ale i moderátorky a muzikálové herečky.\n\nZpívat začaly již v dětství. Jedna z prvních jejich oblíbených písní byla \"\"Boys\"\" od italské zpěvačky Sabriny Selermo. Vydaly 4 CD, za které jim byly uděleny tři zlaté a jedna platinová deska. Čtyři roky moderovaly televizní show \"\"Hitbox\"\" na TV Markíza. V muzikálu Rebelové ztvárnily roli Terezky. V dubnu 2008 nahrály píseň \"\"I Don´t Know\"\", klip k písni natočili v Miami. Tato píseň vznikla ve spolupráci s americkým producentem Jimmy Douglesem, který spolupracoval také s Timbaland, Nelly Furtado, Justin Timberlake, Duran Duran a mnoho dalších.\n\n14. května 2011 reprezentovaly Slovensko na 56. ročníku mezinárodní hudební soutěže Eurovision Song Contest 2011 v německém Düsseldorfu. Se soutěžní písní \"\"I'm Still Alive\"\" obdržely v semifinále dělené dvanácté místo s 48 body (včetně nejvyššího ohodnocení dvanácti bodů z Ukrajiny), což je nejlepší slovenský výsledek v soutěži.\n\n"}
{"id": "605670", "url": "https://cs.wikipedia.org/wiki?curid=605670", "title": "Kanadské bodování", "text": "Kanadské bodování\n\nKanadské bodování je statistický ukazatel v ledním hokeji, který je jakýmsi hlavním ukazatelem hráčových útočných kvalit. Za každý gól, který hráč vstřelil, i za gól, na který nahrál, získává hráč jeden bod (též „kanadský bod“). Vítězové v kanadském bodování bývají v jednotlivých ligách oceňováni trofejemi. Například v NHL získá vítěz kanadského bodování sezóny Art Ross Trophy.\n\n"}
{"id": "605672", "url": "https://cs.wikipedia.org/wiki?curid=605672", "title": "Ladin (geologie)", "text": "Ladin (geologie)\n\nLadin (angl. \"Ladinian\") je geologické období středního triasu, které je datováno do doby před 237 až 228 miliony let před současností (s odchylkou 2 milionů let). Předchozím geologickým stupněm byl Anis, následujícím pak Karn.\n\nToto období bylo definováno rakouským paleontologem Alexandrem Bittnerem v roce 1892. Ten zvolil název podle populace Ladinů, obývajících italské Alpy. Indexovými fosíliemi jsou amoniti druhu \"Eoprotrachyceras curionii\" a další.\n\nV tomto období pravděpodobně vznikli první neptačí dinosauři, možná také první praví ptakoještěři a přímí předchůdci savců (přestože prokazatelné fosílie těchto zástupců známe až z karnu). Slavnou lokalitou daného stáří je například brazilský geopark Paleorotta.\n\nMezi obratlovce z ladinu patří:\n\n\n\n"}
{"id": "605674", "url": "https://cs.wikipedia.org/wiki?curid=605674", "title": "Alica", "text": "Alica\n\nAlica je potok v jižní Litvě, v okrese Prienai. Pramení na západním okraji vsi Vazgaikiemis. Teče jižním směrem a u vsi Paprūdžiai se vlévá do řekyky Dūmė jako její levý přítok, 7,9 km od jejího ústí do řeky Peršėkė. Přes řeku vede cesta Išmanai - Paprūdžiai.\n"}
{"id": "605676", "url": "https://cs.wikipedia.org/wiki?curid=605676", "title": "Chajim Gvati", "text": "Chajim Gvati\n\nChajim Gvati (: חיים גבתי, žil 29. ledna 1901 – 19. října 1990) byl sionistický aktivista a izraelský politik. V 60. a 70. letech zastával řadu ministerských postů v izraelské vládě a v letech 1964 až 1974 zastával post ministra zemědělství. V roce 1982 mu byla udělena Izraelská cena za jeho mimořádný přínos společnosti a státu.\n\nNarodil se v Pinsku v Ruském impériu (dnešní Bělorusko) a v mládí byl členem organizace Děti obrody sionismu. Od roku 1920 učil na židovské škole v Sevastopolu, ale později se přestěhoval do Vilniusu v tehdejším Polsku (dnešní Litva), kde se stal členem sionistických hnutí he-Chaluc a Cejrej Sijon.\n\nV roce 1924 podnikl aliju do britské mandátní Palestiny, kde se o dva roky později stal jedním ze zakladatelů kibucu Gvat. Následně po několik let působil ve funkci tajemníka kibucu. Mimo to byl rovněž členem sekretariátu kibucového hnutí ha-Kibuc ha-Meuchad. Po rozkolu v kibucovém hnutí se přestěhoval do kibucu Jif'at.\n\nV letech 1945 až 1949 byl členem osadnického hnutí ha-Merkaz ha-Chakla'i. V roce 1950 byl jmenován generálním ředitelem na ministerstvu zemědělství a v této funkci setrval až do roku 1958. Působil rovněž ve správní radě národní vodárenské společnosti Mekorot.\n\nI když nebyl poslancem Knesetu, byl v roce 1964 premiérem Levi Eškolem jmenován do funkce ministra zemědělství. Poslancem se stal ve volbách následujícího roku, v nichž kandidoval za stranu Ma'arach. Ministerskou funkci si udržel i po volbách a nakonec i po rezignaci na svůj poslanecký mandát v lednu 1966. Navzdory této rezignaci byl ve volbách v roce 1969 opět zvolen poslancem a i nadále působil ve funkci ministra zemědělství. V prosinci 1969 až červenci 1970 zastával rovněž post ministra zdravotnictví a od roku 1970 do března 1974 působil ve funkci ministra pro rozvoj.\n\nPřestože v následujících volbách v roce 1973 nebyl zvolen poslancem, stále působil ve funkci ministra zemědělství, a to až do rezignace premiérky Goldy Meirové. Na nové vládě premiéra Jicchaka Rabina se již nepodílel.\n\n"}
{"id": "605678", "url": "https://cs.wikipedia.org/wiki?curid=605678", "title": "Pottenbrunn (zámek)", "text": "Pottenbrunn (zámek)\n\nZámek Pottenbrunn je postaven v Sankt Pöltenu, městské části Pottenbrunn v rakouské spolkové zemi Dolní Rakousy\n\nNa zámeckém ostrově je postaven v podstatě středověký hrad s věží a renesanční zámek o dvou křídlech. \n\nZámek byl poprvé zmíněn v dokumentech roku 977 jako salcburský majetek. „Alachthof“, předchůdce dnešního zámku byl poprvé zmíněn roku 1268. \n\nHrad přešel roku 1505 do vlastnictví \"Sebastiana Grabnera\", který zámek v roce 1527 rozšířil podle vzoru svého zámku Rosenburgu, který mu rovněž patřil. Rozhodující přestavba následovala za \"Sabastiana Grabnera mladšího\" kolem roku 1600, když k dvoukřídlému obytnému zámku přistavěl předhradí. \n\nPo několika změnách majitelů bylo počátkem 19. století a kolem roku 1920 přestavěno východní křídlo zámku. Od roku 1926 vlastnila zámek rodina Trauttmansdorffů. Ke konci druhé světové války se tehdejší majitel zastřelil. \n\nZámek byl během bojů velmi poškozen a až do roku 1955 byl pod sovětskou armádou. \n\nV roce 1961 se sesula věž a v roce 1966 byla znovu postavena. \n\nVe starém zámku bylo roce 1970 zřízeno muzeum \"cínových vojáčků\", kteří do té doby byly uzavřeni v depozitáři. \n\nZámek prošel v posledních letech generální opravou. \n\nZámek je dnes významně uveden, jeho stará část nazývaná \"Starý zámek\" do stavu středověké stavby kolem roku 1600 a dnes je nazývána \"Novým zámkem\". \n\nStarý zámek je čtyřpatrová stavba pravoúhlého půdorysu, se strmou dvojitou valbovou střechou a vysokou věží pokrytou s cibulovitou přilbicí v severovýchodním rohu. Kolem čtvrtého patra je úzká galerie, \n\nNový zámek o dvou křídlech a s osmihrannou věží stojí s průčelím u vody. \n\nVodní příkop kolem zámku je také naplněný vodou. Přes most se přichází ke vstupu do nového zámku. Protože zámek je obydlený, prohlídka je možná jen zvenčí. \n\n\n"}
{"id": "605680", "url": "https://cs.wikipedia.org/wiki?curid=605680", "title": "Perec Naftali", "text": "Perec Naftali\n\nPerec Naftali (: פרץ נפתלי, rodným jménem Fritz Naftali; 19. března 1888 – 30. dubna 1961) byl sionistický aktivista a izraelský politik, který v 50. letech 20. století zastával řadu ministerských postů v izraelské vládě.\n\nNarodil se v Berlíně v Německém císařství a v roce 1911 vstoupil do Sociálnědemokratické strany. V letech 1911 až 1912 sloužil v německé císařské armádě, načež pracoval jako novinář se zaměřením na hospodářská témata. Do armády se vrátil po vypuknutí první světové války a sloužil v letech 1917 až 1918. V roce 1921 se stal redaktorem ekonomického oddělení deníku \"Frankfurter Zeitung\" a v této funkci působil až do roku 1926, kdy se stal ředitelem ekonomicko-výzkumného oddělení odborového svazu. V roce 1921 vydal knihu \"How To Read the Economic Section of the Newspaper\", která se v Německu stala bestsellerem.\n\nV roce 1925 se přidal k sionistickému hnutí a o šest let později byl delegátem na sionistickém kongresu. V roce 1933 podnikl aliju do britské mandátní Palestiny, kde zprvu působil jako přednášející na Technionu. Posléze se v roce 1938 stal generálním ředitelem banky ha-Po'alim, v jejímž čele stál až do roku 1949. V letech 1941 až 1948 byl členem Asifat ha-nivcharim.\n\nVe prvních izraelských parlamentních volbách v roce 1949 byl zvolen poslancem Knesetu za stranu Mapaj. Po obhájení poslaneckého mandátu v následujících volbách v roce 1951 byl jmenován ministrem bez portfeje ve vládě Davida Ben Guriona. V červnu 1952 se stal ministrem zemědělství, kterým byl až do voleb v roce 1955, po nichž opět působil jako ministr bez portfeje. V lednu 1959 byl jmenován ministrem sociální péče, nicméně ve funkci nesetrval dlouho, neboť ve volbách, které se toho roku konaly neobhájil svůj poslanecký mandát a přišel i o ministerskou funkci.\n\n"}
{"id": "605682", "url": "https://cs.wikipedia.org/wiki?curid=605682", "title": "Rachab", "text": "Rachab\n\nRachab je biblická postava Starého zákona.\n\nStarý zákon mluví o Rachab jako o nevěstce. Je popisována jako žena, která na základě své víry ukryla izraelské zvědy, které vyslal Jozue, aby prozkoumali situaci v Jerichu, před izraelským útokem. Na základě této pomoci Rachab a její rodiče, a všichni příbuzní byli jediní, kdo přežil izraelský útok na Jericho.\n\nPoté co Rachab oklamala stráže jerišského krále, vysvětlila ukrytým zvědům, že slyšela o mocných činech, které Hospodin vykonal v Egyptě. Zatímco se celé Jericho strachy třese před úderem Božím, Rachab hledá řešení, a za pomoc žádá záchranu před smrtí pro sebe a celou rodinu.\n\nDům, který má být ušetřen musí být označen šňůrou z karmínových provázků. Nebude li tato šňůra uvázána, nebudou zvědové vinni Rachabinou smrtí.\nZvědové izraelského vojska souhlasí. Udělují pokyny, že se má Rachab a celá její rodina shromáždit v domě.\n\nVše proběhlo podle plánu, Rachab a její příbuzní byli zachráněni.\n\nRachab je Biblí prezentována jako příklad ženy se správnou vírou. Rachab přijala vírou vyzvědače proto, aby nezahynula společně s těmi, kteří neuposlechli.\n\nJejí víra je Biblí potvrzena jako správná, protože se projevila skutkem. Rachab je Biblí popsána jako žena, která je ospravedlněna na základě víry, projevené skrze skutky.\n\nBez zajímavosti není ani skutečnost, že Rachab je uvedena v rodokmenu, vedoucím k Ježíši Kristu.\n"}
{"id": "605684", "url": "https://cs.wikipedia.org/wiki?curid=605684", "title": "Perec", "text": "Perec\n\nPerec nebo Peretz (: פרץ) může být:\n\n\n\n"}
{"id": "605688", "url": "https://cs.wikipedia.org/wiki?curid=605688", "title": "Ignaz Brüll", "text": "Ignaz Brüll\n\nIgnaz Brüll (7. listopadu 1846, Prostějov – 17. září 1907, Vídeň) byl rakouský hudební skladatel a klavírní virtuos židovského původu, jenž pocházel z Moravy, ale většinu život prožil ve Vídni. Byl přítelem a významným interpretem Johannese Brahmse. Napsal několik oper, z nichž \"Zlatý křížek\" dosáhl ve své době celoevropského úspěchu, a řadu skladeb zejména pro klavír, sólový i s doprovodem orchestru.\n\nIgnaz Brüll se narodil v rodině prostějovského obchodníka, již v jeho raném věku (roku 1850) se však rodina přestěhovala do Vídně. Oba rodiče byli hudebně nadaní, otec jako barytonista a matka jako klavíristka. Právě matka dávala Brüllovi od dětství hodiny klavíru, v nichž pak pokračoval u Julia Epsteina, oblíbeného klavírního virtuosa a učitele, který byl jen o dvanáct let starší. Později byli v kompozici jeho učiteli Johann Rifunatscha a Felix Otto Dessoff. Jako skladatel se Brüll představil jako třináctiletý roku 1859, kdy spolu s koncertním mistrem Josephem Hellmesbergerem veřejně provedl svou sonátu pro housle a klavír. Roku 1861 hrál Julius Epstein poprvé s velkým ohlasem Brüllův klavírní koncert č. 1 F dur. Brüll si však získával i vlastní jméno jako klavírista, např. roku 1861 hrál s Epsteinem Mozartův koncert pro dva klavíry.\n\nRoku 1864 napsal Ignaz Brüll svou první operu, \"Žebráci ze Samarkandu\". Měla být uvedena v královském divadle Stuttgartu a již byla zkoušena, nakonec však z představení sešlo. Ve Stuttgartu tak byla s velkým úspěchem uvedena alespoň jeho orchestrální serenáda č. 1 (op. 29). V té době již cestoval jako koncertní pianista specializující se na Beethovena a Schumanna, ale též jako zručný doprovodný klavírista mnoha jiných hudebníků i zpěváků. V roce 1872 se stal učitelem hry na klavír na soukromé Horákově škole, od 1881 jako spoluředitel, nabízená místa na vídeňské a berlínské konzervatoři však odmítl.\n\nRoku 1875 se po dlouhém odstupu vrátil opět k opeře. Dvouaktová opera v tradici singspielu \"Zlatý křížek\" (premiéra 22. prosince 1875 v Berlíně), umně spojující komiku se sentimentalitou, se stala jednou z nejhranějších oper své doby; do jednoho roku po prvním uvedení se objevil mj. v Praze jak v němčině na scéně Stavovského divadla, tak v češtině na scéně Prozatímního divadla. Po \"Zlatém křížku\" následovaly v pravidelných odstupech další opery, které měly přiměřený divácký ohlas (zejména aktovka \"Gringoire\", 1892), popularity \"Zlatého křížku\" však zdaleka nedosáhly.\n\nRoku 1882 se Brüll oženil s Marií Schosbergovou, dcerou vídeňského bankéře. Majetek manželky, jakož i dědictví po otci a v neposlední řadě vlastní příjmy zejména ze \"Zlatého křížku\" pro něj znamenaly finanční blahobyt a nezávislost. Po narození dvou dcer omezil svou pedagogickou a koncertní činnost a věnoval se rodině. Současně se však u Brülla scházel významný kroužek osobností vídeňského života, zejména hudebního; patřili se mj. Julius Epstein, skladatelé Karl Goldmark, Robert Fuchs, Gustav Mahler, Eusebius Mandyczewski, kritik Eduard Hanslick, zejména však Johannes Brahms, se kterým Brülla poutalo pevné přátelství. Brahms si Brülla cenil zejména jako klavíristy a interpreta svých skladeb – prohlásil \"Jak zní, co jsem udělal, vím teprve tehdy, když to slyším hrát Brülla.\" Pohostinný a dobrosrdečný Brüll byl oblíbeným společníkem a řada hostí jej navštěvovala jak ve vídeňském domě, tak v jeho venkovském sídle \"Berghof\" v Unterachu v Horním Rakousku.\n\nBrüllova hudba se silně opírala o klasické vzory, Schumanna a Mendelssohna, k nimž později přistoupil zjevný vliv Brahmse. Hudebnímu jazyku, který si osvojil jako mladík a který již tehdy nebyl nijak revoluční, zůstal věrný v celé své tvorbě, která se proto dostávala do stále většího rozporu s moderními směry. Ke konci svého života —- zemřel ve věku 60 let roku 1907 — byl Brüll uctíván jako významná hudební osobnost (jak svědčí pocty, kterých se mu dostalo při příležitosti 60. narozenin), ale jeho hudba rychle mizela z koncertních programů. Jen \"Zlatý křížek\" byl hrán ještě dlouho poté a z německých scén nuceně zmizel až s nástupem nacismu.\n\nSvým současníkům byl Brüll znám především jako autor oper. Z prvních desetiletí gramofonové éry existuje řada nahrávek jednotlivých árií např. od Leo Slezaka nebo Julia Patzaka. Oživení zájmu o Brülla v posledních letech se týká zejména instrumentální hudby.\n\n\n\n\n\n\n\n\n"}
{"id": "605693", "url": "https://cs.wikipedia.org/wiki?curid=605693", "title": "Železniční trať Margecany – Červená Skala", "text": "Železniční trať Margecany – Červená Skala\n\nŽelezniční trať Margecany – Červená Skala je jednokolejná železniční trať vedená z Margecan (na trati Košice – Žilina) údolím Hnilce do obce Červená Skala, kde navazuje trať do Banské Bystrice.\n\nStavba tratě byla zahájena 31. května 1931. Z důvodu nedostatku státních financí jako důsledek světové hospodářské krize stavba probíhala pomalu, takže dokončena byla až v roce 1936. S výjimkou úseku Margecany - Gelnica, kde bylo pro stavbu dráhy použito těleso bývalé úzkokolejky, se jednalo o úplnou novostavbu, která byla stavěna v náročném horském terénu. Trať byla dána do provozu 26. července 1936.\n\nNa trati se nachází devět tunelů o celkové délce 3800 metrů. Nejzajímavější stavbou je smyčka u Telgártu o délce 2,3 km, pomocí níž trať překonává výškový rozdíl 31 metrů. Součástí smyčky je nejdelší tunel na trati (1239 m dlouhý) a kamenný viadukt o délce 86 metrů a výšce 22 metrů nad údolím.\n\nV Besnickém tunelu pod Besnickým sedlem, kterým trať překonává rozvodí mezi Hnilcem a Hronem, se v nadmořské výšce 955,5 m nachází nejvýše položený bod na normálněrozchodných tratích Slovenska.\n\nV roce 1951 byl o stavbě trati natočen propagandisticky laděný film Boj sa skončí zajtra.\n"}
{"id": "605694", "url": "https://cs.wikipedia.org/wiki?curid=605694", "title": "Seznam chráněných území v okrese Žďár nad Sázavou", "text": "Seznam chráněných území v okrese Žďár nad Sázavou\n\nSeznam chráněných území v okrese Žďár nad Sázavou:\n\nAktuální přehled zvláště chráněných území s vyhledatelnými faktografickými údaji uvádí Ústřední seznam ochrany přírody Agentury ochrany přírody a krajiny České republiky. \n\n"}
{"id": "605699", "url": "https://cs.wikipedia.org/wiki?curid=605699", "title": "Světová výstava 1937", "text": "Světová výstava 1937\n\nSvětová výstava 1937 byla v pořadí 20. světová výstava a zároveň šestá, která se uskutečnila v Paříži. Trvala od 25. května do 25. listopadu 1937. Jejím námětem bylo \"Umění a technika v moderním životě\" (Arts et Techniques dans la Vie moderne). Je prozatím poslední výstavou tohoto druhu, která se v Paříži uskutečnila.\n\nZákon ze dne 6. července 1934 rozhodl o uspořádání mezinárodní výstavy v Paříži a 19. července byl francouzskou vládou jmenován generálním komisařem Edmond Labbé. Ten se rozhodl ukázat, že umění a technologie nestojí proti sobě, ale že jejich svazek je naopak nezbytný: krása a užitečnost mají být neoddělitelně spojeny. V souvislosti s hospodářskou krizí a mezinárodním politickým napětím měla výstava také podporovat mír. Projekt byl původně skromný. Výstava se měla odehrát především na území Champ-de-Mars a Jardins du Trocadéro. Území výstaviště se posléze rozšířilo od mostu Alma až k ostrovu Cygnes. Většina staveb byla dočasná, s několika výjimkami jako např. Palais de Chaillot, který nahradil Palais du Trocadéro.\n\nEiffelova věž byla modernizována. Byly odstraněny arkády v prvním patře a přibylo nové osvětlení.\n\nPalác Tokyo byl postaven na vojenském pozemku a místo budovy velvyslanectví Polska, která byla zbourána. Francouzská vláda za ní nabídla Polsku jako kompenzaci Hôtel de Sagan. V novém paláci bylo zřízeno Muzeum moderního umění města Paříže a Národní muzeum moderního umění, jehož sbírky byly do té doby vystaveny v Lucemburském paláci. Národní muzeum dnes sídlí v Centre Georges Pompidou.\n\nZlatou medaili získaly dva pavilony stojící přímo naproti sobě - pavilon SSSR a Třetí říše.\n\n\n\n"}
{"id": "605700", "url": "https://cs.wikipedia.org/wiki?curid=605700", "title": "Železniční trať Banská Bystrica – Červená Skala", "text": "Železniční trať Banská Bystrica – Červená Skala\n\nŽelezniční trať Banská Bystrica – Červená Skala je jednokolejná železniční trať vedená z Banské Bystrice údolím Hronu do obce Červená Skala, kde navazuje trať do Margecan. Trať prochází Horehronským podolím.\n\nTrať byla dávána do provozu po úsecích Banská Bystrica – Podbrezová (26. července 1884), Podbrezová – Brezno (15. prosince 1895) a Brezno – Červená Skala (28. listopadu 1903).\n"}
{"id": "605704", "url": "https://cs.wikipedia.org/wiki?curid=605704", "title": "Borowa Góra", "text": "Borowa Góra\n\nBorowa Góra ( ) je hora na polské straně Krkonoš, vedlejší vrchol Lysečiny, od jejíhož vrcholu je vzdálena 1 km severovýchodně. Od Pomezních Bud leží 2,5 km jihovýchodně.\n\nVrcholové partie hory jsou zalesněné mladým smrkovým lesem.\n\nNejjednodušší cesta na Borowou Góru vede od Pomezních Bud po červené turistické značce na rozcestí pod Lysečinou (3 km), kde odbočuje na východ žlutá značka, ze které po 500 m odbočuje neznačená odbočka k vrcholu (dalších 400 m).\n"}
{"id": "605705", "url": "https://cs.wikipedia.org/wiki?curid=605705", "title": "Seznam chráněných území v okrese Kolín", "text": "Seznam chráněných území v okrese Kolín\n\nToto je seznam chráněných území v okrese Kolín aktuální k roku 2016, ve kterém jsou uvedena chráněná území v oblasti okresu Kolín.\n\n"}
{"id": "605707", "url": "https://cs.wikipedia.org/wiki?curid=605707", "title": "Pstružný potok (přítok Ohře)", "text": "Pstružný potok (přítok Ohře)\n\nPstružný potok pramení východně od zaniklé obce Jehličná v nadmořské výšce 430 m v předpolí Lomu Družba. Protéká Královským Poříčím a v nadmořské výšce 395 metrů vlévá se do Ohře pod vodáckým tábořištěm \"U Barona\". Délka toku měří 3 km. Před změnou způsobenou těžbou hnědého uhlí byl dlouhý 8,7 kilometru, povodí měřilo 25,1 km² a průměrný průtok dosahoval 0,22 m³/s. Původně protékal Vřesovou, Alberovem a Jehličnou, vesnicemi zaniklými v důsledku těžby hnědého uhlí. Jeho původní koryto bylo přerušeno povrchovou těžbou a horní tok sveden do Chodovského potoka. Potok nemá žádné povodí a slouží pouze k odvádění důlních vod.\n\nPři povodních docházelo k vzedmutí hladiny Ohře a tím i vzedmutí hladiny Pstružného potoka. To způsobovalo dříve záplavy historické části Královského Poříčí. V letech 2000 až 2012 se postavila v blízkosti Ohře u ústí Pstružného potoka protipovodňová hráz, včetně zabudovaného potrubí. Při povodňových stavech na řece Ohři se potrubí uzavírá šoupětem a tím je zamezeno zpětnému vzdutí vody z řeky Ohře do Pstružného potoka. Voda z Pstružného potoka vtéká do betonového podzemního objektu a čerpadly je přečerpávána přes hráz do řeky Ohře. Chod čerpadel se zapíná automaticky při dosažení hladiny 394,10 m n. m. na Pstružném potoce. Celková délka protipovodňové hráze činí 747 m.\n"}
{"id": "605709", "url": "https://cs.wikipedia.org/wiki?curid=605709", "title": "Wołowa Góra", "text": "Wołowa Góra\n\nWołowa Góra ( ) je hora na polské straně Krkonoš, vedlejší vrchol Tabule, od jejíhož vrcholu je vzdálena 2 km severovýchodně. Od Karpacze leží 4 km východně a od Kowar 3 km jiho-jihozápadně.\n\nVrchol hory je odlesněný. Díky tomu a také díky dobré termice je využíván jako centrum paraglidingu.\n\nZnačené cesty se vrcholu Wołowe Góry vyhýbají. Nejjednodušší cesta vede od Pomezních Bud po zelené značce směrem na Karpacz, od které po 2 km odbočuje doprava (severně) neznačená cesta do Kowar, ze které je potřeba se v sedle s Tabulí odpojit a na vrchol, ležící mimo území národního parku, dojít volným terénem (asi 300 m).\n\n"}
{"id": "605714", "url": "https://cs.wikipedia.org/wiki?curid=605714", "title": "Zlatý křížek", "text": "Zlatý křížek\n\nZlatý křížek (v německém originále Das goldene Kreuz) je nejznámější opera rakouského skladatele Ignaze Brülla. Libreto napsal vídeňský dramatik Salomon Hermann Mosenthal s použitím stejnojmenné (\"Croix d'or\") francouzské hry Mélesvilla (vl. jm. Anne-Honoré-Joseph baron de Duveyrier) a Nicolase Braziera. Poprvé byla uvedena 22. prosince 1875 v Královské opeře v Berlíně.\n\nIgnaz Brüll se pokusil svou první operu, \"Žebráky ze Samarkandu\", uvést ve Stuttgartu roku 1864, ale když se mu to nepodařilo, odklonil se od operních plánů a věnoval se zejména skladbám pro klavír a písním. K opeře se vrátil až roku 1875, kdy dostal do rukou libreto \"lidové opery\" od známého dramatika Salomona Mosenthala, který byl mj. libretistou velmi úspěšné opery Brüllova přítele Karla Goldmarka \"Královna ze Sáby\". Libreto bylo ve dvou aktech a v tradici německého singspielu (nebo spíše francouzské opéry comique, na kterou poukazuje i francouzský námět) se v něm hudební čísla střídají s mluvenými dialogy. Brüll je zhudebnil živým, kultivovaným tónem využívajícím komické i lyrické až sentimentální stránky příběhu. Opera byla psána pro berlínské divadlo a pruskému obecenstvu se Brüll i přizpůsobil, neboť velká pozornost věnována vojenským melodiím.\n\nOpera měla velký úspěch a byla brzy hrána na dalších jevištích. Ještě v téže sezóně jako v Berlíně byl \"Zlatý křížek\" uveden v pražském Stavovském divadle a 9. prosince 1876 měl rovněž českojazyčnou premiéru na scéně Prozatímního divadla, což bylo rovněž první uvedené v jiném než originálním jazyce. Po Praze, ještě roku 1876, byla uvedena i ve Vídni, dále např. v Rize (1877), Londýně (1878), Rotterdamu (1878), Basileji (1879), Stockholmu (1879), Lublani (1880), Temešváru (1883), New Yorku (1886). Po 1. světové válce bylo její uvádění omezeno víceméně na německá jeviště, odkud však vymizela s nástupem nacismu vzhledem k židovskému původu skladatele.\n\nPo vynikajícím úspěchu \"Zlatého křížku\" se Ignaz Brüll věnoval opeře pravidelněji a napsal v průběhu následujících dvaceti let osm dalších oper (a jeden balet). Přestože měly čestný úspěch, triumf Zatého křížku nezopakovaly.\n\nVedle samotné opery se uplatnila i její jednotlivá čísla. Zejména obě písně seržanta Bombardona — optimisticky bojovná \"Bombombom, trarara\" i melancholická \"Wie anders war es, als vor wenig Jahren\" se staly oblíbenými koncertními kusy pro barytonisty a z prvních desetiletí gramofonové éry existuje řada jejich nahrávek.\n\nVojáci, vesničané, vesničanky\n\nOpera se odehrává ve Francii, ve vesnici poblíž Melunu v letech 1812 (1. akt) a 1815 (2. akt). Tatáž náves s hostincem a Nicolasovým mlýnem.\n\nThérèse je oblečena v šatech nevěsty a září radostí, Christine je oblečena skromně a je zasmušilá. Děvčata oslavují němestu (sbor \"Rosmarin mit bunten Bändern\"). Christine dosud žila s bratrem, Thérèsiným ženichem, a nyní lituje, že jejich idyla končí (romance \"Die Eltern starben frühe\"). Christine má navíc obavu, že Colas bude odveden na vojnu. A vskutku přichází rekrutující seržant Bombardon (píseňa duet \"Halt, Front, Gewehr bei Fuß!\") v rozhovoru se šlechticem Gontranem, jehož cesta vede rovněž přes ves. Oba se usadí v hospodě, kde je obsluhuje Thérèse. Ta jim povídá o své svatbě, Gontran však na lásku nevěří, neboť se v ní zklamal (romance \"Was ist Leben ohne Liebe\").\n\nKdyž odejde, přichází Colas ve vojenské uniformě a s plačící sestrou: skutečně byl odveden. K nářkům se připojuje Thérèse, naopak Bombardon se je snaží uklidnit; Gontram zatím z okna pozoruje Christine a nepozorován se do ní bezhlavě zamiluje (duet, pak tercet, pak kvintet \"Courage! Kind, such dich zu fassen\"). Bombardon má dodává odvahy vojenskou písní (\"Bombombom, trarara\"). Christina si ví rady: tolik chlapců se o ni v posledním roce ucházelo, jistě se kvůli ní někdo přihlásí na vojnu místo Colase. Slibuje tedy ruku tomu, kdo se nechá naverbovat a za dva roky jí přinese zlatý křížek po matce, který mu hodlá dát jako zástavu. Houf mladíků se sice Christině dvoří, tato podmínka však každého odradí (sbor \"O seht die kummervolle Miene... Was wünschen Sie, Mamsell Christine?\" a ansámbl \"Dies goldne Kreuz, der Mutter teures Pfand\"). Colas se tedy chytá odejít, ale Bombardon je informuje, že to již není třeba: dobrovolník se našel a seržant mu předá onen zlatý křížek (finále \"Ist's möglich! O Himmel\" se sborem vojáků \"Auf zum Kampf! Auf zum Sieg!\").\n\nColas a Thérèse žijí v rozšafném manželství (duet \"Schau, schau, mein Männchen ruht sich aus\"). Přesněji řečeno, Thérèse drží Colase pěkně pod pantoflem (árie \"Die Männer muß man sich dressier'n\"). Christine se zatím stará o neznámého vojáka, který se k ní dostal těžce zraněn a teprve nyní se po dlouhé době vyléčil. Zjevně se s Christine do sebe zamilovali, ale Christine dala kdysi své slovo, a i když není pravděpodobné, že se její dobrodinec vrátí, vyléčený voják — a je to ovšem ve skutečnosti Gontran — nechce využít situace a nutit ji, aby své slovo porušila (romance \"Nein, nein, ich will ihr Herz nicht zwingen\"). Na oslavu vyléčení ale všichni čtyři zasednou ke stolu (kvartet \"Da ist sie! Zu Tische! Das Mahl ist bereit!\"). Gontran se ale nyní hodlá rozloučit; v duetu si s Christine konečně vyznávají lásku (\"Darf ich's glauben, wenn ich scheide\"). Přesto Christine chce dále čekat, ale v té chvíli se jí Gontran dá poznat — a současně přizná, že její zlatý křížek již nemá. Christine bez důkazu nechce uvěřit jeho historce; Gontran se cítí uražen na cti a odchází.\n\nDo vesnice přichází Bombardon se svými vojáky — nebo spíše s tím, co z nich po ruské kampani zbylo, jak popisuje v árii \"Wie anders war es, als vor wenig Jahren\". Ale ještě něco: přináší Christine její zlatý křížek. Christine si jej tedy hodlá vzít, ale Bombardon jí vysvětluje, že jí ten křížek přináší jako poslední pozdrav umírajícího vojáka (1. část finále \"Es ist das Kreuz, das Pfand, das ich gegeben\"). Pak ale Bombardon slyší hlas odcházejícího Gontrana zpívajícího svou píseň \"Liebesglück, Liebestraum\" a poznává v něm onoho vojáka. Gontran je povolán zpět, Christine se mu omluví, oba si padnou do náručí a všichni se připojují k Bombardonově písni \"Bombombom, trarara\".\n\n\n"}
{"id": "605716", "url": "https://cs.wikipedia.org/wiki?curid=605716", "title": "John Paine", "text": "John Paine\n\nJohn Bryant Paine (8. dubna 1870, Boston, Massachusetts, – 2. srpna 1951, Weston, Massachusetts) byl americký sportovní střelec, účastník prvních moderních olympijských her v roce 1896 v Athénách, olympijský vítěz ve sportovní střelbě.\n\nPaine byl členem \"Boston Athletic Association\", která vyslala několik sportovců na hry do Athén. Cestou se zastavil u svého bratra Sumnera v Paříži, kterého přesvědčil k účasti na olympiádě. John se zúčastnil všech třech pistolových soutěží, ale ve skutečnosti soutěžil jenom v jedné. Stejně jako jeho bratr Sumner Paine byl vyloučen ze závodu v rychlopalné pistoli, neboť neměl zbraň odpovídajícího kalibru. Oba bratři Paineovi používali kolty, což bylo nesrovnatelné se zbraněmi, které používali jejich soupeři v disciplíně vojenská pistole, přestože museli provést určité úpravy, neboť jejich zbraně byly stavěny pro střelbu na 50 m. John vyhrál tento závod velmi snadno s nástřelem 442 bodů, když zasáhl terč 25 ranami ze 30 možných. Jeho bratr Sumner příliš nezaostal, získal 380 bodů ze 23 zásahů, zatímco na třetí místo, které obsadil Nikolaos Dorakis, stačilo pouhých 205 bodů. Paine pak odstoupil ze soutěže v libovolné pistoli. Důvodem mělo být jeho přání, aby nebyl na překážku svým řeckým hostitelům.\nV roce 1898 bojoval Paine jako poručík ve Španělsko-americké válce. Později se z něho stal investiční bankéř.\n\n"}
{"id": "605717", "url": "https://cs.wikipedia.org/wiki?curid=605717", "title": "Ian Holloway", "text": "Ian Holloway\n\nIan Scott Holloway (* 12. března 1963, Kingswood, Anglie) je anglický fotbalový manažer, trenér a bývalý hráč, který od 11. listopadu 2016 trénuje anglický tým z druhé nejvyšší soutěže Queens Park Rangers FC.\n\nSvou kariéru kariéru začal v rodném klubu Bristol Rovers FC v roce 1981. Poté hrál za Wimbledon, Brentford, Torquay United, Queens Park Rangers, a nakonec se vrátil zpět do Bristol Rovers, kde se stal hrajícím manažerem před ukončením jeho hráčské kariéry v roce 1999.\n\nZa dobu, co Holloway trénuje, vystřídal sedm různých klubů, všech z Anglie. Čtyřikrát se mu podařilo dojít do play-off soutěže EFL Championship. Z těchto čtyřech pokusů dvě vyhrál a dvě prohrál. V letech 2010, respektive 2013 v týmech Blackpool a Crystal Palace finále vyhrál, ale v letech 2003 a 2012 nedokázal s týmy Blackpool a Queens Park Rangers.\n\nZa dobu, co trénuje vystřídal od roku 1996 7 klubů, všech z Anglie.\n"}
{"id": "605722", "url": "https://cs.wikipedia.org/wiki?curid=605722", "title": "Vittorio Monti", "text": "Vittorio Monti\n\nVittorio Monti (6. ledna 1868 Neapol – 20. června 1922 Paříž) byl italský skladatel, houslista, mandolinista a dirigent.\n\nNarodil se v Neapoli, kde také studoval hru na housle a skladbu na konzervatoři \"Conservatorio di San Pietro Majella\". V roce 1886 odjel do Paříže, aby zdokonalil své houslové mistrovství u houslisty Camilla Sivoriho. Kolem roku 1900 se stal dirigentem orchestru Orchestre Lamoureux v Paříži. Napsal několik baletů a operet, např. \"Noël de Pierrot\". Kromě toho komponoval drobné komorní skladby pro housle, mandolinu a klavír. Úspěšná byla také jeho škola hry na mandolinu, \"Petite Méthode pour Mandoline\", do které zahrnul i některé vlastní skladby (např. \"Perle Brillante\", \"Dans Una Gondola\" a \"Au Petit Jour\").\n\n\nMontiho zdaleka nejznámější prací je jeho \"Čardáš\", psaný roku 1904, který hraje skoro každý cikánský orchestr.\n\n"}
{"id": "605724", "url": "https://cs.wikipedia.org/wiki?curid=605724", "title": "Kaple svatého Jana Nepomuckého (Dejvice)", "text": "Kaple svatého Jana Nepomuckého (Dejvice)\n\nŘímskokatolická kaple svatého Jana Nepomuckého v Praze 6-Dejvicích u křižovatky ulic U Matěje a Starého je jedinou dochovanou z dvanácti raně barokních kapliček z 2. poloviny 17. století, které lemovaly poutní cestu od Růžku (dnešní Vítězné náměstí) ke kostelu sv. Matěje. Kaple byla výrazně upravena v roce 1876. Koncem 90. let 20. století byla na kapličce bez vědomí památkových orgánů provedena rekonstrukce fasády do dnešní podoby, při které byl odstraněn klasicistní štukový dekor. Polychromovaná a zlacená dřevěná socha Jana Nepomuckého z konce 18. století, která stávala ve výklenku, je uložena na faře.\n\nV současné době se u kapličky ulice U Matěje zalamuje směrem ke kostelu svatého Matěje a Šáreckému hřbitovu, zatímco v přímém směru na jižní, zaslepený úsek ulice U Matěje přímo navazuje ulice Starého. Kaplička se nachází v severozápadním rohu této křižovatky, mezi západní větví ulice u Matěje a ulicí Starého. \n"}
{"id": "605725", "url": "https://cs.wikipedia.org/wiki?curid=605725", "title": "Metallic Spheres", "text": "Metallic Spheres\n\nMetallic Spheres je desáté studiové album britské elektronické skupiny The Orb, vydáno bylo v říjnu 2010 (viz 2010 v hudbě). Na této desce se výrazně podílel i kytarista a zpěvák art rockové skupiny Pink Floyd David Gilmour, proto bylo album \"Metallic Spheres\" vydáno pod hlavičkou „The Orb featuring David Gilmour“.\n\n\n"}
{"id": "605726", "url": "https://cs.wikipedia.org/wiki?curid=605726", "title": "Světová výstava 1867", "text": "Světová výstava 1867\n\nSvětová výstava 1867 byla v pořadí čtvrtá světová výstava a zároveň druhá, která se uskutečnila v Paříži. Trvala od 1. dubna do 3. listopadu 1867 na Champ-de-Mars. Nazývala se \"Světová výstava umění a průmyslu\" (Exposition universelle d'Art et d'industrie) a zúčastnilo se jí 50 226 vystavovatelů z 41 zemí.\n\nV roce 1864 císař Napoleon III. rozhodl, že se příští světová výstava bude konat v Paříži v roce 1867. Financování bylo zajištěno ze strany vlády, města Paříže a ze soukromých darů. Napoleon III. jmenoval komisi složenou z významných osobností politického a hospodářského života druhého císařství, která měla organizaci výstavy na starosti. V čele komise stáli císařův bratranec Napoléon Joseph Charles Paul Bonaparte a inženýr Frédéric Le Play (1806-1882). Jako místo konání bylo vybráno vojenské cvičiště Champ-de-Mars s rozlohou 50 ha. Komise jmenovala v březnu 1867 italského skladatele Rossiniho čestným předsedou Výboru hudební kompozice. Jeho \"Óda na Napoleona III. a jeho statečný lid\" (L' Hymne à Napoléon III et à son vaillant peuple) se stala oficiální hymnou výstavy. Oficiálním fotografem výstavy byl jmenován Pierre Petit.\n\nInženýr Jean-Baptiste Krantz a architekt Léopold Hardy řídili od roku 1865 výstavbu mohutné oválné budovy o rozměrech 490x380 metrů. Stavba byla dokončena za pouhé dva roky a podílelo se na ní 26.000 dělníků. Budova byla zděná se železnou konstrukcí a byla rozdělena na šest tematických galerií. Kolem hlavní budovy se rozprostíral park, který navrhli inženýr Jean-Charles Alphand a krajinářský architekt Jean-Pierre Barillet-Deschamps, a kde stály menší národní a průmyslové pavilony. Tehdy mladý Gustave Eiffel byl pověřen stavbou \"Galerie des machines\" (Pavilon strojů). Při stavbě bylo nutné upravit terén. Bylo postaveno nádraží a malá železnice usnadňující přepravu osob a materiálu.\n\nMuzeum historie práce představovalo vývoj průmyslových odvětví. Zvláštní sekce byla věnována zlepšování morální a materiální situace pracovníků s prezentací zboží pro domácnost. Zástupci dělníků byli vyzváni, aby informovali o zkušenostech ve svých profesích.\n\nVelký prostor na výstavě dostaly francouzské kolonie. Maroko, Tunisko a Alžírsko vystavovaly v centrálním pavilonu, a dokonce měly svůj vlastní výbor a porotu pro udělování zvláštních cen. Výstavní komise požádala každou kolonii o vytvoření exotického prostředí, které by umožnilo návštěvníkům poznat jejich zemi.\n\nV galerii nových materiálů přitahoval zvědavost nový kov - hliník a také ukázky využití ropy.\n\nNa výstavě rovněž představil archeolog a egyptolog Auguste Mariette, člen komise egyptského místokrále výsledky své vědecké práce.\n\nAmeričané Charles a Norton Otisovi představili výtah opatřený bezpečnostní brzdou vhodný pro výškové budovy.\n\nV oblasti hudebních nástrojů Josef Gabriel Gaveau představil klavír, jehož část byla nahrazena jednostranným zrcadlem, které umožňovalo pozorovat detaily vnitřního mechanismu.\n\nFrancouzský vynálezce Henri Giffard nabídl výstup v balonu plněném vodíkem (5000 m). Balon se nacházel na \"Avenue de Suffren\" a návrat zpět na zem zajišťoval parní naviják.\n\nPodmořská společnost z New Yorku představila skafandr.\nVýstavu zhlédlo přes deset milionů platících návštěvníků. K významným návštěvníkům patřili portugalská královna Marie Pia Savojská, švédský princ Oskar, belgický král Leopold II. a královna Marie Jindřiška Habsbursko-Lotrinská, ruský car Alexandr II., osmanský sultán Abdulaziz, princ waleský Eduard, král Ludvík II. Bavorský, alžírský emír Abd al-Kádir, německý korunní princ Vilém nebo Otto von Bismarck.\n\n\n\n"}
{"id": "605731", "url": "https://cs.wikipedia.org/wiki?curid=605731", "title": "Sverre Strandli", "text": "Sverre Strandli\n\nSverre Strandli (30. září 1925, Brandval, Hedmark – 4. března 1985, Kongsvinger) byl norský atlet, jehož specializací byl hod kladivem.\n\nV roce 1950 na čtvrtém ročníku evropského šampionátu v Bruselu vybojoval výkonem 55,71 m titul mistra Evropy. Bronzovou medaili zde mj. vybojoval československý diskař Jiří Dadák. O dva roky později poprvé reprezentoval na letních olympijských hrách v Helsinkách, kde obsadil ve finále 7. místo. 14. září 1952 v Oslo vytvořil výkonem 61,25 m nový světový rekord. Předchozí rekord Maďara Józsefa Csermáka vylepšil o necelý metr. Vlastní světový rekord Strandli vylepšil 5. září 1953 opět v norské metropoli, když poslal kladivo do vzdálenosti 62,36 m.\n\nNa Mistrovství Evropy v atletice 1954 ve švýcarském Bernu vybojoval výkonem 61,07 m stříbrnou medaili. Titul mistra Evropy získal v novém světovém rekordu 63,34 m Michail Krivonosov ze Sovětského svazu. V roce 1956 na olympiádě v Melbourne obsadil 8. místo, když jeho nejdelší pokus měřil 59,21 m. Na letních olympijských hrách 1960 v Římě skončil jedenáctý (63,05 m). Jeho posledním velkým šampionátem byla účast na Mistrovství Evropy v atletice 1962 v Bělehradu, kde neprošel kvalifikací.\n\n"}
{"id": "605735", "url": "https://cs.wikipedia.org/wiki?curid=605735", "title": "Muréna hvězdovitá", "text": "Muréna hvězdovitá\n\nMuréna hvězdovitá (\"Echidna nebulosa\"), či též muréna podmračená, je druh mořské ryby z čeledi murénovitých. Dorůstá délky zhruba jednoho metru a žije v útesových mořích v hloubkách od 2 do 30 metrů. Její areál rozšíření je Indický a Tichý oceán, konkrétně pak oblast Rudého moře, východní Afriky, jižního Japonska, Mikronésie, Havajských ostrovů, jižní Kalifornie, Mexika, Kostariky a severní Kolumbie. Jedná se o dravý a masožravý druh, patřící k nejaktivnějším murénám. Má hadovité tělo, které je typické bílým zbarvením s černými, hnědými a žlutými skvrnami. Oči má žluté s černými zornicemi. Její krev je jedovatá.\n\n"}
{"id": "605743", "url": "https://cs.wikipedia.org/wiki?curid=605743", "title": "Amyotrofická laterální skleróza", "text": "Amyotrofická laterální skleróza\n\nAmyotrofická laterální skleróza (zkratka ALS, známá též jako Lou Gehrigova choroba či onemocnění motoneuronu) je progresivní, fatální, neurodegenerativní onemocnění motorických neuronů mozku a míchy, způsobující degeneraci a ztrátu mozkových (horní) a spinálních (dolní) motoneuronů, tj. buněk centrální nervové soustavy, které ovládají vůlí ovlivnitelné svalové pohyby. Kvůli tomu dochází k postupné svalové slabosti až atrofii. Mozek nakonec není schopen ovládat většinu svalů a pacient zůstává paralyzován, při zachování psychických a mentálních schopností. Příčiny onemocnění nebyly zatím dostatečně objasněny.\n\nNázev Lou Gehrigova choroba toto onemocnění získalo po slavném baseballovém hráči New York Yankees, Lou Gehrigovi, u něhož byla ALS diagnostikována v roce 1939. Mezi současné osobnosti postižené ALS patří kytarista Jason Becker. Touto chorobou trpěli např. astrofyzik Stephen Hawking, česká překladatelka Dana Gálová, český dabér Martin Kolár či bývalý český premiér Stanislav Gross. Onemocněli jí také fotbalista Marián Čišovský nebo masér české fotbalové i futsalové reprezentace Vladimír Mikuláš.\n\nBěžně jsou rozlišovány tři formy ALS, a to sporadická, familiární a guamská. Nejčastější formou je forma sporadická, zatímco familiární forma (5–10 %) předpokládá dřívější výskyt v rodině, tedy dědičný původ. Třetí zmíněná forma odkazuje k mimořádnému výskytu onemocnění na tichomořském ostrově Guam v 50. letech 20. století.\nMezi příznaky rané formy ALS patří zvýšená svalová slabost a atrofie (75 % případů), zvláště v rukou a nohách, a postižení řeči, v některých případech polykání, dýchání, křeče nebo ztuhlost postižených svalů. Ztuhlost se může projevovat i v orofaciálním svalstvu např. velmi tichou řečí. Dalšími projevy bývá např. neschopnost zapnout knoflík od košile, psát či otočit klíčem v zámku. U některých pacientů s ALS se vyskytuje pouze chronické postižení nemnohých svalů (monomelická amyotrofie). Následuje dysfagie a dysartrie. Postižení horních partií těla postupně směřuje ke spasticitě a hyperreflexi včetně Babinského reflexu. Postižení horních partií vede ke svalové slabosti, atrofii, křečím a viditelným záškubům (fascikulace). Přibližně 15–45 % pacientů trpí psychickými poruchami např. nekontrolovaným smíchem, úsměvem, pláčem nebo se objevuje demence frontálního laloku. Pro diagnostiku ALS je nutné postižení spodních i horních partií. Obecným znakem je tedy smíšená paréza s fascikulacemi, chybí senzitivní deficit a nejsou přítomny žádné bolesti.\n\nVětšina pacientů se postupem času stává imobilní, neschopná ovládat ruce a paže. Ztrácí také schopnost mluvit a polykat. V závěru nemoci je nutné užít plicní ventilace. K popisu progrese se užívá ALSFRS-R, který má škálu od 48 do 0 bodů (úplná ztuhlost). Pacenti průměrně ztrácí 0,9 bodu za jeden měsíc. V limbární variantě postihuje ALS nejprve jednu končetinu a následně druhou, než se dále rozšíří. V bulbární (prodloužená mícha) variantě příznaky začínají v rukou a poté směřují k nohám. Většina postižených umírá na plicní selhání nebo zápal plic. Často se v této fází vyskytuje stav připomínající tzv. syndrom uzamčení.\n\nIncidence onemocnění je 2,6 na 100 000 za jeden rok, zatímco prevalence je 7-9 na 100 000. Rychlost, jakou nemoc postupuje, je individuální. Průměrná doba nemoci se uvádí 2–4,3 let, přičemž zhruba 25% pacientů přežije 5 let a 8–16% 10 let a 5% žije 20 let. Pro ALS neexistuje žádná známá kauzální léčba. Dostupné léky se zaměřují především na zmírnění obtíží a prevenci komplikací.\n\nVýzkum biologie a terapie jsou do značné míry limitovány jednak ne zcela vhodným testováním na zvířatech (potkani s mutací superoxiddismutázy SOD1) a jednak problémy při organizaci klinických studií. Z toho důvodu není dodnes známa ani přesná příčina onemocnění ani vyvolávající faktory onemocnění, zdá se však, že primární poruchou je porucha degradace některých proteinů. Na rozvoji ALS se podílí i řada faktorů okolí, např. nadprodukce volných radikálů nebo tzv. excitotoxicita. Nelze vyloučit ani heterogenitu onemocnění - na vzniku dědičných poruch se podílí celá řada funkčně poměrně odlišných genů. V terapii představuje největší přínos pro kvalitu i prodloužení života pacienta multioborová symptomatická péče.\n\nZ terapeutických postupů vykazuje jistou efektivitu lék riluzol, ovšem statisticky zvyšuje přežití nemocných pouze o 2–3 měsíců. Jeho účinek je také omezen pouze na bulbární formu onemocnění.\n\nNa základě ukončené třetí fáze klinických zkoušek požádala japonská společnost Eisai Co., Ltd. o registraci vysokých dávek methylcobalaminu (50mg, 2x týdně, do svalu) pod obchodním názvem E0302 v březnu 2016 u Japonského úřadu pro kontrolu léčiv jako léčiva pro ALS zvyšujícího přežití v mediánu o 600 dní.\n\nLátka Edaravone byla v roce 2015 registrována v Japonsku jako lék se statisticky prokazatelným zpomalením progrese o 30%.\n\nLátka Masitinib ukončila fázi 2/3 klinických zkoušek a v dávce 4,5mg/kg/den prokázala schopnost zpomalit progresi onemocnění o minimálně 27%. Pokud se začne podávat ne později než 22-24 měsíců od počátku onemocnění tak efekt zpomalení je minimálně 42%.\n\nOd září 2016 probíhá první fáze klinických zkoušek na látce Cu-ATSM která se ukazuje jako vhodný kandidát pro léčbu ALS.\n\nNa podkladu výzkumné práce vědců z University of Tokyo je látka Perampanel (selektivní antagonista AMPA receptoru) kandidátem pro otestování v klinické studii na lidech pro léčbu ALS.\n\nMezi další testované terapie patří např. terapie kmenovými buňkami; použití těchto terapií v ČR spadá dle zákona č. 378/2007 Sb. o léčivech pod užití tzv. neregistrovaných léčivých přípravků. Například u terapie kmenovými buňkami stále probíhají klinické studie s cílem určit, zda jejich aplikace skutečně vede ke zpomalení patologického procesu. Ačkoliv některé práce, např. retrospektivní analýza několika případů Alok a kol. z roku 2015 vycházejí tak, že aplikace kmenových buněk zvyšuje medián přežití, sumarizační práce hodnotící více dosud publikovaných studií efektivitu terapie nepotvrzují . Motor neuron disease association, charitativní organizace v Anglii, Walesu a Severním Irsku, která je zaměřena na podporu nemocných i na podporu výzkumu, zastává podobné stanovisko, tedy že v současnosti nebyl podán věrohodný důkaz toho, že by byla terapie kmenovými buňkami efektivní v léčbě onemocnění motoneuronu vč. amyotrofické laterální sklerózy. V současné době je ve fázi II klinických studií buněčná terapie od BrainStorm Cell Therapeutics v Hadassah Medical Center (Izrael) s předběžným výsledkem, kdy „ukázala tendenci ke stabilizaci v některých parametrech v ALS FRS“. Započetí druhé fáze se očekává také v několika institucích USA včetně Mayo Clinic.\n\nNěkolik vědeckých studií našlo statistické korelace mezi ALS a některými zemědělskými pesticidy. Protože je však pacientů poměrně málo a diagnostika se zpřesňuje, je problémem, kolik pacientů bylo vůbec vyšetřeno. Sama vzácnost onemocnění pak nahrává statisticky průkazným asociacím s faktory, jejichž relevance je sporná. Rizikovými faktory pro rozvoj ALS jsou např. aktivní služba v armádě Spojených států amerických, povolání profesionálního fotbalisty v Itálii, zejm. na pozici záložníka, nebo zapojení se do amatérských fotbalových soutěží v Anglii.\n\nV roce 2014 proběhla na internetu velmi masivní kbelíková kampaň \"Ice Bucket Challenge\" za osvětu a boj proti tomuto neurodegenerativnímu onemocnění. V listopadu roku 2015 Česká televize uvedla reportáž \"Obchod s nadějí\" v pořadu Reportéři ČT ohledně aplikace kmenových buněk mimo schválenou klinickou studii AMSC-ALS-001. Podle vyjádření rady AV nebylo podávání kmenových buněk pacientům mimo klinickou studii dostatečně odůvodněno a bylo nekriticky prezentováno na webových stránkách. Podle vyjádření UEM výsledky klinické studie FN Motol prokázaly, že u téměř 70 % pacientů došlo k statisticky významnému zpomalení progrese neurologického deficitu, které přetrvávalo 3 až 12 měsíců. Většina z těchto pacientů vykazovala několik měsíců po podání KB stabilní hodnoty v testech svalové síly končetin a nedošlo u nich po dobu 12 měsíců k významnému zhoršení ventilačních parametrů (FVC>65 %). U několika pacientů došlo dokonce ke zlepšení některých testovaných funkcí.\n\nNázev nemoci pochází od řeckých slov amyotrophia: a- „ne/bez“, myo „sval“, a trophia „výživa“; Lateralní (boční, postranní) se vztahuje k umístění postižených nervů. Nemoc vede ke ztvrdnutí tkáně („skleróza“). V některých zemích se užívá také jinak obecnějšího názvu „motor neurone disease“ (MND).\n\n\n"}
{"id": "605755", "url": "https://cs.wikipedia.org/wiki?curid=605755", "title": "Slunečný dvůr", "text": "Slunečný dvůr\n\nSlunečný dvůr byla samostatná přírodní rezervace, jejíž území se nachází v okrese Česká Lípa severozápadním směrem od obce Staré Splavy nedaleko obcí Provodín a Jestřebí. Je mokřadní loukou. Východním směrem se nachází v bezprostředním sousedství další přírodní památka Konvalinkový vrch. Správu nad Slunečným dvorem měl Krajský úřad Libereckého kraje.\n\nRezervace byla zrušena v roce 2012, území je zahrnuto do národní přírodní památky Jestřebské slatiny.\n\nStátní přírodní rezervací (SPR) byl Slunečný dvůr vyhlášen výnosem Ministerstva kultury dne 14. března 1955 pod číslem 57.130/54.\nDne 29. listopadu 1988 byla provedena novelizace seznamu chráněných území (včetně SPR Slunečný dvůr) výnosem Ministerstva kultury č.14.200/88. Ochrana se týkala rozlohy 2,9 ha na katastrálním území obce Jestřebí. Důvodem ochrany byla lokalita popelivky sibiřské.\n\nRozloha chráněného území, které bylo vedeno jako přírodní rezervace, je 2,90 ha. Území se nachází v nadmořské výšce 259 metrů. Od Provodína je chráněná mokřadní louka vzdálená 1,9 km. V jejím sousedství od východu je přírodní památka Konvalinkový vrch. Ve směru od Starých Splavů přitéká Mlýnský potok (dále známý jako Robečský potok).\n\nOblast zrušené PR geomorfologicky spadá do celku Ralská pahorkatina, podcelku Dokeská pahorkatina, okrsku Jestřebská kotlina a podokrsku Jestřebská rovina.\n\nNa podmáčené louce se vyskytují ohrožená rašelinná společenstva. Vyskytuje se zde popelivka sibiřské (Ligularia sibirica), dále kosatec sibiřský, ďáblík bahenní, vrba plazivá a další. Protože louka není hospodářsky využívána, postupně zarůstá olšinami a břízami.\n\nPři průzkumech objeven bramborníček hnědý, linduška luční, ťuhýk šedý, čírka obecná a další \n\nZhruba 250 m severně od okraje louky vede železniční Trať 080, nejbližší zastávky jsou Staré Splavy (3 km) a Jestřebí (2 km). Souběžně s tratí vede modře značená turistická cesta ze stejných míst, tedy od Starých Splavů do Jestřebí. Odbočka k louce vyznačená není.\n\nPo vyhlášení národní přírodní památky Jestřebské slatiny 10. května 2012 byly rezervace a památky na jejím území zrušeny. Stupeň ochrany se zvýšil.\n\n"}
{"id": "605761", "url": "https://cs.wikipedia.org/wiki?curid=605761", "title": "Novohegelovství", "text": "Novohegelovství\n\nNovohegelovství či novohegelianismus je široký a rozrůzněný filosofický proud z konce 19. a první třetiny 20. století, který se snaží obnovit a modernizovat Hegelův absolutní idealismus, mnohdy jako reakci na dobové šíření materialismu a pozitivismu. Není vždy zcela jasná hranice mezi novohegelovci a ortodoxními hegelovci.\n\nVe Velké Británii přerušuje toto hnutí dosavadní empirickou filosofickou tradici a počátkem 20. století naopak vyvolává prudkou reakci v podobě novorealismu, pragmatismu a zejména analytické filosofie. K nejvýznamnějším představitelům novohegelovství patří oxfordský profesor Francis Herbert Bradley (1846–1924), u něhož se originálně spojují motivy staré sensualistické tradice s hegelianismem, dále Bernard Bosanquet a J. M. E. McTaggart.\n\nV Itálii zůstal idealismus vůdčím směrem až do druhé světové války. Hlavními představiteli zde byli Benedetto Croce (1886–1952) a Giovanni Gentile (1875–1944).\n\nVýznamným představitelem novohegelovství v USA byl Josiah Royce.\n"}
{"id": "605767", "url": "https://cs.wikipedia.org/wiki?curid=605767", "title": "T-smyčka", "text": "T-smyčka\n\nT-smyčka (T-loop) může být:\n\n"}
{"id": "605771", "url": "https://cs.wikipedia.org/wiki?curid=605771", "title": "Styl (časopis)", "text": "Styl (časopis)\n\nČasopis \"Styl : měsíčník pro architekturu, umělecké řemeslo a úpravu měst\", byl měsíčník, vydávaný v letech 1909-1913 a 1920-1938 Spolkem výtvarných umělců Mánes. V pozdějších letech byl podtitul časopisu: \"časopis pro architekturu, stavbu měst a umělecký průmysl\".\n\nRedaktory časopisu byli například:\n\n"}
{"id": "605772", "url": "https://cs.wikipedia.org/wiki?curid=605772", "title": "Kondenzin", "text": "Kondenzin\n\nKondenzin je bílkovinný komplex vyskytující se v jádře a složený ze dvou SMC proteinů (SMC2 a SMC4) a tří dalších pomocných podjednotek. Je stavbou podobný kohezinům. Účastní se kondenzace chromozomů, ačkoliv je známo, že ty mohou do jisté míry kondenzovat i tehdy, není-li kondenzin přítomen. Svou funkci plní během mitózy, kdy se v jádře vyskytuje jeden kondenzinový komplex na každých 10 000 nukleotidů.\n\nAktivaci kondenzinu navozuje Cdk1/cyklin B tím, že fosforyluje jednu z pomocných domén. Následně je kondenzin za spotřeby ATP schopen vytvářet pravotočivé nadšroubovicové vinutí (supercoiling).\n\n"}
{"id": "605776", "url": "https://cs.wikipedia.org/wiki?curid=605776", "title": "Volné směry", "text": "Volné směry\n\n\"Volné směry : měsíčník umělecký\", , byl časopis, vydávaný v letech 1896–1949 Spolkem výtvarných umělců Mánes. \n\nPublikovaly v něm významné osobnosti českého kulturného prostředí, například Miloš Jiránek, František Xaver Šalda, Bohumil Kubišta a mnoho dalších. \n\n"}
{"id": "605777", "url": "https://cs.wikipedia.org/wiki?curid=605777", "title": "SNARE", "text": "SNARE\n\nSNARE (zkratka ze sousloví SNAP receptor) je označení pro asi 20 proteinů, které hrají zásadní roli ve splývání membránových váčků v buňkách. Umožňují tedy (spolu např. s Rab proteiny) důležitou část tzv. vezikulárního transportu uvnitř buňky. Jednotlivé SNARE proteiny se specializují na konkrétní membránové organely. Existují dva základní typy SNARE bílkovin: v-SNARE (podle slova vezikul, tedy váček) a t-SNARE (z angl. „target“, tedy cíl). Jsou to obvykle transmembránové proteiny a obsahují sadu alfa-helixů.\n\nPodle tzv. SNARE hypotézy se zdá, že v-SNARE a t-SNARE proteiny se na sebe vážou, přičemž helikální doména jednoho proteinu se omotá kolem helixu druhého. Vzniká tím tzv. trans-SNARE komplex (SNAREpin). Bylo zjištěno, že během vazby SNARE proteinů dochází k interakci argininu na jednom proteinu s glutaminem na druhém proteinu. Proto se také někdy SNARE proteiny dělí spíše na R-SNARE (R je arginin) a Q-SNARE (Q je glutamin).\n\nPo proběhnutí fúze membrán dochází k jakési recyklaci SNARE proteinů, aby mohly pracovat opakovaně. K tomu se využívá AAA ATPáza jménem NSF.\n\nSNARE proteiny v nervové soustavě na tzv. synapsích (kde dochází k fúzi neurotransmiterového váčku s membránou buňky) jsou prozkoumány velmi dobře. V-SNARE protein se zde nazývá také synaptobrevin a nachází se na váčku. Na plazmatické membráně se nachází t-SNARE protein syntaxin. Konečně zde vystupuje ještě třetí protein, t-SNARE periferní protein Snap25, který oba zmíněné SNARE proteiny dále spojuje.\n\nPoškození SNARE proteinů v nervové soustavě může představovat v těle velký zdravotní problém. Bakterie, které způsobují tetanus či botulismus, jsou schopné vylučovat neurotoxiny, jež rozkládají SNARE proteiny a blokují přenos signálu na nervových synapsích.\n"}
{"id": "605785", "url": "https://cs.wikipedia.org/wiki?curid=605785", "title": "Citigroup Centre (Austrálie)", "text": "Citigroup Centre (Austrálie)\n\nCitigroup Centre je mrakodrap v australském Sydney. Postaven byl podle návrhu, který vypracovala firma Crone and Associates. Má 50 podlaží a výšku 243 m, je tak 2. nejvyšší mrakodrap ve městě. Výstavba probíhala v letech 1998 - 2000. Budova disponuje 72 631 m převážně kancelářských prostor.\n\n\n"}
{"id": "605786", "url": "https://cs.wikipedia.org/wiki?curid=605786", "title": "Kebara", "text": "Kebara\n\nKebara (: מערת כבארה, \"Me'arat Kebara\", : مغارة الكبارة, \"Mugharat al-Kabara\") je pískovcová jeskynní lokalita u vádí Kebara, nacházející se v nadmořské výšce 60 až 65 m n. m. na západním srázu Karmelského pohoří, zhruba 10 kilometrů severovýchodně od Caesareji v Izraeli. Jeskyně byla obydlena před 60 až 48 tisíci lety B. P. a je slavná pro nálezy pozůstatků hominida, které byly objeveny pod vedením profesora Ofera Bar-Josefa.\n\nArcheologický průzkum v jeskyni prováděli již ve 30. letech 20. století Dorothy Garrod a Francis Turville-Petre, nicméně nejvýznamnější objev zde byl učiněn v roce 1982, a to díky nálezu kostry neandrtálce (\"Homo neanderthalensis\"). Kostra neandrtálce, přezdívaného „Moše“, pochází z období zhruba 60 tisíc let B. P. a zachovala se z ní velká část torza (páteř, žebra a pánev). Lebka a většina dolních končetin chyběla.\n\n"}
{"id": "605792", "url": "https://cs.wikipedia.org/wiki?curid=605792", "title": "World Tower", "text": "World Tower\n\nWorld Tower je mrakodrap v australském Sydney. Postaven byl podle návrhu, který vypracovala firma Nation Fender Katsalidis. Má 73 podlaží a výšku 230 m, je tak 4. nejvyšším mrakodrapem ve městě. Výstavba probíhala v letech 2001 až 2004. V budově se nachází byty, které obsluhuje celkem 15 výtahů. Tyto výtahy byly po dokončení budovy nejrychlejšími v zemi, pohybovaly se rychlostí 9 metrů za sekundu.\n\n"}
{"id": "605793", "url": "https://cs.wikipedia.org/wiki?curid=605793", "title": "Ve žlebcách", "text": "Ve žlebcách\n\nVe žlebcách je přírodní rezervace v lokalitě Pavlovice v okrese Vyškov. Rezervace byla zřízena vyhláškou PZ ONV Vyškov ze dne 8. listopadu 1990 č. usnesení XXI-120/13. Leží severně od městysu Hvězdlice. Důvodem ochrany je smíšený listnaty porost odpovídající původnímu složení lesů této oblasti.\n"}
{"id": "605796", "url": "https://cs.wikipedia.org/wiki?curid=605796", "title": "Dřevěná synagoga", "text": "Dřevěná synagoga\n\nDřevěné synagogy jsou specifickým druhem synagog a unikátní umělecké a architektonické ztvárnění tohoto druhu staveb, jež se nacházely zejména ve východní Evropě na území někdejší Polsko-litevské unie. Vůbec nejstarší známá dřevěná synagoga z roku 1651 pocházela z města Chodorov poblíž Lvova, nedaleko dnešní polsko-ukrajinské hranice. Nejznámější z těchto synagog vznikaly již od 17. století do počátku 19. století.\n\nKrinsky (1996) uvádí dva typy dřevěných synagog, které měly oba původ v renesančních zděných synagogách. Jednodušším typem byly osové synagogy, typické pro oblast centrálního a jižního Polska. Druhým, složitějším typem, byly centrální synagogy, typické pro oblast severního Polska, dnešního Běloruska a Litvy. Interiéry byly často bohatě zdobeny.\n\nVětšina synagog tohoto druhu byla zničena během první nebo druhé světové války a do dnešní doby se dochovalo pouze několik menších dřevěných synagog, z nichž řada je v chátrajícím stavu.\n\nMezi české, již nestojící synagogy lze počítat dřevěnou stavbu synagogy v Třebívlicích, nebo původní synagogu v Úštěku či synagogu v Lomnici, kterou také nahradila pevnější stavba.\n\n"}
{"id": "605802", "url": "https://cs.wikipedia.org/wiki?curid=605802", "title": "Jugoslávská liga ledního hokeje 1956/57", "text": "Jugoslávská liga ledního hokeje 1956/57\n\nSezóna 1956/1957 byla 15. sezónou Jugoslávské ligy ledního hokeje. Vítězem se stal tým HK Jesenice. Turnaj se konal ve dnech 1. až 4. února 1957 v srbském Bělehradu.\n\n"}
{"id": "605805", "url": "https://cs.wikipedia.org/wiki?curid=605805", "title": "Deutsche Bank Place", "text": "Deutsche Bank Place\n\nDeutsche Bank Place je mrakodrap v australském Sydney. Postaven byl podle návrhu, který vypracovala firma Foster a Partners. Má 39 podlaží a výšku 240 m, je tak 3. nejvyšší mrakodrap ve městě. Výstavba probíhala v letech 2002–2005. Budova disponuje 42 234 m² převážně kancelářských prostor.\n\n"}
{"id": "605807", "url": "https://cs.wikipedia.org/wiki?curid=605807", "title": "Seznam chráněných území v okrese Kutná Hora", "text": "Seznam chráněných území v okrese Kutná Hora\n\nToto je seznam chráněných území v okrese Kutná Hora aktuální k roku 2016, ve kterém jsou uvedena chráněná území v oblasti okresu Kutná Hora.\n\n"}
{"id": "605809", "url": "https://cs.wikipedia.org/wiki?curid=605809", "title": "Císařovy nové šaty", "text": "Císařovy nové šaty\n\nCísařovy nové šaty ( ) je pohádková povídka napsaná Hansem Christianem Andersenem. Tento příběh byl přeložen do více jak 100 jazyků. Povídka byla poprvé publikována 7. dubna 1837 v Kodani.\n\nMarnivý císař starající se jen o svůj vzhled si najme dva tkalce, kteří jsou však ve skutečnosti podvodníci. Ti mu slibují nové šaty, které jsou neviditelné pro ty, kteří jsou nezpůsobilí k výkonu své funkce či jsou hloupí. Císař sám tyto neexistující šaty pochopitelně nevidí, ale předstírá, že tomu tak je, aby nevzbudil pochybnosti o vhodnosti své osoby na funkci císaře. Jeho ministři dělají to samé. Falešní tkalci dokončují práci a předstírají, že císaře oblékají do nových šatů. Císař jde v průvodu poddaných, když najednou dítě, které je příliš mladé, aby pochopilo výhody přetvářky, vykřikne, že císař na sobě nic nemá. To pak opakuje i celý zástup, císař se však rozhodne průvod dokončit.\n\n\n"}
{"id": "605814", "url": "https://cs.wikipedia.org/wiki?curid=605814", "title": "MLC Centre", "text": "MLC Centre\n\nMLC Centre je mrakodrap v australském Sydney. Postaven byl podle návrhu, který vypracovala firma Harry Seidler & Associates. Má 60 podlaží a výšku 228 m (anténa se napočítá). Výstavba probíhala v letech 1972 až 1977. Budova disponuje 100 000 m převážně kancelářských prostor.\n\n\n"}
{"id": "605817", "url": "https://cs.wikipedia.org/wiki?curid=605817", "title": "Governor Phillip Tower", "text": "Governor Phillip Tower\n\nGovernor Phillip Tower je mrakodrap v australském Sydney. Postaven byl podle návrhu, který vypracovala firma Denton Cocker Marshall. Má 54 podlaží a výšku 227 m (anténa se nepočítá). Výstavba probíhala v letech 1990 – 1993 a její náklady byly 300 milionů dolarů.\n\n"}
{"id": "605818", "url": "https://cs.wikipedia.org/wiki?curid=605818", "title": "LeBron James", "text": "LeBron James\n\nLeBron Raymone James (* 30. prosince 1984, Akron, Ohio, USA) je profesionální americký basketbalista přezdívaný King James, který působí v týmu Los Angeles Lakers v Národní Basketbalové Asociaci (NBA). Je to trojnásobný vítěz Finále NBA z let 2012, 2013 a 2016, ve kterých získal také ocenění MVP (Nejužitečnější hráč) Finále. Hraje na pozici křídla a je znám pro své vynikající atletické schopnosti, dobrou střelbu ze všech pozic, těžko zastavitelné nájezdy do koše a solidní doskakování. Dokáže rovněž rozehrávat útoky a nacházet své spoluhráče na dobrých pozicích. Jeho mírnou slabinou je střelba trestných hodů.\n\nV mládí získal třikrát ocenění \"Mr. Basketball\" Ohia na střední škole a byl hodně zmiňován v mediích jako budoucí superhvězda, když byl ve druhém ročníku na střední škole St. Vincent - St. Mary High School. V 18 letech byl vybrán jako první v pořadí z celkového výběru v draftu NBA v roce 2003 týmem Cleveland Cavaliers a podepsal smlouvu s Nike v hodnotě 90 milionů dolarů ještě před svým profesionálním debutem. Na začátku své kariéry vytvořil mnoho nových hráčských rekordů. Byl jmenován nováčkem roku NBA (Rookie of the Year) v roce 2003-2004, nejužitečnějším hráčem NBA (Most Valuable Player) v letech 2008–2009 a 2009–2010 a od roku 2005 byl každý rok vybrán do týmu All-NBA a do zápasu All-Star. V roce 2010 vyústil velmi propagovaný proces volných hráčů jeho odchodem do Miami Heat. Díky tomu se stal třetím nejužitečnějším hráčem NBA, který změnil tým a prvním od roku 1982, kdy totéž udělal Moses Malone. V roce 2014 se stal nechráněným volným hráčem a v průběhu léta se nečekaně vrátil do rodného Ohia a od sezony 2014-2015 znovu oblékl dres Clevelandu Cavaliers. Koncem června 2018 se stal volným hráčem a posléze podepsal kontrakt s klubem Los Angeles Lakers.\n\nJako klíčový hráč Clevelandu dovedl svůj tým do každého playoff od roku 2006 do roku 2010. V roce 2007 se Cavaliers poprvé od roku 1992 dostali až do finále konference a vůbec poprvé do hlavního finále NBA za celou svou historii. Stal se také členem národního týmu USA, přičemž získal bronz na olympijských hrách v roce 2004, zlato na olympiádě v roce 2008 a další zlato na olympiádě v roce 2012. V roce 2013 ukončil svou reprezentační kariéru. V roce 2015 dovedl Cleveland znovu do finále NBA, kde jeho tým nestačil na Golden State Warriors. V roce 2016 zakončil jeho tým základní část NBA s nejlepší bilancí na východě a probojoval se opět do finále NBA. Zde byli jeho soupeři znovu hráči Golden State. Clevelandu se podařilo zvrátit nepříznivý stav série z 1:3 na 4:3 a poprvé vyhrát titul šampionů NBA. LeBronův podíl na tomto vítězství byl zásadní a vynesl mu titul MVP Finále.\n\nPodle časopisu Forbes jde o druhého nejlépe placeného sportovce roku 2017.\n\nNarodil se šestnáctileté matce Glorii 30. prosince 1984 v Akronu v Ohiu. Jeho otec, Anthony McClelland, byl odsouzen a tudíž nechal Glorii, aby ho vychovávala sama.\n\nNyní má tři děti se svojí středoškolskou láskou Savannah Brinsonovou. Syn LeBron James Jr., se narodil 6. října 2004, Bryce Maximus James 14. června 2007 a jeho dcera Zhuri James 22. října 2014.\n\nNa střední škole St.Vincent-St. Mary také hrával americký fotbal. Ve druhém ročníku byl jmenován do prvního týmu all-state jako \"wide receiver\" a ve třetím ročníku dovedl svůj tým do státního semifinále. Sportovní analytici spekulovali o tom, zdali by mohl hrát v NFL.\n\nMá potvrzeny kontrakty s Nike, Sprite, Glacéau, Bubblicious, Upper Deck, McDonald a State Farm. Společně s Nike vydal šest označených druhů bot a čtvery doplňkové boty (20–5–5, Soldier, Soldier 2, Ambassador). V roce 2007 hrál v sérii reklam zvaných \"The LeBrons\". V prosinci roku 2007 se umístil na prvním místě v žebříčku 20 lidí s největšími výdělky do 25 let časopisu \"Forbes\" (Forbes Top 20 Earners Under 25) s ročním výdělkem v hodnotě 27 milionů dolarů.\n\nV červnu roku 2008 věnoval 20 tisíc dolarů do volebního výboru Baracka Obamy. 29. října roku 2008 se podařilo Jamesovi shromáždit skoro 20 000 lidí v Quicken Loans Arena na sledování půlhodinového televizního spotu Baracka Obamy \"American Stories, American Solutions\". Byl promítán na velkou obrazovku nad pódiem, kde poté zdarma vystoupil americký rapper Jay-Z.\nS Ice Cube se dali dohromady, aby vytvořili hodinový speciál pro televizní stanici ABC, založený na jeho životních osudech. Objevil se na titulní stránce únorové edice magazínu \"GQ\" v roce 2009. Byl o něm natočen film \"More Than a Game\" společnosti Lions Gate.\n\nBěhem NBA playoff v roce 2007 byl kritizován za své odmítnutí podpisu petice, se kterou začal jeho spoluhráč Ira Newble. Týkala se údajného zapojení čínské vlády do probíhajícího konfliktu v súdánském regionu Dárfúr. On sám to okomentoval tím, že o tom problému dost nevěděl. O rok později veřejně promluvil o problému: \"V posledních dnech mluvíme o lidských právech a lidé by měli pochopit, že lidská práva a lidské životy jsou v ohrožení. Nemluvíme tady o kontraktech ani o penězích. Mluvíme o ztrátě lidských životů a to pro mě znamená mnohem více, než nějaké peníze nebo smlouvy.\"\n\nByl kritizován fanoušky Clevelandu za to, že se účastnil zápasu Clevelandu Indians proti New York Yankees s kšiltovkou Yankees na hlavě. On sám na to řekl: \"Chci, aby každý Indián uspěl. Miluju všechny fanoušky, kteří chodí na zápasy a povzbuzují nás. Ale co se týče týmu, tak chci, aby vyhráli Yankees.\" Přesto, že v dětství bydlel v Ohiu, dodal, že vyrostl jako fanoušek Yankees, Dallas Cowboys a Chicago Bulls. V lednu roku 2008 vydal Nike boty Air Zoom V LeBron s motivem Yankees a byly dostupné jen v New York City.\n\nV březnu roku 2008 se stal prvním afroameričanem, který se objevil na titulní stránce Vogue, kde pózoval společně s Gisele Bündchenovou. Zároveň se také stal třetím mužem, který se objevil na titulní stránce Vogue po Richardu Gereovi a Georgu Clooneym. Někteří sportovní bloggeři a publicisté považovali tento snímek za útočný, popisující jeho chování a jeho držení Bündchen jako odkaz na klasické zobrazení filmového monstra King Konga o 75 let dříve.\n\nV srpnu roku 2008 uvedl jemu velmi blízký zdroj, že zvažoval své angažmá v evropském týmu Olympiakos CFP. Pokud by zde dostal roční plat 50 milionů dolarů. Poté řekl, že možná podepíše prodloužení smlouvy s Clevelandem Cavaliers na konci sezóny 2008-09.\n\n23. července se přiznal v rozhovoru pro svou připravovanou knihu \"Shooting Stars\" k užívání marihuany během jeho kariéry na střední škole, když se chtěl vyrovnat se stresem, který v té době prožíval díky neustálé pozornosti medií.\n\nSpolečně s Jimmem Kimmelem uváděl ESPY Awards v roce 2007. On sám byl nominován hned na tři ESPY ocenění: Nejlepší sportovec, nejlepší hráč NBA (vítěz) a nejlepší rekordní výkon. Výkon, za který byl nominován, byl za 5. zápas finále Východní konference NBA proti Detroit Pistons v roce 2007, kde nastřílel 48 bodů, včetně 29 bodů z posledních 30 a také všech 25 bodů jeho týmu v prodloužení. James byl hostem 33. ročníku premiéry \"Saturday Night Live\". Tvůrce této show, Lorne Michales, jej pochválil za jeho všestrannost.\n\nMá několik tetování po celém jeho těle. Na zádech má vyzdobený nápis \"Chosen 1\", což je jeho přezdívka, kterou dostal od Sports Illustrated, když byl na střední škole. Na pravé noze má svisle \"Witness\". Na pravé ruce má lva s korunou a \"Gloria\" pro jeho mámu. Na horní části levé ruky má vytetované slovo \"Beast\" a \"Hold my own\" a na dolní části má tvář jeho prvního syna se slovy \"Prince James\" a \"Maximus Bryce\" pro druhého syna. Na dolní části pravé ruky má \"Akron\" a \"330\", což je kód telefonní oblasti Akronu, Jamesova rodného místa. Na pravém předloktí má slogan \"No one can see through what I am expect for the one that made me.\" Na jeho hrudi má slova \"Gifted Child\" a velké zvíře přes jeho prsa podobající se lvu-draku.\n\nStřední školu absolvoval v St. Vincent–St. Mary High School v Akronu, kde hrál v základní sestavě v jeho prvním ročníku za Fighting Irish. Průměrně si připsal 21 bodů a 6,2 doskoků na zápas a dovedl jeho tým s rekordním vítězstvím 23-1 na zápasy ke státnímu titulu ve třetí divizi. Hlavním trenérem byl Keith Dambrot, který je nyní hlavním trenérem na University of Akron. Ve druhém ročníků měl James průměr 25,2 nastřílených bodů, 7,2 doskoků, 5,8 asistencí a 3,8 získaných míčů. Jeho tým podruhé dovedl ke státnímu titulu ve třetí divizi s rekordem na zápasy 26-1. Stal se prvním studentem druhého ročníku, který byl jmenovaný \"Mr. Basketball\" Ohia a zároveň prvním studentem druhého ročníku, který kdy byl vybrán do All-USA First Team novinářů \"USA Today\".\n\nVe třetím ročníku se jeho výsledky opět zlepšily. Průměrně si na zápas připsal 29 bodů, 8,3 doskoků, 5,7 asistencí a 3,3 získaných míčů a byl opět jmenovaný \"Mr. Basketball\" Ohia. Získal místo v All-USA First Team a byl jmenován nejlepším národním hráčem chlapeckého basketbalu roku 2001-2002. Bylo to v době, kdy se jeho přezdívka \"King James\" stala běžnou v Ohiu.\n\nObjevil se v \"SLAM Magazine\", který zahájil jeho národní publicitu. Basketbalový tým St. Vincent–St. Mary High School neobhájil svůj státní titul, když byl nucen postoupit do náročnější druhé divize, kde prohrál s Roger Bacon High School. On sám zvažoval, že po ukončení sezóny v roce 2002 vstoupí do NBA draftu. Sepsal petici na úpravu pravidel ohledně kvalifikace do draftu, kde bylo v té době požádováno od potenciálních hráčů, aby měli alespoň ukončenou střední školu. Jeho Petice byla sice neúspěšná, ale zajistila mu velkou pozornost národních medií, když byl v posledním ročníku. Do té doby se už objevoval na titulní straně \"Sports Illustrated\" a \"ESPN The Magazine\". Jeho popularita donutila jeho tým k přesunutí tréninků ze školní tělocvičny do blízké arény Jamese A. Rhodese na University of Akron. Některé hvězdy NBA, jako například Shaquille O'Neal, se účastnily jeho zápasů a některé z Jamesových zápasů byly dokonce vysílány v národním televizním kanále ESPN2 a regionálně přes pay-per-view.\n\nV roce 2003 dostala Jamesova matka, Gloria James, schválení k půjčce na koupi Hummeru H2 k 18. narozeninám jejího syna. Banka vzala v potaz budoucí možné výdělky jejího syna a pobídla středoškolskou atletickou asociaci v Ohiu (OHSAA) k vyšetřování. Podle pravidel OHSAA nesmí žádný amatér přijmout jakýkoliv dar přesahující hodnotu 100 dolarů jako odměnu za jeho atletický výkon. Když později přijal od NEXT (městský obchod s oblečením na Shaker Square) dva dresy Wese Unselda a Galea Sayerse v hodnotě 845 dolarů výměnou za vyvěšení jeho obrázků na stěnách tohoto obchodu, OHSAA mu odebrala povolení hrát. Celou záležitost řešil soudní cestou a soudce poté snížil tento trest na zákaz na dva zápasy a povolil mu dohrát zbytek sezóny. Jeho tým byl donucen zkontumovat jednu z jejich výher jako trest. Tato kontumace byla jediná prohra jeho týmu za celou sezónu.\n\nI přes tyto problémy dokázali Irish vyhrát svůj třetí státní titul, přičemž James měl průměrně na zápas 31,6 bodů, 9,6 doskoků, 4,6 asistencí a 3,4 odebrání míče za celou sezónu. Potřetí byl jmenován do All-USA First Team a také byl po třetí v řadě jmenován \"Mr. Basketball\" v Ohiu. Získal ocenění MVP za zápas McDonald's All-American, EA Sports Roundball Classic a Jordan Capital Classic. I když bylo předem jasné, že se James účastní více než dvou středoškolských All-star událostí, tak přesto ztratil způsobilost hrát za NCAA. Svoji středoškolskou kariéru ukončil s 2657 body, 892 doskoky a 523 asistencemi.\n\nByl vybrán Clevelandem Cavaliers jako první v celkovém výběru NBA draftu v roce 2003. Svůj první zápas hrál proti Sacramento Kings a připsal si 25 bodů, 9 asistencí, 6 doskoků a 4 získané míče s přesností střelby 60 % z pole. James se stal nejmladším hráčem v historii, který nastřílel 40 a více bodů, když v zápase proti New Jersey Nets nasázel 41 bodů. Počítalo se s jeho účastí ve smečovací soutěži (Slam Dunk Contest) v roce 2004 během All-star víkendu, ale kvůli zranění kotníku, které si udělal v lednu toho roku se nemohl účastnit. Sezónu ukončil s průměrem 20,9 body, 5,9 asistencemi a 5,5 doskoky na zápas a byl jmenován nejlepším nováčkem roku (NBA Rookie of the Year) v roce 2003-2004. Stal se prvním hráčem historie Cavaliers a zároveň nejmladším hráčem v celé historii NBA, který kdy dostal takové ocenění. Přidal se k Oscaru Robertsonovi a Michaelu Jordanovi, jakožto k jediným hráčům, kteří si kdy v jejich prvním roce v NBA připsali průměrně nejméně 20 bodů, 5 asistencí a 5 doskoků na zápas (Tyreke Evans se k nim také později přidal). Cavaliers se oproti předchozí sezóně zlepšili o 18 výher a ukončili sezónu s rekordem 35-47, ale nedostali se do playoff.\n\nV sezóně 2004-05 byl poprvé vybrán do zápasu NBA All-Star, kde nastřílel 13 bodů, doskočil 8 míčů a připsal si 6 asistencí, a i díky tomu se Východu podařilo obhájit svoje vítězství s výsledným skórem 125-115. Během této sezóny se stal nejmladším hráčem v historii, který si připsal triple-double (výkon, v němž hráč zaznamená dvouciferný počet ve třech z pěti statistických kategorií, kterými jsou body, doskoky, asistence, sebrání míče a bloky) a byl vybrán do týmu All-NBA. Průměrně za sezónu měl James na kontě 27,2 bodů, 7,2 asistencí, 7,4 doskoků a 2,2 sebráných balonů. Cavaliers se opět nedostali do playoff a ukončili sezónu s rekordem 42-40.\n\nV sezóně 2005-2006 byl vybrán do jeho druhého zápasu All-Star, kde s 29 body, 6 doskoky a 2 asistencemi dovedl Východ k celkovému vítězství 122-120. Stal se nejmladším hráčem, který kdy obdržel cenu nejužitečnějšího hráče zápasu All-Star. Bylo mu pouhých 21 let a 51 dní. Byl jmenován hráčem týdne NBA (NBA Player of the Week) a uzavřel sezónu s 5 oceněními. Nastřílel více jak 35 bodů v 9 po sobě jdoucích zápasech a díky tomu se přidal k Michaelovi Jordanovi a Kobemu Bryantovi, jakožto ke hráčům, kteří od roku 1970 dosáhli takového výsledku. Na konci sezóny měl na kontě průměrně 31,4 nastřílených bodů, 7 doskoků a 6,6 asistencí. Stal se nejmladším hráčem v historii, který průměrně nastřílel více než 30 bodů za sezónu. Zároveň se stal čtvrtým hráčem v historii NBA, který měl za sezónu průměrně více než 30 bodů, 7 doskoků a 6 asistecí. Cavaliers se dostali do playoff poprvé od roku 1998 a zlepšili rekord ze 17-65 z roku 2002-03 na 50-32 v roce 2004-05.\n\nBěhem regulérní sezóny byl jmenován kandidátem na ocenění pro nejužitečnějšího hráče NBA (Most Valuable Player Award). I když skončil druhý hned za Stevem Nashem z Phoenixu Suns, tak byl oceněn jako spolu-MVP s Nashem v magazínu \"The Sporting News\". Jde o ocenění, které je udělováno na základě hlasování 30 generálních manažerů NBA.\n\njeho první zápas v playoff proběhl proti Washington Wizards v roce 2006, ve kterém zaznamenal triple-double s 32 body, 11 asistencemi a 11 doskoky. Cavaliers porazili Wizards 97-86. Přidal se k Johnymu McCarthymu a Magicu Johnsonovi, jakožto k jediným hráčům historie NBA, kteří zaznamenali triple-double ve svém prvním zápase v playoff. Za celou sérii proti Wizards zaznamená průměrně na zápas 35,7 bodů a Cavaliers eliminovali Wizards v 6 zápasech. Vytvořil nový rekord v počtu ztracených balonů v sérii o šesti zápasech na 34. V druhém kole playoff Cavaliers podlehli v sedmi zápasech obhájci šampionu Východní konference Detroitu Pistons. Průměrně se připsal 30,8 bodů, 8,1 doskoků, 5,8 asistencí v celém playoff.\n\nNa konci sezóny vyjednal prodloužení své smlouvy o tři roky s možností čtvrtého roku. Tato smlouva měla hodnotu 60 milionů dolarů a začala platit v roce 2007-2008. I když to bylo na méně let a za méně peněz, než za maximum za kolik to mohl podepsat, tak mu to zaručilo možnost vstoupit do procesu volných hráčů v roce 2010 a najít tak smlouvu s vyšší hodnotou. Tuto možnost prodiskutoval se svými kamarády z NBA draftu v roce 2003, Dwyanem Wadem a Chrisem Boshem, kteří udělali totéž ve svých týmech.\n\nByl vybrán do jeho třetího, po sobě jdoucího zápasu All-Star během sezóny 2006-2007. V tomto zápase hrál celkem 32 minut a skončil s 28 body, 6 doskoky a 6 asistencemi. Během regulerní sezóny Cavaliers srovnali rekord z předchozí sezóny s 50 výhrami a skončili na druhém místě ve Východní konference. Za celou sezónu dosáhl průměr 27,3 bodů, 6,7 doskoků, 6 asistencí a 1,6 sebrání míče. Přidal se k Oscaru Robertsonovi, jakožto k jedinému hráči v historii NBA, který měl průměr 27 bodů, 6 doskoků a 6 asistencí ve třech po sobě jdoucích letech.\n\nV prvním kole playoff NBA v roce 2007 dovedl Cavaliers do jejich prvního jednoznačného vítězství ve 4 zápasech proti Washington Wizards za celou jejich historii. V této sérii dosáhl v průměru 27,8 bodů, 7,5 asistencí a 8,5 doskoků na zápas. Ve druhém kole playoff dovedl tento tým k výhře 4-2 na zápasy proti New Jersey Nets. Průměrně zaznamenal 25 bodů, 7,2 doskoků a 8,6 asistencí v této sérii a Cavaliers se tím dostali do finále Východní konference poprvé za posledních 15 let.\n\nVe finále Východní konference dovedl Cavaliers ze záporného skóre na zápasy 0-2 do konečného vítězství na 4-2 proti Detroit Pistons. Jeho výkon v 5. zápase byl nezapomenutelný. Zaznamenal rekord 48 bodů s přesností střelby 54,5% z pole, 9 doskoků a 7 asistencí. Skóroval 29 z posledních 30 bodů jeho celého týmu, včetně posledních 25 bodů týmu v dvojitém prodloužení, které vyhráli. Tento zápas ukončil s vítěznou střelou 2 sekundy před koncem zápasu. Analytik NBA Marv Albert označil jeho výkon za \"jeden z nejlepších momentů v historii playoff\", zatímco to komentátor Steve Kerr označil jako \"Jordan-esque\".\n\nVe finále NBA v roce 2007 zaznamenal průměrně 22 nastřílených bodů, 7 doskoků a 6,8 asistencí, ale přesto hráči San Antonia Spurs dokázali jednoznačně zdolat Cavaliers 4-0 na zápasy. Za celé playoff zaznamenal průměrně 25,1 bodů, 8 asistencí a 8,1 doskoků na zápas. Stanovil rekord v počtu double-doubles (výkon, v němž hráč zaznamená dvouciferný počet ve dvou z pěti statistických kategorií, kterými jsou body, doskoky, asistence, sebrání míče a bloky) v playoff s 8 a stal se prvním hráčem Clevelandu Cavaliers a prvním NON-GUARD hráčem, který měl v historii NBA alespoň 7 asistencí v 8 po sobě jdoucích zápasech v playoff.\n\nV sezóně 2007–2008 nepřestal dominovat a účastnil se jeho čtvrtého po sobě jdoucího zápasu All-Star. Byl oceněn jako nejužitečnější hráč zápasu All-Star (All-Star Game MVP) s 27 body, 8 doskoky, 9 asistencemi, 2 bloky a 2 sebrání míče. Hvězdy Východní konference porazili jejich protihráče ze západu 134-128.\n\n19. února roku 2008 zaznamenal svůj pátý triple-double v této sezóně 26 body, 13 doskoky a 11 asistencemi proti Houston Rockets. Byl to jeho 15. triple-double za celou kariéru. stal se třetím nejmladším hráčem, který zaznamenal 15 triple-doubles hned za Oscarem Robertsonem a Magickem Johnsonem. Jeho 16. triple-double zaznamenal hned v dalším zápase proti Indiana Pacers. Bylo to podruhé za sezónu, kdy se mu podařilo zaznamenat triple-doubly v hned po sobě jdoucích zápasech. Poslední, kterému se to povedlo, byl právě Magic Johnson v roce 1988. Sezónu skončil se 7 triple-doubly, čímž překonal jeho osobní a zároveň týmový rekord zaznamenaných triple-doublů za sezónu.\n\n27. února 2008 se stal nejmladším hráčem v historii, který nastřílel celkem 10 000 bodů, když mu bylo 23 let a 59 dní. Dosáhl toho v zápase proti Boston Celtics pěknou smečí přes jedenáctinásobného účastníka zápasu All-Star Kevina Garnetta. Byl to jeho 368. zápas, což je zároveň 9. nejrychlejší dosažení takového počtu bodů v historii. James se stal třetím hráčem v historii, který zaznamenal padesátibodový zápas s 10 asistencemi od doby, kdy se sloučila ABA s NBA, když 5. května roku 2008 nastřílel 50 bodů, doskočil 8 balonů a zajistil 10 asistencí. O 16 dní později, 21. května roku 2008, se stal hráčem Cavaliers s nejvíce nastřílenými body, když překonal Brada Daughertyho s celkovým počten 10 389 bodů. Stalo se to v zápase proti Toronto Raptors, kde nastřílel 29 bodů. Daugherty dosáhl tolika počtů bodů za 548 zápasů, kdežto jemu to trvalo pouhých 380 zápasů, při kterých dosáhl 10 414 bodů.\n\nCavaliers dovedl k výsledku 45-37 na zápasy, což jim zajistilo 2. místo v žebříčku centrální divize a 4. nasazení v playoff Východní konference. Před prvním kolem série proti Washingtonu Wizards o něm řekl hráč Wizards Deshawn Stevenson, že je \"přeceňovaný\", a navedl tak jej k tomu, že řekl, že on urážku neoplatí, neboť by to totéž jako kdyby Jay-Z reagoval na negativní komentář Soulja Boye. Jako reakci na to se Soulja Boy zúčastnil třetího zápasu této série (zápas se hrál ve Washingtonu), kde podporoval Wizards a jeho hudba byla pouštěna v aréně. Později řekl, že jeho komentář neměl v úmyslu zneuctít Soulja Boye a že jeho syn je velký fanoušek tohoto rappera. Jay-Z na to reagoval produkcí freestylové verze písničky \"Blow the Whistle\" od amerického rappera Too Short, kterou pojmenoval \"Playoff\" a \"uráží\" v ní Stevensona a Soulja Boy v jeho prospěch. Cavaliers vyhráli sérii proti Wizards v 6 hrách. V dalším kole vyřadili Boston Celtics Cavaliers s výsledkem 4-3 na zápasy. Během rozhodujícího sedmého zápasu, který se hrál v Bostonu, nastřílel jak, tak i jeho protihráč Paul Pierce více než 40 bodů.\n\nV sezóně 2008-2009 pokračoval ve svých brilantních výkonech a v lámání rekordů. Zaznamenal 23 chase-down bloků (93 bloků celkem) a zlepšil střelbu jeho trestných hodů (78 % s největším počtem 594 trefených). Byl čtyřikrát prohášen nejlepším hráčem měsíce (NBA Player of the Month), čímž se stal druhým hráčem v historii NBA, kterému se to povedlo. Prvním byl Kevin Garnett, který toho dosáhl v sezóně 2003-2004, za kterou byl později zvolen nejužitečnějším hráčem. Zároveň se stal čtvrtým hráčem v historii NBA, který vedl svůj tým ve všech pěti hlavních statistických kategorií (body, doskoky, asistence, sebrání míče a bloky) v jedné sezóně.\nPorážkou New Jersey Nets 25. května si Cleveland Cavaliers vylepšili svůj rekord na 58-13, převyšující o jednu výhru jejich původní historický rekord 57-25, kterého dosáhli v sezónách 1988-1989 a 1991-1992. Sezónu nakonec ukončili na 66-16, když v prodloužení prohráli svůj poslední domácí zápas proti Philadelphia 76ers. Cavaliers měli šanci srovnat rekord NBA Bostonu Celtics z roku 1985-1986 v počtu vyhraných domácích zápasů, ale skončili s 39-2 po prohraném zápase s Los Angeles Lakers a 76ers.\n\nCavaliers eliminovali Detroit Pistons v prvním kole NBA playoff v roce 2009. On sám si průměrně připsal 32 bodů, 11,3 doskoků, 7,5 asistencí a stal se třetím hráčem v historii NBA, který měl průměrně alespoň 30 bodů, 10 doskoků a 7 asistencí v sérii playoff. Na konci posledního zápasu, ve kterém zaznamenal 30 bodů, 13 doskoků a 8 asistencí s 16 trefenými trestnými hody ze 17, probíhalo v celé aréně The Palace of Auburn Hills skandování tří písmen a to MVP (nejužitečnější hráč) právě na Jamesovu adresu. 4. května byl James jmenován nejužitečnějším hráčem NBA (NBA Most Valuable Player). Stal se prvním hráčem v historii Cavaliers, kterému se to povedlo.\n\nBěhem své kariéry byl také poprvé jmenován do pětice nejlepších obránců v NBA (NBA All-Defensive Team).\n\nV dalším kole playoff opět dovedl svůj tým k vítězství celé série proti Atlanta Hawks.\n\nBěhem druhého zápasu finále Východní konference 22. května hráč Orlanda Magic Hedo Türkoglu úspěšně proměnil střelu ve vzdálenosti 12 stop od koše, čímž jeho tým získal dvoubodové vedení v poslední sekundě. Následoval timeout Cavaliers, po kterém mu Mo Williams míč vhodil na hřiště, ale velmi dobrá obrana Türkoglua zabránila v pokus docílit jednoduchý koš. Poté zkusil a úspěšně proměnil tříbodový koš přes Türkoglua a tím Cavaliers vyhráli 96-95 a srovnali sérii na 1-1. Ve třetím a čtvrtém zápasu podlehli Cavaliers Magic a v pátém zápase snížili stav série na 3-2. Šestý zápas se hrál v Orlandu a James nastřílel 25 bodů, což je jeho nejnižší počet bodů v zápase playoff a Cavaliers prohráli celou sérii. Jeho chování po zápase vyvolalo spekulace poté, co opustil hřiště bez potřesení ruky s protihráči. Bývalý hráč NBA a momentální komentátor ESPN Jalen Rose označil jeho chování za \"nevyspělé a nelaskavé\". On sám později sdělil reportérům \"Je pro mě těžké někomu pogratulovat, když proti němu prohrajete. Já jsem vítěz. Když vás někdo porazí, tak mu nebudete gratulovat. ... Já jsem soutěživý. To je to, co dělám. Nemá pro mě smysl jít a potřást někomu ruku.\"\n\nPřed sezónou 2009-2010 obdrželi Cavaliers čtyřnásobného šampiona NBA Shaquillea O'Neala. Hlavní cíl O'Neala byl \"vyhrát prsten pro krále\" (\"Win a Ring for the King\"). On sám byl vybrán do svého šestého po sobě jdoucího zápasu All-Star. Stal se prvním hráčem, který třikrát obdržel minimálně 2,5 milionů hlasů. Zaznamenal 25 bodů, 6 asistencí, 5 doskoků a 4 odebrání míče a hvězdy Východní konference porazili jejich soupeře ze západu 141-139. V zápase proti Denver Nuggets se stal prvním hráčem v historii NBA, který dokázal zaznamenat 43 bodů, 13 doskoků, 15 asistencí, 2 sebrání míče a 4 bloky, ale přesto Cavaliers podlehli Nuggets 116-118. Stal se také prvním hráčem, který zaznamenal minimálně 40 bodů, 15 asistencí, 13 doskoků za zápas od 13. února 1962, kdy se to povedlo Oscaru Robertsonovi. 17. února 2010 získali Cavs hráče All-Star Antawna Jamisona. Po zápase proti Chicago Bulls 13. května 2010, který vyhráli Cavaliers 92-85, se James stal nejmladším hráčem v historii NBA, který nastřílel 15 000 bodů.\n\nNa konci regulární sezóny skončili Cavaliers s nejlepším rekordem podruhé v po sobě jdoucích letech. On sám byl zvolen nejužitečnějším hráčem NBA (Most Valuable Player) podruhé ve své kariéře a stal se 10. hráčem v historii NBA, kterému se to povedlo.\n\nV prvním kole playoff porazili Cavaliers Chicago Bulls, ale podlehli Bostonu Celtics v semifinále Východní konference. Byl kritizován za to, že nehrál tak dobře, hlavně v pátém zápase, ve kterém úspěšně proměnil pouze 3 střely ze 14 a celkem zaznamenal 15 bodů. Během tohoto zápasu odešel ze hřiště (jeho posledního domácího zápasu) za protestů mnoha pískajících lidí a prázdných sedadel. Cleveland prohrál 88-120. Byl to nejhorší domácí zápas playoff v jejich historii. Cleveland byl poražen v šestém zápase. Za Cavaliers tehdy hrál naposled, zaznamenal 27 bodů, 19 doskoků, 10 asistencí, ale také 9 ztracených míčů.\n\nVolným hráčem se stal 1. ledna 2010 ve 12:01 zámořského času. Podepsal dokumenty týkající se změny dresu z čísla 23 na 6 pro další sezónu. Měly o něj zájem týmy jako například New York Knicks, New Jersey Nets, Miami Heat, Chicago Bulls, Los Angeles Clippers a také jeho domácí tým Cleveland Cavaliers.\n\n8. července roku 2010 oznámil James živě v ESPN speciálu nazvaném \"The Decision\" (Rozhodnutí), že bude hrát za Miami Heat v sezóně 2010-11 a bude se sehrávat s ostatními All-Star hvězdami jako Dwyanem Wadem a Chrisem Boshem. Cavaliers byli o Jamesově rozhodnutí informování pár minut před začátkem show. Tento televizní program získal velké hodnocení, ale také i kritiku za zdlouhavé čekání do Jamesova rozhodnutí a za podívanou té show samotné.\n\nFanoušci Clevelandu považovali jeho odchod za druhou největší zradu po rozhodnutí Arta Modella o přesunutí fotbalového týmu Cleveland Browns do Baltimore. Většinový vlastník Clevelandu Cavaliers Dan Gilbert brzy poté zveřejnil otevřený dopis fanouškům, odsuzující jeho rozhodnutí za \"sobecké\", \"bezcitné\" a \"zbabělý podraz\" a garantující, že Cavaliers vyhrajou titul NBA ještě dříve, než \"sebezvaný bývalý King\". Gilbertova sportovní rekvizitní společnost Fathead snížila cenu grafické stěny s jeho obrazem rok narození Benedicta Arnolda. Redaktor \"The New York Times\" William Rhoden jej bránil s tím, že Gilbertův jedovatý osobní útok, kterým si chtěl zachránit tvář, spolu s pozdějším hněvem fanoušků spojený s pálením dresů jen potvrdil jeho rozhodnutí opustit Cleveland. J. A. Adande z ESPN nicméně řekl, že místo toho, aby si vybral běžné zdvořilé oznámení a upozornění Clevelandu a ostatních týmů o svém rozhodnutí, tak si vybral hodinový televizní speciál s dramatickým oznámením. 12. července udělil komisař NBA David Stern Gilbertovi pokutu za obsah jeho dopisu v hodnotě 100 000 dolarů, přičemž ale také kritizoval způsob, jakým uzavřel svoji kauzu jako volný hráč.\n\nBývalé hvězdy NBA kritizovaly jeho rozhodnutí nezůstat v Clevelandu a nepokračovat ve snaze vyhrát šampionát jako \"správný chlap\". Michael Jordan řekl, že by nekontaktoval jeho rivaly z jiných týmů, jako například Magica Johnsona a Larryho Birda, aby šli hrát do jednoho týmu, protože \"Já jsem je chtěl porážet\". Jordan přidal \"... věci jsou [teď] jiné. Nemůžu říct, že je to špatná věc. Je to možnost, jakou dneska ty děti mají.\"\n\n9. července oficiálně dokončil sing-and-trade (typ smlouvy, ve kterém tým podepíše hráče a vymění ho do jiného týmu) s Miami Heat.\n\nPo své první sezóně si zahrál v národním basketbalovém týmu USA na olympijských hrách v Aténách v roce 2004, kde USA získalo bronz v mužském basketbale. Bylo to podruhé, co olympijský národní tým USA nedokázal vyhrát zlatou medaili vedle olympiády roku 1972 v Mnichově. Omezen na průměrně pouhých 14,6 minut na zápas si připsal 5,8 bodů a 2,6 doskoků za zápas. Zúčastnil se světového šampionátu FIBA v Japonsku, kde si průměrně připsal 13,9 bodů, 4,8 doskoků 5,8 asistencí. USA skončily s rekordem 8-1 na zápasy a opět získaly bronzovou medaili. Byl jmenován jedním ze tří kapitánů pro národní tým USA světového šampionátu v roce 2006 spolu s Carmelem Anthonym a Dwyanem Wadem. Po nepovedeném pokusu o vyhrání zlaté medaile na světovém šampionátu roku 2006 se tým účastnil kvalifikačního turnaje americké olympiády, aby se kvalifikoval na letní olympijské hry v Pekingu v roce 2008. Během zápasu o zlatou medaili proti Argentině zaznamenal 31 bodů, což je nejvíce nastřílených bodů od amerického hráče na olympijské kvalifikaci. USA vyhráli zlato a on sám průměrně zaznamenal 18,1 bodů (s nejvyšší přesností střelby celého turnaje (76%) a tříbodovou střelbou (62,2%)), 4,7 asistencí, 3,6 doskoků a 1,5 sebrání míče za průměrných 22,2 minut na zápas.\n\nSpolečně se zbytkem národního týmu USA získal další zlato na letních olympijských hrách v Pekingu v roce 2008, kde ve finále porazili Španělsko 118:107. Ve finálovém zápase si připsal 14 bodů, 6 doskoků a 3 asistence. Tým USA nebyl poražen a zlatou medaili vyhrál poprvé od olympijských her v roce 2000. Později bylo uvedeno, že jeho \"nevyspělost a přímo podceňovanost\" byla riskem jeho účasti na olympijských hrách v Pekignu, když hlavní trenér týmu USA Mike Krzyzewski a generální ředitel Jerry Colangelo věřili, že s Bryantovou účastí v národním týmu by šla zlátá medaile vyhrát s ním i bez něj.\n\nZa sezónu si průměrně připsal 27,8 bodů, 7 asistencí a 7 doskoků na zápas. V sezóně 2009-2010 zaznamenal 34 triple-doubles (28 v regulérní sezóně a 6 v playoff). V sezóně 2005-2006 vedl ligu s nejvíce dokončenými tříbodovýmyi akcemi (když hráč střelí koš a při tom je faulován, tak hází ještě trestný hod a to celé se bere jako 3 bodová akce). Pravidelně se řadí mezi nejlepší doskakovače balonů v celé lize. Jeho schopnosti vedly k mnoha srovnáním s legendami NBA Robertsonem, Johnsonem a Jordanem. Nebyl jmenován do pětice nejlepších obránců NBA (All-Defensive Team) roku 2008-2009, kdy skončil druhý v hlasování o nejlepšího obránce roku (Defensive Player of the Year).\n\nZačal s peticí o tom, že by nikdo neměl být oprávněn nosit dres s číslem #23, který sám nosil, jako pocta pro Jordana. 1. května roku 2010 vyplnil formulář pro NBA ohledně změny dresu na číslo #6, platící od sezóny 2010-2011. Po návratu do Clevelandu se opět vrátil k číslu #23.\n\n\n\n27. července 2018 LeBron James otevřel v Ohiu veřejnou školu pro 240 dětí 3. a 4. tříd.\nJames do školy investoval celkem 41 milionů dolarů.\n\n"}
{"id": "605819", "url": "https://cs.wikipedia.org/wiki?curid=605819", "title": "Hummel (značka)", "text": "Hummel (značka)\n\nHummel International je dánská značka sportovního oblečení. Společnost byla založena roku 1923 rodinou Messmerů v Hamburku v Německu. Vyrábí zejména oblečení pro fotbal a házenou, dále také na basketbal, ragby, florbal, australský fotbal, shinty (skotská verze pozemního hokeje), volejbal nebo národní házenou. Dalším produktem je fotbalová a házenkářská obuv.\n\nV 80. letech oblékali dresy značky Hummel fotbalisté Realu Madrid, v 90. letech reprezentanti Dánska. V současnosti je nosí dánská reprezentace, která s k nim vrátila a dále například fotbalisté ADO den Haag a reprezentanti Arménie. Z házenkářských týmů oblékají hummel reprezentanti Česka, Polska, Srbska; ze zahraničních klubů například Rhein-Neckar Löwen nebo Chambery Savoie. Dresy Hummel oblékají také basketbalisté Brna v Mattoni NBL, házenkáři Baníku Karviná, HK ASA Město Lovosice a Plzně v ZUBR Extralize nebo hráči národní házené z Dobrušky a Brna a beachvolejbalistky z Jičína.\n\nKopačky Hummel obouvají hráči 1. české fotbalové ligy Petr Švancara, Jan Trousil a Tomáš Bureš. Ze známých házenkářů obouvají Hummel Oliver Roggisch, Daniel Narcisse, Mikkel Hansen a mnoho dalších\n\n\"Hummel\" je v překladu z němčiny čmelák, proto je čmelák v logu této společnosti.\n\n"}
{"id": "605821", "url": "https://cs.wikipedia.org/wiki?curid=605821", "title": "Familiární středomořská horečka", "text": "Familiární středomořská horečka\n\nFamiliární středomořská (středozemní) horečka (: \"Familial Mediterranean fever, FMF\"), či též rodinná středozemní horečka, je geneticky podmíněné autosomálně-recesivní zánětlivé onemocnění způsobené mutací genu MEFV. Postihuje pouze některé etnické skupiny původem od Středozemního moře (odtud název onemocnění); jedná se konkrétně o Armény, sefardské Židy, Řeky, Turky a Araby. K léčbě se od 70. let 20. století používá kolchicin.\n\nRozlišujeme sedm typů atak. Devadesát procent všech pacientů postihne jejich první ataka před dovršením osmnáctého roku života. Všechny se rozvinou během 2 až 4 hodin a trvají různě dlouho od 6 hodin po 4 dny. Většina atak zahrnuje horečku:\n\nJednou z komplikací je AA-amyloidóza s renálním selháním, která se může vyvíjet bez zjevných krizí. AA (protein amyloid) je během atak vytvářen ve velkém množství, zatímco mezi atakami v malém množství, a ukládá se zejména v ledvinách, ale i v srdci, slezině, zažívacím ústrojí a ve štítné žláze.\n\nU FMF je zvýšené riziko vzniku vaskulizujících onemocnění (např. Henochova-Schönleinova purpura), spondyloartropatie, dlouhotrvající artritidy kloubů a vleklé myalgie.\n\n"}
{"id": "605823", "url": "https://cs.wikipedia.org/wiki?curid=605823", "title": "Ternitz", "text": "Ternitz\n\nTernitz je město v okrese Neunkirchen v rakouské spolkové zemi Dolní Rakousy. Žije zde obyvatel.\n\nTernitz leží v Industrieviertelu (Průmyslové čtvrti) v Dolních Rakousích. Plocha města je 65,32 kilometrů čtverečních a 56,38 % plochy je zalesněno.\n\n\n\nV zastavěném území města Termitz je Přírodní park Sierningtal-Flatzer Wand mezi Hintenburgem, Siedingem a zasahuje až do Flatzu.\n\n\nNázev „Ternitz\" byl poprvé zmíněn v roce 1352. Centrum dnešního Ternitzu mohlo být ve středověku hustě osídleno, ale průběhem staletí zpustlo.\n\nRozmach města nastal až v 19. století díky prodloužení Jižní dráhy v roce 1842, nádraží Ternitz bylo postaveno v roce 1847. V roce 1846 byla postavena kovárna Franze Müllera. Roku 1862 koupil Alexander von Schoeller (1805-1886) továrnu od tehdejšího majitele Reichenbacha a o čtyři roky později založil Ternitzskou železárnu a ocelárnu. Díky vzniku ocelářského průmyslu vznikaly dělnické kolonie a počet obyvatel narůstal a brzy v továrně pracovalo více než 1000 lidí. Ternitzské osídlení se rozšířilo na území obcí St. Johann am Steinfeld, Dunkelstein a Rohrbach am Steinfeld. V roce 1923 následovalo spojení těchto tří obcí s Ternitzem. V roce 1948 byl Ternitz povýšen na město. Roku 1969 došlo ke spojení obcí Flatz a Sieding s Ternitzem a následovalo připojení obcí Pottschach a Raglitz s městem Ternitz.\n\n\nEvangelická obec je v Ternitz, také římsko-katolická farnost v Ternitz, Dunkelstein, Sieding, St. Johann, St. Lorenzen a Pottschach.\n\nV zastupitelstvu města je 37 křesel, která po volbách konaných 14. března 2010 byla podle získaných mandátů rozdělena takto:\n\nStarostou města je Rupert Dworak (SPÖ). Má na starosti obory obchodu, personální, sportovní, bezpečnost a katastrofy. Vedoucím kanceláře je Ing. Helmut Million.\n\nZástupcem starosty je Karl Reiterer (SPÖ). Má na starosti obory odpadní vody a zpracování odpadků, městský stavební dvůr, parky a sady, autopark.\n\nTernitz je dopravně dobře přístupný. Leží na silnici B17 Vídeňská Neustädtská silnice a dostupná je S6 Semmerinská rychlostní silnice s výjezdem u Neunkirchenu.\n\nTernitz leží také na Jižní dráze s nádražími v Ternitz a Pottschach s meziměstským provozem.\n\nV roce 2001 bylo nezemědělských pracovišť 484 a 168 pracovišť v zemědělských a lesnických pracovišť v roce 1999. Podle sčítání lidu v roce 2001 bylo 6383 obyvatel výdělečně činných v místě bydliště, tj. 43,19 %.\n\nDolnorakouská zemská mateřská škola v\n\n\n\n\n\n\n\n\n\n\n\n"}
{"id": "605824", "url": "https://cs.wikipedia.org/wiki?curid=605824", "title": "Svrchní křída", "text": "Svrchní křída\n\nSvrchní křída je geologické období v době před cca 100 až 66 miliony let, mladší ze dvou epoch křídové periody. Charakterizuje ji rozvoj krytosemenných rostlin a výskyt dinosaurů. Na jejím konci došlo k velkému vymírání rostlinných i živočišných druhů, známé především jako vyhynutí dinosaurů. Svrchní křída zakončuje druhohorní éru a následuje po ní třetihorní paleocén.\n\nDělení (stupně / věky) svrchní křídy:\n\n\n\n"}
{"id": "605831", "url": "https://cs.wikipedia.org/wiki?curid=605831", "title": "Boris Mironov", "text": "Boris Mironov\n\nBoris Olegovič Mironov (* 21. března 1972 v Moskvě) je ruský hokejový trenér a bývalý obránce a trenér.\n\nS hokejem začínal v týmu HC CSKA Moskva, kde debutoval v Sovětské lize v sezoně 1988/89. V týmu odehrál 5 sezon (1988/93) kde pomohl týmu k jednomu titulu mistra Sovětské ligy.\n\nByl draftován v roce 1992 ve 2. kole, celkově 27. týmem Winnipeg Jets. V týmu Winnipeg odehrál 65 zápasů kdy byl vyměněn spolu s Matsem Lindgrenem a 1. kolo draftu (Jasonem Bonsignorem) a 4. kolo draftu (Adamem Copelandem) do týmu Edmonton Oilers výměnou za Daveho Mansona a 6. kolo draftu (Chrise Kibermanise). Za časů strávených v týmu dostal přezdívku Bobo.\n\n20. března 1999 byl vyměněn společně s Jonasem Elofssonem a Deanem McAmmond do týmu Chicago Blackhawks výměnou za Chada Kilgera, Ethana Moreau, Daniela Clearyho a Christiana LaFlammeho. V týmu odehrál 5 sezon (1998/03). V poslední sezoně v Chicagu se nepohodl se zaměstnavatelem a chtěl být vyměněn, nakonec stávkoval 1 měsíc, kdy nechodil na tréninky. Po stávkování začal opět trénovat s týmem.\n\n8. ledna 2003 se dočkal výměny a byl vyměněn do týmu New York Rangers za 4. kolo draftu. V týmu dohrál sezonu a odehrál poslední sezonu v NHL 2003/04 v Rangers.\n\nPři výluce v NHL nikde nehrál.\n\n30. srpna 2006 kdy nehrál hokej dva roky podepsal smlouvu s týmem Viťaz Čechov jako volný hráč.\n\nPoslední hráčskou sezonu strávil v Ruské vyšší lize za tým HC Rys Podolsk.\n\nV prosinci roku 2002 se dostal do sporu se svým zaměstnavatelem a požaduje odchod z týmu Chicago Blackhawks ale nebyl vyměněn a měl podepsanou smlouvu na 1 rok tak začal stávkovat.\nPo měsíčním stávkování začal opět trénovat s týmem.\n\n13. prosince 2003 v utkáni proti týmu Buffalo Sabres v poslední třetině srazil krosčekem protihráče Adama Maira. Rozhodčí to posoudili jako pokus o zranění protihráče a dostal pokutu ve výši 21 338 dolarů a byl suspendován na dva zápasy.\n\n\n\n"}
{"id": "605832", "url": "https://cs.wikipedia.org/wiki?curid=605832", "title": "Ernst &amp; Young Tower", "text": "Ernst &amp; Young Tower\n\nErnst & Young Tower (někdy také Latitude) je mrakodrap dokončený v roce 2004, který stojí v australském Sydney. Je součástí komplexu World Square. Postaven byl podle návrhu, který vypracovala firma Crone Nation. Má 45 podlaží a výšku 222 m.\n\n"}
{"id": "605835", "url": "https://cs.wikipedia.org/wiki?curid=605835", "title": "Camagüey", "text": "Camagüey\n\nCamagüey je město v centrální části Kuby, třetí nejlidnatější na ostrově. Nachází se přibližně 500 km jihovýchodně od Havany. Je hlavním městem stejnojmenné provincie Camagüey. Původní město Santa María del Puerto del Príncipe založené kolem roku 1515 na severním pobřeží bylo po nepřetržitých útocích pirátů roku 1528 přemístěno do vnitrozemí. Jedná se o turisticky atraktivní koloniální město se specifickou architekturou.\n\nV červenci roku 2008 bylo město zapsáno do seznamu světového dědictví UNESCO.\n\nNové město bylo postaveno s mnoha zmateně se vinoucími uličkami, což usnadňovalo obranu před nájezdníky. Je tu mnoho slepých a větvících se uliček, které vedou na různě velká náměstí. Z města vedl pouze jeden východ. Pokud by útočníci uspěli a vstoupili do města, místní obyvatelstvo by je mohlo ve městě uvěznit a zničit.\n\nKrajina provincie Camagüey, na které se pase dobytek, nezadržuje příliš vody, proto byli obyvatelé v minulosti nuceni vyrábět si ohromné kameninové nádoby na chytání a skladování dešťové vody. Tyto nádoby ( „tinajones“) jsou dodnes ozdobou mnohých náměstí a dvorů (tzv. patia).\n\nNejznámější rodák tohoto města, Ignacio Agramonte, generál desetileté války, se narodil v roce 1841 v \"Casa Natal de Ignacio Agramonte\", v budově ze začátku 19. století, která se nachází přímo v centru na náměstí \"Plaza de los Trabajadores\". Jezdecká socha Agramonta stojí ve středu parku \"Parque Agramonte\".\nMezi nejzajímavější místa v Camagüey patří zrestaurované \"Plaza San Juan de Dios\", staré hranaté dlážděné náměstí, obestavěné barevnými jednopodlažními budovami z 18. století a žlutým kostelem vedle zrestaurované bývalé nemocnice. Několik bloků jižněji, blízko řeky, se každý den koná zemědělský trh zásobovaný překvapivou mírou masa a zemědělské produkce.\n\nVe městě se nachází okolo 8 historických náměstí, na kterých stojí většinou neopravované a rozpadající se, ale stále funkční kostely. Některé z nich byly nově zrekonstruovány – např. \"Nuestra Señora del Carmen\" a \"Iglesia San Juan de Dios\".\n\nOd roku 2003 se zde licenčně vyrábí ruský vojenský osobní terénní automobil UAZ-469 (Empresa Reparadora José Smith Comas).\n\n\n"}
{"id": "605836", "url": "https://cs.wikipedia.org/wiki?curid=605836", "title": "Georg Knorr", "text": "Georg Knorr\n\nTheodor Georg Knorr (19. říjen 1859 Ruda u Neumarku, Prusko dnes Polsko – 15. dubna 1911 Davos, Švýcarsko) byl inženýr a podnikatel v oblasti kolejových vozidel a zakladatel společnosti Knorr-Bremse. Je známý pro vývoj samočinné tlakové brzdy a navrhl i lokomotivní kompresor pro získávání stlačeného vzduchu .\n"}
{"id": "605837", "url": "https://cs.wikipedia.org/wiki?curid=605837", "title": "Aurora Place", "text": "Aurora Place\n\nAurora Place je mrakodrap v australském Sydney. Postaven byl podle návrhu, který vypracoval architekt Renzo Piano. Má 41 podlaží a výšku 219 m. Výstavba probíhala v letech 2000 - 2001 a náklady byly 500 milionů dolarů.\n\n\n"}
{"id": "605845", "url": "https://cs.wikipedia.org/wiki?curid=605845", "title": "Ludvík II. Hornobavorský", "text": "Ludvík II. Hornobavorský\n\nLudvík II. Hornobavorský zvaný \"Přísný\" (něm. \"Ludwig der Strenge \", 13. dubna 1229, Heidelberg – 1./2. února 1294 Heidelberg) byl bavorský vévoda a rýnský falckrabě z dynastie Wittelsbachů. Své přízvisko získal vévoda poté, co nechal stít pro podezření z nevěry svou první choť Marii Brabantskou. V počáteční fázi své vlády nad Bavorskem se opakovaně utkával v bojích s českým sousedem, uzavírané mírové dohody neměly nikdy dlouhého trvání. Jako věrný štaufský spojenec se dostal do církevní klatby a jako příbuzný a dědic Konradina nepřipadal pro papeže v úvahu jako římský král. Roku 1273 byl jedním z volitelů Rudolfa Habsburského a stal se jeho dlouhodobým straníkem. Celý život trávil chronickými spory s mladším bratrem Jindřichem.\n\nLudvík byl prvorozeným synem bavorského vévody Oty II. a Anežky, dcery rýnského falckraběte Jindřicha. Po otcově smrti roku 1253 společně se mladším bratrem Jindřichem zdědil Bavorsko. Roku 1255 se dohodl s bratrem o rozdělení země, získal tak Rýnskou Falc s hodností kurfiřta, horní část Bavor, Ingolstadt a purkrabství řezenské. Roku 1257 se jinak nespolupracujícím bratrům podařilo odrazit útok mladého českého krále Přemysla Otakara II., který požadoval vydání dědictví po hrabatech z Bogenu a vrácení Sušicka, jenž drželi Wittelsbachové jako věnné území. Český král při této třetí česko-bavorské válce se svými vojenskými zkušenostmi zcela pohořel.\n\nPrávě český král se z původního nepřítele, který vytlačil Wittelsbachy z alpských zemí, načas stal Ludvíkovým spojencem. Svůj podíl na tom měl Ludvíkův sňatek s Annou, dcerou Přemyslova straníka, hlohovského vévody Konráda. Přemysl se zavázal vyplatit Ludvíkovi místo nevěstina otce věno. Mír mezi oběma zeměmi příliš dlouho nevydržel a již roku 1265 se začala chystat další válka. Na území Bavorska se valila česká vojska ze severu a z jihu, ale i přes obrovský počet žoldnéřů Přemysl opět neuspěl a byl donucen k ústupu. Poté došlo za nejasných okolností ke sjednání míru a zdá se, že český král přehodnotil svůj postoj vůči Bavorsku. Roku 1271 je již Ludvík jmenován mezi českými spojenci, zatímco Jindřich se objevuje na straně uherského krále Štěpána.\n\nLudvík po smrti římského krále Richarda z Cornwallu odmítl uznat druhého nominálního krále Alfonse Kastilského a připojil se k arcibiskupovi Wernerovi. Jako vhodného kandidáta si tito stoupenci nové jednotné volby vyhlédli švábského hraběte Rudolfa Habsburského. 11. září Ludvík společně se třemi duchovními kurfiřty zvolil Rudolfa Habsburského římským králem. O měsíc později slavil sňatek s Rudolfovou dcerou Matyldou. Tou dobou byl již jeho mladší bratr Jindřich usmířen s Přemyslem Otakarem, oba vládci se shodli na míru a vyřešení sporných územních otázek, čímž se posílily chronické spory mezi Ludvíkem a Jindřichem. Trvalá animozita mezi bratry byla částečně zažehnána mírovou smlouvou 2. února 1276, která vznikla na základě zprostředkování krále Rudolfa.\n\nV říjnu 1276 se Ludvík podílel na Rudolfově tažení do Rakous a i přes odpor vojáků biskupa Bruna zabral město Klosterneuburg. K rozhodující bitvě nedošlo. O měsíc později byl na dunajském ostrůvku Kamberk jedním z účastníků rozhodčího řízení mezi Rudolfem Habsburským a Přemyslem Otakarem, které vyústilo v arbitrážní smlouvu, v níž Přemysl ztratil alpské země a Chebsko. Vztahy mezi českým králem a Rudolfem se nadále komplikovaly, až vyústily ve vojenské střetnutí. Falckrabě Ludvík se rozhodujícího střetu na Moravském poli osobně nezúčastnil.\n\nV období po bitvě zůstával po boku Rudolfa Habsburského, podílel se na jeho vpádu do Čech roku 1280 a o pět let později byl jedním z hostů tzv. chebské svatby Václava II. a Guty. Král Rudolf zemřel 15. července 1291 a ještě před očekávanou smrtí se na jaře téhož roku pokoušel přesvědčit kurfiřty k příslibu volby syna Albrechta římským králem. Ludvík byl jediný, kdo svému starému spojenci volbu skutečně slíbil a poté dočasně převzal správu říše za nebožtíka. Václav II. nastalé situace využil a při jednání s říšským správcem se mu podařilo znovu získat Chebsko, jež mělo pro české země důležitou strategickou a ekonomickou polohu. Ludvík se pokoušel dostát svému slibu umírajícímu Rudolfovi a marně se snažil přesvědčit ostatní kurfiřty a hlavně Václava II. k Albrechtově volbě. Václavovi se podařilo ovlivnit ostatní kurfiřty| a Albrecht k překvapení prohabsburské strany nakonec zvolen nebyl, na jeho místo dosedl hrabě Adolf Nasavský.\n\nFalckrabě Ludvík zemřel roku 1294 a byl uložen k poslednímu odpočinku v cisterciáckém klášteře Fürstenfeld, který založil na věčnou památku své první manželky Marie Brabantské.\n\n"}
{"id": "605852", "url": "https://cs.wikipedia.org/wiki?curid=605852", "title": "Nefertum", "text": "Nefertum\n\nNefertum, někdy také čteno Nefertem, Nefer-Tem, Nefer-Temu, je staroegyptský bůh vůně a světla, uctívaný v podobě lotosového květu. Původně podle egyptské mytologie vyrostl z lotosu, což je dost nezvyklé. Proto mu byli časem přiděleni božští rodiče, každý chrám však přidělil tomuto bohovi jiné. Nejvíce uznávaná forma pochází z hlavního města sjednoceného Egypta, Mennoferu (Memfidy), kde byl prohlášen za syna nejvyššího boha Ptaha a jeho manželky Sachmety, s nimiž tvořil tamější Trojici bohů.\n\nPozději byl z tohoto postavení vytlačen Imhotepem, stavitelem první pyramidy a věhlasným mudrcem, který byl prohlášen za boha. Přesto se však těšil velké vážnosti, jelikož byl mocný oblíbený bůh a měl rozsáhlé styky, které vycházely z toho, že byl dárcem a poskytovatelem vůně, která obšťastňovala jak lidi, tak bohy. Egypťané považovali přičichnutí k lotosovému květu za jeden z vrcholných požitků. Jako bůh vůně se dostal do blízkého vztahu s bohem Reem; v \"Textech pyramid\" je označován jako Lotosový květ u Reova nosu. protože lotosový květ se ráno se ráno rozevírá a večer zavírá, stal se symbolem vycházejícího slunce a později synem slunce.\n\nJelikož lotos je vodní rostlina, dostal se taktéž do vztahu s bohem Nunem, stal se Velkým lotosovým květem, který se vynořil z Nuna, když vznikl svět. Jelikož současně s jeho vystoupením na hladinu se objevilo světlo, stal se bohem přinášejícím světlo, Světlonošem a Jasným bohem světla. Tím se přiblížil bohu Horovi, a to natolik, že s ním téměř splynul. Kvůli tohoto splynutí se stal, stejně jako Horus, syn Usira a Esety. Eset byla poté vyhlášena bohyní pole, na němž Nefertum vyrostl. Kromě těchto druhých rodičů dostal Nefertum ještě další: kočičí bohyni Bastetu a praboha Atuma. Po něm získal své jméno (Nefertum = Mladší Atum).\n\nPostupně se vyvinul z prostého boha vůně v boha s množstvím významných funkcí. Jelikož vůně zahání zápach a vonné balzamovací masti zaháněli síly působící zkázu pohřbeného těla, stal se tedy ochráncem mrtvých. Mrtvým pomáhal dostat se do nebe k bohu Reovi nebo do podsvětí k bohu Usirovi. Ale, podle \"Knihy mrtvých\", ty, jenž se provinili proti bohům, „vrhal do okovů a mučil na duši“. Tím se změnil z ochranného boha na boha odplaty a stal se z něj jeden z nejobávanějších bohů.\n"}
{"id": "605856", "url": "https://cs.wikipedia.org/wiki?curid=605856", "title": "Soluňský záliv", "text": "Soluňský záliv\n\nThermský záliv (řecky \"Θερμαϊκός Κόλπος, Thermaïkós Kólpos)\" je největším zálivem Egejského moře. Na severu omývá Soluň, na západě Pierijský kraj a na východě poloostrov Chalkidiki. Šířka zálivu se pohybuje od 5 km v oblasti Soluně do 50 km v nejjižnějším místě zálivu. Do zálivu se vlévají řeky Áxios (Vardar), Aliákmon, Ludias, Galik a další menší toky. Nad západním břehem se vypíná Pierijské pohoří a Olymp. Na jeho břehu se nalézají některé z nejhezčích pláží Řecka, navštěvované velkým množstvím turistů.\n\nŘecké jméno zálivu se odvozuje od starověkého města Therma, které se nalézalo v oblasti dnešní Soluně. Římany byl záliv nazýván \"Thermaicus sinus\" či \"Thermaeus sinus (Thermský záliv),\" nebo také \"Macedonicus sinus (Makedonský záliv).\" Nejužší a nejmělčí část přímo u Soluně se nazývá Soluňský záliv (řecky \"Kólpos Thessalonikís)\" Můžeme se ale setkat i s označením celého Thermského zálivu jako Soluňský.\n"}
{"id": "605864", "url": "https://cs.wikipedia.org/wiki?curid=605864", "title": "Bebirvytis", "text": "Bebirvytis\n\nBebirvytis je potok v Litvě, v Žemaitsku, levý přítok řeky Bebirva. Pramení na severním okraji okresu Jurbarkas, 1,5 km na jihozápad od vsi Griaužai, 16 km na jih od okresního města Raseiniai. Teče převážně směrem západním. Do řeky Bebirva se vlévá 1,5 km na severovýchod od vsi Vadžgirys, 6,8 km od jejího ústí do Šaltuony.\n\nAkmeniškė, Medininkai, Šimkaičiai, Kniečiai, Apolonovka, Bebirvai, Vadžgirys\n\n\n"}
{"id": "605872", "url": "https://cs.wikipedia.org/wiki?curid=605872", "title": "Kněžičky (rozcestník)", "text": "Kněžičky (rozcestník)\n\nKněžičky mohou být:\n\n"}
{"id": "605876", "url": "https://cs.wikipedia.org/wiki?curid=605876", "title": "Alan Moore", "text": "Alan Moore\n\nAlan Moore (* 18. listopadu 1953, Northampton, Anglie) je anglický spisovatel, který proslul zejména jako komiksový scenárista. Je autorem komiksů \"V jako Vendeta\", \"Z pekla\" nebo \"Watchmen – Strážci\". Některými je označován za nejlepšího komiksového scenáristu všech dob nebo jako „jeden z nejdůležitějších britských spisovatelů posledních padesáti let.“ Je také znám jako novopohan, okultista, anarchista a kouzelník.\n\nZačal psát pro britské undergroundové časopisy na konci 70. let 20. století, kdy v časopisech publikoval své komiksy \"2000AD\" a \"Warrior\". Později začal pracovat pro DC Comics a spolupracoval na sériích jako \"Batman\" nebo \"Superman\". Pod DC Comics psal také svá nejznámější díla \"Bažináč\" (komiks, který se stal základem hororové edice \"Vertigo\"), \"Z pekla\", \"V jako Vendeta\" nebo \"Watchmen – Strážci\" z roku 1986, který je považován za dekonstrukci superhrdinského komiksového žánru. Dalšími známými výtvory Alana Moorea jsou komiksy \"Liga výjimečných\", \"Top 10\" a \"SMax\".\n\nNarodil se 18. listopadu 1953 v Northamptonu v Anglii do dělnické rodiny. Jeho otec, Ernest Moore, byl pracovník v pivovaru a jeho matka, Sylvia Doreenová, pracovala v tiskárně. S rodinou žili v chudinské čtvrti The Boroughs. Od pěti let byl vášnivým čtenářem a častým návštěvníkem městské knihovny. V téže době se také poprvé dostal ke komiksovým stripům \"Topper\" a The Beezer. Brzy poté začal číst americké komiksy \"Flash\", \"Detective Comics\", \"Fantastic Four\" a \"Blackhawk\". V jedenácti letech složil úspěšně zkoušky na školu Northampton School for Boys (ekvivalent osmiletého gymnázia), kde se poprvé setkal s dětmi ze střední a vyšší třídy společnosti.\n\nNa konci šedesátých let začal publikovat svou poezii a eseje v různých fanzinech, přičemž začal vydávat i svůj vlastní fanzin \"Embryo\". Díky svému fanzinu se stal členem umělecké skupiny Northampton Arts Lab. Když mu bylo kolem sedmnácti let, začal na škole prodávat LSD, za což byl v roce 1970 ze školy vyloučen. Několik dalších let žil u rodičů a pracoval v řadě nájemních zaměstnáních, například jako uklízeč nebo koželuh. V roce 1973 se seznámil se svou budoucí první ženou Phyllis Dixonovou, se kterou se sestěhovali do malého bytu ve čtvrti Barrack Road. Krátce poté se sezdali. Po svatbě se přestěhovali na předměstí Northamptonu do městem vlastněného domu. Moore tehdy pracoval jako administrativní podpora v kanceláři. \n\nNa konci 70. let se rozhodl odejít z kancelářského zaměstnání, aby se mohl věnovat více umělecké tvorbě. Začal několika stripy do fanzinů, například \"Anon E. Mouse\" do časopisu \"Anon\" nebo \"St. Pancras Panda\" pro \"Back Street Bugle\". První placenou zakázkou v tomto oboru bylo pro Moorea několik ilustrací pro hudební magazín \"NME\". To mu přineslo práci pro hudební časopis \"Sounds\", kde vydával svůj první delší komiks \"Roscoe Moscow\". Komiks vydával pod pseudonymem Curt Vile, který si zvolil podle německého skladatele Kurta Weilla. V roce 1978 se mu také narodila dcera Leah. Jelikož byl skromný plat za komiks jediným příjmem rodiny, museli také pobírat sociální dávky. V roce 1979 začal psát také nový komiksový strip novin \"Northants Post\" s názvem \"Maxwell the Magic Cat\". Ten vydával pod pseudonymem Jill de Ray (podle bretaňského vojáka a okultisty Gillese de Raise). Stripu se věnoval až do roku 1986. Zatímco nejdříve stripy psal i kreslil, postupně se začal čím dál tím více věnovat pouze psaní scénářů. \n\nNásledně se snažil dostat do britského komiksového časopisu \"2000 AD\", který je vydáván nepřetržitě od roku 1977. Vydavatelství proto nabídl svůj scénář pro tamní sérii \"Soudce Dredd\". Scénář byl odmítnut, jelikož sérii tehdy psal John Wagner a vydavatelství nového autora nehledalo. Nicméně redaktor časopisu Alan Grant poznal v Mooreovi talent a nabídl mu prostor v časopisu v rubrice \"Future Shocks\", která publikuje stripy. Na přelomu 70. a 80. let napsal také pár čísel časopisu \"Doctor Who Magazine\". Mezi roky 1980 a 1984 působil jako autor stripů na volné noze. V téže době si ho začaly najímat vydavatelství a časopisy Marvel UK, \"2000 AD\" a \"Warrior\". V \"2000 AD\" Moore během tří let publikoval kolem padesáti stripů. Vydavatelé \"2000 AD\" mu v roce 1983 nabídli první vlastní strip na pokračování \"Skizz\", který ilustroval Jim Baikie. Brzy poté následoval strip na pokračování \"D.R. & Quinch\", který kreslil Alan Davis. V roce 1984 přibyl strip \"The Ballad of Halo Jones\" s ilustracemi od Iana Gibsona.\n\nVedle práce v \"2000 AD\" byl Moore najímán také vydavatelstvím Marvel UK, kde psal několik jednorázových příběhů časopisů \"Doctor Who Weekly \"a \"Star Wars Weekly\". Následně dostal na starosti postavu Captaina Britaina. Kresbu zajistil Alan Davis. Dalším vydavatelem, který dal Mooreovi šanci byla společnost Quality Communication, který vydávala komiksový časopis \"Warrior\". V něm dostal na starosti stripy na pokračování \"Marvelman\" a \"V jako Vendeta\". Druhý jmenovaný, s krtesbou od Davida Lloyda vycházel v letech 1982 až 1985, než byl pro nezájem fanoušků předčasně zrušen. Moore v něm představil anarchistu V, který bojuje proti dystopickému fašistickému režimu. Děj se odehrával v roce 1997 a byl pesimistickou reakcí Moorea na konzervativní vládu Margaret Thatcherové. Přes neúspěch v době prvního vydání se z díla stal kultovní komiks, který se dočkal i filmové adaptace. \n\nOd roku 1985 otevřeně kritizoval fakt, že autoři nemají žádná autorská práva na svá komiksová díla. Rozešel se proto se všemi britskými vydavateli, včetně časopisu \"2000 AD\", pro který přestal psát v roce 1986. V téže době si pod pseudonymem Translucia Baboon založil hudební skupinu The Sinister Ducks. Skupinu s ním tvořili David J a Alex Green. V roce 1983 vydali singl \"March of the Sinister Ducks\" a v roce 1984 následoval \"This Vicious Cabaret\". Tím ovšem činnost skupiny prakticky utichla.\n\nJiž v roce 1983 si Moorea, díky jeho práci pro \"2000 AD\", všiml americký autor komiksů Len Wein, který působil v DC Comics. Ten mu následně nabídl práci na komiksu Swamp Thing (Bažináč). Výsledkem je příběh \"The Saga of the Swamp Thing\" (Swamp Thing #20–64). Na komiksu se kresbou podíleli Stephen R. Bissette, Rick Veitch a John Totleben. Moore si tehdy málo úspěšnou postavu upravil po svém. Provedl její dekonstrukci, experimentoval s formou vyprávění a přidal sociální a environmentální tematiku, přičemž zachoval hororový a fantasy nádech. Pro sérii oživil spoustu dřívějších vedlejších magických postav DC Comics, jako Spectre, Demon, Phantom Stranger nebo Deadman. Současně vytvořil novou postavu Johna Constantina, britského mága z dělnické třídy. Postava byla vizuálně inspirována britským zpěvákem Stingem. Constantine se později stal hlavní postavou komiksu \"Hellblazer\", který byl nejdéle vydávanou sérií imprintu Vertigo Comics. Moore psal Swamp Thing mezi lety 1984 až 1987. Série zaznamenala velký úspěch u kritiků i čtenářů. DC Comics se proto rozhodlo najmout další briské autory, jakými byli například Grant Morrison, Jamie Delano, Peter Milligan nebo Neil Gaiman. \n\nV roce 1985 dostal prostor psát příběhy nejprodávanějších postav DC Comics. Nejdříve napsal story arc Supermana \"For the Man Who Has Everything\", který vyšel v sešitu \"Superman Annual #11\". Kresbu zajistil Dave Gibbons. V roce 1986 následoval story arc \"Co se stalo s Mužem zítřka?\", který byl vydán v sešitech \"Superman #423\" a \"Action Comics #583\". Kresbu měl na starosti Curt Swan. Mezi lety 1986 a 1987 mu DC vydalo uzavřenou sérii \"Watchmen – Strážci\", kterou kreslil Dave Gibbons. Série potvrdila Mooreovo nadání a vysloužila si velké ocenění od kritiků. Jedná se o jediný komiks, který získal cenu Hugo. Komiks pracuje s myšlenkou našeho světa, ve kterém superhrdinové skutečně existují. Děj se odehrává v době studené války a ohrožení jadernou válkou, přičemž přináší dilema, zda se mají superhrdinové podvolit vládě USA nebo být zakázáni. Pro Moorea byl tento komiks dalším prostorem pro experimentování s formou. \"Strážci\" jsou považováni za jeho nejlepší dílo a za jeden z nejlepších komiksů vůbec. Spolu s díly \"Návrat Temného rytíře\" od Franka Millera nebo \"Maus\" od Arta Spiegelmana je jedním z komiksů, které převedly toto médium od dětstkých čtenářů k dospělým. V roce 1988 vydal příběh \"Batman: Kameňák\", který ilustroval Brian Bolland. Děj se tčí kolem postavy Jokera a zabývá se otýzkou zrodu této postavy a jeho propadnutí šílenství. Tento komiks spolu s díly Franka Millera pomohl k redefinici charakteru postavy Batmana. V téže době u DC dovydal také svůj dříve zrušený komiks \"V jako Vendeta\". V roce 1989 se s DC Comics kvůli sporu o autorská práva a podíly z prodeje rozešel.\n\nPo odchodu z DC Comics založil se svou ženou a jejich vzájmenou milenkou Deborah Delanovou vlastní vydavatelství, které nazvali Mad Love. Prvním titulem byla antologie \"AARGH\" vydaná v roce 1988. Dalšími tituly byly \"Shadowplay: The Secret Team\" a antologie \"Brought to Light\". Všechna tato díla byla více politická a zaměřovala se na realistická a kritická díla o společnosti. V roce 1990 následovala další Mooreův titul \"Big Numbers\", který kreslil Bill Sienkiewicz. Komiks se zabýval teorií chaosu a kritikou korporací. V letech 1989 až 1998 publikoval pro nezávislou antologii \"Taboo\" svůj komiks \"Z pekla\", který se točí kolem vraždění Jacka Rozparovače. Ilustraci zajistil Eddie Campbell. Dalším komiksem vydávaným pro \"Taboo\" byly \"Ztacené dívky\". V roce 1996 mu vyšla první novela \"Voice of the Fire\". \n\nV roce 1993 se veřejně označil za rituálního mága.\n\nV roce 1993 se znovu pustil do práce pro mainstreamový komiksový proud. Příležitost nalezl u nově založeného autorského vydavatelství Image Comics. Nejdříve dostal prostor na několika číslech série \"Spawn\" a následně pro svou vlastní sérii \"1963\". Dále pracoval na sériích \"WildC.A.T.S.\", \"Supreme\" a \"Youngblood\". \n\nKreslíř Jim Lee, který byl jedním ze zakládajících společníků Image Comics nabídl Mooreovi založení vlastního imprintu, který Moore pojmenoval \"America's Best Comics\". Imprint byl zařazen pod Leeho imprint \"WildStorm Productions\", který však Lee brzy poté prodal DC Comics, čímž se Moore ocitl znovu v područí vydavatele, od kterého po sporech odešel. \"America's Best Comics\" (ABC) bylo oficiálně založeno v roce 1999 poté, co byl Moore ubezpečen, že nikdy nebude muset osobně jednat s DC Comics. Moore jako první vydal u \"ABC\" svůj komiks \"Liga výjimečných\". Dalšími jeho komiksy byly \"Tom Strong\", \"Top 10\", \"Promethea\" a \"Tomorrow Stories\".\n\nV roce 2003 o něm byl natočen dokumentární film \"The Mindscape of Alan Moore\". \n\nV roce 2005 se znovu vrátil k nezávislé tvorbě. Kvůli narůstajícím sporům s DC Comics opustil vůj imprint \"America's Best Comics\".\n\nV roce 2003 vydal u nakladatelství Avatar Press komiks \"The Courtyard\" a v roce 2010 \"Neonomicon\". V letech 2015 až 2017 zde vydával sérii \"Providence\". \n\nMezi lety 2010 a 2011 také vydával undergroundový magazín \"Dodgem Logic\". \n\nNa českém trhu byly vydány následující komiksy se scénářem Alana Moorea:\n\n\n\n\n\n\n\n\n\n\n\n\n"}
{"id": "605877", "url": "https://cs.wikipedia.org/wiki?curid=605877", "title": "Kněžičky (národní přírodní rezervace)", "text": "Kněžičky (národní přírodní rezervace)\n\nNárodní přírodní rezervace Kněžičky vznikla v roce 2006 spojením někdejší \"NPR Žehuňská obora\", \"PP Bludy\" a části \"NPR Žehuňský rybník\". Větší část území tak byla chráněna již od roku 1948. NPR Kněžičky se rozkládá na ploše 89 ha v katastru obcí Kněžičky, Žehuň (Středočeský kraj) a Lovčice u Nového Bydžova (Královéhradecký kraj). Území je součástí Ptačí oblasti Žehuňský rybník - Obora Kněžičky a Evropsky významné lokality Žehuň-obora.\n\nDůvodem ochrany jsou společenstva teplomilných doubrav, teplomilná stepní a lesostepní společenstva na slínovcovém podkladě. Rezervace je ve správě AOPK ČR - regionálního pracoviště Správa CHKO Kokořínsko - Máchův kraj.\n\nDůležitou složkou Žehuňské obory je šípáková doubrava, tvořená duby pýřitými (\"šípáky\"). V lesních porostech hojně roste kamejka modronachová. Na zamokřených místech roste drobná kapradina hadilka obecná či violka nízká a také ledenec přímořský.\n\nMezi vzácnější druhy rostlin, rostoucí v Kněžičkách, patří také hořeček nahořklý pravý, hvězdnice zlatovlásek, sasanka lesní, pcháč bělohlavý, lněnka lnolistá nebo hořec brvitý. Na jaře rozkvétá hlaváček jarní, kruštík růžkatý, vstavač nachový, pelyněk pontický či žluťucha menší.\n\nNa území NPR Kněžičky je ojediněle zaznamenán kriticky ohrožený druh houby hřib Fechtnerův (\"Boletus fechtneri\"), jehož výskyt je mykorhizně vázán na duby. Z dalších vzácnějších hub zde roste např. hřib satan.\n\nV části rezervace, která se nachází v oboře Kněžičky, jsou již od roku 1611 chováni mufloni a daňci. Ze vzácnějších druhů ptáků zde hnízdí např. dudek chocholatý, krutihlav obecný, ťuhýk obecný a pěnice vlašská. V lesnaté části hnízdí strakapoud prostřední, datel černý a početně lejsek bělokrký. V kmenech dubů pýřitých se vyvíjejí larvy kovaříka rezavého či roháče obecného.\n\nNa lokalitě se vyskytují rozmanité druhy motýlů, např. okáč ovsový, perleťovec prostřední (\"Argynnis adippe\"), hnědásek černýšový (\"Melitaea aurelia\") nebo běloskvrnáč pampeliškový (\"Amata phegea\"). Stepní druhy doplňují saranče lesní (\"Chorthippus vagans)\" a saranče menší (\"Stenobothrus crassipes)\". Poměrně hojná je zde cikáda chlumní (\"Cicadetta montana\").\nJižní hranice NPR Kněžičky v délce cca 4,5 km vede prakticky souběžně s železniční tratí č. 020 z Prahy do Hradce Králové, která toto chráněné území odděluje od Žehuňského rybníka. V prostoru přírodní rezervace nevede žádná turisticky značená cesta a s jejich vyznačením se nepočítá ani v budoucnu. Chráněné území je přístupné pouze částečně po místních polních či lesních komunikacích. Určitý díl rezervace mimo oboru je součástí honitby \"Stará Báň\", jejímž držitelem je firma Kinský dal Borgo, a. s. Nejbližší železniční stanicí je zastávka \"Choťovice\", vzdálená od hranic rezervace pouhých několik desítek metrů.\n\nV minulosti býval provoz parních lokomotiv na železniční trati č. 020 příčinou častých požárů na přilehlých pozemcích národní přírodní rezervace. Tato skutečnost měla paradoxně pozitivní vliv na stav chráněného území, neboť vypalování bránilo zarůstání travních porostů náletovými křovinami.\n\n\n\n\n"}
{"id": "605881", "url": "https://cs.wikipedia.org/wiki?curid=605881", "title": "Libor Pivko", "text": "Libor Pivko\n\nLibor Pivko (* 29. března 1980 Nový Jičín) je bývalý český hokejový útočník a trenér.\n\nS hokejem začínal v Opavě, kde debutoval v Extralize v sezoně 1998/99. Před novou sezonou 1999/00 přestoupil do HC Femax Havířov, poté co Femax odkoupil extraligovou licenci od Opavy. V Havířově strávil 2 sezony v letech 1999–2001, když na konci tohoto období podepsal smlouvu se Zlínem. Ve Zlíně strávil také 2 sezony. V roce 2000 byl draftován do NHL ve 3. kole, celkově 89. týmem Nashville Predators. 26. června 2003 s Nashvillem podepsal smlouvu. V NHL si zahrál jeden zápas a zbytek sezony strávil na farmě Nashvillu v Milwaukee Admirals, kde pomohl vybojovat Calderův pohár v sezoně 2003/04. 29. července 2005 prodloužil smlouvu s týmem Nashville Predators. Ačkoliv prodloužil smlouvu s Predators, odehrál celou část sezóny opět na jejich farmě Milwaukee Admirals. 20. července 2006 byl vyměněn společně s Dominicem Moorem do týmu Pittsburgh Penguins za 3. kolo draftu, ve kterém byl vybrán Ryan Thang. Po skončení sezóny podepsal smlouvu na dva roky, ale po přípravném kempu byl poslán zpět na farmu a nakonec se rozhodl vrátit do České republiky, kde podepsal smlouvu s týmem HC Moeller Pardubice. Hned v úvodním ročníku si s Pardubicemi zahrál finále playoff, kdy podlehli týmu HC Sparta Praha 2:4 na zápasy. 12. srpna 2010 s Pardubicemi prodloužil smlouvu. Sezónu 2010/11 začal v Pardubicích, kde hrál do 27. kola, poté se rozloučil s diváky a změnil působiště za tým CHK Neftěchimik Nižněkamsk působící v lize KHL i když měl platnou smlouvu s Pardubicemi. 27. května 2011 podepsal smlouvu s dalším klubem v KHL s Dynamem Minsk. Po vypršení smlouvy se s Dynamem Minsk dohodl na prodloužení smlouvy na další jeden rok.\n\n\n\n\n"}
{"id": "605882", "url": "https://cs.wikipedia.org/wiki?curid=605882", "title": "Šlyna", "text": "Šlyna\n\nŠlyna je řeka v Litvě, v Žemaitsku, pravý přítok řeky Šaltuona. Pramení 7 km na sever od okresního města Raseiniai. Klikatí se převážně směrem jihozápadním, protéká okresy Raseiniai a z malé části Jurbarkas. Šířka koryta 0,5 - 1 m, průměrný spád je 17 cm/km. Do řeky Šaltuona se vlévá ve vsi Paišlynys, 41,4 km od jejího ústí do Šešuvisu jako její pravý přítok.\n\nBedančiai, Dainiai, Bakučiai, Ramonai, Dumšiškiai, Ančakiai, Geišiai, Raseiniai, Paraseinys, Stonai, Pareizgupis, Beržtai, Gervinė, Aukštašlynis, Palovaitis, Paišlynys.\n\nCesta Dainiai - Rakava, silnice č. 148 Raseiniai - Tytuvėnai, místní silnice Bakučiai - Ramanava, stará \"Žemaitská magistrála\" č. 196 Kryžkalnis - Kaunas, cesta Stonai - Slabada, dálnice A1 Klaipėda - Vilnius, místní silnice Raseiniai - Eržvilkas, cesta Aukštašlynis - Palovaitis, a cesta Paišlynys - Aukštašlynis.\n\n\n"}
{"id": "605884", "url": "https://cs.wikipedia.org/wiki?curid=605884", "title": "Slovanská jména", "text": "Slovanská jména\n\nVětšina slovanských jmen se skládá ze dvou slov, z nichž jedno je obvykle zpodstatnělé sloveso (těšit, klát, vítat, slavit) a druhé nějaké podstatné jméno, či zájmeno, které naznačuje, co s ním ten dotyčný dělá (např. Vladislav – Slaví (oslavuje) vládu, Vojtěch – Těší (utěšuje) voj (míněno bojový), Bořivoj – Boří voj). Některá jsou naopak jen s jedním základem jako Neklan, Měšek či Krok. Ženských jmen se zachovalo méně, ale i tam najdeme podle stejného pravidla třeba Drahomíru či Božetěchu.\n\nJména nesložená (jednočlenná) jsou po stránce pojmenovací na stejné úrovni jako jména složená; nejsou však výsadou příslušníků vládnoucí vrstvy, náčelníků, lidí svobodných, nýbrž je dostali poddaní. Lid měl jména prostá, vojevůdci a vládcové jména složená.\n\nZáruku starobylosti máme u jmen, která odpovídají představám primitivního člověka o jejich magické síle, jsou to jména přací (predestinační), která mají svému nositeli zajistit dobrý osud, vlastnosti (Živan, Bujan) a jména ochranná (Nekrasa, Hlupoň, Zlen, Mladota, Prodan), která měla odvracet pozornost zlých démonů od dětí i dospělých.\n\nNejčastějšími základy staročeských/staroslovanských jmen bývají komponenty:\n\nBlažena, Bohuna, Bohuslava, Bořena, Božena, Božetěcha, Bratruše, Bratřice, Ctěna, Černice, Dobrava, Dobroslava, Doubravka, Drahoslava, Dúbrava, Hněvka, Hodava, Jelena, Kvašena, Květava, Lubava, Ludmila, Mlada, Nětka, Pluhava, Radoslava, Svatava, Třebava, Václava, Vendula, Vlastěna, Vojtěcha, Vratislava, Zdislava, Zořena, Žizňava…\n\nBezděd, Bezprym, Bohuň, Bohuslav, Boleslav, Bořiš, Bořivoj, Božata, Břetislav, Budislav, Budivoj, Bujín, Ctibor, Ctirad, Černín, Dalimil, Dlugoš, Drahoš, Hodislav, Holáč, Hostislav, Hostivít, Hovora, Hroznata, Jaromír, Jaroslav, Jaroš, Jurata, Kazimír, Kocel, Kochan, Kojata, Koša, Křesina, Květek, Lestek, Lešek, Měšek, Mikuš, Milhošt, Miloň, Miroslav, Mnata, Mojmír, Mstiš, Mulina, Načerat, Nakon, Neklan, Nerad, Nezamysl, Ojíř, Oneš, Ostoj, Prkoš, Přemysl, Přibík, Příbram, Přibyslav, Přivitan, Radek, Radim, Rastislav, Ráž, Rostislav, Rozroj, Sezema, Slavek, Slavibor, Slavitah, Slavník, Slopan, Soběbor, Soběslav, Spytihněv, Stanoslav, Stojan, Strojmír, Stromata, Střezimír, Svatobor, Svatopluk, Svojen, Svojslav, Svojšek, Vacek, Vacena, Václav, Vitislav, Vladislav, Vladivoj, Vladoň, Vladota, Vlastislav, Vojen, Vojtěch, Vratislav, Vražek, Všebor, Zbyhněv, Zderad, Zlatoň, Zlatoslav, Znanek\n\nBogna, Bogdana, Bogumiła, Bogusława, Bolesława, Bożena, Bronisława, Czesława, Dąbrówka, Dobrochna, Dobroniega, Dobrosława, Gniewomira, Godzimira, Godzisława, Gorzysława, Grzymisława, Kazimiera, Ludmiła, Marzanna, Mieczysława, Milena, Miła, Mira, Mirosława, Radochna, Radosława, Sławomira, Sobiesława, Stanisława, Sulisława, Wacława, Wiesława, Władysława, Zdzisława\n\nBogdan, Bogumił, Bogusław, Bogusz, Bohdan, Bolesław, Bożydar, Bronisław, Chwalibóg, Chwalisław, Czcibor, Czesław, Dobiegniew, Dobiesław, Dobrogost, Dobromir, Dobromił, Dobrosław, Domard, Domasław, Dzierżysław, Gniewko, Gniewomir, Godzimir, Godzisław, Gorzysław, Jarosław, Krzesimir, Kazimierz, Lech, Lechosław, Lesław, Leszek, Lubomir, Ludomił, Mieszko, Mieczysław, Miłosław, Miłosz, Mirosław, Mścisław, Mściwój, Przemysław, Przybysław, Radosław, Rościsław, Sambor, Sasko, Sędziwoj, Sławoj, Sławomir, Sobiesław, Stanisław, Sulisław, Świętosław, Wacław, Wiesław, Wińczysław, Władysław, Włodzimierz, Wojciech, Wszebor, Zawisza, Zbigniew, Zbyszko, Zdzisław, Ziemowit\n\n"}
{"id": "605886", "url": "https://cs.wikipedia.org/wiki?curid=605886", "title": "Body vhazování", "text": "Body vhazování\n\nBody vhazování tvoří 9 zřetelně vyznačených míst na hokejovém hřišti, kde rozhodčí vhazují kotouč do hry. Vhazuje se podle povahy přestupku i na jakémkoli místě hřiště, nikdy se však vhazování neprovádí blíže než 6 m od branky nebo blíže k postrannímu hrazení, než jsou body vhazování ve středním pásmu a v obou koncových pásmech.\n\nStřední bod vhazování je modrý o průměru 30 cm, je vyznačen ve středu hřiště, kolem něj je kruh o poloměru 4,5 m, do něhož mají ostatní hráči při vhazování zákaz vstupu. Na středním bodu vhazování se vhazuje při zahájení utkání a třetin, po docílení branky, při předčasném vystřídání brankáře hráčem, po mylném posouzení postavení mimo hru nebo zakázaného uvolnění, rozhodčí sem pokládá kotouč před trestným střílením.\n\n4 body vhazování ve středním pásmu jsou červené o průměru 60 cm, jsou ve vzdálenosti 1,5 m od každé modré čáry a ve stejné vzdálenosti od hrazení jako koncové body vhazování. Na bodech vhazování ve středním pásmu se vhazuje, když hráč útočícího mužstva porušil pravidlo nebo způsobil přerušení hry ve svém útočném pásmu, nebo když porušil pravidlo o postavení mimo hru zavedením kotouče za modrou čáru, po neuznání branky za situace, když útočící hráč je v brankovišti a podobně.\n\n4 koncové body vhazování (2 v každém z koncových pásem) jsou červené o průměru 60 cm. Jsou opatřeny kruhy o poloměru 4,5 m, do nichž mají ostatní hráči při vhazování zákaz vstupu, a systémem čar upřesňujícím postavení hráčů. Poloha koncových bodů vhazování je dána vzdáleností 6 m před středem branky a vzdáleností 7 m od tohoto pomyslného bodu kolmo do obou stran. Na koncových bodech vhazování se vhazuje, když dojde k přerušení hry mezi koncovými body a bližším koncem hřiště, když branka není uznána pro odražení kotouče přímo od rozhodčích, když došlo k zakázanému uvolnění v opačném koncovém pásmu, když kotouč uvízl v síti na vnější straně branky, pokud se tak nestalo vinou hráče útočícího mužstva a podobně.\n\nMimo body vhazování se vhazuje kdekoli tam, kde došlo k přerušení hry nebo se naposledy hrálo, když poruší pravidlo hráči obou mužstev, když je hra přerušena z důvodů, jež pravidla přesně neuvádějí, když jsou na led vhozeny předměty, když bylo pravidlo o postavení mimo hru porušeno přihráním nebo vystřelením kotouče na modré čáře, když je kotouč mimo hřiště a podobně.\n\nDo roku 1945 byl pouze jeden bod vhazování ve středu hřiště, vhazovalo se na modrých čarách nebo kdekoliv; od roku 1946 mimo středového bodu dalších 8 - dva u každé brankové čáry a po dvou na modrých čarách; v roce 1948 ve středním pásmu dokonce 6 bodů vhazování; od roku 1964 současný stav.\n\n\n"}
{"id": "605889", "url": "https://cs.wikipedia.org/wiki?curid=605889", "title": "BankWest Tower", "text": "BankWest Tower\n\nBankWest Tower je mrakodrap v australském Perth. Postaven byl podle návrhu, který vypracovala firma C. Chisholm & Nicol. Má 52 podlaží a výšku 247 m. Výstavba probíhala v letech 1981 - 1988. \n\n"}
{"id": "605890", "url": "https://cs.wikipedia.org/wiki?curid=605890", "title": "Sedmihradské velkoknížectví", "text": "Sedmihradské velkoknížectví\n\nSedmihradské knížectví ( ), v roce 1765 povýšeno na Sedmihradské velkoknížectví ( ), bylo od roku 1711 jedno z rakouských korunních zemí.\n\nVznikla 2. listopadu 1765, kdy císařovna Marie Terezie jako uherská panovnice povýšila dosavadní Sedmihradské knížectví na velkoknížectví. Tento formální status si Sedmihradsko podrželo až do roku 1848. V květnu 1784 byla vyhlášena němčina za jediný úřední a vyučovací jazyk v Uhrách a Sedmihradsku. To se ale nepodařilo uvést do praxe.\n\nBěhem revoluce v roce 1848 sepsali 15. května 1848 zdejší Rumuni petici, kterou požadovali zrovnoprávnění. Tomuto požadavku však nebylo vyhověno, naopak byl pod uherským nátlakem přijat zákon vyhlašující plné spojení Sedmihradska s Uherskem. Tento zákon však nakonec nebyl realizován a rakouská říšská ústava ze 4. března 1849 Sedmihradsko a Uhersko opět plně oddělila, přičemž Sedmihradsko a Uhersko přišly o své samosprávné instituce.\nŘíjnovým diplomem byla roku 1860 obnovena autonomie obou korunních zemí, ale Sedmihradsko přišlo o zbytek \"Partia\" a zmenšilo se tím na 57 243 km². 1. července 1863 svolal císař František Josef I. do Sibině sedmihradský sněm na němž došlo ke zrovnoprávnění Rumunů.\n\nPo Rakousko-uherském vyrovnání v roce 1867 se Sedmihradské velkoknížectví stalo částí Zalitavska v jehož rámci bylo znovuzačleněno do Uherska a spolu se zrušením jeho zemských institucí přestalo 20. června 1867 existovat jako územní jednotka. Zákonem z roku 1868 pak byly zrušeny všechna privilegia sedmihradského velkoknížectví, jeho území nově rozděleno na 15 žup a od 90. let 19. století započala maďarizace.\n\n\n\n"}
{"id": "605894", "url": "https://cs.wikipedia.org/wiki?curid=605894", "title": "Krvavý román", "text": "Krvavý román\n\nKrvavý román s podtitulem studie kulturně a literárně historická je kniha spisovatele a dřevorytce Josefa Váchala vydaná poprvé v roce 1924. Kniha byla věnována krvavému románu, což byl literární žánr brakové literatury oblíbený zejména v 2. polovině 19. století, pro který byl typický jednoduchý senzační děj plný zvratů, romány byly většinou notně obsáhlé a vydávány po sešitech. Kniha má dvě části, vlastní Váchalem napsaný krvavý román a jemu předcházející apologetickou studii o tomto literárním žánru.\n\nVáchalův román se skládá z padesáti spíše kratších kapitol, které rozvíjejí na sobě nezávisle několik dějových linií, které se různě propojují. Důležité téma románu je boj jezuitů a svobodných zednářů (jezuité jsou vykresleni negativně v duchu dobových klišé), Váchal také ironizuje moderní umění, komunismus, ale i sám sebe. Text byl sázen rovnou bez rukopisu, proto se v něm objevují často tiskařské chyby, v textu byly později rozeznány prvky psychického automatismu, díky kterému je Váchal řazen k předchůdcům českého surrealismu. Autor vytvořil dílo v secesním duchu jako gesamtkunstwerk a nejenže ho napsal, ale také sám svázal, vysázel, ilustroval 11 starými a 68 novými dřevoryty a nakonec i vydal.\n\nVelkou známost tomuto dílu přineslo jeho třetí vydání v roce 1990 nakladatelstvím Paseka, které si vzalo i jméno od hlavní autobiografické románové postavy. V roce 1993 byl natočen stejnojmenný film režisérem a kameramanem Jaroslavem Brabcem na motivy tohoto románu. V roce 2019 vydalo nakladatelství Československý spisovatel nové vydání dostupné výhradně v Levných knihách.\n\nNa motivy krvavého románu napsal Ladislav Horáček (Paseka) libreto ke stejnojmenné opeře. Operu hrál soubor Filigrán z Litomyšle a později soubor J. J. Kolár z Poniklé.\n\nDěj románu byl situován do fiktivního sanatoria „MORS VETERA“ („Stará smrt“) vedeného šíleným psychiatrem Dr. Řimsou. Váchal se inspiroval krčským psychiatrickým sanatoriem „VITA NOVA“ („Nový život“) a jeho zakladatelem a přítelem z „Psychické společnosti“ dr. Šimsou.\n\n"}
{"id": "605902", "url": "https://cs.wikipedia.org/wiki?curid=605902", "title": "Martin Vlasák", "text": "Martin Vlasák\n\nMartin Vlasák (* 1974, Valdice) je český dvojnásobný vrah, který 15. května 1998 zastřelil taxikáře a pumpaře, od kterých si vzal přes 13 tisíc korun. Druhý den byl dopaden a později odsouzen na doživotí.\n\nMartin Vlasák se narodil ve Valdicích na Jičínsku. Podle svých slov se v mládí chtěl stát policistou či vstoupit do vězeňské správy, nikdy však nebyl přijat. Na tyto práce byla potřebná maturita, kterou si on neudělal. Tlak ze strany otce a poté i jeho přítelkyně. \n\nZačal hrát na hracích automatech, kvůli čemuž si nadělal dluhy. Dále si půjčovat peníze nehodlal, a rozhodl si je opatřit vraždou.\n\nV noci 15. května 1998 přijel Vlasák, vyzbrojen pistolí ČZ 75, do Hradce Králové. Najal si taxikáře a jezdil s ním po městě. Hledal místo, kde by mohl taxikáře zabít a oloupit. Poté Vlasák řekl taxikáři, aby jel pomalu. Tomu se to nelíbilo, a tak podivného zákazníka vysadil, čímž si zachránil život. Neměl sílu na to ho zabít, ale věděl že peníze potřebuje, proto se rozhodl že to zkusí na druhý pokus. \n\nZavolal si jiné taxi, a tentokrát byl úspěšnější. Oběť střelil jednou ranou do hlavy a vzal všechny peníze. Poté přijel k čerpací stanici Avanti, kde chtěl nechat vozidlo ale viděl ho pumpař (svědek), proto ho zastřelil dvěma ranami do hlavy a kterého rovněž okradl. \n\nVlasák si tak přišel na 13 642 Kč. Po vraždách přijel Vlasák ke svému známému Emanuelu Stodolovi, kterému se s vraždami svěřil. Když Vlasák odešel, zavolal Stodola policii.\n\nVlasák byl zadržen následující den v jedné z heren. Soud začal v roce 1999. Vlasák se k vraždám nikdy nepřiznal, usvědčily ho však otisky prstů, které na místech činů zanechal.\n\nVlasák vypověděl, že přijel za Stodolou z toho důvodu, že údajně dlouhou dobu páchal trestnou činnost, a že chtěl o něm sbírat informace a ty pak předávat policii. Stodola však Vlasákovy aktivity prokoukl, a onoho 15. května naložili Vlasáka do auta tři rusky mluvící muži se zbraní, zavázali mu oči páskou a jezdili s ním po Hradci. \n\nPak ho měli odvézt na jiné místo, sundat mu šátek z očí a poručit mu, aby nastoupil do automobilu a převezl ho do určené ulice. Teprve druhý den při sledování televize prý Vlasák zjistil, že ve městě se stala dvojnásobná vražda. \n\nAuto, které měl na pokyn cizinců, bylo vozem, v němž byl zastřelen taxikář. Vlasák také zpochybnil Stodolovu výpověď a poukazoval na některé detaily případu, které podle jeho názoru nebyly dostatečně vyšetřeny a prokázány. \n\nPřesto však byl Vlasák uznán vinným a odsouzen k doživotnímu vězení. Důvodem byla chladnokrevnost a málo pravděpodobná resocializace Vlasáka. Žalobcem byl Miroslav Antl.\n\nVlasák byl eskortován do věznice Mírov. Dne 20. října 2000 přišel Vlasák k bachaři s tím, že chce navštívit spoluvězně. Bachař zkontroloval igelitovou tašku, kterou měl Vlasák v rukou, a našel v ní osobní věci a čerstvé ovoce. Pustil ho do cely, kde tehdy seděl vězeň Jiří Kajínek. Oba byli přátelé a měli v cele hrát šachy. Večer se měl Vlasák vrátit na celu, kontrola však nebyla provedena. Dozorce to později odůvodnil s tím, že oba byli relativně klidní vězni a že prohlídka nebyla třeba.\n\nVečer začali Kajínek a Vlasák přepilovávat mříže a utekli pomocí provazů vyhozených z okna a upevněných na posteli. Vlasák měl utéct spolu s Kajínkem, pravděpodobně ho však vylekala střelba, kdy dozorce začal střílet na Kajínka, a rozhodl se vrátit zpátky na celu.\n\nV roce 2018 může Vlasák požádat o podmínečné propuštění.\n"}
{"id": "605908", "url": "https://cs.wikipedia.org/wiki?curid=605908", "title": "Scott Cohen", "text": "Scott Cohen\n\nScott E. Cohen (* 19. prosince 1961 v Bronxu, New York, USA) je americký herec.\n\nNarodil se jako syn jazzového muzikanta Jacka Cohena. Původně se toužil věnovat hudbě a dodnes je talentovaným a uznávaným pianistou.\n\nNavštěvoval Newyorskou státní universitu v New Paltz, kde se při kurzu pantomimy zamiloval do herecké profese.\n\nOd roku 1989 je ženatý s dramatičkou Anastasií Trainovou a mají spolu syna Liama (*1995)\n\nJeho herecké začátky nebyly lehké. Až v roce 1990, když mu byla nabídnuta role ve filmu Adriana Lyneho Jákobův žebřík, se jeho kariéra konečně začala ubírat správným směrem.\n\nPoté, co dokončil svůj první film, se z něj postupně stal uznávaný herec a obdržel mnoho pozitivních kritik za své role jak na obrazovce tak mimo ni.\n\nV roce 2000 si rolí Vlka, jednoho z hlavních hrdinů minisérie Desáté království, získal takové množství fanoušků, že jeho fankluby vyrostly doslova a do písmene jako houby po dešti - za jediný týden se jich na internetu objevilo přes sto!\n\n"}
{"id": "605912", "url": "https://cs.wikipedia.org/wiki?curid=605912", "title": "Moldavské knížectví", "text": "Moldavské knížectví\n\nMoldavské knížectví ( \"Țara Moldovei\", moldavsky ) bylo polonezávislé knížectví a vazalský stát Polského království a později Osmanské říše, založený v polovině 14. století.\n\nPrvním vládcem se stal Bohdan I., který se roku 1359 zbavil uherského vlivu a stal se tak prvním nezávislým knížetem.\n\nPozději se Moldavsko dostalo do lenní závislosti na polském státě. Nejvýznamnějším moldavským vládcem byl kníže Štěpán III. Veliký (1457–1504). Za jeho vlády bylo knížectví ohroženo agresí sousedního Polska, Uherska, ale především Osmanské říše. Proti ní se Stefan snažil vytvořit alianci. Roku 1489 byl nakonec Turky donucen platit tribut. Jeho nástupce uznal pak lenní závislost své země na Osmanské říši.\n\nJiž v roce 1769 po postupných porážkach obsadila severní území Moldavského knížectví (Bukovina) vojska carského Ruska a v roce 1774 Rakouska. K pak bylo území jako vévodství Bukovina v roce 1775 podle Konstantinopolské dohody připojena k Rakousku.\n\nVýchodní část knížectví Moldávie východně od řeky Prut byla roku 1792 připojena k Rusku jako Besarábie (roku 1918 se stala součástí Rumunska). Zbylá část knížectví (ležící západně od řeky Prut) roku 1829 získala od Osmanské říše samosprávu.\n\nMezi lety 1769 a 1854 bylo několikrát okupováno Ruským impériem. Od roku Roku 1859 mělo společného knížete se sousedním s Valašským knížectvím s nímž se v roce 1862 sjednotilo, čímž vznikla Spojená knížectví Valašska a Moldávie, předchůdce dnešního Rumunska.\n\n"}
{"id": "605913", "url": "https://cs.wikipedia.org/wiki?curid=605913", "title": "Welcome to the Machine", "text": "Welcome to the Machine\n\n\"Welcome to the Machine\" je druhá skladba za alba Wish You Were Here, které Pink Floyd vydali roku 1975. Je pozoruhodná především propracovanými syntezátorovými a kytarovými částmi, stejně tak i širokou a pestrou škálou páskových efektů.\n\nPink Floyd ve skladbě zkoumají negativitu, která směřuje k hudebnímu průmyslu a celé průmyslové společnosti.\n\nHudba a text od Rogera Waterse\n\nNahráno od ledna do července 1975 v Abbey Road Studios, Londýn.\n"}
{"id": "605914", "url": "https://cs.wikipedia.org/wiki?curid=605914", "title": "Ernesto Teodoro Moneta", "text": "Ernesto Teodoro Moneta\n\nErnesto Teodoro Moneta (20. září 1833 Milán – 10. února 1918 tamtéž) byl italský novinář, nacionalista, revoluční voják a později pacifista, roku 1907 obdržel Nobelovu cenu míru společně s Louisem Renaultem.\n\nJeho heslo „In varietate unitas“ (V různorodosti je jednota) inspirovalo motto Evropské unie – In varietate concordia (\"Jednotná v rozmanitosti\").\n\nJako patnáctiletý chlapec se účastnil Pěti dní Milána, což byla jedna z bitev První italské války o nezávislost. Poté navštěvoval vojenskou akademii ve městě Ivrea. Po studiu se zapojil do Garibaldiho Expedice tisíce a v roce 1866 bojoval v řadách italské armády proti Rakušanům.\n\nPřestože byl vášnivým italským nacionalistou, zkušenosti války jej proměnily v pacifistu.\n\nV letech 1867–1896 pracoval jako editor milánského demokratického deníku \"Il Secolo\". V roce 1887 založil Lombardsou asociaci pro mír a arbitráže (Unione Lombarda per la Pace e l'Arbitrato), která vyzvala k odzbrojení a vytvoření Společnosti národů. Za toto úsilí společně s Louisem Renaultem získal v roce 1907 Nobelovu cenu míru.\n\nV posledních letech života však u něj převládl italský nacionalismus před pacifismem, podpořil jak italské dobytí Libye v roce 1912, tak vstup Itálie do první světové války v roce 1915.\n\n"}
{"id": "605920", "url": "https://cs.wikipedia.org/wiki?curid=605920", "title": "Johnson Controls", "text": "Johnson Controls\n\nJohnson Controls je americký koncern, který sídlí ve městě Milwaukee, ve státě Wisconsin, ve Spojených státech amerických.\nV současné době se společnost Johnson Controls člení na 2 hlavní divize:\n\nV roce 2016 došlo k oddělení (tzv. spin-off) bývalé divize Automotive Experience do samostatné společnosti Adient. Tato společnost byla zalistována k 31. říjnu 2016 na New York Stock Exchange (NYSE). \n\nSpolečnost Johnson Controls byla založena v roce 1885 a jejím zakladatelem byl profesor Warren S. Johnson, který jako první patentoval elektrický pokojový termostat. Společnost se od roku 1885 stala technologickým vůdcem v oboru automatických systémů tepelné regulace budov a v následujících desetiletích provedla několik významných akvizicí. Díky akvizici se společností Globe-Union v roce 1978 vstoupila do oboru výroby automobilových baterií a v současné době je předním výrobcem olověných automobilových baterií. Další významná akvizice proběhla roku 1985 se společností Hoover Universal, čímž společnost Johnson Controls pronikla do průmyslového odvětví výroby automobilových sedadel. Nyní je společnost Johnson Controls celosvětově největším výrobcem automobilových sedadel.\n\nAmerický koncern Johnson Controls dosáhl za fiskální rok 2008 tržeb ve výši 38,062 miliardy USD a zisk ve výši 979 milionů USD. V roce 2008 bylo zaměstnáno v celém koncernu více než 140 000 pracovníků. V každoročním přehledu pěti stovek společností s největšími tržbami na světě, který vydává renomovaný americký podnikatelský časopis Fortune pod názvem Fortune Global 500, se společnost Johnson Controls v roce 2008 umístila na 198. místě a svými tržbami tak předčila takové společnosti, jako jsou Coca Cola, Walt Disney, Mazda či jeden z největších konkurentů Magna International. Odborný časopis Automotive News vydal v červnu roku 2011 přehled nejvýznamnějších světových automobilových dodavatelů pod názvem TOP 100 Global OEM Parts Suppliers, kde se společnost Johnson Controls umístila na 7. místě. Dle tohoto přehledu docílily v roce 2010 největších tržeb v daném odvětví společnosti Robert Bosch GmbH, Denso Corp. a Continental AG.\n\nOd roku 1992 je součástí celosvětového koncernu Johnson Controls také společnost Johnson Controls Automobilové součástky, k. s., která vznikla v červnu roku 1992. V současné době se skládá ze deseti odštěpných závodů po celé ČR a zaměstnává více než 6 000 zaměstnanců. Tyto odštěpné závody lze rozdělit do dvou divizí – Trim a Seating systems.\nDo divize Trim patří odštěpné závody v České Lípě, ve Stráži pod Ralskem a v Roudnici nad Labem. Tyto odštěpné závody se zabývají výrobou automobilových potahů. Do divize Seating systems lze zařadit odštěpný závod v Mladé Boleslavi, který se zabývá výrobou automobilových sedadel pro společnosti Škoda Auto a Volkswagen.\n\nV roce 1992 ve čtvrti Dubice koupila německá firma VB Autobaterie z Hannoveru státní podnik Akucel a výrobny postupně zmodernizovala, založila zde svou dceřinou společnost. O 10 let později tuto společnost převzala skupina Johnson Controls, která celou divizi výroben autobaterií převzala od firmy Varta. Pobočka v České Lípě plánuje v roce 2012 svou výrobu dále rozšiřovat.. Českolipská radnice se záměrem postavit další výrobní halu v lokalitě U obecního lesa souhlasí. V květnu 2014 byl nový závod na výrobu umělých hmot pro baterie otevřen. Do regionu přináší 100 pracovních míst.\n\nV létě 2014 firma začala jednat s městem Nový Bor kvůli své potřebě získat další zaměstnance, šičky pro svou českolipskou pobočku.\n\nV roce 1993 ve Stráži společně dvě zahraniční firmy formou joint venture založily firmu TRIMCO. Nová firma zde zahájila činnost 28. října 1994. V lednu 1998 první ze zakládajících firem, mezinárodní koncern Johnson Controls odkoupila od druhé, belgické rodinné firmy ECA její vlastnický podíl a stala se tak 100% vlastníkem TRIMCA. V srpnu 2003 pak českolipská společnost Johnson Controls Automobilové součástky k.s. z TRIMCA udělala zápisem do obchodního rejstříku svůj odštěpný závod pod označením Johnson Controls Automobilové součástky, k.s., odštěpný závod Stráž pod Ralskem. Vyrábí zde komponenty pro automobilový průmysl. V roce 2008 zde bylo zaměstnáno 700 pracovníků.\n\n"}
{"id": "605926", "url": "https://cs.wikipedia.org/wiki?curid=605926", "title": "Genová rodina", "text": "Genová rodina\n\nGenová rodina je skupina příbuzných genů, které kódují podobné bílkovinné produkty. Každá genová rodina historicky vzniká postupnou duplikací genů a jejich postupnou evolucí (na základě mutací), přičemž mohou kódované proteiny dokonce získávat nové funkce. Geny z jedné genové rodiny jsou buď seřazeny na jednom chromozomu, ale mnohdy jsou dokonce rozptýleny po celém genomu na několika chromozomech.\n\nGenové rodiny je někdy možné seskupovat do genových superrodin („superfamilies“). Například mezi členy Ig superrodiny patří imunoglobulinová genová rodina, HLA geny či TCR.\n\nNa základě znalosti genomů různých organismů je možno srovnávat geny jednotlivých skupin a vytvářet genové rodiny, které zahrnují geny od různých druhů organismů ze všech tří domén života, bakterií, archeí a eukaryot. Ve skutečnosti je ale spíše vzácností, když se nějaká genová rodina prokazatelně vyskytuje u všech forem pozemského života. Jedna studie například odhalila 2264 genových rodin, ale pouze 76 bylo nalezeno u všech studovaných organismů. Poněkud vyšší číslo, asi 239 genových rodin, se nachází alespoň u jednoho zástupce od každé ze tří domén života. Většina z těchto genových rodin se účastní tak fundamentálních procesů, jako je translace, výroba ribozomů a metabolismus aminokyselin či jejich transport.\n\nPočet genových rodin v lidském genomu, které jsou zastoupené alespoň třemi zástupci, podle jedné studie z roku 2006 dosahuje čísla 716. Komise HUGO Gene Nomenclature Committee, která spadá pod projekt čtení lidského genomu, usiluje o lepší organizaci genů v hierarchické struktuře.\n"}
{"id": "605929", "url": "https://cs.wikipedia.org/wiki?curid=605929", "title": "Základní škola Hronov", "text": "Základní škola Hronov\n\nZákladní škola Hronov je škola zajišťující základní úplné vzdělání žáků v 1.-9. postupném ročníku. Škola má právní subjektivitu a jejím zřizovatelem je město Hronov. Náplní výuky na škole je poskytování základního vzdělání, mravní, estetické, zdravotní, tělesné a ekologické výchovy žáků. Mimo toto základní vzdělání umožňuje i náboženskou výuku. Cílem školy je připravovat žáky na další studium v učebních oborech nebo středních školách, případně pro praxi.\n\nPrvní dochované informace o škole v Hronově se datují k roku 1651, kdy byla škola přemístěna ze stavení č.17 do staré dřevěné fary. V roce 1688 byla vedle fary postavena roubená jednotřídní škola a původní dřevěná fara stržena. Prvním učitelem byl Jan Tuček a na této škole dále působili v letech 1765-1932 i učitelé známého rodu Knahlů.\n\nV roce 1868 byla na nynějším Komenského náměstí vystavěna zděná, jednopatrová školní budovu s pěti třídami. K této školní budově byla v 90. letech zbudována přístavba a v tomto stavu sloužila vzdělávání žactva až do konce 19. století. Se zvyšováním nároků na výuku přestala původní škola vyhovovat potřebám a město Hronov přistoupilo k výstavbě nové školní budovy. 20. července 1903 bylo započato s výkopem základů a následně s vyzdívkou. 31. srpna 1903 byl položen základní kámen nové školy se schránkou obsahující listiny o založení školy. Město Hronov si na výstavbu školy vypůjčilo 300 000 korun s úrokem na 4% od Zemské banky.\n\nSlavnostní otevření školní budovy proběhlo 17. září 1904, kdy starosta Hronova Adolf Klikar předal klíč od školy řediteli školy Karlu Bělohrádkovi. Tato událost neunikla pozornosti Aloise Jiráska, vlastence, který k této příležitosti zaslal městu a škole pozdravný list:\n\nV prvních letech po otevření navštěvovalo školu 350 žáků v pěti třídách. V období 1. světové války a následném meziválečném období kolísal počet žáků mezi 330-352. V období okupace poklesl počet žáků až na 186 a následně se zvyšoval až na 765 žáků v 60. letech.\n\nV roce 1948 získala škola vlastní zahradu/sad, později, v roce 1968, byla v sadě postavena chata. V letech 1958-1959 byl první stupeň školy (1.-5. ročník) přestěhován do prostor v Palackého ulici. V prostorách školy byla zahájena svépomocná výstavba pavilonu školních dílen, které byly otevřeny 28. října 1960. Zajímavostí je, že tato škola měla od školního roku 1962/1963 vlastní zubní ambulanci, zdroje však neuvádějí, byla-li ambulance později zrušena nebo je-li v provozu dodnes.\n\nŠkolní budova v Palackého ulici prošla generální opravou a v letech 1981-1982 byly započaty práce na stavbě nové tělocvičny, která byla otevřena v roce 1984. Pro rozvoj výuky v souladu s rozvojem výpočetní techniky byly v letech 1999-2000 zbudovány dvě počítačové učebny v prostoru nad garážemi.\n\nPodle možností je škola a její prostory modernizovány a probíhá údržba školy.\n\nZákladní škola sestává z několika budov. V první budově (na hronovském náměstí) sídlí 2. stupeň, ve druhé (za budovou druhého stupně) 1. stupeň. Napravo, vedle budovy 2. stupně, je hotelová škola, kde učni vaří obědy pro žáky ZŠ Hronov.\n\n\n"}
{"id": "605933", "url": "https://cs.wikipedia.org/wiki?curid=605933", "title": "Clarins Open", "text": "Clarins Open\n\nClarins Open byl profesionální tenisový turnaj žen hraný ve francouzské metropoli Paříži. Probíhal v sezónách 1987–1992, s odehráním šesti ročníků. Na okruhu WTA Tour se nejdříve řadil do nejnižší kategorie Tier V, z níž se v roce 1990 posunul do vyšší úrovně Tier IV. Konal se v zářijovém termínu na antukových otevřených dvorcích. Roku 1993 jej nahradil pařížský Open GDF Suez.\n\nČeskoslovenská vítězka z roku 1988 Petra Langrová na turnaji debutovala v rámci okruhu WTA Tour. Jednalo se o její jedinou singlovou trofej kariéry v této úrovni tenisu. \n\nGenerálním sponzorem se stala francouzská kosmetická firma Clarins, po níž nesl název.\n"}
{"id": "605937", "url": "https://cs.wikipedia.org/wiki?curid=605937", "title": "Valerian Albanov", "text": "Valerian Albanov\n\nValerian Ivanovič Albanov (rusky Валериан Иванович Альбанов), 26. května 1881, Voroněž, Rusko – 1919 Ačinsk, Sibiř) byl ruský polárník a lodní kormidelník.\n\nV roce 1912 se účastnil polární expedice Georgie Brusilova. Na jaře roku 1914 opustil s povolením Georgije Brusilova loď sevřenou ledem na 83° severně od Nové Země a s částí posádky se vydal k zemi Františka Josefa. Po několikaměsíčním pochodu, kromě Albanova a jednoho námořníka všichni zahynuli chladem a vyčerpáním. Albanova s druhem zachránila u mysu \"Flora\" expedice Georgije Sedova.\n\nByl jediným, který přinesl zprávy o výpravě Georgije Brusilova, jejíž osud po jeho odchodu nebyl znám. Teprve v roce 2010 se ruským výzkumníkům podařilo najít pozůstatky výpravy na zaledněném pobřeží země Františka Josefa. Albanovovi se podařilo zachránit i lodní deník a prošel místy, kde byly předpokládány země, čímž definitivně prokázal jejich neexistenci.\n"}
{"id": "605940", "url": "https://cs.wikipedia.org/wiki?curid=605940", "title": "Sakia al-Hamra", "text": "Sakia al-Hamra\n\nSakia al-Hamra (arabsky \"جوبيالساقية\" [\"as-Sāqīya al-Hamrā´\"], španělsky Saguia el Hamra), byl španělský protektorát ležící na pobřeží Atlantského oceánu na území dnešního sporného území Západní Sahara. Formálně vznikl v r. 1887 vyhlášením španělského nároku na jižní území Maroka. Zanikl v r. 1924 začleněním území do Španělské Sahary.\n\nSeverní hranicí byla rovnoběžka 27° 40' s.š., východní poledník 8° 40' z.d., jižní rovnoběžka 26° s.š., což bylo definitivně dohodnuto mezi evropskými mocnostmi na počátku 20. století.\n\nArabský název Sāqīya al-Hamrā´ znamená \"červené řečiště\" a je to občasná řeka na území Západní Sahary, která za období dešťů teče širokým vádí v délce zhruba 400 km. Po ní nese jméno i přilehlé území a rovněž je obsaženo v názvu marockého regionu \"Al-´Ajún-Budždúr-Sakia al-Hamra\".\n\nKoncem 19. století byla oblast Sakia al-Hamra na pomezí moci marockých sultánů. Na jih odtud se rozkládal španělský protektorát Rio de Oro, vyhlášený v r. 1884. Na severu ležela britská faktorie \"Port Victoria\", která byla pod soustavným tlakem marockého sultána. 6. dubna 1887 vyhlásili Španělé rozšíření svého protektorátu na pobřeží až mysu Juby. Správa byla svěřena náměstkovi guvernéra Kanárských ostrovů, jemuž bylo území podřízeno. Právní postavení území je nejasné a některé prameny je uvádějí jako součást protektorátu Rio de Oro, což dokládá rovněž skutečnost, že správa obou území byla jednotná a Sakia al-Hamra neměla ani své správní středisko. Na druhé straně až do r. 1912 Velká Británie uznávala španělskou suverenitu pouze nad oblastí Rio de Oro a severněji položená území považovala za součást Maroka. Proto měli Španělé zahraničně-politický důvod oblast Sakia al-Hamra uvádět odděleně. K dohodě o hranicích došlo 3. října 1904 v Paříži, přičemž byla stanovena i hranice španělské sféry vlivu na jihu Maroka, kde později vznikl protektorát Cabo Juby.\n\nŠpanělská přítomnost byla sporadická, až do 30. let 20. století prakticky omezená na pobřeží. V r. 1924 byla území Rio de Oro a Sakia al-Hamra spojena do kolonie Španělská Sahara, v rámci níž zůstala jedním z územních celků. Mezi roky 1969 a 1976 byla Sakia al-Hamra španělskou zámořskou provincií.\n"}
{"id": "605941", "url": "https://cs.wikipedia.org/wiki?curid=605941", "title": "Obchodní akademie a Jazyková škola Liberec", "text": "Obchodní akademie a Jazyková škola Liberec\n\nObchodní akademie a Jazyková škola v Liberci (plným názvem \"Obchodní akademie a Jazyková škola s právem státní jazykové zkoušky, Liberec, Šamánkova 500/8, příspěvková organizace\") je střední ekonomická škola s více jak 150letou tradicí.\n\nVýuka na obchodní a živnostenské škole začala 15. října 1863 v Lípové ulici. Nynější škola sídlí v budově, kterou postavil pro Tkalcovskou školu, podle projektu liberecké firmy Sachers a Gärtner, stavitel A. Bürger v roce 1887. Vstup do hlavního třípodlažního křídla je z ulice Šamánkovy, k němu je podél ulice U Náspu připojen trakt bývalé přádelny, původně dvoupodlažní. Na druhé straně je pak připojena dříve přízemní hala, kde byla mechanická přádelna se strojovnou, kotelnou a padesát metrů vysokým komínem. V roce 1909 získalo budovu pro obchodní akademii město a po nutných stavebních úpravách zde 9. ledna 1911 začalo vyučování.\n\nOd 1. září 2009 začal platit ŠVP pro studijní obory \"Obchodní akademie\" a \"Ekonomické lyceum\". Ve školním roce 2012/13 byl zaveden třetí obor \"Veřejnoprávní činnost\". Školu v současnosti navštěvuje asi 480 studentů ve zmíněných třech maturitních oborech.\n\n\n\n"}
{"id": "605944", "url": "https://cs.wikipedia.org/wiki?curid=605944", "title": "Kaple svatého Václava (Suchdol)", "text": "Kaple svatého Václava (Suchdol)\n\nŘímskokatolická kaple svatého Václava (někdy uváděná jako kostel) v Praze-Suchdole vznikla v roce 1755 (někdy uváděno 1765) přestavbou zděné zvonice, kterou v roce 1704 nechal postavit suchdolský rychtář Martin Ježek na morovém hřbitově z roku 1680. Obec zde chtěla zřídit hřbitov trvalý, ale únětický farář nedal souhlas, protože roku 1698 vznikl v Uněticích nový hřbitov, kde byli pochováváni zemřelí i ze Suchdola. Po zrušení kaple v roce 1786 zpustla. V roce 1807 ji zakoupil suchdolský mlynář Karel Trojan, dal ji opravit a znovu vysvětit.\n\nJednoduchá stavba v barokním slohu má obdélníkový půdorys s odsazeným půlkruhovým zakončením na východní straně. Do kaple se vstupuje od západu zaklenutou novogotickou předsíňkou, střecha je na západní straně zakončena zvoničkou. Kaple má plochý strop a je vyzdobena pašijovými obrazy z 18. století. Po dlouhá léta byla ve správě Emauzského kláštera. Kaple byla vysvěcena a hřbitov upraven pro pohřbívání řeholníků. Roku 1819 zde byl pohřben opat emauzského kláštera Leopold Žalda a v letech 1836 - 1840 čtyři řeholníci. Klášter poté získal místo k pohřbívání v Praze a hřbitov opět zpustl a roku 1850 byl zrušen. Klášter v kapli obstarával pravidelně bohoslužby až do vyhnání benediktinů z tohoto kláštera gestapem v roce 1942. \n\nV letech 1890, 1907, 1954, 2000 a 2005 byla kaple opravována. Prostor bývalého morového hřbitova obklopujícího kapli je nyní parkově upraven, do areálu se vstupuje jižní brankou ve hřbitovní zdi. V současné době kaple patří do dejvické farnosti u kostela sv. Matěje (od 1. září 2008) a bohoslužby se v ní konají jednou týdně v sobotu odpoledne. \n"}
{"id": "605946", "url": "https://cs.wikipedia.org/wiki?curid=605946", "title": "Georgij Brusilov", "text": "Georgij Brusilov\n\nGeorgij Lvovič Brusilov ( , 1884, Mykolajiv, Ukrajina – 1914, Severní ledový oceán) byl ruský polárník a badatel, který se pokoušel proplout severní ledovou cestou od východu přes Beringův průliv podél území Ruska směrem k Nové zemi a po neúspěšném pokusu se pokoušel o totéž z opačného směru z Barentsova moře směrem k Tichému oceánu. Při tomto pokusu výprava zmizela v Severním ledovém oceáně a její osud nebyl znám.\n\nV roce 1910 se vydal na průzkum Čukotského moře. Následující rok proplul z Vladivostoku až k ústí řeky Kolymy, kde výprava musela svůj pokus vzdát a vrátit se. V roce 1912 na lodi \"Svatá Anna\" vyplul z Petrohradu, aby svůj pokus zopakoval z Barentsova moře. U břehů Jamalského poloostrova loď zamrzla a byla hnána na sever od Země Františka Josefa. Na jaře 1914 povolil Brusilov 11 mužům pod velením Valeriana Albanova opustit loď. Na lodi zůstalo jen 13 mužů. Další osud lodi i posádky zůstal celé století zahalen tajemstvím, až teprve v roce 2010 se ruským výzkumníkům podařilo najít pozůstatky výpravy na zaledněném pobřeží Země Františka Josefa. Lodní deník a zprávy o plavbě přinesl Valerian Albanov. Drift od Jamalu na sever změnil představy o proudu v Karském moři. Tento drift později analyzoval Vladimír Juljevič Vize a předpověděl existenci ostrova na severovýchod od Nové země, později po něm nazvaného.\n\n"}
{"id": "605948", "url": "https://cs.wikipedia.org/wiki?curid=605948", "title": "Herrenchiemsee", "text": "Herrenchiemsee\n\nHerrenchiemsee je zámek, nacházející se na stejnojmenném ostrově Herrenchiemsee, ležícím na Chiemském jezeře v jižním Bavorsku. Jeho budovu nechal postavit bavorský král Ludvík II. podle vzoru francouzského zámku Versailles v letech 1878–1886. Návrh stavby, která byla vybudována v historizujícím slohu, vypracoval architekt Georg von Dollmann, provedení poté převzal jeho kolega Julius Hofmann. Zámek byl posledním z několika stavebních projektů Ludvíka II., on sám zde bydlel pouze několik dní. Po jeho smrti v roce 1886 se v další plánované stavbě nepokračovalo, a Herrenchiemsee je dodnes nedokončený, nachází se zde celkem 50 nedodělaných místností.\n\nBudova a její okolí dnes spadá pod zvláštní oddělení bavorského ministerstva financí, nazývaného \"Bayerische Verwaltung der staatlichen Schlösser, Gärten und Seen\" a je přístupná veřejnosti, v jejím jižním křídle se nachází od roku 1987 Muzeum krále Ludvíka II.\n\nOstrov Herrenchiemsee, známý také pod názvy Herreninsel a dříve Herrenwörth, se nacházel od středověku ve vlastnictví kláštera Herrenchiemsee, spadajícího pod biskupství Chiemsee. Budova klášterního konventu ležela v severní části ostrova. Po sekularizaci v roce 1803 a následném prodeji připadl klášter mannheimskému obchodníkovi Carlovi von Lüneschloß. Dřívější budova kláštera byla v následujícím roce dílem rozebrána, dílem přebudována na takzvaný \"Starý zámek Herrenchiemsee\". Zámek i ostrov vlastnil v letech 1840 až 1870 hrabě von Hunoltstein, který roku 1870 nabídl pozemky ke koupi. Kupcem se stala dřevozpracující společnost sídlící ve Württembersku, která usilovala o vykácení celého ostrova. Tato plánovaná akce se setkala s odporem místního obyvatelstva a narazila i na odpor v místním tisku, čehož si byl vědom i bavorský král Ludvík II.\n\nMladý král podnikl v létě roku 1867 cestu po Francii a návštěvu zámku ve Versailles měla být jedním z jejích vrcholů. Avšak nenadálá smrt jeho strýce Oty přinutila krále k návratu a tak palác, jehož historie ho již roky intenzivně zaměstnávala, nespatřil. V prosinci 1868 si nechal poprvé král od George von Dollmanna předložit návrhy na výstavbu svého útočiště, zpracované podle vzoru tohoto francouzského zámku. Jako místo pro stavbu bylo vybráno údolí v blízkosti plánovaného zámku Linderhof. Tento projekt byl označován jako \"Meicost Ettal\" nebo také \"Tmeicos Ettal\", obojí je anagramem údajného výroku francouzského krále Ludvíka XIV., který zněl: „L'état c'est moi“ (Stát jsem já).\n\nPlány na tuto výstavbu nechal Ludvík II. několikrát přepracovat a nakonec stavbu kvůli nedostatku místa na tomto místě odložil. V létě 1874 navštívil konečně zámek ve Versailles a návštěva v něm zanechala hluboký dojem. Za 350 000 guldenů zakoupil ostrov Herreninsel na Chiemském jezeře a zámek, který by kopíroval Versailles se rozhodl postavit zde.\n\nZa krále Ludvíka II. se nacházely dokončené interiéry téměř výhradně v prostředním patře zámku. Půdní prostory a přízemí zůstávaly tenkrát ve stádiu hrubé stavby bez vybavení. Výjimkou byl pouze vestibul, mramorová koupelna s přilehlou šatnou a prostor v přízemí, který sloužil k mechanické obsluze jídelny nad ním. Zařizování pokojů a salónů probíhalo ve dvou obdobích: nové reprezentační pokoje podle vzoru Versailles vybavil Georg von Dollmann do roku 1881, obývací místnosti pro krále vytvořili Julius Hofmann a Franz Paul Stulberger do roku 1885. Obrazy pro zámek namalovali mimo jiné Wilhelm Hauschild, Ferdinand von Piloty a Franz Widnmann. Ludvík II. nechal umělce, kteří na výzdobě zámku pracovali odcestovat do Versailles, aby mohli svůj vzor studovat přímo na místě.\n\nZrcadlová síň je zde delší než ve Versailles, dohromady měří 75 metrů. V koupelně se nachází vana s objemem 7 tisíc litrů vody, která je ohřívána topením pod mramorovou podlahou.\n\n"}
{"id": "605949", "url": "https://cs.wikipedia.org/wiki?curid=605949", "title": "Lidová fronta za osvobození Ománu", "text": "Lidová fronta za osvobození Ománu\n\nLidová fronta za osvobození Ománu (: '; : ', \"\") byla arabská povstalecká nacionalistická organizace vyznávající komunistickou ideologii. Byla protivníkem sultánových sil v Dafárském povstání (1964–1975). Jejími podporovateli byly Sovětský svaz a Čínská lidová republika.\n"}
{"id": "605950", "url": "https://cs.wikipedia.org/wiki?curid=605950", "title": "Jaroslav Odstrčil", "text": "Jaroslav Odstrčil\n\nJaroslav Odstrčil (6. listopadu 1912, Brníčko – 23. června 1944, Netín) byl československý voják a velitel výsadku Calcium.\n\nNarodil se 6. listopadu 1912 v Brníčku, otec Jan vedl hospodářství a povoznictví, matka Anna byla v domácnosti, měl staršího bratra a tři sestry. Obecnou školu absolvoval v Brníčku, maturitu získal v roce 1933 na Reálném gymnáziu v Zábřehu na Moravě. V témže roce se zapsal na právnickou fakultu Masarykovy univerzity v Brně, kde v roce 1938 promoval a dosáhl titulu doktora práv. Nastoupil u Zemského soudu v Brně.\n\nK vykonání základní vojenské služby byl odveden 16. března 1934, ještě v průběhu univerzitních studií. Byl zařazen k 43. pěšímu pluku a zároveň mu byla udělena trvalá dovolená za účelem studia. Službu nastoupil 1. března 1939, 28. března, po německé okupaci již byl ale\npropuštěn na trvalou dovolenou. Do léta vykonával právnickou praxi a zároveň působil v protinacistickém odboji.\n\n9. července 1939 se na uhelném železničním vagónu dostal do Polska. Z vojenského tábora v polských Malých Bronovicích, kde byl umístěn odjel již jako příslušník Cizinecké legie do Francie. Službu v legii vykonával v Alžíru do poloviny září 1939. 26. září byl zařazen do československé branné moci k rotě doprovodných zbraní. Účastnil se bojů o Francii a 13. července byl, v hodnosti četaře aspiranta evakuován do Anglie. Zařazen byl k 1. pěšímu praporu.\n\nOd 21. února 1942 do 30. září 1943 prošel řadu kurzů; prodělal základní sabotážní kurz, parakurz, kurz průmyslové sabotáže, kurz propagandy u BBC, doplňující tělovýchovný kurz, dále spojovací kurz a fotokurz. V průběhu kurzů byl 7. března 1943 jmenován podporučíkem v záloze a v květnu 1943 jmenován velitelem výsadku Calcium. Začátkem ledna 1944 nastoupil k čs. výcvikové stanici v Itálii, v Brindisi.\n\n4. dubna 1944 byl spolu s dalšími příslušníky výsadku vysazen u Čejkovic. Skupina se v dubnu rozešla. Společně s Gemrotem se ukryli v Netíně, kde je 23. června přepadlo gestapo. Došlo k přestřelce, při které byl Odstrčil zabit. Jeho tělo bylo po identifikaci ve Velkém Meziříčí zpopelněno v brněnském krematoriu. Popel byl v dubnu 1945 gestapem rozmetán poblíž brněnské právnické fakulty.\n\nJeště v průběhu války byl povýšen na poručíka a poté na nadporučíka pěchoty v záloze.\n\n1. listopadu 1945 byl povýšen do hodnosti kapitána pěchoty v záloze in memoriam a poté do hodnosti štábního kapitána pěchoty v záloze in memoriam.\n\nNa místě úmrtí v Netíně a v rodné obci Brníčku byly umístěny pamětní desky s jeho jménem.\n\n\n"}
{"id": "605951", "url": "https://cs.wikipedia.org/wiki?curid=605951", "title": "Josef Gemrot (voják)", "text": "Josef Gemrot (voják)\n\nJosef Gemrot (27. prosince 1911, Louky nad Olší nebo Pogwizdów - 11. srpna 1955, Ostrava) byl československý voják a příslušník výsadku Calcium.\n\nJeho otec Jan byl šafářem velkostatku, matka Anna, rozená Foltýnová byla v domácnosti, měl sedm sourozenců, tři bratry a čtyři sestry.\n\nObecnou školu a tři roky měšťanské absolvoval v Rychvaldě. Poté se v roce 1926 vyučil truhlářem, řemeslo vykonával do roku 1929. V letech 1929 až 1933 pracoval jako horník v dole Michal v Michálkovicích. Od 1. listopadu 1933 do konce roku 1936 vykonal základní vojenskou službu u 8. pěšího pluku v Místku. Po návratu z vojny pracoval až do konce ledna 1938 ve svém původním zaměstnání.\n\nDne 31. ledna 1938 byl přijat do svazku Československé státní policie jako strážník. Na podzim roku 1938 se účastnil mobilizace.\n\nPo okupaci se rozhodl opustit protektorát, což společně se svým bratrem Fridolínem 20. června 1939 učinil. Oba bratři přešli do Polska, kde se dostali na čs. konzulát v Krakově a odtud do Malých Bronovic. Zde vstoupil do Cizinecké legie a koncem července odjel do její posádky v Saide.\n\nZe závazku k Cizinecké legii byl vyvázán po vypuknutí 2. sv. války 26. září 1939 vstoupil v Agde do československé armády a byl zařazen k 1. pěšímu praporu, bojů o Francii se neúčastnil. Po pádu Francie byl, již v hodnosti desátníka 17. července 1940 evakuován do Anglie. Společně se svým bratrem se přihlásili k RAF, ale na rozdíl od svého bratra nebyl přijat. Důvodem byl vysoký věk.\n\nDne 1. února 1941 byl povýšen na četaře a v létě téhož roku zahájil výcvik pro plnění zvláštních úkolů. Od 8. srpna do 16. srpna 1941 prodělal parakurz a poté se vrátil ke své jednotce. Další výcvik zahájil 26. července 1942. Do 30. září 1943 prodělal kurz průmyslové sabotáže, střelby a šifrování. Dále následovaly kurzy tělovýchovný, opakovací parakurz a kurz spojovací. Výcvik byl završen dvěma konspiračními cvičeními. 3. listopadu 1943 se přesunul do Alžíru a začátkem roku 1944 do Itálie. Odtud, jako četař a příslušník paravýsadku Calcium odlétl na misi do protektorátu.\n\nSpolečně s ostatními příslušníky desantu byl vysazen 4. dubna 1944 krátce po půlnoci v okolí Čejkovic. Skupina se rozešla a Gemrot se společně s Odstrčilem přesunul do Netína. Zde, v úkrytu byli 23. června přepadeni gestapem. Došlo k přestřelce, při které byl Gemrot zraněn, podařilo se mu ale uniknout a ukrýt se v Březí nad Oslavou a poté ve Studnicích u Nového Města na Moravě. Následně se mu podařilo znovu se spojit se Širokým a Niemczykem a pokračovat v plnění úkolů. Dne 3. května byli internováni sovětskými výsadkáři, propuštěni byli až po zásahu npor. Pernického.\n\nOd září 1945 do ledna 1946 byl povyšován až do hodnosti nadporučíka pěchoty v záloze. V březnu 1946 byl přijat do služeb Sboru národní bezpečnosti. Působil ve výcvikovém středisku ve Zbirohu jako velitel kurzů střelby. V roce 1946 se oženil a roku 1948 se narodili jeho synové, dvojčata Oldřich a Miloslav. V důsledku zdravotních potíží byl ke 31. lednu 1950 přeložen do trvalé výslužby.\n\nZemřel 11. srpna 1955 na následky zhoubné nemoci.\n\n"}
{"id": "605953", "url": "https://cs.wikipedia.org/wiki?curid=605953", "title": "František Široký", "text": "František Široký\n\nFrantišek Široký (23. února 1912, Kamenice – 5. května 1965, Jihlava) byl československý voják a příslušník výsadku Calcium.\n\nNarodil se 23. února 1912 v Kamenici u Jihlavy. Otec František byl švec, matka Josefa, za svobodna Nerudová pracovala jako sezónní dělnice v zemědělství. Měl pět sester. Obecnou školu vychodil v Radošově u Kamenice, protože se rodina odstěhovala z Kamenice do Koutů. Rodina byla chudá, neboť otec trpěl tuberkulózou, obživu zajišťovala matka. Z finančních důvodů šel František do učení k řezníkovi.\n\nOd 1. října 1933 do 1. listopadu 1935 vykonal základní vojenskou službu u 5. pěšího pluku v Praze. V září 1938 se účastnil mobilizace, po propuštění do civilu pracoval jako řezník. Po okupaci se rozhodl opustit protektorát. 15. června 1939 přešel hranice do Polska.\n\nDostal se do tábora v Malých Bronovicích, kde podepsal závazek do Cizinecké legie. Přes Francii se dostal do Alžíru, kde nastoupil k 1. pěšímu pluku Cizinecké legie. Po vypuknutí 2. sv. války nastoupil k 1. pěšímu pluku čs. armády, s níž se zúčastnil bojů o Francii. Po porážce Francie byl evakuován do Anglie, kam připlul 13. července 1940.\n\nPo zařazení k 1. pěšímu praporu absolvoval poddůstojnickou školu a do 14. prosince 1941 byl povýšen na desátníka. Po absolvování kurzu řízení těžkých nákladních automobilů byl vybrán do výcviku pro zvláštní úkoly. Od 21. února 1942 do 24. srpna 1943 prodělal postupně sabotážní kurz, parakurz, dále potom kurzy průmyslové sabotáže, tělovýchovy a konspirace a kurz spojovací. Od 28. srpna do 30. září absolvoval dvě cvičení; konspirační a spojovací.\n\nDne 3. listopadu odletěl do Alžíru a odtud začátkem roku 1944 do Itálie.\n\nKrátce po půlnoci 4. dubna 1944 byl výsadek Calcium vysazen nedaleko Čejkovic. Skupina se rozdělila, František Široký navázal styk s Radou tří a podařilo se mu pomocí vysílačky kontaktovat Londýn. Po Odstrčilově smrti se přesunul s ostatními na Vysočinu, kde plnil další úkoly. V závěru války se v Nasavrkách podílel na odzbrojování maďarských vojáků z místní posádky a založení Národního výboru. 3. května 1945 byl internován sovětskými výsadkáři, ale na zásah npor. Pernického byl propuštěn.\n\nV roce 1945 byl jmenován poručíkem pěchoty, v roce 1946 byl povýšen na nadporučíka a v roce 1949 na kapitána pěchoty v záloze.\n\nV září 1945 se oženil (manželství zůstalo bezdětné) a v listopadu téhož roku byl na vlastní žádost demobilizován. V letech 1946 až 1949 působil jako národní správce podniku Masného průmyslu v Kostelci u Jihlavy. 11. června 1949 byl zatčen a za protistátní činnost v roce 1950 ve vykonstruovaném procesu odsouzen ke čtyřem letům těžkého žaláře. Z Jáchymova byl propuštěn na amnestii v roce 1953. Poté pracoval jako svářeč a stavební dělník u OSP Jihlava. Zemřel 5. května 1965 na infarkt.\n\n\n"}
{"id": "605956", "url": "https://cs.wikipedia.org/wiki?curid=605956", "title": "Jan Muskata", "text": "Jan Muskata\n\nJan Muskata (1250 Vratislav – 7. února 1320) byl biskup krakovský, diplomat a během sporů o polské dědictví straník českých králů.\n\nNa krakovský biskupský stolec dosedl pročesky orientovaný Jan Muskata roku 1294 a stal se důležitým představitelem přemyslovské politiky v Polsku. O Muskatově významu pro českého krále Václava II. svědčí skutečnost, že byl roku 1301 v doprovodu mladého Václava III., snoubence uherské dědičky Alžběty při cestě do Uher. Václav zde byl v srpnu 1301 korunován svatoštěpánskou korunou a Muskata se měl stát vicekancléřem a hlavním správcem Václavovy kanceláře. Zdá se, že vicekancléřem se tento protřelý diplomat nestal, protože roku 1302 je ve funkci doložen Štěpán, probošt ze Stoličného Bělehradu. Během své uherské vlády byl Václav III. nucen své příznivce motivovat cennými dary. Jan Muskata tak obdržel od mladého panovníka hrad Plaveč v Šariši.\nRoku 1302 se vyostřil papežův nesouhlas s přemyslovskou vládou v Uhrách a Jan Muskata, kterého uherští magnáti a duchovní neměli příliš v lásce, byl papežem předvolán do Říma ke slyšení, se ve strachu z hrozící ztráty biskupského úřadu raději vrátil do Krakova.\n\nPřemyslovská vláda v Uhrách skončila fiaskem o tři roky později a díky nepřátelské koalici byla ohrožena i vláda v Čechách. Václav II. podlehl roku 1305 tuberkulóze a na jeho místo nastoupil Václav III., jenž byl nucen za cenu ztrát některých území uzavřít smír s římským králem Albrechtem. V říjnu 1305 Václav rezignoval na uherskou korunu a přenechal nárok svému bratranci Otovi Dolnobavorskému. Zřejmě v tuto dobu také zrušil své zasnoubení s Alžbětou Arpádovnou a uzavřel sňatek s Violou, dcerou těšínského vévody. Zdá se, že zprostředkovatelem sňatku mohl být Jan Muskata, na kterého v tu dobu dotíral Vladislav Lokýtek. Do potíží uváděl Lokýtek i hejtmana Oldřicha z Boskovic. V lednu 1306 se podařilo německým rytířům v Toruni dojednat devítiměsíční příměří, které však Lokýtek po obdržení posil z Uher nedodržel a pokoušel se o dobytí Krakova, ve kterém byla česká vojenská posádka, a zdá se, že Muskata udržel město až do doby po zákeřném zavraždění Václava III.\n\n"}
{"id": "605958", "url": "https://cs.wikipedia.org/wiki?curid=605958", "title": "Tovaria", "text": "Tovaria\n\nTovaria je nevelký rod keřovitých rostlin z monotypické čeledi Tovariaceae.\n\nTento rod pochází z Mexika a Jamajky, odkud se rozšířil do států Střední Ameriky a na ostrovy Karibiku, do Venezuely, Kolumbie, Ekvádoru, Bolívie a Peru v Jižní Americe.\n\nJsou to vytrvalé, štíhlé, řídce větvené keře, kůra prutů má zelenou barvu. Řapíkaté listy jsou někdy alternativní, většinou jsou trojčetné, lysé a vyrůstají střídavě, někdy mívají drobné, trojúhelníkovité palisty. Lístky jsou kopinaté, zašpičatělé, mívají délku 8 a šířku 2 až 3 cm, okraje mají hladké. Celé rostliny jsou aromatické.\n\nRostliny vykvétají mnohdy již v prvém roce oboupohlavnými květy v prodloužených, volných, terminálních, hroznovitých květenstvích. Květy jsou asi 7 mm velké, nejčastěji šestičetné a mají barvu bledě žlutou nebo zelenkavou. Volné korunní lístky zaobleného tvaru jsou delší než špičaté kališní lístky. Okvětí je uspořádáno šupinovitě. Nápadných tyčinek dlouhých asi 4 mm je v květu většinou 8, všechny jsou plodné, prašníky se otvírají podélně. Synkarpické gyneceum se skládá obvykle ze 6 plodolistů, svrchní semeník má stejný počet pouzder, vajíček bývá 20 až 70. Placentace je nákoutní.\n\nPlod je dužnatá nepukající bobule se stopkou, obsahuje mnoho drobných semen která mají olejnatý endosperm.\n\nTyto rostliny jsou bez hospodářského významu.\n\nČeleď \"Tovariaceae\" byla dříve řazena do řádu \"Capparalles\", po jeho zrušení je v řádu brukvotvarých. Jsou uváděny rozličné počty druhů rodu \"Tovaria\", důvěryhodné prameny se však ustavily jen na dvou:\n\n"}
{"id": "605961", "url": "https://cs.wikipedia.org/wiki?curid=605961", "title": "Klavírní sonáta h moll (Liszt)", "text": "Klavírní sonáta h moll (Liszt)\n\nKlavírní sonáta h moll, S.178, je skladba pro sólový klavír od maďarského skladatele Franze Liszta. Byla publikována roku 1854 s věnováním Robertu Schumannovi a je často považovaná za Lisztovu nejvýznamnější skladbu pro sólový klavír a jednu z nejvýznamnějších klavírních sonát. Je předmětem zkoumání a častého analyzování kvůli své formě, nerespektuje totiž klasickou sonátovou formu, ale je založena na myšlence tematické transformace.\n\nTato sonáta byla zkomponována mezi lety 1852 a 1853. V této době již Liszt ukončil „virtuózní“ období svého života a věnoval se hlavně komponování, koncertoval pouze příležitostně a vždy jen když chtěl, ne když musel. Tehdy žil ve Výmaru se svou druhou partnerkou, Carol Sayn-Wittgensteinovou. Při komponování této skladby byl hodně ovlivněn Schubertovou \"Wanderer Fantaisií\", jednou ze svých oblíbených skladeb, kterou velmi obdivoval. Sonátu věnoval Robertu Schumannovi na oplátku za jemu věnovanou \"Fantasii C dur\" (1836). Ten ji ale nikdy neslyšel, protože tou dobou již dožíval v psychiatrické léčebně v Erdenichu. Vydána byla roku 1854 firmou Breitkopf & Härtel a poprvé byla představena Lisztovým žákem a zetěm Hansem von Bülow 27. ledna 1857 při křtu nového koncertního křídla firmy \"Bechstein\" v Berlíně.\n\nTato sonáta se neřídí sonátovou formu, ale je uspořádána do jedné dlouhé věty. Podle některých odborníků ovšem pasuje do formy klasické čtyřvěté sonáty. Začíná v h moll, během svého vývoje se ale pohybuje od této tóniny pryč, nejčastěji do paralelní D dur. V této skladbě je viditelná podobnost s některými tématy Lisztovy o pět let později napsané \"Faustovské symfonie\". Její kostrou je několik motivů, které Liszt uspořádal a varioval do složité muzikální konstrukce. Počet motivů se podle jednotlivých rozborů liší od tří do šesti, obecně uznávaný počet je ale pět.\n\n\nTuto myšlenku tematické transformace, na jejímž vývoji se značně podílel, použil například ve svém Klavírním koncertu Es dur a mnohých dalších skladbách. Díky tomuto inovativnímu pojetí je jí často přisuzován přívlastek vizionářská. Tichý konec sonáty může být dodatečným nápadem, originální rukopis uchovaný v \"The Morgan Library & Museum\" v New Yorku (také vydaný roku 1973 G. Henleyem jako přesná kopie) obsahuje vyškrtnutou závěrečnou část, která by ukončila dílo hlasitě. Sonáta trvá obvykle 25 až 30 minut.\nTato sonáta vyvolává již od své publikace velmi rozporuplné názory. Jsou lidé, kteří se při poslechu této skladby necítí dobře, emoce skladby nazývají falešnými a zavrhují její formu. Po premiéře byla kritizována mnohými konzervativními hudebními kritiky, nezaujala například Claru Schumann, ta si do svého osobního deníku poznamenala:\n\n\nTato skladba také nezaujala Antona Rubinsteina či Eduarda Hanslicka. Johannes Brahms dokonce usnul, když mu ji Liszt při soukromé návštěvě hrál. Na druhé straně, skladba si získala i příznivce, velkého ocenění se jí dostalo například od Lisztova přítele, Richarda Wagnera. Ten ve svém dopise Lisztovi z roku 1855 stále chválí toto dílo.\n\n\nObjektivita tohoto komentáře je však evidentně ovlivněna velikým přátelstvím těchto dvou skladatelů. Otto Gumprecht z německých novin Nationalzeitung ji zase označil za „výzvu k pískání a dupání“. Trvalo dlouho, než se stala častou v koncertním repertoáru, kvůli své technické komplikovanosti, negativním kritikám a také svému statusu „nové hudby“. Ačkoliv na začátku 20. století byla sonáta ustanovena jako vrchol Lisztova díla a stala se populárně hraným a často analyzovaným dílem. Dnes ji většina hudebníků považuje za Lisztův nejvýznamnější příspěvek klavírní technice i duchu romantismu a často dokonce za jeden z nejvýznamnějších produktů romantického hnutí vůbec. Navíc ji občas spolu se Schumannovou \"Fantasií op. 17\" označují za „dvě mistrovská díla 19. století“.\n\nLisztův blízký přítel, Camille Saint-Saëns, přepsal sonátu pro dva klavíry v roce 1914, premiéra se konala ovšem až roku 2004. Soudě dle Saint-Saënsova dopisu z roku 1914 bylo toto zpracování něco, co Liszt ohlásil, ale nikdy neuskutečnil. Roku 1955 přepsal Leo Weiner tuto sonátu pro orchestr, toto dílo však nikdy nebylo vydáno, existuje pouze jako rukopis. Bylo ale roku 2006 nahráno a dokonce se objevilo v několika filmech třicátých let. Existuje také transkripce pro varhany (Bernhard Haas).\n\nTato sonáta vyžaduje nejen technickou zručnost a umění hrát tak těžkou hudbu tak dlouho, ale i velké muzikální cítění, umění pospojovat jednotlivá témata a udržet tah celé půlhodinové skladby. Přesto patří mezi nejhranější Lisztova díla a nahrálo ji mnoho rozdílných interpretů. Mezi nejvýznamnější patří mezi jinými nahrávky Krystiana Zimermana (1990) a Marthy Argerich pro Deutche Gramophon. Další významní interpreti sonáty jsou Alfred Cortot (1929), Sviatoslav Richter, Emil Gilels či Vladimir Horowitz (1932, 1976), Claudio Arrau (1970, 1971, 1985), Alfred Brendel (1963, 1981, 1991), Maurizio Pollini (1989), Evgeny Kissin (1998), Georges Cziffra nebo Yundi Li (2002).\n\n\n\n"}
{"id": "605965", "url": "https://cs.wikipedia.org/wiki?curid=605965", "title": "Carsten Borchgrevink", "text": "Carsten Borchgrevink\n\nCarsten Eggeberg Borchgrevink (1. prosince 1864 Christiania, Norsko – 21. dubna 1934 Oslo) byl norský přírodovědec a antarktický polárník. Byl prvním člověkem, který 27. ledna 1895 vstoupil na antarktický kontinent. a v zimě roku 1899 - 1900 s 9 druhy u mysu \"Adare\" jako první lidé přezimovali v Antarktidě.\n\nV roce 1894 se účastnil velrybářské výpravy na lodi \"Antarktic\". 27. ledna 1895 přistáli na pobřeží Antarktidy u mysu Adare v Rossově moři. Jako přírodovědec na pevnině našel mech, čímž dokázal existenci rostlinstva na tomto kontinentě, dosud pokládané za bezvegetační.\n\nV roce 1898 vedl anglickou výpravu na lodi \"Southern Cross\". U pobřeží Antarktidy se nechal vysadit a s částí posádky zde přezimoval. Po celé období prováděl meteorologická pozorování, magnetické měření a zkoumal geologické složení hornin. V roce 1900 plul podél \"Rossova šelfového ledu\" a při tom zkoumal pobřeží Viktoriiny země, kde objevil \"Velrybí zátoku\". Odtud podnikl cestu do vnitrozemí, kdy jako první použil psí spřežení, při tom dosáhl až k 78°50´ jižní šířky. Dokázal, že je potřeba zřizovat výzkumné stanice na pevnině, zatímco dřívější výpravy prováděli výzkum jen z lodi.\nV Antarktidě se dodnes dochovala výzkumná stanice, kterou použil Borchgrevink k přezimování. Dnes je do výše jednoho metru zasypána guánem. Uvnitř se dochovala pec a pryčny, ale i drobnosti jako konzervy a přístroje. Stanice je každoročně navštěvována turisty. Některé společnosti se snaží získat prostředky na její záchranu.\n\n"}
{"id": "605966", "url": "https://cs.wikipedia.org/wiki?curid=605966", "title": "Pottschach", "text": "Pottschach\n\nPottschach je katastrální území města Ternitz v okrese Neunkirchen v rakouské spolkové zemi Dolní Rakousy. \n\nPottschach leží na jižním okraji Vídeňské pánve. Protahuje se od břehu řeky Schwarza až po výběžek Schneeberg (Alpy). Pottschach leží v nadmořské výšce 427 m n. m. Místo sousedí s obcemi \n\nPottschach je ohraničen na severu Gfieder (609 m) a na severozápadu Kohlberg (708 m). Na jihozápadu se nachází Burgstall s křížovou cestou. Na východě je Pottschach ohraničen řekou Schwarza. Jižní dráha rozděluje místo na západní a východní část. \n\n\nPottschach byl poprvé v dokumentech zmíněný v roce 1094. Název místa je odvozen od starého slova „Botsaha“ nebo „Botsach“, co znamená \"„zakázaná voda\"\" nebo „klatba vody\". To znamená, že poddaný nesměl rybařit. Osada však existovala již mnohem dříve. Podle nálezů byla oblast osídlena již v době kamenné. Z let kolem 600 našeho letopočtu byl v Purgstallu v Pottschach opevněný jez. Podle nálezu starého zdiva ve farním kostelem se může dokazovat, že již v 9. století karolínský kostel stál. Kolem roku 1500 byl postaven gotický kostel a roku 1520 byla postavena 25 metrů vysoká věž. V 17. století byl kostel barokně přestavěn. \n\nPottschach (zámek) postavil v 16. století Bernhard Ursenbeck jako vodní zámek. \n\nOd roku 1864 byl Pottschach obcí. Sestávala z katastrálních území \n\nObec trvala do roku 1971 a potom byla sloučena s obcí Ternitz. \n\nV 19. a počátkem 20. století byl Pottschach oblíbeným letoviskem v jižní části Dolních Rakous. Podporu získal stavbou Jižní dráhy, postavenou v roce 1842. Mnoho letních hostů bydlelo v hotelu „Rabensteiner“ nebo si stavěli vilky. Ještě dnes stojí v Pottschachu mnoho těchto vilek, které dokazují bývalé letovisko. \n\nObec Pottschach (katastrální území Pottschach, Holzweg a Putzmannsdorf) \n\nKatastrální území Pottschach má dnes 5074 obyvatel.\n\nObecná škola - již v 16. století byla v obci škola. Do roku 1880 byla jednotřídka obecné školy. Potom byla postavena vícetřídní obecná škola. Kromě toho byla v továrně na lepenku „Lautner“ byla pro děti dělníků zřízena nedělní škola. Když počet žáků nestoupal, byla roku 1969 postavena nová obecná škola, dnešní „Dr. Adolfa Schärfa-obecná škola“. V ulici Kreuzäckergasse byla v roce 1998 dodatečně postavena obecná škola „Kreuzäckergasse“. \n\nHlavní škola - v roce 1955 byla v Pottschachu zřízena vlastní hlavní škola. Ta stojí ještě dnes. \n\nMateřská škola - dnes jsou v Pottschachu tři mateřské školy: \n\nviz Farní kostel Pottschach \n\nKaple křížové cesty je nejstarší kaplí v Pottschachu. Postavila ji Maria Anna von Geyersberg v roce 1709. \n\nTato kaple na konci obce Pottschach, im Neudörfla byla postavena roku 1775. U této kaple je každoročně pořádáno svěcení velikonočních kočiček. \n\nDřevěnou kapli postavila v roce 1828 rodina Niederl. \n\nNa vrcholu Gfiederu, 609 metrů vysokého kopce v Pottschachu se nachází rozhledna. V roce 2004 byla velmi stará rozhledna nově postavena. \n\nDříve byl hřbitov zřízen kolem kostela. Dnešní hřbitov je zřízený na úpatí Kalvárie. \n\nV ulici \"Franz Samwald-Straße\" se nachází pohřebiště ruských vojáků, zřízené roce 1946. V zimě 1945/1946 byl pod vedením sovětského důstojníka postavený tento hřbitov poblíž tehdejší \"Ternitzer Straße\" (dnešní Franz-Samwald-Straße) u odbočky na Wimpassing. K práci tu byli využiti dřívější nacisté, na které dohlíželi ruští vojáci. Dne 13. dubna 1946 k 1. výročí osvobození Rudou armádou došlo ke slavnostnímu otevření velkého vojenského hřbitova. Na zahájení bylo mnoho ruských důstojníků pod velením generála Zwjeitkowa. Zde jsou pohřbeni ruští vojáci, padlí v regionu. Dne 30. ledna 1948 byla pověřena tehdejší obec Pottschach povinnost pečovat o hřbitov.\n\nPottschach je od roku 1842 na jižní dráze, proto má dobré spojení do Vídně, Štýrského Hradce a Klagenfurtu. \n\n\n\n\n\n\n"}
{"id": "605972", "url": "https://cs.wikipedia.org/wiki?curid=605972", "title": "Valentino", "text": "Valentino\n\nValentino se váže k těmto článkům:\n\n\n"}
{"id": "605980", "url": "https://cs.wikipedia.org/wiki?curid=605980", "title": "Sicilská básnická škola", "text": "Sicilská básnická škola\n\nSicilská básnická škola, it. \"scuola siciliana\" byla skupina básníků píšících převážně v třicátých a čtyřicátých letech 13. století soustředěná na dvoře císaře Fridricha II. v Palermu.\n\nFridrich II., obdařený mnoha zájmy, zvaný provensálskými básníky \"chlapcem z Apulie\" byl iniciátorem a mecenášem sicilské básnické školy, což s povděkem kvitoval i Dante Alighieri. Sdružení básníků na císařově dvoře se rekrutovalo z řad jeho dvorských úředníků a na rozdíl od svých vzorů z Provence nebyli tito muži na své básně existenčně odkázáni a své verše tvořili spíše pro sebe navzájem a pro císaře než pro nedostižné vdané dámy.\n\nBásně byly psány v tzv. \"siciliano aulico\" vzniklém ze zlidovělé latiny. Mezi představitelé sicilské básnické školy patří samotný císař Fridrich se svými syny Jindřichem, Enziem a Manfrédem a dvorští úředníci Rinaldo d’Aquino, Pier delle Vigne, Guido delle Colonne, Stefano Protonotaro da Messina, Iacopo Mostacci a Giacomo da Lentini. \n\n"}
{"id": "605983", "url": "https://cs.wikipedia.org/wiki?curid=605983", "title": "Carmine Appice", "text": "Carmine Appice\n\nCarmine Appice (*15. prosince 1946 Brooklyn, New York, USA) je americký rockový hudebník a zpěvák italského původu a o dvanáct let starší bratr bubeníka Vinny Appice. Má klasické hudební vzdělání a v začátcích byl ovlivněn jazzovým stylem hraní hudebníků, jako bylo Buddy Rich a Gene Krupa. Appice je nejvíce znám pro spojení se skupinami Vanilla Fudge, Cactus a Beck, Bogert & Appice.\n\nV říjnu 2012 vystoupil spolu se svým bratrem v rámci projektu Drum Wars v Brně.\n\nCarmine Appice\n\nVanilla Fudge\n\nCactus\n\nBeck, Bogert & Appice\n\nJan Akkerman\n\nKGB\n\nPaul Stanley\n\nTed Nugent\n\nDNA\n\nKing Kobra\n\nBlue Murder\n\nMothers Army\n\nPappo's Blues\n\nMarty Friedman\n\nTravers & Appice (duet s Pat Traversem)\n\nPink Floyd\n\n\n"}
{"id": "605986", "url": "https://cs.wikipedia.org/wiki?curid=605986", "title": "Serotoninový syndrom", "text": "Serotoninový syndrom\n\nSerotoninový syndrom je potenciálně život ohrožující stav způsobený nadměrně zvýšenou hladinou serotoninu v důsledku nepříznivé reakce na léky, která může nastat po léčebné aplikaci léků, jejich náhodné interakci nebo předávkováním. Serotoninový syndrom není idiosynkratická reakce na léky; je předvidatelným důsledkem nadměrné serotonergické aktivity centrální nervové soustavy (CNS) a periferních serotoninových receptorů. Z toho důvodu někteří odborníci preferují názvy serotoninová toxicita či serotoninový toxidrom, neboť přesněji vyjadřují skutečnost, že jde o druh otravy. Jiné názvy používané k označení tohoto syndromu je serotoninová bouře, hyperserotonemie či serotonergický syndrom.\n\nNadměrná serotoninová aktivita vytváří množství specifických symptomů, včetně kognitivních (bolest hlavy, agitace, hypománie, mentální zmatení, halucinace, kóma), autonomních (třesavka, pocení, přehřátí, hypertenze, tachykardie, nauzea, zvracení) a somatických (myoklonus, hyperreflexie, tremor). Symptomů je široká škála od stěží rozeznatelných až po fatální. Byla zaznamenána řada léků a kombinace léků, které serotoninový syndrom vyvolaly. Diagnóza serotoninového syndromu zahrnuje pozorování přítomných symptomů a prověření pacientovy anamnézy. Syndrom má charakteristický obraz, ale u některých pacientů (zejména u pacientů s maligním neuroleptickým syndromem) může být zaměněn s jinou nemocí. Neexistují žádné laboratorní testy, které by diagnózu potvrdily.\n\nSoučástí léčby je vysazení léků, které mohou k syndromu přispívat a při středně závažných až závažných případech v podávání serotoninového antagonisty. Důležitý doplněk léčby zahrnuje kontrolovanou agitaci s benzodiazepinovou sedací.\n"}
{"id": "605997", "url": "https://cs.wikipedia.org/wiki?curid=605997", "title": "Zrození Venuše (Bouguereau)", "text": "Zrození Venuše (Bouguereau)\n\nZrození Venuše ( \"La Naissance de Vénus\") je jeden z nejslavnějších obrazů malíře jménem William-Adolphe Bouguereau z 19. století. Nezobrazuje zrození Venuše z moře, ale její následné přemisťování ve skořápce (obrazová metafora pro vulvu) do kyperského města Paphos. Plátno obrazu je 3 metry vysoké a 2,2 metru široké. Námět a kompozice se podobá známějším Zrození Venuše od Sandra Botticelliho nebo Triumf Galatei od Raffaela Santiho.\n\nObraz je součástí trvalé sbírky v muzeu Musée d'Orsay v Paříži, ale momentálně se nachází v M. H. de Young Memorial Museum v San Franciscu jako součást výstavy Zrození impresionismu.\n"}
{"id": "605998", "url": "https://cs.wikipedia.org/wiki?curid=605998", "title": "Železniční trať Rostock–Stralsund", "text": "Železniční trať Rostock–Stralsund\n\nŽelezniční trať Rostock – Stralsund je 72 kilometrů dlouhá železniční trať v německé spolkové zemi Meklenbursko-Přední Pomořansko. Jedná se o jednokolejnou elektrifikovanou trať, na kterou jsou připojeny lokálky Velgast – Prerow a Rövershagen – Graal-Müritz.\n\n"}
{"id": "605999", "url": "https://cs.wikipedia.org/wiki?curid=605999", "title": "Josef Adámek", "text": "Josef Adámek\n\nJméno Josef Adámek nosí více osobností:\n\n"}
{"id": "606000", "url": "https://cs.wikipedia.org/wiki?curid=606000", "title": "Josef Adámek (sochař)", "text": "Josef Adámek (sochař)\n\nJosef Adámek (25. července 1927 Dobruška – 18. května 2000 Praha) byl český řezbář a akademický sochař.\n\n"}
{"id": "606001", "url": "https://cs.wikipedia.org/wiki?curid=606001", "title": "Mirjam", "text": "Mirjam\n\nMirjam ( ), přepisováno též jako Miriam, je biblická postava Starého zákona a starší sestra Mojžíše. Její jméno se vykládá různě, a to od \"„Vzdorovitá“\" či \"„Svéhlavá“\" až po \"„Kapka moře“\" nebo \"„Hořkost moře“\". Řeckou obdobou jména je jméno Maria (řecky Μαρία), jež je v počeštěné formě přepisováno jako Marie.\n\nMirjam je poprvé zmiňována ve Starém zákoně jako dcera Amráma a Jókebed z kmene Lévi, starší sestra Mojžíše. Když se Mojžíšova matka rozhodla uložit Mojžíše do košíku a položit do rákosí na břehu řeky Nil, Mirjam se v rákosí ukryla, aby zjistila, co se s košíkem stane. Když Mirjam viděla, že byl košík s bratrem vyzvednut z řeky faraónovou dcerou, vystoupila z rákosí a navrhla faraónově dceři, aby přijala jako kojnou její matku Jókebed. Židovská tradice ztotožňuje Mirjam a Jókebed se dvěma porodními bábami, kterým dříve faraón přikázal, aby ihned po porodu usmrcovaly všechny novorozené chlapce, jež se narodí Hebrejkám. Mirjam je podle této tradice ztotožňována se jménem Púa a Jókebed se jménem Šifra.\n\nMirjam se účastnila průchodu otevřeným mořem. Poté, co Hospodin definitivně osvobodil Izrael od egyptské nadvlády tím, že nad faraonovou armádou uzavřel vody Rákosového moře, zpívá nejprve Mojžíš a poté Mirjam v čele izraelských žen Hospodinu oslavnou píseň. Při této příležitosti je Mirjam Biblí nazvána prorokyní.\n\nPoté, co Izrael v poušti prožil událost s křepelkami, spojila se Mirjam s Áronem proti Mojžíšovi. Pomlouvala Mojžíše kvůli kúšské ženě, kterou si vzal. Kromě toho zpochybňovali Mojžíšovu jedinečnost. Připomínali skutečnost, že Hospodin kdysi promluvil i skrze Mirjam a Árona.\n\nNa základě tohoto postoje ji Hospodin zasáhl malomocenstvím. Mojžíš za Mirjam prosil a byl vyslyšen. Po sedmi dnech izolace byla Mirjam znovu očištěna a připojena ke svému lidu. Lid Izraele na její uzdravení čekal a teprve potom vyrazil na další cestu.\n\nMirjam je Biblí prezentována jako příklad ženy, která byla obdarována Hospodinem. Mirjam však vedlo toto obdarování k povyšování se. Za to byla Hospodinem potrestána a poučena. Hospodin sám jí vysvětlil jak Hospodin vidí rozdíl mezi prorokem a Mojžíšem.\n\nPodle židovské tradice se Mirjam stala ženou jednoho význačného člena z kmene Juda, jímž byl podle různých midrašů buď Chúr nebo Urí. Vyplývá z toho, že k jejím potomkům patřil Besaleel, zručný řemeslník, jenž měl na starosti stavbu stanu setkávání včetně všeho jeho příslušenství. \n\nMirjam zemřela na místě, které Bible nazývá Kádeš. Tam byla i pohřbena.\n\n\n"}
{"id": "606002", "url": "https://cs.wikipedia.org/wiki?curid=606002", "title": "Komáří vrch (Orlické hory)", "text": "Komáří vrch (Orlické hory)\n\nKomáří vrch (německy \"Mückenberg\") je vrchol v České republice ležící v pohoří Orlické hory.\n\nKomáří vrch se nachází v jihovýchodním zakončení Kunštátského hřbetu - geomorfologického podokrsku Orlických hor - asi 7,5 km severně od Rokytnice v Orlických horách. Jedná se o dvojvrchol. Hlavní kóta je umístěna jihovýchodně, stejně vysoká severozápadní je vzdálena asi 300 metrů. Pod jihovýchodním svahem se nachází sedlo Mezivrší, které Kunštátský hřbet odděluje od hřbetu Anenského. Zejména severovýchodní a jihozápadní svahy vykazují značné převýšení a prudkost.\n\nKomáří vrch spadá do povodí Divoké Orlice, které protéká pod jeho severovýchodním svahem. Potoky pramenící v jihozápadním svahu jsou přítoky Říčky potažmo Zdobnice, která se rovněž do Divoké Orlice vlévá.\n\nVrcholovou partii Komářího vrchu pokrývá původní horská bučina, která je chráněna v rámci stejnojmenné přírodní rezervace. Nižší partie pokrývají hospodářské smrčiny. Vrch náleží do území chráněné krajinné oblasti Orlické hory.\n\nSedlem Mezivrší prochází v zimě neudržovaná silniční komunikace z Říček do Orlického Záhoří. V blízkosti vrcholu je ve východním svahu vedena červeně značená Jiráskova cesta, západním svahem pak cyklistická trasa 4071. Svahy vrchu jsou protkány sítí běžkařských tras.\n\nPřes severovýchodní úbočí vrchu byla před druhou světovou válkou postavena linie opevnění proti nacistickému Německu. Nacházejí se zde objekty lehkého i těžkého opevnění, především pěchotní sruby R-S 90/I a R-S 90/II. Na samotném vrcholu Komářího vrchu byla vybudována dělostřelecká pozorovatelna R-S 91.\n"}
{"id": "606003", "url": "https://cs.wikipedia.org/wiki?curid=606003", "title": "Zrození Venuše (Cabanel)", "text": "Zrození Venuše (Cabanel)\n\nZrození Venuše ( \"Naissance de Venus\") je obraz francouzského výtvarníka jménem Alexandre Cabanel (1823–1889). Byl namalován roku 1863 a nyní je v Musée d'Orsay v Paříži. Existuje ještě druhá o něco málo menší verze z roku 1875, která se nachází v Metropolitním muzeu umění v New Yorku.\n\nObraz zaznamenal v roce 1863 velký úspěch na výstavě Pařížský salon a byl ihned zakoupen Napoleonem III., který jej umístil do svých soukromých sbírek. V témže roce se Cabanel stal profesorem na škole École nationale supérieure des beaux-arts.\n\nCabanelova erotická představivost zahalená historicismem apelovala na slušnost vyšších vrstev společnosti. Umělecký historik a kurátor Robert Rosenblum napsal o Cabanelově \"Zrození Venuše\": „Tato Venuše se pohybuje někde mezi antickým božstvem a modernímy sny,“ popisuje, „dvojsmyslnost jejích očí, které se zdají být zavřené, ale při bližším pohledu se ukáže, že je vzhůru … Nahá žena, která může být spící nebo vzhůru, je obzvláště přitažlivá pro mužského pozorovatele.“\n"}
{"id": "606004", "url": "https://cs.wikipedia.org/wiki?curid=606004", "title": "Volby do Zastupitelstva hlavního města Prahy 2010", "text": "Volby do Zastupitelstva hlavního města Prahy 2010\n\nVolby do zastupitelstva hlavního města Prahy v roce 2010 proběhly v rámci obecních voleb v pátek 15. a sobotu 16. října. Území města bylo rozděleno na sedm devítimandátových obvodů, zvoleno bylo celkem 63 zastupitelů. Volilo 419 171 voličů, což představuje volební účast 44,43 % oprávněných voličů, tedy o 2,26 % vyšší účast, než byl v roce 2006 (42,17 %) a nejvyšší volební účast od roku 1994 (53,73 %). Rozdělení Prahy na řadu obvodů bylo terčem ostré kritiky od menších stran. Některé z nich hodlají záležitost řešit soudně. Příznivcem toho dělení nebyl ani Petr Nečas a ostře jej kritizivoval i Karel Schwarzenberg.\n\nVítězem voleb se stala TOP 09. Vítěz minulých voleb, Občanská demokratická strana, skončil na druhém místě. Mandáty získaly také Česká strana sociálně demokratická a Komunistická strana Čech a Moravy. Koalice Strany zelených+SNK a Věci veřejné překročily 5% uzavírací klauzuli, kvůli přirozené uzavírací klazuli způsobené velikostí volebních obvodů však žádné mandáty nezískaly. \n"}
{"id": "606006", "url": "https://cs.wikipedia.org/wiki?curid=606006", "title": "Mý Arae", "text": "Mý Arae\n\nMý Arae je žlutooranžová hvězda hlavní posloupnosti v severovýchodní části souhvězdí Oltáře o zdánlivé hvězdné velikosti +5,12 mag, ve vzdálenosti 50,6 světelných let od Země. Hvězda je viditelná pouhým okem. Poprvé se objevila v katalogu Johanna Bayera s názvem \"Uranometria\" v roce 1603. Hvězda má spektrální třídu G a třídu svítivosti IV<nowiki>-</nowiki>V. Její průměr je 1,32krát větší než u Slunce, její hmotnost 1,08× větší než hmotnost Slunce. Z rozdílu mezi svítivostí hvězdy a svítivostí Slunce lze usuzovat, že hvězda je vývojově starší než Slunce a její počátky sahají do doby před více jak 4,6 miliardami lety. Hvězda má velkou metalicitu.\n\nU hvězdy byly dosud objeveny čtyři planety, z nichž jedna z nich by mohla být první objevená terestrická planeta u hvězdy hlavní posloupnosti.\n\nVýzkum hvězdy prokázal, že je přibližně o 10 % hmotnější než Slunce a je výrazně starší, přibližně 6,34 miliardy let. Poloměr hvězdy je o 36 % větší než u Slunce a má o 90 procent větší svítivost. Hvězda má větší poměr železa k vodíku než Slunce, a má tudíž velkou metalicitu. Mý Arae má také více helia než Slunce.\n\nMý Arae má spektrální třídu G3IV-V. „G3“ znamená, že hvězda je podobná našemu Slunci (hvězda G2V). Hvězda pravděpodobně vstupuje do fáze svého vývoje, kdy se stává podobrem. Třída svítivosti je nejistá, udává se mezi IV (podobrem) a V (hvězdou hlavní posloupnosti).\n\nV listopadu 2010 byly známy čtyři planety v systému hvězdy Mý Arae. Tři z nich mají velké hmotnosti a jsou pravděpodobně plynnými obry. Nejvnitřnější planeta má přibližně hmotnost Uranu a mohla by být kamennou či malou plynnou planetou.\n\nV roce 2001 byl oznámen objev první planety – Mý Arae b – týmem amerických a australských vědců. Planeta se pohybuje po silně excentrické dráze a doba oběhu hvězdy je 743 dní. Objevena byla měřením radiální rychlosti hvězdy, Dopplerova posunu v emisním spektru hvězdy.\n\nDalší pozorování vedla k objevu další planety (Mý Arae c), která byla představena veřejnosti v roce 2004. Bylo oznámeno, že se jedná o planetu s excentrickou dráhou, která oběhne hvězdu jednou za 8,2 roku.\n\nV témže roce následoval objev malé vnitřní planety Mý Arae d o hmotnosti Uranu s devítidenní oběžnou dobou kolem hvězdy. Byla prvním příkladem exoplanet zvaných horký Neptun, ale také do té doby nejmenší objevená planeta u hvězdy hlavní posloupnosti. Její povrchová teplota je přibližně 900 Kelvinů. Objev mohl být učiněn díky velice přesným měřením radiální rychlosti hvězdy Mý Arae spektrografem High Accuracy Radial Velocity Planet Searcher (HARPS) v La Silla Evropské jižní observatoře v Chile.\n\nV roce 2006 přišli nezávisle na sobě dva týmy vědců vedené Krzysztofem Gozdziewskim a Francescem Pepem k závěru, že musí existovat ještě čtvrtá planeta, která obíhá kolem mateřské planety po kruhové dráze jednou za 311 dní. Model soustavy Mý Arae se čtyřmi planetami změnil parametry oběžných drah dříve objevených planet, jejichž oběžné dráhy jsou mnohem méně excentrické. S objevem byla Mý Arae e druhým objeveným planetárním systémem se čtyřmi planetami. Dalším systémem byla 55 Cancri, kde mezitím byla objevena pátá planeta.\n\nSystém Mý Arae sestává z vnitřní planety o velikosti Uranu s oběžnou dobou devíti dní a ze tří hmotnějších hvězd, pravděpodobně plynných obrů, na vzdálenějších přibližně kruhových oběžných dráhách. Kruhové dráhy planet systému Mý Arae jsou v kontrastu s obvyklými pozorovanými excentrickými oběžnými dlouhoperiodickými drahami exoplanet. Vnitřní planeta pravděpodobně ztratila vlivem slunečního větru plynnou obálku a zůstalo pouze kamenné jádro planety. Jiné teorie ovšem tvrdí, že planeta vznikla ve vnitřní části systému Mý Arae jako planeta pozemského typu, že je tudíž superzemí.\n\nVnitřní plynné planety e a b obíhají v rezonanci 1:2 a silně se navzájem ovlivňují. Toto nemůže trvat delší dobu, simulace ukazují, že systém po 78 miliónech letech ztrácí stabilitu. Planetární systém Mý Arae je ale mnohem starší, tento poměr oběžných drah nemůže existovat od počátku existence planetárního systému. Na vysvětlení čeká ještě mnoho věcí.\n\nHledání protoplanetárního disku nepřineslo žádné výsledky. Jestliže Mý Arae má zbytky protoplanetárního disku, který by byl srovnatelný s Kuiperovým pásem Sluneční soustavy, je příliš rozptýlený, aby jej bylo v dnešní době možné objevit pozemskými teleskopy.\n\nSystém Mý Ara\nZ planet Mý Arae má oběžnou dráhu v obyvatelné zóně hvězdy plynný obr b, kde se voda vyskytuje v tekuté formě. Silná gravitace plynného obra neumožní vznik terestrické planety, ale je možné, že se na měsících Mý Arae b vyskytuje životu příznivé klima. Je ovšem otázka, zda hmotnost měsíce je dostatečně velká, aby byla schopna udržet atmosféru, což je taktéž podmínka pro existenci tekuté vody. K tomu je nutné připočíst, že od Mý Arae b přijímané množství ultrafialového záření je příliš malé, aby podpořilo vznik biomolekul. Planeta e přijímá stejné množství ultrafialového záření jako Země, nicméně je příliš horká, aby měla měsíce, na kterých by se vyskytovala tekutá voda.\n\n\n"}
{"id": "606008", "url": "https://cs.wikipedia.org/wiki?curid=606008", "title": "Šatnová skříňka", "text": "Šatnová skříňka\n\nŠatnová skříňka je jednoúčelový kus nábytku určený pro úschovu oblečení a bot jediného uživatele v hromadných šatnách a převlékárnách.\n\n\nŠatní skříňky se jen vzácně vyskytují samostatně. Normální je instalovat skříňky v blocích. Využitím stavebnicového principu je možné vyplnit šatními skříňkami jinak nevyužitelné prostory v budovách. Jde o různé suterénní, sklepní a podobné části budov, které nelze osvětlit denním světlem, ale pro krátkodobý pobyt jsou přijatelné.\n\nV průmyslu jsou běžné šatní skříňky z plechových výlisků, bodově svařených. Ve sportovních zařízeních jsou časté skříňky z materiálů odpovídajících levnému nábytku, to je překližka, dřevotříska, hlavně takzvané lamino (opláštěná dřevotříska). Skříňky jsou vybaveny zpravidla jedinými, jednokřídlými dveřmi. Ve dveřích jsou vždy ve spodní i horní části větrací otvory. Ty jsou často z vnitřní strany překryty mřížkou jako opatření proti krádeži. Každá šatní skříňka je na dveřích označena pořadovými číslem, případně jmenovkou. Uvnitř skříňky je zhruba ve výši očí polička na odložení drobných předmětů. Pod poličkou jsou dva až tři háčky nebo věšáky na zavěšení oblečení. Nad dnem skříňky může být další vodorovná polička. Pod ní je prostor pro uložení obuvi. Šatny a převlékárny bývají důsledně rozděleny na pánské a dámské, samotné skříňky nejsou takto individualizovány.\n\nRozšířený způsob zamykání je prostřednictvím petlice a visacího zámku, dále pak pomocí zámků přímo zabudovaných ve dveřích skříňky. Pro převlékárny ve sportovních areálech byly vyvinuty systémy, které mají urychlit a zjednodušit proces obsazování skříněk. Jde například o zámky, do kterých je nutné vložit minci, aby bylo možné zamknout a vyjmout klíč. Může jít také o různé varianty kódových zámků, z nichž některé nepoužívají vůbec klíč. To je zvláště výhodné v akvaparcích, kde je nošení klíče obtížné.\n\nŠatní skříňky se umísťují v šatnách (převlékárnách) v návaznosti na související vybavení. Tím je vstupní terminál (vrátnice, recepce, pokladna sportovního areálu) a na druhé straně sportoviště nebo pracoviště. V mnoha sportovních areálech (typicky plavecké bazény) stavební řešení umožňuje vstup na sportoviště jedině průchodem přes šatny a umývárny.\n\n\n"}
{"id": "606009", "url": "https://cs.wikipedia.org/wiki?curid=606009", "title": "L'Illustration", "text": "L'Illustration\n\nL'Illustration byl francouzský týdeník vydávaný v Paříži, který sehrál průkopnickou roli v oblasti ilustrovaných časopisů.\n\nZaložil jej Edouard Charton a první vydání vyšlo 4. března 1843.\n\nV roce 1891 se \"L'Illustration\" stal prvním francouzským časopisem, který publikoval fotografii a v roce 1907 jako první publikoval barevnou fotografii. Publikoval například také román Gastona Lerouxe \"Tajemství žlutého pokoje\" (\"Le Mystère de la chambre jaune\") jako seriál (román na pokračování) rok před jeho vydáním v roce 1908. Vycházel jako vázané sešity, v meziválečné době byl tištěn na křídovém papíře a publikoval velmi kvalitní ilustrované články o nejrůznějších tématech.\n\nBěhem druhé světové války \"L'Illustration\" vydával kolaborant Jacques de Lesdain, po osvobození Paříže vydávání novin skončilo. Opět začaly vycházet v roce 1945 jako \"France-Illustration\", ale zkrachovaly v roce 1957.\n\nPřibližně v roce 1886 se Félix Nadar a jeho syn Paul rozhodli ke společnému dílu s názvem \"Rozhovor pana Nadara s panem Chevreulem v den jeho stých narozenin\". Jednalo se o rozhovor s lékárníkem M. E. Chevreulem (101 let), který vedl Nadar-otec a fotografoval Paul. Soubor fotografií, který se ve stejném roce objevil v časopise \"L'Illustration\", je považován za průkopnickou práci v historii vývoje fotografické reportáže a první foto-rozhovor. Byl dokonce nahráván na phonophon Clémenta Adera (1841-1925).\n\n\n"}
{"id": "606014", "url": "https://cs.wikipedia.org/wiki?curid=606014", "title": "Pottschach (zámek)", "text": "Pottschach (zámek)\n\nSchloss Pottschach je renesanční vodní zámek v katastrálním území Pottschach města Ternitz v okrese Neunkirchen v rakouské spolkové zemi Dolní Rakousy. \n\nFarní kostel Pottschach a zámek společně vytvářejí opevněný jez. Zámek je v soukromém vlastnictví a není přístupný veřejnosti. \n\nZámek postavil v 16. století Bernhard Ursenpeck v renesančním slohu. Zámek byl stavěný jako opevněný jez, proto je obehnaný vodním příkopem. \n\nZámek je pravoúhlá, třípatrová budova, která má ve třetím poschodí čtyřhrannou věžičku. I když je stavba zámkem, je velmi schopná obrany. Ve třetím patře jsou ve slepých oknech střílny. Stavba je ze tří stran obehnaná zdí se čtyřmi věžemi. Zpočátku byla domněnka, že před zámkem stála stavba, která byla v 19. století zbourána. \n\n\n"}
{"id": "606015", "url": "https://cs.wikipedia.org/wiki?curid=606015", "title": "З́", "text": "З́\n\nЗ́ (minuskule з́) je písmeno cyrilice. Bylo zavedeno v roce 2009 pro potřeby černohorštiny. Jedná se o variantu písmena З. Písmeno je vyslovováno jako písmeno Ź v polštině, stejně tak je přepisováno do latinky.\n"}
{"id": "606016", "url": "https://cs.wikipedia.org/wiki?curid=606016", "title": "С́", "text": "С́\n\nС́ (minuskule с́) je písmeno cyrilice. Bylo zavedeno v roce 2009 pro potřeby černohorštiny. Jedná se o variantu písmena С. Písmeno je vyslovováno jako písmeno Ś v polštině, stejně tak je přepisováno do latinky.\n"}
{"id": "606017", "url": "https://cs.wikipedia.org/wiki?curid=606017", "title": "Historie krajů v Česku", "text": "Historie krajů v Česku\n\nNa území dnešního Česka byly vymezeny kraje již v období od středověku (v Čechách od 13. století). Původně se jednalo o správní celky stojící mezi panstvími a zeměmi. V 19. století bylo krajské uspořádání zrušeno, aby bylo ve 20. století opět zavedeno, přičemž bylo od té doby ještě několikrát reformováno.\n\nPočátky krajského zřízení spadají v Čechách do 2. poloviny 13. století, Přemysl Otakar II. jimi nahradil původní zřízení hradské. Původně se jednalo o 12 krajů: \n\nZvláštní postavení měly tzv. \"vnější kraje\": \n\nMimo krajské zřízení stály částečně autonomní oblasti \n\nV první polovině 16. století stoupl vliv hejtmanů natolik, že kraje byly spravovány z jejich sídel, zpravidla šlechtických hradů či zámků, a krajská města ztratila svou funkci.\n\nOd roku 1706 měli podle nařízení císaře Josefa I. vykonávat státní správu v jednotlivých krajích školení úředníci (byrokraté), kteří museli při rozhodování přihlížet ke stavovským návrhům.\n\nZa vlády krále Jiřího z Poděbrad (1458–71) vznikly další dva kraje:\n\n\nPodbrdský kraj byl vyčleněn z kraje Rakovnického a Vltavský z kraje Bechyňského. Někde se však uvádí, že oba byly vyčleněny z kraje Prácheňského. \n\nTento stav (14 krajů) přetrval bez podstatných změn po dalších asi 250 let, než roku 1714 došlo opět k redukci na 12 krajů:\n\n\nVedle toho došlo k dalším dílčím změnám: mělnické panství (dosud Litoměřický kraj) a část brandýského panství (Kouřimský kraj) byly připojeny ke kraji Boleslavskému, a k Žateckému kraji bylo připojeno Loketsko a Chebsko, již dříve spojené s Ašskem.\n\nPředchůdcem územněsprávního členění Moravy byla přemyslovská údělná knížectví v 11. a 12. století (brněnské, znojemské a olomoucké), na konci 12. století teprve sjednocená do Moravského markrabství.\n\nO krajích na Moravě se hovoří teprve od 16. století a pravidelná krajská organizace se rozvinula až po Bílé hoře (vznik krajů datován rokem 1637), kdy se země dělila na 5 krajů:\n\n\nRoku 1734 či 1735 byl z Olomouckého kraje vyčleněn Přerovský kraj (se sídlem v Hranicích, \"Weißkirchen\").\n\nHistorické Slezsko se tradičně dělilo na řadu knížectví, z nichž na dnešní české území zasahovala zejména knížectví Niské, Krnovské, Opavské a Těšínské. Tento stav zůstal v podstatě zachován i po roce 1742, kdy většinu Slezska získalo Prusko a českým zemím (tehdy v rámci Rakouska) zůstal pouze jeho jihovýchodní okraj (Rakouské Slezsko).\n\nZbytkové Slezsko bylo rozděleno na čtyři knížectví:\n\n\nKrajské zřízení bylo ve Slezsku zavedeno teprve roku 1783:\n\n\nReskriptem Marie Terezie z 23. ledna 1751 byly čtyři plošně největší české kraje rozděleny, konkrétně: \n\n\nPočet krajů v Čechách se tak zvýšil z 12 na 16.\n\nKrajské úřady byly zestátněny, bylo zrušeno staré pravidlo o dvou hejtmanech v kraji a stanoveno, že hejtman musí být úředníkem s odbornou kvalifikací a musí sídlit a úřadovat v krajském městě. Krajské úřady byly nadřízeny vrchnosti a bylo jim svěřeno vybírání berní. Byly tak položeny základy krajských úřadů v dnešním slova smyslu. \nOd roku 1751 tedy existovaly v Čechách tyto kraje: \nDo žádného z těchto krajů nepatřila Praha, spravovaná samostatně.\n\nProtože o většinu území Slezska přišla Marie Terezie při válkách s Pruskem v letech 1741–1746 (dnes náleží toto území vesměs Polsku), její syn, císař Josef II. v roce 1783 sloučil státní správu Moravy se Slezskem. Samospráva Rakouského Slezska (Opavska a Těšínska) ale byla v roce 1849 obnovena. Slezsko a Morava tedy byly v letech 1849–1918 zcela svébytnými korunními zeměmi.\n\nV revolučním roce 1848 došlo k závažným změnám ve struktuře i činnosti rakouské správy. Předně byla zrušena patrimoniální (vrchnostenská) správa (panství) a nahrazena byla správou státní (zeměpanskou). Dále byla zavedena samospráva, čímž se veškerá správa zdvojkolejnila. Nové správní uspořádání bylo upraveno několika dokumenty: dubnovou ústavou, císařským nařízením č. 268/1849 o nové organizaci soudní, č. 255/1849 o nové organizaci správy a prozatímním zákonem obecním č. 170 ze 17. března 1849. Posledně jmenovaným byla svobodná obec prohlášena za základ svobodného státu. Zcela nově byly zřízeny okresy v čele s okresními hejtmany. \n\nReforma prakticky vůbec nezohledňovala dosavadní tradiční členění a ani mnohá dosavadní krajská střediska. Nové kraje byly od 1. ledna 1850 navrženy tak, že\n\n\nCelé české země se tak měly dělit pouze na 10 krajů (namísto dosavadních 24):\n\n\nV této podobě však členění nakonec nebylo realizováno, reforma padla pod stůl s nástupem Bachova absolutismu.\n\nDo praxe byla nakonec v květnu 1855 uvedena méně radikální reforma, která počet krajů stanovila na celkových 20, čímž se opět přiblížila historickému členění. Nejpodstatnějším rozdílem bylo zavedení Pražského kraje v dříve rozdrobených středních Čechách. \n\nOkresy byly tzv. smíšené (tzn. spojovaly správu a soudnictví). Kraje byly podrobeny pravomoci místodržitelů. \n\nČechy (13 krajů, 207 okresů, 2 samostatné městské úřady)\n\n\nMorava (6 krajů, 76 okresů, 2 města)\n\n\nSlezsko (1 kraj, 22 okresů, 1 město)\n\n23. října 1862 bylo ovšem krajské zřízení zrušeno (na Moravě a ve Slezsku již 1860). České země se od té doby členily již jen na okresy. Krajské úřady, které si ještě podržely některé pravomoci, byly definitivně zrušeny roku 1868.\n\nPo deklaraci nezávislosti Československa 28. října 1918 vyhlásili 29. a 30. října němečtí poslanci v pohraničí odbojné autonomní celky požadující nezávislost na Československu a připojení k Německému Rakousku. Jednalo se o tyto celky: \n\n\nČeskoslovensko obnovilo svou územní integritu bleskovou vojenskou akcí a během listopadu a prosince 1918 byly tyto celky prakticky bez odporu obsazeny a přestaly existovat.\n\nPodle ústavy nově vzniklé Československé republiky již země (v Česku země Česká, země Moravská, země Slezská) neměly žádnou autonomii, ani zemský sněm či jiný zákonodárný orgán. Tatáž ústava také navrhla nové administrativní členění státu na menší župy, které by zcela nahradily stávající členění na země. Členění na župy pak určil zákon č. 126/1920 Sb., o zřízení župních a okresních úřadů v republice Československé, ze dne 29. února 1920. Župy rušily hranici slezsko-moravskou, ale dodržovaly hranici moravsko-českou i (bývalou) moravsko-uherskou (nyní slovenskou). Toto členění však v českých zemích pro odpor z mnoha stran nakonec vůbec nevstoupilo v platnost, a tak všechny 3 české historické země nadále existovaly, přestože bez reálné autonomie.\n\nV českých zemích bylo navrženo těchto 15 žup (v závorce jejich označení v zákoně): \n\nNěkteré župy se celkem podobaly historickým krajům, jiné nikoliv. Zejména v Čechách byly mezi župami značné rozdíly ve velikosti, což však do jisté míry odráželo odlišnou hustotu zalidnění (vyšší na severu, nižší na jihu Čech).\n\nToto členění ovšem nikdy nebylo uvedeno do praxe, s výjimkou využití ve volbách jako volební kraje. Historické země Československa si tak de facto zachovaly územněsprávní členění z časů Předlitavska (jen na okresy, bez krajského mezistupně), pouze s dílčími úpravami v místech odchýlení od historických hranic (Vitorazsko, Valticko, Hlučínsko). Tento stav byl oficiálně potvrzen roku 1928 formálním návratem k zemskému zřízení, kdy byl zákonem č. 125/1927 Sb., o organisaci politické správy, ze dne 14. června 1927 změněn zákon o zřízení župních a okresních úřadů z roku 1920 tak, že byly především zavedeny čtyři zemské správní obvody se zemskými úřady:\n\nJedinou výraznější administrativní změnou proběhlou v českých zemích za první republiky tak bylo sloučení země Moravské a Slezské do jediné země Moravskoslezské.\n\nPo Mnichovské dohodě bylo od Česka odděleno pohraniční území s převahou německého osídlení. Sudety byly připojeny k Německé říši. Hlučínsko bylo připojeno k tzv. Staré (Německé) říši, k župě Slezsko (konkrétně k vládnímu obvodu Opolí) a poté po porážce Polska k župě Horní Slezsko. Východní část československé části Těšínska (tzv. Zaolzie) byla anektována Polskem a včleněna do Slezského vojvodství (pol. \"Województwo Śląskie\"). Po porážce Polska byla polská část Těšínska (včetně anektované české části) připojena k německé župě Horní Slezsko (konkrétně k vládnímu obvodu Katovice).\n\n30. října 1938 byly sudetoněmecké oblasti po jednom měsíci jednotné správy rozděleny na několik částí. Celá severní část Sudet od Chodska až po předměstí Ostravy se stalo novou říšskou župou, župou Sudety (něm. \"Reichsgau Sudetenland\"), zkráceně Sudetskou župou (něm. \"Sudetengau\"). Sídlem župy byl Liberec (něm. \"Reichenberg\") a říšská župa Sudety se členila na tři vládní obvody: Cheb (\"Eger\"), Ústí nad Labem (\"Aussig\"), Opava (\"Troppau\"). Území od Chodska po Prachatice připadlo Bavorské Východní marce. Úsek Chvalšiny – Nové Hrady získala župa Horní Dunaj (\"Oberdonau\", někdejší Horní Rakousko). Pásmo od Nové Bystřice po Břeclav bylo připojeno k župě Dolní Dunaj (\"Niederdonau\", někdejší Dolní Rakousko).\n\nPo mnichovských událostech přijal Parlament Československé republiky ústavní zákon č. 299/1938 Sb., o autonomii Slovenskej krajiny, a ústavní zákon č. 328/1938 Sb., o autonomii Podkarpatské Rusi. Republika se tím změnila ve federaci. Byla zřízena slovenská a podkarpatská vláda, přičemž ústřední československá vláda začala de facto plnit funkce i vlády české. Řešením správy v okresech, které byly roztrženy a jejichž centra zůstala na postoupených územích, bylo jejich připojení k sousedním okresům. \n\nPo vstupu německé armády do „zbytkového Česka“ (něm. \"Rest-Tschechei\") byl vytvořen Protektorát Čechy a Morava, jenž členil na dvě země, jimiž byly Čechy a Morava. Země se dále členily na oberlandráty. V roce 1939 se Protektorát členil na 19 „obvodů vrchního zemského rady“ (něm. \"Oberlandratsbezirke\"); 12 v Čechách a 7 na Moravě). Roku 1940 byl počet těchto obvodů v Protektorátě snížen na 15 (z toho 10 v Čechách a 5 na Moravě) a v červnu 1942 byl znovu snížen na 7 (z toho 4 v Čechách a 3 na Moravě). Zrušené oberlandráty částečně nahradila okresní hejtmanství s rozšířenou působností.\n\nInspirováni vznikem samostatného Slovenského státu roku 1939 vyjádřili někteří političtí činitelé ze Slovácka (oblast na jihovýchodě Moravy, zvaná též „Moravské Slovensko“) touhu připojit se k němu. \"„Moravští Slováci z kraje hodonínského, strážnického, kyjovského, hradišťského i uherskobrodského se počítají ke slovenskému národu a vítají vytvoření samostatné suverénní Slovenské republiky, jejíž suverenitu uznávají i nad krajem moravských Slováků,“\" znělo v prohlášení Moravsko-slovenské společnosti. V roce 1940 napsal slovenský premiér Vojtech Tuka memorandum Adolfu Hitlerovi, že \"„na hranicích protektorátu žije půl milionu moravských Slováků bez menšinových práv a většina z nich žádá připojení ke Slovensku“\". Ke Slovensku se podle memoranda měla připojit oblast s městy Hodonín, Kyjov, Strážnice, Veselí nad Moravou, Uherský Brod, Uherské Hradiště, Otrokovice, Zlín, Hranice, Valašské Meziříčí, Vsetín a Bylnice. Podle druhé mapy připojené k žádosti by hranice vedla po trase Valtice–Poštorná–Charvátská Nová Ves–Podivín–Šakvice, následně shodně s první mapou až k městu Kroměříž a odtud Holešov–Bystřice pod Hostýnem–Teplice nad Bečvou–Spálov–Odry. \n\nNěmci však žádné z těchto návrhů nepřijali a moravsko-slovenská hranice zůstala zachována beze změny.\n\nProtektorát Čechy a Morava (německy \"Reichsprotektorat Böhmen und Mähren\") se dělil na tyto země a obvody:\n\n\n\n\n\n\nPo osvobození v květnu 1945 byly v restaurovaném Československu v podstatě obnoveny správní poměry z doby před Mnichovskou dohodou. \n\nČeské Slezsko se stává součástí slezské expozitury země Moravskoslezské, k níž je připojena také Moravská Ostrava a moravské okresy Nový Jičín a Místek.\n\nNová lidovědemokratická ústava (č. 150/1948 Sb.) zavedla namísto zemského zřízení krajské, což bylo realizováno k 1. lednu 1949 zákonem o krajském zřízení č. 280/1948 Sb. V době příprav připojil generální tajemník KSČ Rudolf Slánský k návrhům tyto věty: „\"Rozbijeme ty mamutí úřady, jakými byly zemské národní výbory, které nešly kontrolovat. Úřady v krajích a okresech budou nyní více pod kontrolou lidových zástupců.\"“ Kraje byly nově vytvořeny 1. ledna 1949 zákonem č. 280/1948 Sb., jímž byly dosavadní Česká a Moravskoslezská země zrušeny jako správní celky (o Slovenské se zákon nezmiňuje) a jejich území rozděleno mezi nově koncipované kraje. Na území dnešní České republiky tak vzniklo 13 krajů (+ hlavní město Praha s postavením kraje). \n\nPrůlomem tohoto členění bylo opuštění historické česko-moravské hranice, které se nové kraje a okresy držely jen místy a spíše bezděčně. Zcela tuto hranici ignoroval zejména kraj Jihlavský.\n\nV kontrastu s tím, nedotknutelnost hranice moravsko-slovenské byla dána zákonem, který zakazoval vládě měnit krajské hranice oddělující kraje v českých zemích od krajů na Slovensku. Vládní nařízení č. 3/1949 Sb. pak ještě s účinností od 1. února na základě zákonného zmocnění upravilo počet a názvy okresů v českých zemích.\nJednalo se o tyto kraje: \n\nV čele každého kraje stál krajský národní výbor (KNV).\n\n\"„V hranicích krajů, nových celcích územně administrativní organisace státu, a částečně i prostřednictvím jejich Národních výborů se uskutečňuje řízení hospodářství a socialistická výstavba. Když byly jednotky první kategorie - kraje, uváděny v život, uplatnily se při jejich vzniku ekonomické principy, avšak nikoliv výhradně. Někde byly v rozporu s požadavkem, aby územní jednotky byly přibližně stejně veliké a mimo to v některých případech převažovaly ohledy politické. Tak se v našich krajích a nových okresech podle sovětského vzoru spojila ekonomika a politika.“\" \n\n\"„Decentralizace lidové správy měla značný význam politický a ekonomický v zájmu vyrovnávání rozdílů mezi jednotlivými oblastmi, při socializaci zemědělské výroby apod.“\" \n\nAdministrativní jednotky z roku 1949 (kraje i okresy) byly dle sociálního geografa Martina Hampla optimální sociálněgeografické regiony jak na úrovni krajů, tak na úrovni okresů.\n\n„Malé“ kraje z roku 1949 však z různých důvodů brzy přestaly vyhovovat: \"„Pro plánování národního hospodářství byly shledány kraje z roku 1949 malé už brzy po vzniku a mnohé hospodářské obory, jako těžký průmysl, energetika, nákladní doprava, vymykají se úzkým hranicím krajů z roku 1949.”\" Proto se vedení státu rozhodlo přistoupit k jejich reformě: \"„Rychlý hospodářský rozvoj, počínající integrační procesy v ekonomice vytvořily předpoklady k reformě krajského zřízení.”\" \n\n„V Česku šlo na konci 50. let 20. století o to vytvořit pět velkých \"hospodářských/ekonomických oblastí\" (západočeská, středočeská, východočeská, severomoravská a jihomoravská oblast), které vyrostly v letech socialistické výstavby, navazují na předešlý vývoj i na tehdejší očekávané prosperity. Tyto oblasti jsou vcelku vyrovnané jak velikostí svého území, tak i rozsahem osídlení a hospodářství. Přitom si každá podržuje své vyhraněné ekonomické zaměření i své specifické funkce. Nad průměrem vynikají rozvojem hospodářství i počtem obyvatelstva oblast středočeská (s Prahou) a rozlohou oblast západočeská. Z praktických důvodů řízení a správy byla právě každá z těchto oblastí již v návrhu nových krajů rozdělena na dvě části, takže vedle Západočeského vznikl i kraj Jihočeský a vedle Středočeského kraje i Severočeský. Zároveň bylo vyčleněno i území hlavního města Prahy jako samostatná krajská jednotka.”\n\nSocialistické administrativní členění z roku 1960 bylo podle důvodové zprávy k návrhu zákona o územním členění státu, který předložila vláda, nutností, protože ačkoli se krajské zřízení osvědčilo, v průběhu let „se v naší vlasti vytvořily v podstatě ekonomické oblasti, jejichž další rozvoj je třeba cílevědomě zajišťovat, což dosavadní územní organizace neumožňuje.” A „v důsledku toho ztratilo do značné míry své odůvodnění i dnešní územní uspořádání státu.” Převážily tedy důvody politicko-ekonomické nad administrativními, záměrem také bylo usnadnit oblastní plánování krajských a okresních národních výborů. Základní tendencí nového územního členění státu tudíž bylo vytvoření větších územních celků, které se budou v zásadě přibližovat zmíněným ekonomickým oblastem. „Kraje jsou vytvořeny převážně z území s obdobným nebo navazujícím hospodářským charakterem, s příbuznou hospodářskou problematikou s podmínkami dalšího jejich rozvoje a s přihlédnutím k přírodním podmínkám a poloze.”\n\n„Malé“ kraje tak fungovaly pouze 11 a půl roku, do roku 1960, kdy byly zavedeny nové, „velké“ kraje. Vznikly 11. dubna 1960 vyhlášením zákona č. 36/1960 Sb., o územním členění státu, a jejich orgány (krajské národní výbory, KNV) měly být vytvořeny nejpozději do 1. července 1960. Z právního hlediska tyto územní celky existují dosud, ačkoliv KNV byly bez náhrady zrušeny v roce 1990. Zákon č. 36/1960 Sb. byl novelizován právními předpisy č. 69/1967 Sb., 29/1968 Sb., 36/1968 Sb., 175/1968 Sb., 40/1969 Sb., 41/1969 Sb., 71/1969 Sb., 126/1971 Sb., 248/1990 Sb., 425/1990 Sb., 108/1995 Sb., 132/2000 Sb. a 320/2002 Sb. \n\nZpočátku měly tyto kraje podobně jako okresy své správní i volené orgány. Podle krajů bylo organizováno mnoho dalších činností, například krajské dopravní podniky ČSAD nebo třídění pošty podle poštovních směrovacích čísel. V současné době jsou už jen územními jednotkami. Původně zákon vymezoval i území okresů. K zajištění kompatibility se samosprávnými kraji však novelizující zákon č. 320/2002 Sb. tuto část ze zákona vypustil a doplnil zmocňující ustanovení, podle nějž území okresů stanoví ministerstvo vnitra prováděcím předpisem (tím je vyhláška ministerstva vnitra č. 564/2002 Sb.).\nKraje zavedené roku 1960 v českých zemích (od roku 1969 Česká socialistická republika) jsou následující:\n\nAni tyto kraje (ani jejich okresy) nedodržovaly historickou česko-moravskou hranici, nicméně na rozdíl od předešlých krajů ji velmi zhruba kopírovaly a odkazovaly k historickým Čechám a Moravě (ne však ke Slezsku) i ve svých názvech. Jihočeský a Východočeský kraj ovšem zasahovaly na Moravu (Dačicko, Svitavy, Moravská Třebová), zatímco Jihomoravský kraj (v menší míře) do Čech (okolo Jihlavy a Žďáru nad Sázavou). „Severomoravský kraj“ zahrnoval i celé České Slezsko. \n\nPodle sociálního geografa Martina Hampla ovšem šlo o špatné sociálněgeografické členění jak na úrovni krajů, tak na úrovni okresů. \"„Kraje z roku 1960 byly neorganickými celky, které nejsou vhodné zvláště pro zavedení regionální samosprávy. Výběr krajských měst a vymezení těchto krajů mimo jiné navozovaly oprávněný regionální patriotismus. Příkladem extrémních řešení odporujících přirozené spádovosti obyvatelstva bylo podřízení Liberce Ústí nad Labem nebo Olomouce Ostravě. Za extrémní „nepřirozenost” je možno označovat i vedení hranic mezi oběma moravskými kraji (např. přerušení vazby Olomouc – Prostějov).”\" \"„Kraje z roku 1960 (např. Severomoravský kraj) představují ekonomicky nesourodé a v územně spádové podobě převážně umělé celky.”\"\n\nTři slovenské kraje (Západoslovenský kraj, Středoslovenský kraj a Východoslovenský kraj), byly jako územní celky Československa zřízeny rovněž zákonem č. 36/1960 Sb. Ústavní zákon SNR č. 43/1968 Sb., o hlavnom meste Slovenska Bratislave, byl přijat 14. března 1968 a s účinností od 22. března 1968 přiznal postavení kraje i Bratislavě jako hlavnímu městu Slovenska (Slovenská socialistická republika však vznikla až k 1. lednu 1969). Zákon SNR č. 71/1969 Sb. ze 17. června 1969, o územním členění SSR, s účinností od 1. července 1969 slovenské kraje zrušil a Slovensko dělil pouze na 37 okresů a Bratislavu jako samostatný celek. Zákony č. 130/1970 Sb. a 131/1971 Sb. však opět tři slovenské kraje a jejich krajské národní výbory obnovily, přičemž Bratislavě byl ponechán zvláštní status. Zákony č. 369/1990 Sb. a 517/1990 Sb. pak s účinností od 19. prosince 1990 krajské zřízení na Slovensku zcela zrušily. Teprve zákon 221/1996 Z. z. pak zavedl nové slovenské kraje.\n\nPo roce 1989 probíhaly dlouhé diskuse o nutnosti a formě územní samosprávy. Česká ústava z roku 1992 umožňovala i variantu návratu k zemskému zřízení, užívané v Rakousku-Uhersku do roku 1918 a v Československu v letech 1927–1948. Tímto směrem chtěli jít především moravističtí politici, např. ještě v roce 1995 předložili poslanci Jiří Drápela a Jaroslav Sýkora (oba Českomoravská unie středu) návrh ústavního zákona na vytvoření pěti zemí (pražské, východočeské, západočeské, moravské a slezské), který měl vyvážit samosprávné požadavky Moravy a Slezska s obavou politiků z česko-moravského dualismu, a tím i opakování zkušenosti z rozdělení dualistické československé federace v roce 1992, stejně jako eliminovat možnost vytvoření euroregionů.\n\nPo lobbování různých regionálních zájmových skupin zvítězil názor, že bude zavedeno krajské zřízení s omezenými pravomocemi. Variant územního členění státu bylo více, základní však byly tyto dvě:\n\n\nV České republice tak vedle osmi \"územních krajů\" vzniklo k 1. lednu 2000 na základě ústavního zákona č. 347/1997 Sb. též 14 \"samosprávných krajů\" jakožto vyšších územních samosprávných celků, samosprávné kompetence získaly na základě zákona č. 129/2000 Sb., o krajích (krajské zřízení), dne 12. listopadu 2000, kdy proběhly první volby do jejich nově zřízených zastupitelstev. Novelizujícími ústavními zákony č. 176/2001 Sb. a č. 135/2011 Sb. byly některé kraje přejmenovány. Zrušení starých územních krajů již bylo v parlamentu vládou v roce 2005 navrhováno, zatím k tomu však nedošlo, takže souběžně existují v České republice dvě různé soustavy krajů.\n\nNové kraje byly sestaveny z území dosavadních „velkých“ okresů, které přitom byly už několik let poté administrativně opuštěny a nahrazeny menšími obvody obcí s rozšířenou působností, do značné míry podobnými malým okresům zrušeným roku 1960. Původně byly všem krajům dány názvy podle jejich sídel, několik krajů se ale během prvních let přejmenovalo. Také došlo k dílčím úpravám hranic v zájmu přirozené spádovosti.\n\nČeské samosprávné kraje od roku 2000 (v zákonném pořadí):\n\n\nV souvislosti se vstupem Česka do Evropské unie roku 2004 bylo jeho území regionalizováno v systému jednotek NUTS (statistické jednotky Eurostatu).\n\nCelý stát tak tvoří jednu jednotku kategorie NUTS 0 a NUTS 1, dále je rozdělen na 8 jednotek NUTS 2 (tzv. regiony soudržnosti, tvořené jedním až třemi kraji) a 14 jednotek NUTS 3 (odpovídajících krajům).\n\nČeské regiony soudržnosti (NUTS 2, v pořadí podle označení):\n\n\nPočet regionů soudržnosti je tak stejný jako počet územních krajů, jejich rozložení je však (kromě Prahy a Středních Čech) zcela jiné.\n"}
{"id": "606018", "url": "https://cs.wikipedia.org/wiki?curid=606018", "title": "Philip Bromberg", "text": "Philip Bromberg\n\nPhDr. Philip M. Bromberg je americký psycholog a psychoanalytik, který se aktivně účastní výcviku profesionálů působících v oblasti duševního zdraví v USA. Nejvíce je znám jako autor knih Standing in the Spaces: Essays on Clinical Process, Trauma, and Dissociation (Stojíc v meziprostorech: Eseje na téma klinický proces, trauma a disociace) z roku 1998 a Awakening the Dreamer: Clinical Journeys (Probouzení snílka: klinické cesty) z roku 2006. Po více než 30 let se věnuje psaní rozsáhlých prací o tématech týkajících se duševního vývoje člověka a vztahu pacienta s terapeutem. Zastává interpersonální/vztahový přístup, který klade důraz na organizaci osobnosti, stavy vědomí, disociaci a mnohočetné stavy osobnosti. Stal se výcvikovým a supervizním analytikem institutu Williama Alansona Whitea a klinickým profesorem psychologie postdoktorátního programu psychoterapie a psychologie na New York University. Je členem American Psychological Association a diplomatem Americké rady pro profesionální psychologii (ABPP) v oboru klinická psychologie. Působí v redakčních radách odborných časopisů Psychoanalytic Dialogues, Contemporary Psychoanalysis, Journal of the American Academy of Psychoanalysis a Psychoanalytic Inquiry.\n\n\n"}
{"id": "606032", "url": "https://cs.wikipedia.org/wiki?curid=606032", "title": "Věra Gissingová", "text": "Věra Gissingová\n\nVěra Gissingová, rodným jménem Věra Diamantová (* , Čelákovice), je česko-britská spisovatelka, překladatelka a jedno z „Wintonových dětí“.\n\nNarodila se v Čelákovicích u Prahy a v roce 1939 byla jedním z československých židovských dětí, které britský makléř a humanitní pracovník Nicholas Winton zachránil před transportem do koncentračního tábora zajištěním odjezdu vlakem do Spojeného království. Po skončení druhé světové války, kdy během holocaustu zahynula většina její rodiny v koncentračních táborech, se vrátila zpět do Československa, kde žila až do roku 1948, poté opět emigrovala do Spojeného království, kde žije dodnes.\n\nJe autorkou autobiografické knihy \"Perličky dětství\", složené „nejen z osobních vzpomínek na léta těsně předválečná, válečná, ale také z deníkových záznamů a dopisů, které si Věra psala především s rodiči a posléze také se sestrou.“\n\n\n"}
{"id": "606034", "url": "https://cs.wikipedia.org/wiki?curid=606034", "title": "Melissa (album)", "text": "Melissa (album)\n\nMelissa je název prvního alba dánské skupiny Mercyful Fate.\n\nVšechnu hudbu složil Hank Shermann a texty napsal King Diamond. Skupina v roce 2009 nahrála pro hru Guitar Hero znovu skladby \"Evil\" a \"Curse Of The Pharaohs\" (původní stopy se ztratily).\n\nSkladba \"Black Funeral\" vyšla jako singl s b-stanou \"Black Masses\".\n\n\n\n\nV GH verzích skladeb \"Evil\" a \"Curse Of The Pharaohs\" na bicí hraje Bjarne T. Holm.\n"}
{"id": "606036", "url": "https://cs.wikipedia.org/wiki?curid=606036", "title": "V jezírkách", "text": "V jezírkách\n\nNárodní přírodní památka V jezírkách byla vyhlášena 17. prosince 1987 s účinností od 1. ledna 1988. Důvodem ochrany je nejbohatší polabská lokalita vstavače bahenního.\n\nV lokalitě je jedno trvalé jezírko a dvě mělké terénní deprese, v průběhu roku nepravidelně zaplněné vodou. Kromě již zmiňovaného vstavače bahenního roste v místě prstnatec pleťový, ožanka čpavá či žluťucha žlutá. V tůních žije více než 10 druhů vážek, z obojživelníků kuňka obecná a blatnice skvrnitá. Ve východní části lokality hnízdí moták pochop.\n\n"}
{"id": "606043", "url": "https://cs.wikipedia.org/wiki?curid=606043", "title": "Nadšroubovicové vinutí", "text": "Nadšroubovicové vinutí\n\nNadšroubovicové vinutí (supercoiling nebo superhelix) je dodatečné vinutí již existující dvoušroubovice DNA. Podobné struktury bude vytvářet třeba i gumový kroužek, který několikrát převineme přes sebe.\n\nCelkový počet vinutí (L) je potom dáno součtem dvoušroubovicového čísla (T, obvykle počet otáček běžné dvoušroubovice B-DNA) a tzv. nadšroubovicového čísla (W). Zmíněné nadšroubovicové číslo slouží jako měřítko superhelicity DNA, jedná se vlastně o počet otáček osy dvoušroubovice kolem osy nadšroubovice. Negativní supercoiling vzniká tehdy, když se nadšroubovice stáčí proti směru hodinových ručiček, tedy naopak, než pravotočivá DNA dvoušroubovice běžné B-DNA. Pozitivní supercoiling má stejnou tendenci jako dvoušroubovice DNA.\n\nZnačný supercoiling vzniká během transkripce, kdy RNA polymeráza postupuje po dvoušroubovici DNA a rozplétá ji. Jenže na každou rozpletenou otočku DNA, která byla tvořena 10 nukleotidy v dvoušroubovici, vzniká na řetězci DNA jeden superhelix. Podmínkou je, že oba konce DNA musí být pevně zafixované, což je případ kruhové DNA bakterií, ale i lineárních eukaryotických chromozomů s T-smyčkami na konci. U eukaryot je nadšroubovice částečně odstraňována tím, že se vlivem supercoilingu poněkud rozvolňují nukleozomy. Nejdůležitějšími činiteli ve vzniku a zániku superhelikálního vinutí jsou ale DNA topoizomerázy, které jsou schopné vytvářet nebo odstraňovat negativní či pozitivní nadobrátky. U bakterií například speciální topoizomeráza (DNA gyráza) vytváří negativní supercoiling, aby se DNA udržovala co nejvolnější a bylo snazší ji rozplést.\n"}
{"id": "606048", "url": "https://cs.wikipedia.org/wiki?curid=606048", "title": "Kalendář Pirelli", "text": "Kalendář Pirelli\n\nKalendář Pirelli je neprodejný exkluzivní kalendář s uměleckými fotografiemi aktů známých hereček a modelek.\n\nPočátky kalendáře sahají do roku 1964, kdy oddělení marketingu britské pobočky italské společnosti Pirelli (výrobce pneumatik) vydalo kalendář pro klienty firmy jako dárek při příležitosti končícího roku. Prvním fotografem, který pro kalendář fotografoval, byl Robert Freeman, dvorní fotograf skupiny Beatles. Časem se kalendář stal renomovaným, v omezeném množství dostupný hlavně pro vybrané VIP (hlavy států, království) a pro klienty firmy Pirelli.\n\nV roce 1974 se kvůli ropné krizi společnost Pirelli rozhodla zastavit vydávání kalendáře, ale po deseti letech se objevila nová edice a uvádění nové edice se stalo prestižní kulturně-společenskou akcí.\n\nTémata fotografií i lokality, kde fotografie vznikají, se mění každý rok.\n\nKaždoročně jsou s kalendářem spojeny i charitativní dražby. Výtěžek z dražeb jde obvykle na projekty zaměřené na péči o nemocné či chudé děti, výzkum léčby AIDS či rakoviny. Na Slovensku se společností Pirelli exkluzivně spolupracuje server Pravda.sk a deník Pravda. Dne 15. prosince 2009 proběhla v pořadí šestá dražba jediného výtisku kalendáře Pirelli na Slovensku, jejíž výtěžek získala nevládní nezisková organizace \"Spoločnosť priateľov detí z detských domovov Úsmev ako dar\" (\"Společnost přátel dětí z dětských domovů Úsměv jako dar\").\n\nSlavní fotografové, kteří jsou vybráni, aby vyfotografovali svou uměleckou představu ženského těla, berou tuto příležitost jako poctu, stejně jako modelky a známé ženy, které fotografům pózují. V průběhu let se v kalendářích Pirelli objevily i Sienna Miller, Naomi Campbell, Gisele Bündchen, Kate Moss, Cindy Crawford, Selma Blair, Lauren Bush, Laetitia Casta, Rachel Leigh Cook, Milla Jovovich, Heidi Klum, Sofia Loren, Penélope Cruz, Brittany Murphy, Amy Smart, Julia Stiles, Karolina Kurková,Raica Oliveira, Adriana Lima, Bridget Moynahan, Shannyn Sossamon, Mena Suvari, Monet Mazur, Aurelie Claudel, Fernanda Tavares, Frankie Rayder, Angela Lindvall, Hilary Swank a Yamila Díaz.\n\n\n\n\n"}
{"id": "606052", "url": "https://cs.wikipedia.org/wiki?curid=606052", "title": "Kostra cívky", "text": "Kostra cívky\n\nKostra cívky je trubka čtyřhranného nebo kruhového průřezu s bočnicemi nebo bez bočnic, na kterou je navinuta cívka z drátu, lanka nebo pásku. Pojem kostra cívky se používá především u elektrotechnických součástek s indukčností , jako jsou transformátory nebo tlumivky. V těchto součástkách musí být vodič přesně navinut na magnetické jádro. Také u vzduchových cívek bez jádra musí být přesně dodržena geometrie cívky. Kostry cívek s bočnicemi mají připravené (předlisované) otvory pro vyvedení konců vodičů. V bočnicích mohou být upevněny špičky (takzvané piny) nebo pájecí očka pro připojení konců vinutí.\n\nKostry cívek se vyrábějí především z plastu. Převažujícím způsobem výroby je vstřikování plastů, které je velmi efektivní. V minulosti se kostry vyráběly skládané z vysekávaných dílů. Základním materiálem byl prešpán (hladká elektrotechnická lepenka) nebo tvrzený papír, v Česku známý pod názvem Kartit (Pertinax). Tato technologie se dodnes používá při výrobě velkých koster. Typickým materiálem pro výrobu koster je polyamid, méně často polybutylentereftalát nebo polyetylentereftalát. Často se používají sklem plněné plasty. Dnes už jen výjimečně se kostry lisují z bakelitu. Kostřičky pro SMT montáž se zhotovují z polyfenylensulfidu. Od materiálů pro kostry cívek se často vyžaduje nehořlavost a odolnost proti plazivým proudům.\n\nV oboru vstřikování plastů působí firmy, které se na výrobu koster cívek specializují . Ty ve svých katalozích nabízejí vhodné kostry pro obvyklé tvary jader jako jsou hrníčková feritová jádra, jádra skládaná z plechů nebo vinutá z ocelových pásků (toroidy, C-jádra, UNICORE). Oblíbené tvary jader se označují EI, EE, UI, ETD a další. Pro kostry s jádry jsou k dispozici také odpovídající kryty (krabičky). Kryty usnadňují upevnění transformátorů, zajišťují ochranu před dotykem. Transformátory se do krabiček často zalévají pryskyřicí. Protože každé vinutí má přinejmenším začátek a konec, které je nutné elektricky propojit se zbytkem obvodu, nabízí se špičky k připevnění přímo do kostry cívky. Špičky jsou často z mosazi nebo bronzu a mají povrchovou úpravu pocínováním. Elektrické propojení špiček s vodičem vinutí je pájením případně pájením v lázni se současným odstraněním izolace vodiče. To je umožněno použitím samopájitelného drátu na vinutí. Špičky se vkládají při výrobě kostry do lisovací formy před vstříknutím plastu nebo se usazují dodatečně těsně před navíjením. U asijských výrobců je rozšířený postup, při kterém se do lisovací formy vkládá sestava špiček propojených mimo výlisek spojovacím páskem. Pásek se po vylisování kostry odstřihne a špičky se rozdělí. Výrobci transformátorů používají často rozlišení koster na jednokomorové (primární i sekundární vinutí jsou ve společném prostoru) a na dvoukomorové (prostory pro primární a sekundární vinutí jsou oddělené přepážkou).\n\nKostry cívek pro hromadně vyráběné transformátory, typicky pro výkony do několika desítek kVA jsou normalizované. Jejich rozměry i označení přímo navazují na normalizované trafoplechy. \n\n\n\n"}
{"id": "606056", "url": "https://cs.wikipedia.org/wiki?curid=606056", "title": "Svlačec", "text": "Svlačec\n\nSvlačec (\"Convolvulus\"), lidově též šlatec, je rod vyšších dvouděložných rostlin z čeledi svlačcovité. Jsou to popínavé, poléhavé nebo přímé byliny nebo řidčeji keře se střídavými jednoduchými listy a nálevkovitými květy. Vyskytují se v počtu asi 250 druhů zejména v severním mírném pásu. V České republice se vyskytuje jediný druh, svlačec rolní. Některé druhy se pěstují jako okrasné rostliny, zejména svlačec trojbarevný.\n\nSvlačce jsou jednoleté nebo vytrvalé poléhavé, popínavé nebo přímé byliny s jednoduchými listy, řidčeji polštářovité nebo vzpřímené keře. Popínavé druhy mají ovíjivou lodyhu a nemají úponky. Listy jsou řapíkaté nebo přisedlé, střídavé, celokrajné nebo na okraji laločnaté. Květy jsou úžlabní, jednotlivé nebo v květenstvích různých typů. Kalich je vytrvalý, složený z 5 lístků a za plodu se nezvětšuje. Koruna je nálevkovitá nebo zvonkovitá, na okraji mělce laločnatá nebo rovná, s 5 více či méně zřetelnými žilkami. Tyčinky jsou přirostlé na bázi koruny. Semeník obsahuje 2 komůrky, v každé je po 2 vajíčkách. Čnělka je jediná, vrcholová, nesoucí 2 blizny. Při bázi semeníku bývají drobná, bradavčitá a zpravidla oranžová nektária. Plodem je tobolka pukající 4 chlopněmi nebo nepravidelně. Obsahuje 1 až 4 hnědá nebo černá semena. Povrch semen je hladký nebo různě skulpturovaný.\n\nRod svlačec zahrnuje asi 250 druhů. Je rozšířen v mírném pásu obou polokoulí a v tropických a subtropických horách. Těžiště rozšíření je v severním mírném pásu.\n\nV České republice je domácí jediný druh, svlačec rolní (\"Convolvulus arvensis\"). Tento druh má velmi rozsáhlý areál výskytu v mírných oblastech celé severní polokoule s přesahy do subtropů. Roste v celé Evropě mimo její nejsevernější části. Z celé Evropy je uváděno celkem 24 druhů svlačců. Převážná většina je svým výskytem omezena na Středomoří, případně na ukrajinský Krym. Mezi druhy rozšířené téměř po celém Středomoří náleží zejména svlačec kantaberský (\"Convolvulus cantabrica\"), svlačec proskurníkovitý (\"Convolvulus althaeoides\"), svlačec trojbarevný (\"Convolvulus tricolor\"), svlačec \"Convolvulus lineatus\" a drobnokvětý druh \"Convolvulus pentapetaloides\".\n\nSvlačec \"Convolvulus argyrothamnos\" z Kréty je veden v\nČerveném seznamu ohrožených druhů IUCN jako kriticky ohrožený druh, podobně jako \"Convolvulus durandoi\" z pomezí Tuniska a Alžíru. V kategorii ohrožené je uváděn druh \"Convolvulus lopezsocasii\", pocházející z ostrova Lanzarote v Kanárských ostrovech. Na jižním Slovensku se na jediné lokalitě (Burda) vyskytuje svlačec kantaberský (\"Convolvulus cantabrica\") a je zde chráněn jako kriticky ohrožený druh flóry SR. Tato lokalita je na severním okraji areálu rozšíření druhu.\n\n\nSvlačec trojbarevný (\"Convolvulus tricolor\") se pěstuje v Česku jako letnička. Polštářovitě rostoucí horský svlačec \"Convolvulus boissieri\" subsp. \"compactus\" je občas pěstován jako skalnička. Svlačec rolní (\"Convolvulus arvensis\") je vytrvalý a dosti obtížně vyhubitelný plevel.\n\n"}
{"id": "606068", "url": "https://cs.wikipedia.org/wiki?curid=606068", "title": "Abadové", "text": "Abadové\n\nAbadové (Abábda) jsou etnikum žijící v Egyptě, mezi Nilem a Rudým mořem. Tito nomádi jsou podskupinou Bédžů a stejně jako oni jsou arabizováni a věnují se zemědělství. V 19. století žilo kolem 40 tisíc Abadů, v současnosti jsou však na pokraji vymření. V roce 1989 jich bylo asi 250 000.\n"}
{"id": "606069", "url": "https://cs.wikipedia.org/wiki?curid=606069", "title": "Mark Strong", "text": "Mark Strong\n\nMark Strong, rodným jménem Marco Giuseppe Salussolia, (* 30. srpna 1963 Londýn, Spojené království) je britský herec.\n\nPo otci je Ital, po matce Rakušan, jeho nynější jméno a příjmení není umělecký pseudonym, neboť jeho matka jej nechala oficiálně přejmenovat tak, aby lépe zapadl do britského prostředí. Původně chtěl být právníkem a práva také několik let studoval v rodné zemi své matky, v Rakousku, ale nakonec se vrátil do Londýna, kde studoval angličtinu a drama, poté ještě navštěvoval divadelní školu v Bristolu.\n\nOd roku 1984 se pravidelně objevoval v britských televizních seriálech, jeho první větší filmové role se dostavily až koncem 90. let 20. století, větší mezinárodní známosti dosáhl až počátkem 21. století.\n\n\n"}
{"id": "606083", "url": "https://cs.wikipedia.org/wiki?curid=606083", "title": "Trestné střílení (lední hokej)", "text": "Trestné střílení (lední hokej)\n\nTrestné střílení v ledním hokeji se ukládá za porušení níže uvedených pravidel způsobem, že kotoučem položeným rozhodčím na střední bod vhazování hraje určený hráč, který se pokusí vstřelit brankáři provinivšího se mužstva branku, přičemž smí udělat jeden okruh ve svém obranném pásmu a pak musí postupovat k soupeřově brance. Jakmile je kotouč vystřelen, akce je dokončena, branky nemůže být dosaženo druhou střelou po odrazu jakéhokoli druhu. Jestliže hráč při provádění trestného střílení zlomí hůl, trestné střílení se považuje za skončené.\n\nHájit branku při trestném střílení může jen brankář nebo náhradní brankář, který musí zůstat ve svém brankovišti, dokud se hráč provádějící trestné střílení nedotkne kotouče. Při porušení tohoto pravidla nebo při faulu brankáře nechá rozhodčí trestné střílení dokončit, a jestliže se nezdaří, nařídí trestné střílení opakovat. Brankář se smí pokusit chytit střelu jakýmkoli způsobem s výjimkou hození hole nebo jakéhokoli předmětu; v takovém případě dojde k přiznání branky.\n\nJestliže brankář fauluje (podrazí, hákuje, seká holí), menší trest se neuloží, padne-li branka. Nepadne-li, trestné střílení se opakuje a menší trest se uloží. Větší trest se uloží vždy.\n\nJestliže brankář ruší nebo zneklidňuje hráče provádějícího trestné střílení, je napomenut, podruhé dostane osobní trest, potřetí osobní trest do konce utkání.\n\nV následujících případech provede trestné střílení hráč, který byl faulován, případně kterého označí rozhodčí: úmyslné posunutí branky při breaku soupeře, hákování zezadu, nedovolené bránění, nedovolený vstup do hry, hození hole, podražení zezadu.\n\nV následujících případech provede trestné střílení hráč vybraný kapitánem neprovinivšího se mužstva z hráčů, kteří byli na ledě v době, kdy došlo k přestupku: úmyslně chybné střídání v posledních dvou minutách hry, úmyslné posunutí branky v posledních dvou minutách hry, padnutí na kotouč v brankovišti, zvednutí kotouče z brankoviště.\n\nJestliže hráč určený k trestnému střílení je sám zraněn, smí provést trestné střílení jiný hráč, jestliže se sám dopustil přestupku, smí provést trestné střílení dříve, než je poslán na trestnou lavici. Výjimku tvoří osobní trest do konce utkání, disciplinární trest či trest ve hře. Při provádění trestného střílení se hráči musí stáhnout na hráčskou lavici.\n\n\n"}
{"id": "606086", "url": "https://cs.wikipedia.org/wiki?curid=606086", "title": "SUMO", "text": "SUMO\n\nSUMO (z angl. \"small ubiquitin-like modifier\"), též sentrin, je malý signální protein, který vykazuje prostorovou podobnost s ubikvitinem. Je tvořen beta-skládanými listy omotanými kolem centrálního alfa-helixu, celkem se lidský SUMO skládá asi ze 101 aminokyselin. SUMO se v procesu sumoylace připojuje na lysinový postranní řetězec na cílovém proteinu, pokud se daný lysinový zbytek nachází v takzvaném SUMO-konsensuálním motivu ; možný je i proces opačný (desumoylace), navozovaný SUMO-specifickými proteázami.\n\nRozpoznáváme tři základní lidské isoformy tohoto proteinu, označované SUMO-1 až 3, přičemž isoformy SUMO-2 a SUMO-3 mají 95% shodu v sekvenční identitě a proto bývají označovány souhrnným názvem SUMO-2/3. SUMO-2/3 také obsahuje SUMO-konsensuální motiv umožňující tvorbu řetízků SUMO-2/3 (polysumoylaci) analogickou polyubikvitynylaci.\n\nNavázání SUMO proteinu (na rozdíl od ubikvitinace) nemá nic společného s rozkladem cílového proteinu v proteazomech. Naopak jsou proteiny obvykle díky sumoylaci ještě stabilnější. Účastní se tak fundamentálních procesů, jako je jaderný transport, signální transdukce, odpověď na stres a buněčný cyklus.\n\n"}
{"id": "606092", "url": "https://cs.wikipedia.org/wiki?curid=606092", "title": "Submachine", "text": "Submachine\n\nSubmachine (zkratka ze \"Submerged Machine\") je herní série flashových point-and-click adventur, kterou vytvořil Mateusz Skutnik, jenž za ni získal několik významných ocenění. První díl vyšel v říjnu 2005, v prosinci 2015 vyšel závěrečný díl hlavní série. Ambientní hudbu ke hře vytvořilo tajemné duo Thumpmonks.\n\nDěj není ani dnes (po desíti dílech) zcela odhalen. Probudíte se v suterénu odkud se musíte dostat (Basement). Když se ale dostanete ven, zjistíte, že to byl jen sen, a jste v jednom britském majáku, kde pomocí Murtaughových (viz dole) dopisů zjistíte, že musíte rozsvítit světlo majáku (Lighthouse). Světlo vás teleportovalo do smyčky, což je nekonečný prostor s různými hádankami. V nekonečném prostoru se však začnete pohybovat stále níž, a tak vám Murtaugh ve svém dopise navrhne odejít pomocí tajného teleportu (Loop). Pak jste v laboratoři, kde se musíte vyučit (Lab). Když jste se už vyučili, můžete se prosadit v praxi a tak musíte najít 3 drahokamy, které spustí pohybovač (Root). Pohybovačem jste se dostali až do záhadných systémů, které tento mechanický svět řídí, a musíte si trochu pohrát se systémy, abyste mohli napadnout jádro, potom ale co vypnete obranný systém vás Murtaugh zradí a nechá vás zavřít v záhadných prostorech, pak však stejně uniknete do jádra (Edge). V jádru na vás čeká překvapení, po mnoha systémech a strojích zde najdete flóru, která je v Submachine vzácná a také nové poznatky od kolegyně Murtaugha (není znám jejich přesný vztah) - Liz. Murtaugh mezitím jel hledat ty, kteří ho za živa pohřbili v majáku a tak vytvořil obrovský karmický portál do páté vrstvy (vrstvami označují paralelní dimenze) Submachine, Liz šla varovat ty, kteří Murtaugha zasypali, (Core). V osmém díle cestujeme skrz dimenze, dozvíme se pár informací a potom otevřeme bránu do svatyně (Plan). V devátém díle procházíme svatyni, nalezneme hrobku Murtaugha i Liz a otevřeme osmou vrstvu - časovou, která nám umožní cestovat časem (Temple). Během cesty časem si můžeme všimnout, že se celý sub-net pomalu rozpadá, až dorazíme do Doků severní zahrady. zde se vrátíme pomocí karmických portálů do lokací ze všech předešlých her (místnosti budou zničené a jejich plán upravený), opatříme si karmový stabilizátor díky kterému můžeme vytvářet vlastní karmické portály a na závěr se skrz vrchol majáku (viz 2. díl) dostaneme ven ze sub-netu, kde se osobně potkáme s Murtaughem i Liz (Exit).\n\nPrvní z dodatečných dílů hry Submachine. Někdy je také uváděn jako Submachine 0. Ocitnete se před vstupem do jeskynních katakomb. Pomocí dvou dračích soch dostanete dovnitř, kde musíte najít Wisdom Gem (drahokam vědění). Existují teorie, že Submachine Zero je vlastně úplně prvním dílem, ještě před Submachine 1: The Basement.\n\nDruhý dodatečný díl hry Submachine. Většinou se uvádí zkráceně Submachine FLF. Tento díl je věnován hudební skupině stejného názvu, tedy Future Loop Foundation. Hra obsahuje mnoho fotografií této hudební skupiny a také ukázku jejich skladby. Existuje teorie, že by tento díl mohl být sen mezi Submachine 4: The Lab a Submachine 5: The Root.\n\nNejnovější dodatečný díl hry Submachine. Děj se odehrává v mayské pyramidě, ve které je úkolem posunout datum konce světa. Zde je poprvé možné vidět nefunkční teleport typu 1/32. K tomuto dílu se překvapivě neváží žádné teorie, které by jej spojovaly s příběhem.\n\nTajemná tvář, která nám pomáhá svými dopisy. Ztratil jednu ruku a využívá svou „třetí“ neviditelnou karmickou ruku pro vytváření tzv. karmických portálů. Mnohdy je označován jako sociopat, a u průzkumníků není příliš oblíbený. V jednom z dopisů v Submachine 7 se dozvídáme, že Murtaugh svou karmickou rukou rozbijí realitu. Liz ho v dopise žádala, aby už další portály nevytvářel. Murtaugh dal hráči misi prozkoumat okraj Submachine. Skutečná mise však byla vyřadit systémy Sub-netu. Již několika lidem se to nepodařilo. Ukázalo se, že Murtaugh hráče zradil a tímto způsobem se jej chtěl zbavit. Nenapadlo ho, že by to hráč mohl přežít.\n\nElizabeth alias Liz je stejně jako Murtaugh průzkumník systému. Ti dva se znají, ale neví se, jaký je mezi nimi vztah. Pravděpodobně se Liz snaží chránit Murtaugha před posměšky ostatních. Od Submachine 7 to však vypadá, že Murtaugh začal Liz pronásledovat, když zničil její loď. Liz unikla na poslední chvíli do páté vrstvy. Murtaugh se vydal za ní a přísahal, že se pomstí těm, kteří ho pohřbili zaživa.\n\n\n\n\n\n"}
{"id": "606096", "url": "https://cs.wikipedia.org/wiki?curid=606096", "title": "Jarosław Kaczmarczyk", "text": "Jarosław Kaczmarczyk\n\nPhDr. Jarosław Kaczmarczyk (26. července 1885, Binczarowa, Rakousko-Uhersko – asi 1944) byl lemský politik, právník a prezident Lemko-rusínské republiky. Přestože jeho snahy skončily neúspěchem, je dodnes Lemky oslavován. \n\nJarosław Kaczmarczyk se narodil v obci Binczarowa. Jeho otec byl známý kněz a rusínský aktivista, reverend Teofil Kaczmarczyk. Mladý Jarosław viděl ve svém otci vzor. Na jeho přání studoval na Lvovské univerzitě, kde získal doktorát filosofie.\n\nBěhem první světové války sloužil Kaczmarczyk v rakousko-uherské armádě. Po skončení války chtěl Kaczmarczyk využít rozpad Rakousko-Uherska a rozhodnout o politickém osudu Lemků. V důsledku toho zorganizoval Kaczmarczyk a několik dalších aktivistů (především řeckých katolických kněží, učitelů, právníků, a Rolníků) politické hnutí v Karpatech. Výsledkem bylo dne 5. prosince 1918 vyhlášení nezávislosti Lemko-rusínské republiky ve Florynce. \n\nBěhem tohoto období byl Kaczmarczyk v čele Rusínské rady ve své rodné vesnici Binczarowa. Jako mnoho Lemků své doby, cítil silnou kulturní blízkost k Rusům a obhajoval spojení s Ruskem. Vzhledem k tomu, že Kaczmarczyk byl antikomunista a v té době nebylo spojení s Ruskem možné, podporoval proto spojení s Československem jako provizorní řešení do doby, než skončí občanská válka v Rusku ve prospěch bílých. \n\nV lednu 1919 se Kaczmarczyk stal prezidentem republiky. Nově vzniklé Polsko však mělo s Lemky jiné plány, chtělo převzít kontrolu nad republikou. To vedlo k četným konfliktům. Stovky Lemků, kteří sloužily v polské armádě, uprchli do zahraničí pronásledováni armádou. Ve snaze tuto krizi vyřešit, přijel roku 1919 Kaczmarczyk do Varšavy vyjednávat.\n\nRepublika neměla valnou politickou, ani vojenskou sílu nezbytnou k obraně svých práv. Osud republiky byl definitivně zpečetěn uzavřením Saint-Germainské smlouvy, která přidělila Halič (a celkově i Lemko-Rusínsko) Polsku. Zpočátku nebyli Lemkové ochotní se připojit, ale postupem času se podvolili. \n\nDne 8. ledna 1921 byl Kaczmarczyk zatčen a v červnu postaven před soud. Hájil sebe a svou činnost tím, že Lemkové chtěli s Polskem dobré vazby a obchodní vztahy. Na konci roku byl zproštěn všech obvinění a propuštěn.\n\nPoté si Kaczmarczyk otevřel právnickou praxi ve městě Muszyna u hranic s Československem. V roce 1923 krátce navštívil USA, ale odmítl pozvání do čela Lemkovského kongresu v New Yorku. \n\nOd této chvíle se mezi Lemky moc neobjevoval. Je pravděpodobné, že přišlo rozčarování a zklamání z let 1918–20. Po roce 1923 toho není o Kaczamarczykovi moc známo, jedině to, že byl aktivní v advokacii přinejmenším do vypuknutí druhé světové války v roce 1939. \n\nI přes jeho předčasný odchod do důchodu z politického života, Kaczmarczyk a jeho vlastenecká činnost zůstala Lemkům v paměti, a dodnes v něm chovají velkou úctu, podobně jako Američané k Georgi Washingtonovi, především za to, že úspěšně přitáhl mezinárodní pozornost na ve světě pozapomenutou krajinu, jakou je Halič. \n\n"}
{"id": "606102", "url": "https://cs.wikipedia.org/wiki?curid=606102", "title": "Louis Renault (právník)", "text": "Louis Renault (právník)\n\nLouis Renault (21. května 1843, Autun – 8. února 1918, Barbizon) byl francouzský právník, vysokoškolský profesor a nositel Nobelovy ceny míru z roku 1907 společně s Ernestem Teodorem Monetou.\n\nV letech 1868–1873 působil jako profesor římského a obchodního práva na univerzitě v Dijonu. Od roku 1873 až do své smrti přednášel na právnické fakultě Pařížské univerzity, kde se v roce 1881 stal profesorem mezinárodního práva. V roce 1890 byl jmenován právním znalcem ministerstva zahraničních věcí a zkoumal francouzskou zahraniční politiku ve světle mezinárodního práva. V této pozici absolvoval mnoho konferencí, byl u obou Haagských úmluv (1899, 1907) a účastnil se i Londýnské námořní konference v letech 1908–1909.\n\nNapsal mnoho článků i monografií specializovaných týkajících se mezinárodního práva. Společně s kolegou a přítelem C. Lyon–Caenem sepsal několik děl týkajících se obchodního práva, jehož souhrn vyšel ve dvou svazcích, samotné pojednání obsáhlo osm svazků a manuál vyšel v mnoha vydáních.\n\nRoku 1879 vydal svůj spis \"Úvod do studia mezinárodního práva\" a v roce 1917 další knihu \"První porušení mezinárodního práva v Německu\", kde hodnotil německou invazi do Belgie a Lucemburska.\n\nV roce 1907 mu byla společně s italským pacifistou a pozdějším nacionalistou Ernestem Teodorem Monetou udělena Nobelova cena míru.\n\n"}
{"id": "606105", "url": "https://cs.wikipedia.org/wiki?curid=606105", "title": "Fuck You!", "text": "Fuck You!\n\nFuck You! je báseň amerického hip-hop zpěváka Cee Lo Greena. Píseň se nachází na jeho třetím studiovém albu \"The Lady Killer\". Produkce se ujal producent The Smeezingtons.\n\nJelikož je název zavádějící, do rádií v zemi anglicky mluvících se zavedla záměna názvu písně na „Forget You!“. V českých hitparádách se však často objevuje i původní název „Fuck You!“.\n"}
{"id": "606113", "url": "https://cs.wikipedia.org/wiki?curid=606113", "title": "Akwá", "text": "Akwá\n\nFabrice Alcebiades Maieco (* 30. května 1977), známý jako Akwá, je bývalý angolský fotbalový útočník a reprezentant.\n\nAkwá byl kapitánem Angoly, když ji dovedl k historicky prvnímu postupu na mistrovství světa v roce 2006 v Německu. Na šampionátu odehrál všechny tři zápasy, ale nepodařilo se mu vstřelit gól. Po mistrovství ukončil reprezentační kariéru.\n\n"}
{"id": "606117", "url": "https://cs.wikipedia.org/wiki?curid=606117", "title": "Raise Your Glass", "text": "Raise Your Glass\n\nRaise Your Glass je píseň americké pop-rockové zpěvačky Pink. Píseň se nachází na jejím druhém výběrovém albu \"Greatest Hits... So Far!!!\". Produkce se ujali producenti Max Martin a Shellback.\n"}
{"id": "606125", "url": "https://cs.wikipedia.org/wiki?curid=606125", "title": "Denpasar", "text": "Denpasar\n\nDenpasar je největším a hlavním městem indonéského ostrova Bali, současně má status hlavního města provincie Bali, jedné ze 33 indonéských provincií. V roce 2010 měl oficiálně 788 445 obyvatel.\n\nNedaleké mezinárodní letiště Ngurah Rai je třetím nejvytíženějším letištěm v zemi, nachází se však u letoviska Kuta, nikoli přímo v Denpasaru, jak je často mylně uváděno.\n\nDenpasar byl hlavním městem království Badung. To si podmanilo Nizozemsko během nizozemské intervence na Bali v roce 1906. Královský palác byl vyrabován a zbourán Nizozemci, přičemž představitelé královské dynastie při této události spolu s mnoha zástupci balijské šlechty spáchali hromadnou rituální sebevraždu (tzv. puputan). Na památku této události je na dnešním centrálním náměstí, nesoucím název „Taman Puputan“, socha Puputan z roku 1906.\n\nDenpasar nakonec zůstalo správním centrem regentství Badung, a v roce 1958 se dokonce stalo sídlem vlády pro provincii Bali. Poté, co se stal Denpasar centrem vlády pro Level II a Level I Badung, Bali zaznamenala prudký růst jak z hlediska fyzických a ekonomických, tak i sociálních a kulturních práv.\n\nMěsto je obsluhováno mezinárodním letištěm Ngurah Rai, na které stále přilétají letadla s turisty a nachází se nedaleko města. Letiště slouží však i k obchodním účelům. Ve městě funguje i městská doprava, která je ale kvůli častým zácpám neefektivní.\n\n\n\n"}
{"id": "606127", "url": "https://cs.wikipedia.org/wiki?curid=606127", "title": "I Gusti Ngurah Rai", "text": "I Gusti Ngurah Rai\n\nI Gusti Ngurah Rai, krátce Ngurah Rai (30. ledna 1917 v Desa Carangsari, Kabupaten Badung Bali - 20. listopadu 1946 v Margaraně, Tabanan), byl indonéským důstojníkem, národním hrdinou, který velel indonéským jednotkám na Bali proti Nizozemcům v boji za nezávislost. Byl zabit na bojišti. Bylo po něm pojmenováno mezinárodní letiště u Denpasaru, třetí nejdůležitější letiště v Indonésii.\n"}
{"id": "606128", "url": "https://cs.wikipedia.org/wiki?curid=606128", "title": "Nachal Šagor", "text": "Nachal Šagor\n\nNachal Šagor (: נחל שגור) je vádí v Izraeli.\n\nZačíná v údolí Bejt ha-Kerem na pomezí Dolní a Horní Galileji, nedaleko od města Nachf. Protéká pak západním směrem podél celého údolí, přičemž míjí v tomto hustě osídleném pásu města Bi'ina, Dejr al-Asad, Karmi'el a Madžd al-Krum. Vodní tok se pak stáčí k jihu a prudce klesá, aby po několika kilometrech vyústil do Nachal Chilazon. V tomto úseku je koryto lemováno útesy a skalami a je přístupné jen po lanech a lávkách. V zimě se zde tvoří vodní jezírka. Jde o jediný takovýto kaňon západně od rozvodí mezi Středozemním mořem a řekou Jordán. Nachal Šagor odvodňuje celou západní části údolí Bejt ha-Kerem.\n\nKvalita vody ve vádí je negativně ovlivňována ekonomickými potížemi samospráv obcí obývaných izraelskými Araby, ležících na horním toku. Jde zejména o obce Madžd al-Krum, Dejr al-Asad a Bi'ina, které byly v letech 2003-2009 sloučeny do jednoho města nazvaného Šagor. Očekávání, že dojde k zefektivnění samosprávy a hospodářskému rozvoji, se nenaplnila. Zhroutil se systém odvozu komunálního odpadu a kanalizace. Splašky tak po dlouhou dobu znečišťovaly Nachal Šagor. V roce 2007 byla kvůli tomu iniciována petice na záchranu vody v Nachal Chilazon.\n\n"}
{"id": "606132", "url": "https://cs.wikipedia.org/wiki?curid=606132", "title": "Dódžó kun", "text": "Dódžó kun\n\nDódžó kun (道場訓) je označení pro morální pravidla, která jsou součástí mnoha japonských bojových umění. \"Dódžó kun\" bychom doslovně přeložili jako \"pravidla dódžó (tělocvičny)\", avšak tato pravidla nemají platit pouze při lekcích bojových umění. Adept by měl uchovávat tato pravidla stále ve své mysli a dodržovat je v běžném životě.\nDódžó kun je často vyvěšen na viditelném místě v tělocvičně a na začátku nebo na konci každé lekce si jej adepti společně s mistrem připomínají.\n\nJedná se pravděpodobně o nejznámější ukázku dódžó kun, která se příliš ve svém smyslu neliší od jiných bojových umění. Autorství se přisuzuje Gičinu Funakošimu, zakladateli tradičního karate, avšak některé zdroje preferují jméno Kanga Sakukawa. Je jisté, že mistr Funakoši neučil pouze bojové techniky, ale také vychovával své žáky a vštěpoval jim určité morální zásady, proto je pravděpodobné, že alespoň základy, ze kterých vzniklo dódžó kun pro tradiční karate pocházejí od Gičina Funakošiho.\nV hodinách tradičního karate je zvykem recitovat dojo kun při nástupu cvičenců na začátku, nebo na konci lekce.\nZde je plné znění dódžó kun tradičního karate šótókan s českým překladem:\n\nNa začátku každého pravidla si čtenář všimne slova zaprvé (\"hitocu\"). Toto slovo zvýrazňuje rovnost a nejvyšší důležitost všech pravidel v dódžó kun. Všechna tato pravidla mají stejnou váhu a cvičenec by je měl všechna stejně respektovat a dodržovat. Na konci každé japonské věty je také slovo \"koto\". Toto slovo nemá pro nás žádného významu. V překladu znamená něco jako \"věc\" a v textu slouží pouze jako spojka mezi dvěma pravidly.\n\n"}
{"id": "606133", "url": "https://cs.wikipedia.org/wiki?curid=606133", "title": "Martin Pawera", "text": "Martin Pawera\n\nAkademický malíř Martin Pawera (*3. listopadu 1952 v Poličce) je český malíř.\n\nMládí prožil ve Frýdku-Místku, od počátku 90. let žije v Havířově. V letech 1975 až 1981 vystudoval Akademii výtvarných umění v Praze v ateliéru profesora akademického malíře Karla Součka. Věnuje se figurálním námětům. Učil na Pedagogické fakultě a SUŠ v Ostravě, v současnosti vyučuje na ZUŠ Bohuslava Martinů v Havířově. Od roku 2000 organizuje sochařská sympozia Lípa Havířov.\n\nMá za sebou na 140 samostatných výstav v ČR i v zahraničí. Skupinových výstav obeslal zhruba 180. Jeho díla jsou zastoupena ve sbírkách v Polsku, Francii, USA, Kanadě, SRN, Itálii, Slovinsku, Španělsku či Anglii, v tuzemsku pak ve sbírkách Národní galerie v Praze nebo Ministerstva kultury ČR.\n\n\n\n"}
{"id": "606140", "url": "https://cs.wikipedia.org/wiki?curid=606140", "title": "Nachal Tavor", "text": "Nachal Tavor\n\nNachal Tavor (: נחל תבור, : \"Vádí al-Bira\") je vádí o délce cca 30 kilometrů a přírodní rezervace v Izraeli.\n\nZačíná v kopcovité krajině pohoří Harej Nacrat poblíž města Nazaret Ilit v aglomeraci Nazaretu v Dolní Galileji. Spadá pak prudce k jihu, do Jizre'elského údolí, respektive do jeho severovýchodní části, jež se nazývá údolí Bik'at Ksulot, do kterého vstupuje poblíž města Iksal. Směřuje pak k jihovýchodu rovinatou a zemědělsky využívanou krajinou, přičemž z jihu míjí horu Har Tavor (neboli Tábor). Pokračuje dál jihovýchodním nebo východním směrem a postupně se zařezává do okolního terénu a vytváří údolí, které míjí řídce osídlený region planin Ramot Isachar a Ramat Sirin a rychle klesá do příkopové propadliny podél řeky Jordán, do níž ústí jižně od vesnice Gešer. Ústí Nachal Tavor do Jordánu je považováno za hranici Bejtše'anského údolí, které začíná jižně odtud.\n\nArabský název toku je odvozen od arabské vesnice al-Bira, jež poblíž něj stávala do roku 1948. Dolní tok je zahrnut do přírodní rezervace Nachal Tavor vyhlášené roku 1974. Podél koryta se nacházejí četné prameny (Ejn Recheš, Ejn Ze'ev a Ejn Šachal) a některé stavební pozůstatky, které dokládají, že v minulosti šlo o významnou dopravní spojnici. Například pahorek Tel Recheš. Díky pramenům se na dolním toku z Nachal Tavor stává vodoteč s celoročním průtokem.\n\nlevostranné\npravostranné\n\n"}
{"id": "606143", "url": "https://cs.wikipedia.org/wiki?curid=606143", "title": "Fridrich Vilém II.", "text": "Fridrich Vilém II.\n\nFridrich Vilém II. Pruský (\"Friedrich Wilhelm II. von Hohenzollern\"; 25. září 1744, Berlín – 16. listopadu 1797, Postupim) byl od roku 1786 do své smrti král pruský, kurfiřt a markrabě braniborský (jako Fridrich Vilém III.) a kníže neuchâtelský. Pocházel z braniborské větve rodu Hohenzollernů. Svou požitkářskou a zahálčivou povahou působil jako protiklad svého předchůdce Fridricha II. Velikého. Obtížně se vyrovnával s osvícenstvím a společenskými důsledky Francouzské revoluce; za jeho vlády Prusko oslabilo vnitřně i mezinárodně.\n\nJeho rodiči byli August Vilém Pruský a Luisa Amálie Brunšvicko-Wolfenbüttelská. Byl pravnukem prvního pruského krále Fridricha I., vnukem Fridricha Viléma I. a synovcem Fridricha II. Velikého. Následníkem trůnu se stal ve svých 14 letech po otcově smrti. Na trůn nastoupil roku 1786 po smrti svého bezdětného strýce Fridricha II. Velikého. \n\nS první ženou, sestřenicí Alžbětou Kristýnou Ulrikou Brunšvicko-Wolfenbüttelskou se oženil v roce 1765. Manželství bylo roku 1769 zrušeno. Vzešla z něho jedna dcera:\n\n14. července 1769, bezprostředně po jeho rozvodu s Alžbětou Kristýnou Ulrikou Brunšvicko-Wolfenbüttelskou, se oženil podruhé, a to s Frederikou Luisou Hesensko-Darmstadtskou. Z tohoto manželství se narodilo sedm dětí, čtyři synové a tři dcery, z nichž první však již v útlém věku zemřela: \n\n\n\n"}
{"id": "606154", "url": "https://cs.wikipedia.org/wiki?curid=606154", "title": "Jezevce", "text": "Jezevce\n\nJezevce jsou zaniklá vesnice, která se nejspíše nacházela mezi obcemi Nový Dvůr a Petrovice v okrese Rakovník.\n\nJezevce byly služebním manstvím ke Křivoklátu. Rok založení není znám a také o první majitelích se nedochovaly žádné údaje. Ve 14. století drželi Jezevce čtyři majitelé neznámých erbů. Za husitských válek byla ves zřejmě vypálena, poté zarostla lesem, který byl nazýván Dobšina. Poslední majitelkou byla Justina z Hořešovic (manželka Buška z Hořešovic), která vlastnila Jezevce od roku 1499 a po smrti svého manžela je roku 1510 prodala Petru Holému z Chrástu, křivoklátskému hejtmanovi. Ten vlastnil od roku 1507 nedalekou ves Hlivojedy a přibližně na půl cesty mezi nimi založil novou ves, kterou pojmenoval po sobě – Petrovice.\n"}
{"id": "606155", "url": "https://cs.wikipedia.org/wiki?curid=606155", "title": "Teorie strun – Koheze", "text": "Teorie strun – Koheze\n\nTeorie strun – Koheze (v anglickém originále String Theory – Cohesion) je román amerického spisovatele Jeffreyho Langa z roku 2005 z knižní série \"\", součásti sci-fi příběhů světa \"Star Treku\". Jedná se o první část trilogie \"Teorie strun\", která byla vydána k 10. výročí televizního seriálu \"\" a která se odehrává mezi jeho čtvrtou a pátou řadou.\n\nNa konci roku 2374, nedlouho po setkání s Arturisem a falešnou lodí USS \"Dauntless\" (epizoda „Strach a naděje“), objeví posádka hvězdné lodi \"Voyager\" podivný planetární systém, který by podle známých fyzikálních zákonů neměl existovat. Při zběžném zkoumání soustavy se téměř srazí s jinou lodí, jejíž posádka z druhu Monorhů, pocházejí právě z jedné z planet. Utíkají však pryč v naději, že doletí k nové planetě, neboť jejich svět umírá. \"Voyager\" jejich mohutné, avšak oproti federační technologii silně zastaralé plavidlo vezme do vleku, při pokusu o opuštění soustavy je ale monorhská loď zničena. Samotný prostor monorhské soustavy je zajímavý, nelze tu vytvořit stabilní warp pole, takže tu prakticky nefunguje warp, celý prostor a subprostor je zde složen tak podivně, jako by tím někdo zaplátovával díry ve vesmíru.\n\nNěkolik přeživších Monorhů na palubě \"Voyageru\" vezme kapitán Kathryn Janewayová zpět na planetu, aby jejich vysokým představitelům vysvětlila, co se stalo, a aby nabídla pomoc. Posádka zjistí, že život na Monorze umírá kvůli neobvyklé radiaci z bílého trpaslíka, který společně se třemi dalšími planetami (pouze Monorha je obydlená) obíhá běžnou hvězdu. Monorhové žijí na planetě ve městech krytých štíty, které ale nejsou příliš účinné. Janewayová tedy vyšle na povrch v raketoplánu B'Elannu Torresovou a Sedmou z devíti, které by jim měly pomoct zvýšit jejich účinnost. Při záhadném výboji z planety ale raketoplán havaruje, Torresová a Sedmá poté naleznou v poušti komplex, kde se vědci, kteří se nepovolili oficiální doktríně, snažili o vylepšení štítů a onen výboj byl nechtěný důsledek jejich činnosti. Společně zjistí (kvůli zraněním si pomocí nanosond Sedmé dokonce vytvoří s B'Elannou malé společenstvo), že \"Voyager\" byl výbojem odhozen mezi dvě vrstvy subprostoru, do jakési subprostorové kapsy, kde je radiace z bílého trpaslíka, Modrého oka, jak jej Monorhové nazývají, ještě větší. S pomocí upravených torpéd, které vystřelí do Oka, unikne hvězdná loď zpět do normálního prostoru, trpaslík se však zhroutí do mikrosingularity.\n\nB'Elanna se společně se Sedmou a s Kaytokem, jedním z monorhských vědců, vrátí zpět na \"Voyager\", kde má Kaytok vidění se svým dědou, po kterém předá Klíč od Gremadie, posvátnou relikvii Monorhů, do rukou kapitána Janewayové. Zraněný nadporučík Tuvok ale z hvězdné lodi zmizí, záznamy ukážou, že z ní před dvěma hodinami odletěl bez povolení raketoplánem.\n\nPříběh pokračuje románem \"Fúze\".\n\nV Česku byl román vydán 24. června 2008 v nakladatelství Laser-books v překladu Mirky Dřínkové (edice Star Trek, svazek 27, 320 stran, ISBN 978-80-7193-255-0).\n"}
{"id": "606157", "url": "https://cs.wikipedia.org/wiki?curid=606157", "title": "Brusilov", "text": "Brusilov\n\nBrusilov je ruské příjmení:\n\n"}
{"id": "606162", "url": "https://cs.wikipedia.org/wiki?curid=606162", "title": "Hlivojedy", "text": "Hlivojedy\n\nHlivojedy jsou zaniklou vsí, která se rozkládala na jižním konci obce Petrovice, na lučině poblíž hřbitova v okrese Rakovník. \n\nPřesný rok založení vsi není znám. V polovině XIV. století vlastnila Hlivojedy vladycká rodina neznámého erbu s predikátem z Hlivojed. V době největšího rozkvětu obce zde byly dva poplužní dvory a asi 9 dvorů kmetcích. Tvrz, o níž je doklad k roku 1497, stála pravděpodobně na místě, kde nyní stojí petrovický kostel. Hlivojedy byly vypáleny někdy mezi lety 1446 až 1465. Nejpravděpodobnější je buď rok 1450, kdy Mikuláš z Lobkovic plenil na Křivoklátsku nebo rok 1452, když Jiří z Poděbrad táhl přes Krakovec k Žatci.\n\nHlivojedy byly kdysi rozděleny na tři díly. Posledními majiteli byli Jindřich z Chmelic, který ves zdědil po svém otci Zikmundovi. Jindřich však roku 1506 (rok po svém otci) zemřel a jeho část Hlivojed spadla jako odúmrť na krále Vladislava Jagellonského. Ten ji postoupil dceři Zikmunda z Chmelic a manželce Petra Holého z Chrástu, Kateřině. Petr Holý roku 1507 koupil třetí díl Hlivojed – Buchkovský dvůr – od Vaňka Buchka a tak se stal pánem celých Hlivojed.\n"}
{"id": "606163", "url": "https://cs.wikipedia.org/wiki?curid=606163", "title": "Ramot Jisachar", "text": "Ramot Jisachar\n\nRamot Jisachar (: , doslova „Výšiny Isacharu“) je náhorní planina v Izraeli. Rozkládá se v nadmořské výšce cca 100 až 200 metrů v Dolní Galileji. Na jihu je ohraničena Charodským údolím, na severu údolím vodního toku Nachal Tavor, na západě horským masivem Giv'at ha-More a na východě údolím řeky Jordán.\n\nVětšinou je tvořena čedičem. Mírně zvlněný terén náhorní plošiny člení jen mělká údolí některých menších vodních toků, z nichž nejvýznamnější je Nachal Jisachar. Výrazněji klesá terén směrem do údolí Nachal Tavor a zejména na východním okraji oblasti, kde se propadá strmě do údolí řeky Jordán. Žije tu početná populace jelenů.\n\nJméno získala podle biblického kmene Isachar, který sídlil v tomto regionu a který je zmiňován například v Knize Numeri 2, 5.\n\nRamot Isachar patří k řídce zalidněným regionům severního Izraele. Ve starověku je zde doloženo husté židovské osídlení. V dobách křižáckých států tu byla nad údolím Jordánu postavena křižácká pevnost Belvoir, dodnes dochovaná. Před válkou v roce 1948 zde existovalo jedenáct arabských vesnic, jejichž obyvatelé se sem většinou přistěhovali během 19. století z oblastí severního Samařska. Osm z těchto vesnic bylo v roce 1948 vysídleno. Tři zbývající tu existují dodnes. Jde o obce Na'ura, Tajbe a Tamra. Kromě nich tu vzniklo i několik židovských vesnic (Ramat Cvi a Moledet), většinou ale situovaných na jižní a západní okraj oblasti, která tak ve své většině zůstává krajinou bez lidských sídel.\n"}
{"id": "606168", "url": "https://cs.wikipedia.org/wiki?curid=606168", "title": "Nachal Jisachar", "text": "Nachal Jisachar\n\nNachal Jisachar (: ) je vádí v Izraeli, které protéká planinou Ramot Jisachar.\n\nZačíná v kopcovité krajině nedaleko východního okraje masivu Giv'at ha-More, poblíž vesnice Tamra. Teče pak k jihovýchodu plochou a řídce zalidněnou krajinou regionu Ramot Jisachar, přičemž odděluje dvě její podčásti: Ramat Kochav na severní straně a Ramat Cva'im na straně jižní. Míjí z východu obec Tajbe a Moledet a pokračuje dál k jihovýchodu. V posledním úseku prudce klesá do příkopové propadliny podél řeky Jordán, do níž ústí jižně od vesnice Bejt Josef.\n\n"}
{"id": "606175", "url": "https://cs.wikipedia.org/wiki?curid=606175", "title": "Ostravak (hnutí)", "text": "Ostravak (hnutí)\n\nOstravak je ostravské politické hnutí, které vzniklo těsně před volbami 2010 do obecního zastupitelstva z důvodu: \"klientelismu, arogance moci, neodbornosti, nerespektování práva, neúčelného a nehospodárného nakládání s ostravským majetkem\". Ostravak je nové regionální hnutí bez vazeb a ambicí na celorepublikové politické dění. Ostravak hnutí občanů vzniklo z občanského sdružení Žijeme ve městě – Naše Ostrava.\n\nJedním z hlavních cílů je narušit stávající velkou koalici ČSSD a ODS, která podle hnutí často nerespektuje zájmy občanů města.\n\nVe volbách do obecního zastupitelstva 2010 Ostravak kandidoval pouze do magistrátu města Ostravy (zisk 10 mandátů). a do Moravské Ostravy a Přívozu (zisk 10 mandátů). V Moravské Ostravě a Přívozu byl zisk hnutí lepší než výsledek ODS (8 mandátů) a ČSSD (9 mandátů).\n\nV senátních volbách v roce 2012 byl v obvodu Ostrava-město zvolen Leopold Sulovský kandidující za občanské hnutí Ostravak.\n\nOstravak od svého vzniku dostal dary od občanů ve výši 3 604 700,- Kč. Podle některých médií Ostravak občanské hnutí slouží k prosazení zájmů podnikatele Lukáše Semeráka, předsedy představenstva a spolumajitele realitní společnosti S.P.I. Holdings, který je největším dárcem hnutí.\n"}
{"id": "606176", "url": "https://cs.wikipedia.org/wiki?curid=606176", "title": "Eliška Kaplický Fuchsová", "text": "Eliška Kaplický Fuchsová\n\nEliška Kaplický Fuchsová (* 23. května 1978 Praha) je česká filmová producentka, v letech 2014 až 2018 zastupitelka hlavního města Prahy, vdova po českém architektovi Janu Kaplickém a zastánkyně jeho díla, především Národní knihovny na Letné.\n\nVystudovala FAMU v Praze. Po smrti svého muže Jana Kaplického zdědila značku Future Systems a firmu převedla na nadaci, do jejíž čela se postavila a která má umožnit realizaci více Kaplického budov.\n\nSvého pozdějšího manžela, o 40 let staršího, poznala na přednášce ve Veletržním paláci. Zaujal ji natolik, že spolu v roce 2004 natočili biografický snímek \"Profil\". Za Jana Kaplického se provdala 14. října 2007. Poté spolu začali natáčet snímek \"Oko nad Prahou\" o projektu Národní knihovny, který však již spolu nedokončili – Jan Kaplický zemřel 14. ledna 2009 v Praze v den, kdy mu Eliška porodila jejich jediné společné dítě, dceru Johanku.\n\n\nV komunálních volbách v roce 2014 byla na 5. místě kandidátky za hnutí ANO 2011 do Zastupitelstva hlavního města Prahy a byla zvolena zastupitelkou. Ve volbách v roce 2018 již nekandidovala.\n\n"}
{"id": "606183", "url": "https://cs.wikipedia.org/wiki?curid=606183", "title": "Dalekové", "text": "Dalekové\n\nDalekové či Dálekové jsou geneticky upravená mimozemská rasa v televizním seriálu \"Doctor Who\". Jsou známí jako Doktorovi nejhorší nepřátelé. Byli stvořeni spisovatelem Terry Nationem a designerem BBC Raymondem Cusickem. Na obrazovce se poprvé objevili už v druhém příběhu seriálu na konci roku 1963 a velmi rychle se stali populárními antagonisty. Jejich známá hláška, kterou uslyšíte v každém díle, ve kterém se vyskytnou, vyjadřuje účel, pro který Dálekové vlastně existují: \"Exterminate, EXTERMINATE!\" (v češtině překládáno jako Vyhladit!). Pocházejí z planety jménem Skaro.\n\nV tzv. Časové válce mezi sebou bojovali Dálekové a Páni času. Nakonec se (skoro) vyhubili navzájem. Z Pánů Času přežil jen Doktor (s TARDIS), který se domníval, že Dálekové byli ve válce zničeni. Avšak Dálekové přežili a neustále představují nebezpečí pro celý vesmír především proto, že stejně jako Doktor jsou i Dálekové schopni cestovat časem. \n\nKdysi dávno vypadala tato stvoření jako lidé (tehdy se jim říkalo Kaledové), ale na své domovské planetě po mnoho let válčili s nepřátelskou rasou Thalů. Během této války byli Kaledové postupně zmutováni jejich nejpřednějším vědcem jménem Davros, a jejich vzhled se radikálně změnil. Dálekové, jak Davros tuto rasu pojmenoval. Svým vzhledem v podstatě připomíná menší chobotnici s viditelným okem a velkým mozkem. Tento tvor je následně skryt a chráněn důmyslným strojem. Každý Dalek má na vrcholu hlavy stopkovité oko a pár světel, které označují, pokud mluví. Ve střední části těla se nacházejí dvě “končetiny”. Jedna z nich je obvykle laserová zbraň, druhá část obvykle závisí na funkci. Mohou to být kleště či věc ve tvaru zvonu. Dalekové byli dlouhou dobu omezováni schodišti, dokud nepřišli na způsob jak se začít vznášet.\n\nAvšak jejich mutace nebyla pouze fyzická. Ve své touze získat perfektní rasu změnil Davros genetický kod Dáleků tak, aby nebyli schopni cítit jiné emoce kromě zloby a nenávisti. Dálekové neznají slitování, a kromě Doktora, kterého považují za svého úhlavního nepřítele neexistuje nic, z čeho by měli strach. Považují se za nadřazenou rasu a jejich hlavním cílem je ovládnout vesmír a vyhladit všechno živé, co není Dalekem.\n\nGenetická mutace Daleků došla tak daleko, že tato rasa není schopná přežít bez své charakteristické zbroje, která je to jediné, co z nich za normálních okolností uvidíte. Dalecká zbroj je v podstatě miniaturní tank, a kromě toho, že obsahuje systém podpory života má jejich kovová schránka mnoho dalších funkcí, určených především k účinné likvidaci všeho, na co Dalek narazí. \n\nHlavní zbraní Dáleků je jejich částicová pistole, schopná střílet velmi silné paprsky elektricky nabitých částic. Dálekové ji používají hlavně k zabíjení, ale jsou schopni upravit sílu paprsku podle potřeby, např. k paralyzování zajatců apod. Dalším důležitým vybavením je tzv. manipulační paže, což je specializovaný nástroj schopný rychlé analýzy dat, a ovládání elektronických přístrojů. V horní části se nachází kovové oko Daleka, které je zároveň i jeho nejslabším místem, protože v případě jeho rozbití ztrácí Dalek schopnost vidět, což ovšem neznamená, že přestane být nebezpečný. Schránku může Dalek zevnitř otevřít, v případě, že by se do ní někdo pokoušel dostat násilím, obsahuje brnění množství bezpečnostních opatření. \n\nPřestože tyto schránky nejsou schopné příliš rychlého pohybu, jsou obklopeny silovým polem, takže zneškodnění Daleka není jednoduché a navíc jsou vybaveny antigravitační funkcí, takže v případě potřeby dokáží Dálekové i létat, přičemž podpůrný systém života v jejich brnění jim umožňuje se bez nebezpečí pohybovat i v otevřeném vesmíru mimo atmosféru. \n\nDálekové mimo svých zbraní mají i vylepšené myšlení, když se potřebují rychle rozhodnout, tak jim stroje zabudované v jejich těle pomáhají se rychleji rozhodnout (do těla jim dodají více adrenalinu). Dálekové mají také v těle systém, který jim zabraňují myslet na vzpouru.\n\n\n"}
{"id": "606185", "url": "https://cs.wikipedia.org/wiki?curid=606185", "title": "Ivan Mašek", "text": "Ivan Mašek\n\nIvan Mašek (28. července 1948 Praha – 7. ledna 2019 Praha) byl český pravicový politik a ekonom, za normalizace disident, signatář Charty 77, v letech 1990 až 1998 postupně poslanec České národní rady a Poslanecké sněmovny PČR za Občanské fórum, později za ODA. Po odchodu z ODA předák Strany konzervativní smlouvy.\n\nV letech 1968–1969 studoval psychologii na Filozofické fakultě Univerzity Karlovy. Poté vystudoval VŠE, obor automatizované systémy řízení. Na počátku normalizace byl propuštěn ze zaměstnání pro nesouhlas s okupací roku 1968. Pracoval pak jako pomocný dělník, později jako programátor, systémový programátor a vedoucí výpočetního střediska. V dobách komunistického režimu působil v disentu a byl vězněn pro pobuřování. V 80. letech se účastnil opozičních bytových seminářů, byl signatářem Charty 77. Z vězení byl shodou okolností propuštěn 17. listopadu 1989. Po sametové revoluci spoluzakládal ODA. Byl účastníkem schůze jejího přípravného výboru a v ODA reprezentoval křídlo navazující na disidentské Hnutí za občanskou svobodu.\n\nVe volbách v roce 1990 byl zvolen za Občanské fórum, respektive za ODA, do České národní rady. Opětovně byl zvolen do ČNR ve volbách v roce 1992, za ODA (volební obvod Praha). Zasedal v ústavněprávním výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní obhájil mandát ve volbách v roce 1996. V letech 1992–1996 byl místopředsedou ústavněprávního výboru, pak v letech 1996–1998 místopředsedou rozpočtového výboru. Od roku 1992 až do prosince 1997 byl předsedou poslaneckého klubu ODA.\n\nOd dubna roku 1997 byl členem Pravé frakce ODA, která v době rostoucího pnutí uvnitř ODA prosazovala zachování konzervativních postulátů, s nimiž Občanská demokratická aliance vznikala. 2. prosince 1997 pak z ODA vystoupil. Následně patřil spolu s Čestmírem Hofhanzlem k hlavním protagonistům vzniku nové pravicové strany. Ta vznikla v březnu 1998 pod názvem Strana konzervativní smlouvy. 12. září 1998 její ustavující konvent zvolil Maška předsedou této strany. Funkci zastával až do dubna 2000, kdy ho nahradila Zuzana Bönischová. Strana nezískala parlamentní zastoupení.\n\nV komunálních volbách v roce 2010 byl zvolen do zastupitelstva městské části Praha 6 za TOP 09. V tomto městském obvodu neúspěšně kandidoval již v komunálních volbách v roce 1998, tehdy ještě za Stranu konzervativní smlouvy. Profesně se uváděl jako analytik.\n\nAngažoval se v kauze peněžních prostředků svěřených do správy investiční společnosti Key Investments.\n\nZemřel dne 7. ledna 2019 ve věku 70 let.\n\n\n"}
{"id": "606186", "url": "https://cs.wikipedia.org/wiki?curid=606186", "title": "Jiří Novák (malíř)", "text": "Jiří Novák (malíř)\n\nJiří Novák (1. února 1925 Poděbrady – 21. června 1994 Plzeň) byl český malíř, scénograf a autor kostýmních návrhů.\n\nZa druhé světové války se vyučil malířem skla v poděbradských sklárnách, po válce vystudoval v Novém Boru umělecké návrhářství skla a po kreslířské práci v návrhárně lustrů pracoval rok jako zástupce vedoucího v návrhárně n. p. Borokrystal v Novém Boru. Dva roky učil v odborném učilišti. V roce 1949 vykonal zkoušky na pražskou Vysokou umělecko-průmyslovou školu k prof. Kaplickému a byl frekventantem prvního specializovaného ročníku uměleckých sklářů s monumentálním zaměřením. Za své návrhy v průběhu i na závěr studia získal ceny ministerstva školství i v mezifakultních soutěžích. Po dvouletém výtvarném působení v Domě armády v Mladé Boleslavi byl přijat na konkurs plzeňského divadla jako šéf malírny. Veřejnosti v Plzni se poprvé představil obrazy, jimiž se úspěšně účastnil soutěže pro Muzeum dělnického hnutí. Malířská tvorba provázela stále profesi J. Nováka a stala se svědectvím jeho života a myšlení.\n\nNázorově vycházel z malířského impresionismu L. Kuby. Technice pastelů se věnoval 17 let; malý formát odpovídal jeho způsobu zpracování pocitového zážitku v nepřerušeném časovém úseku, dokud vzpomínka a náčrt z přírody mohou evokovat původní dojmy. Po přechodu k tempeře a oleji se v 80. letech opět vrátil k pastelové technice, v níž se mu nejlépe dařilo barvou vyjádřit dramatickou dějovost a živý pohyb v přírodě i životě lidí, soustředěný do proměn světelné energie.\n\nVe volné tvorbě se zaměřil na scénografii, krajinomalbu a figurální tematiku. V 50. letech vystavoval své práce na přehlídkách čs. skla v ČSSR i zahraničí (1954–1959 v Bruselu, Kanadě, Polsku, NDR, Moskvě, Benátkách, Miláně, Praze). Samostatně vystavoval v Plzni (1962, 1969, 1982, 1985, 1986) a v Mladé Boleslavi (1957). Byl členem Umělecké besedy. Od roku 1960 se pravidelně zúčastňoval výstav ZKO SČVU a výstav tvůrčích skupin. Z rozměrnějších realizací vytvořil malířský triptych Počátky dělnického hnutí na Plzeňsku pro Západočeské muzeum (1960) a okna z leptaného a barevného skla MŠ v Klatovech (1971). Jeho tvorba je zastoupena ve sbírkách Západočeského muzea, Západočeské galerie, atd.\nUkázky děl : http://www.jirinovak.g6.cz/\n\nPrvní manželství uzavřel s výtvarnicí Olgou Umlaufovou. Zřejmě se seznámili v Mladé Boleslavi, kde měla výstavu v roce 1958. V Praze měli společný ateliér. Od roku 1959 žil v Plzni. Zde byl zaměstnán jako jevištní výtvarník v divadle J. K. Tyla. V roce 1967 se podruhé oženil. Po zdravotních problémech přešel na Investiční oddělení divadla J. K. Tyla. Nakonec odešel v roce 1978 do plného invalidního důchodu.\n\n\nV tomto hesle je použit text z článku:\n\n\n"}
{"id": "606191", "url": "https://cs.wikipedia.org/wiki?curid=606191", "title": "Projekt 633", "text": "Projekt 633\n\nProjekt 633 (v kódu NATO třída Romeo) je třída ponorek sovětského námořnictva z éry studené války. Její konstrukce představuje vylepšení předcházejících ponorek projektu 613 (třída \"Whiskey\"). Přestože pro sovětské námořnictvo bylo postaveno pouze 20 člunů, plány byly poskytnuty Čínské lidové republice, kde bylo jen pro potřeby čínského námořnictva postaveno 84 ponorek a další byly exportovány. Celkem bylo postaveno 133 ponorek této třídy. Kromě SSSR a Číny ponorku provozovala, či provozuje Alžírsko (2), Bulharsko (1), Egypt (4), Severní Korea (22) a Sýrie (3). Většina ponorek byla kvůli zastaralosti vyřazena v průběhu 90. let. Mnohé byly využívány k výcviku. Malá část zůstává v aktivní službě.\n\nPonorky projektu 633 byly vyvinuty jako zdokonalená verze předcházejících sovětských ponorek projektu 613 (třída \"Whiskey\"), u nichž byly uplatněny zkušenosti s ukořistěnými ponorkami technologicky pokročilého německého \"typu XXI\". Původně byla plánována stavba 56 ponorek tohoto typu, ale ve stejné době začalo zavádění ponorek s jaderným pohonem, takže sovětské námořnictvo nakonec odebralo pouze 20 člunů. Všechny postavila loděnice Rudé Sormovo A. A. Ždanova ve městě Gorkij.\n\nDne 4. února 1959 SSSR souhlasil s poskytnutím plánů a technologií ponorek projektů 633 a 629 (třída \"Golf\") Čínské lidové republice. První ponorky byly sestavovány ze sovětských komponentů. Po sovětsko-čínské roztržce v roce 1960 byla ukončena technická podpora a stavba byla na několik let přerušena, než Čína zvládla výrobu všech komponentů, ale ještě dlouho zápasila s různými problémy. Čínské loděnice zahájily stavbu velké série pod označením typ 033. Pro čínské námořnictvo jich bylo postaveno celkem 84. Další byly exportovány do zahraničí. Výroba typu 033 skončila roku 1984.\n\nVýzbroj ponorek představuje osm 533mm torpédometů (šest příďových a dva záďové), pro které může být neseno 14 torpéd či 28 námořních min. Pohonný systém tvoří dva diesely a dva elektromotory, roztáčející dva lodní šrouby. Nejvyšší rychlost ponorek je 15 uzlů na hladině a 13 uzlů pod hladinou. Dosah byl 7400 námořních mil při rychlosti 9,2 uzlu nad hladině, 350 námořních mil při rychlosti 2 uzly pod hladinou, nebo 13 námořních mil při rychlosti 13 uzlů pod hladinou. Operační hloubka ponorku dosahovala 240 metrů a maximální 300 metrů.\n\n\n\n\n\n\n\n\n"}
{"id": "606197", "url": "https://cs.wikipedia.org/wiki?curid=606197", "title": "Varšavský mezinárodní filmový festival", "text": "Varšavský mezinárodní filmový festival\n\nVaršavský mezinárodní filmový festival ( , či ) je největší filmový festival v Polsku. Festival se koná od roku 1985, v roce 2009 byl zařazen Mezinárodní federací filmových producentů (FIAPF) do nejprestižnější kategorie „A“ (nespecializované festivaly se soutěžní přehlídkou celovečerních filmů).\n\nFestival se koná v polovině října.\n\nV současnosti jsou udělovány následující ceny\n\n"}
{"id": "606199", "url": "https://cs.wikipedia.org/wiki?curid=606199", "title": "Peter Sejna", "text": "Peter Sejna\n\nPeter Sejna (* 5. října 1979 v Liptovském Mikuláši) je bývalý slovenský hokejový útočník.\n\nS hokejem začínal v Liptovském Mikuláši, za které debutoval v seniorské nejvyšší domácí lize v ročníku 1997/98. V létě 1998 odcestoval do zámoří, hrával dvě sezóny v lize USHL za klub Des Moines Buccaneers, později přešel do ligy NCAA, ve kterém odehrál tři sezony v týmu Colorado College. 6. dubna 2003 podepsal smlouvu s týmem St. Louis Blues jako volný hráč. Debut v NHL uskutečnil v průběhu sezóny 2002/03, v celé sezóně odehrál pouze jeden zápas v NHL, ve kterém se mu podařilo vstřelit gól. V St. Louis Blues odehrál čtyři sezóny, playoff si však nezahrál. V AHL strávil pět ročníků, všechny odehrál na farmě Bluesmanů ve Worcester IceCats (2003/2005) a od 2004/05 v klubu Peoria Rivermen. Snaha probít se do NHL již nebyla reálná, vrátil se zpět do Evropy a dohodl se na působení se švýcarským klubem ZSC Lions hrající domácí nejvyšší soutěž s názvem National League A. S týmem dosáhl vítězství v hokejové lize mistrů. Po vypršení smlouvy odešel do švýcarského klub HC Davos, ve kterém setrval dva roky. Třetí klub ve švýcarské nejvyšší lize se stal Rapperswil-Jona Lakers, se kterým uzavřel dvouletou smlouvu. Po vypršení dvouleté smlouvě již nadále v klubu nepokračoval. Ročník 2012/13 v Rapperswila se stal v klubu druhým nejproduktivnějším hráčem. Závěrečnou část své kariéry strávil v nižší švýcarské soutěži NLB za HC La Chaux-de-Fonds\n\n\n\n"}
{"id": "606214", "url": "https://cs.wikipedia.org/wiki?curid=606214", "title": "Bohuslav Čáp", "text": "Bohuslav Čáp\n\nBohuslav Čáp (26. října 1925, Borová u Náchoda – 11. června 1997, Praha) byl český herec.\n\nBěhem 2. světové války dostudoval obchodní školu a poté byl totálně nasazen. Od mládí hrál v Náchodě ochotnicky divadlo. Po válce se rozhodl pro profesionální divadelní dráhu, od roku 1945 hrál nejprve v Náchodě, poté vystřídal několik oblastních divadel (Jihlava 1946/1947, Kladno 1949/1950, Olomouc 1950 – 1961, Ostrava 1961 – 1966). V roce 1967 se stal členem činoherního souboru pražského Národního divadla , kde po svém odchodu do důchodu (v roce 1989) pohostinsky vystupoval až do své smrti.\n\nMěl charakteristický herecký projev, který dokreslovala menší zavalitá postava, melancholicky laděná dikce i mírně zastřený hlas a posmutnělé oči. To vše jej do jisté míry předurčovalo k tvorbě podobných typů postav (komediálních i dramatických).\n\nDo českého filmu vstoupil v roce 1952 svojí rolí v dodnes populární filmové pohádce \"Pyšná princezna\", kde hrál ševce, který králi Miroslavovi půjčí své šaty. V československém filmu se objevoval poté ponejvíce koncem 60. a na počátku 70. let, v pozdějších dobách hrával téměř výhradně v Československé televizi, kde vytvořil celou řadu menších a drobnější rolí a roliček. Poměrně výraznou roli trumpetisty a kapelníkova kamaráda si zahrál v televizním seriálu \"Dispečer\". V závěru života vytvořil řadu rolí v českých televizních pohádkách. Například hrál rádce v pohádce Princové jsou na draka.\n\n\n"}
{"id": "606216", "url": "https://cs.wikipedia.org/wiki?curid=606216", "title": "Mikroregion Konstantinolázeňsko", "text": "Mikroregion Konstantinolázeňsko\n\nMikroregion Konstantinolázeňsko je svazek obcí v okresu Tachov, jeho sídlem je Olbramov a jeho cílem je společná strategie rozvoje obcí (cestovní ruch, energetika, regionální rozvoj, sociální infrastruktura, životní prostředí a příroda). Sdružuje celkem 9 obcí a byl založen v roce 2000.\n\n\n"}
{"id": "606225", "url": "https://cs.wikipedia.org/wiki?curid=606225", "title": "Mikroregion Nepomucko", "text": "Mikroregion Nepomucko\n\nMikroregion Nepomucko je zájmové sdružení právnických osob v okresu Plzeň-jih, jeho sídlem je Nepomuk a jeho cílem je zkvalitnění infrastruktury (energetické zásobování obcí, zásobování pitnou vodou), rozvoj cestovního ruchu a malého a středního podnikání. Sdružuje celkem 25 obcí a byl založen v roce 1998.\n\n\n"}
{"id": "606232", "url": "https://cs.wikipedia.org/wiki?curid=606232", "title": "Mikroregion Plzeňské západní rozvojové zóny", "text": "Mikroregion Plzeňské západní rozvojové zóny\n\nMikroregion Plzeňské západní rozvojové zóny je zájmové sdružení právnických osob v okresu Plzeň-sever, jeho sídlem jsou Nýřany a jeho cílem je zmnožení sil a prostředků při prosazování záměrů rozvoje obcí. Sdružuje celkem 6 obcí a byl založen v roce 2001.\n\n\n"}
{"id": "606235", "url": "https://cs.wikipedia.org/wiki?curid=606235", "title": "Mikroregion Přešticko", "text": "Mikroregion Přešticko\n\nMikroregion Přešticko je svazek obcí v okresu Plzeň-jih, jeho sídlem jsou Přeštice a jeho cílem je spolupráce obcí v řešení všestranného rozvoje členských obcí, zkvalitňování činnosti informačního centra, poradenská činnost pro obce a jejich samosprávy, organizování vzdělávacích akcí pro občany, podnikatele, zemědělce, společenské a zájmové organizace. Koordinace činnosti s kulturními institucemi, se školskými institucemi a s ostatními mikroregiony jak v rámci okresu, tak se sousedními okresy. Sdružuje celkem 21 obcí a byl založen v roce 1999.\n\n\n"}
{"id": "606239", "url": "https://cs.wikipedia.org/wiki?curid=606239", "title": "Básníci na ulici", "text": "Básníci na ulici\n\nBásníci na ulici byl umělecký projekt realizovaný v Brně v noci z 20. na 21. srpna 2010, v rámci nějž byly v předem vybraných ulicích nastříkány sprejem na chodníky verše českých básníků. Na tento krok navázala krátkodobá výstava fotografií v divadle Reduta.\n\nProjekt vymyslela a organizovala studentka češtiny na Pedagogické fakultě Masarykovy univerzity Zdeňka Kocábová. Jejím záměrem bylo upozornění občanů na české básníky, podle kterých je v Brně pojmenováno 80 ulic a náměstí. Autorce se podařilo získat nad projektem záštitu brněnského primátora Romana Onderky, obdržela souhlas Brněnských komunikací jakožto majitelů chodníků a rovněž komunikovala s agenturou DILIA, která jí pomohla získat souhlasy od téměř všech dědiců autorských práv. Na výrobu papírových šablon a zakoupení značkovacích sprejů dostala příspěvek z primátorského fondu. Celá příprava projektu zabrala Zdeňce Kocábové přibližně tři měsíce.\n\nKocábová vybrala pro uskutečnění akce noc z 20. na 21. srpna 2010, přičemž datum mělo podle ní symbolický význam proto, „že některé z básníků, jejichž verše jsme použili, komunisté zakázali. A také způsob prezentace jejich tvorby, který jsme zvolili, by za minulého režimu určitě neprošel.“ S realizací jí pomohli kamarádi, spolužáci či studenti dějin umění, kteří se sdružovali v občanském sdružení GET ART! Sprejování veršů na chodníky celkem 73 ulic, které jsou pojmenovány po básnících, dokumentovalo osm fotografů, z jejichž výtvorů vznikla krátkodobá výstava mezi 2. a 12. zářím v brněnském divadle Reduta. Samotné verše by měly do tří měsíců z ulic samy zcela zmizet, neboť byly použity speciální spreje pro označování výkopů při rekonstrukcích ulic. Autorka nevyloučila, že by se v následujícím roce akce mohla konat znovu.\n\n"}
{"id": "606240", "url": "https://cs.wikipedia.org/wiki?curid=606240", "title": "Mikroregion Radbuza", "text": "Mikroregion Radbuza\n\nMikroregion Radbuza je svazek obcí v okresu Domažlice, okresu Plzeň-jih a okresu Plzeň-sever, jeho sídlem jsou Dobřany a jeho cílem je společný postup obcí na realizaci Programu obnovy venkova a programů regionální politiky ČR, zmnožení sil a prostředků při prosazování záměrů jednotlivých obcí formou zabezpečení koordinovaného postupu orgánů místní samosprávy. Sdružuje celkem 28 obcí a byl založen v roce 1999.\n\n\n"}
{"id": "606244", "url": "https://cs.wikipedia.org/wiki?curid=606244", "title": "Mikroregion Radnicko", "text": "Mikroregion Radnicko\n\nMikroregion Radnicko je svazek obcí v okresu Rokycany, jeho sídlem jsou Radnice a jeho cílem je sdružit se do většího celku, který bude společně řešit své problémy. Patří mezi ně především pracovní příležitosti, dopravní obslužnost, dobudování a zkvalitnění infrastruktury a občanské vybavenosti, šetrné využívání přírodních zdrojů pro ekonomický rozvoj území. Sdružuje celkem 24 obcí a byl založen v roce 1999.\n\n\n"}
{"id": "606248", "url": "https://cs.wikipedia.org/wiki?curid=606248", "title": "Mikroregion Radyně", "text": "Mikroregion Radyně\n\nMikroregion Radyně je svazek obcí v okresu Plzeň-jih a okresu Plzeň-město, jeho sídlem je Starý Plzenec a jeho cílem je zabezpečení koordinovaného postupu orgánů místní samosprávy ve věci rozvoje území mikroregionu. Sdružuje celkem 12 obcí a byl založen v roce 1999.\n\n\n"}
{"id": "606249", "url": "https://cs.wikipedia.org/wiki?curid=606249", "title": "Bettie Page", "text": "Bettie Page\n\nBettie Mae Page (22. dubna 1923 Nashville, Tennessee, USA – 11. prosince 2008 Los Angeles, Kalifornie, USA) byla americká modelka fotografických aktů a fetiše, která byla v 50. letech 20. století nazývána \"Královnou pin-up\", avšak v 60. letech upadla v zapomnění. Od 80. let byla v různých subkulturách uctívána jako ikona pin-up a sexuální symbol. V 50. letech byla jednou z nejfotografovanějších žen, byla první známou modelkou bondage a fetiše, jednou z průkopnic sexuální revoluce. Stala se inspirací pro komiksové postavy, filmy a dala vzniknout neoburlesce. Zemřela v nemocnici roku 2008 ve věku 85 let po srdeční příhodě.\n\nPo stažení do ústraní po roce 1957 trpěla depresemi, měla výkyvy nálad a strávila několik let ve státní psychiatrické nemocnici, byla postižena paranoidní schizofrenií. V roce 1959 konvertovala k evangelikalismu a pracovala pro amerického kazatele Billyho Grahama, studovala Bibli na vysokých školách v Los Angeles a Portlandu v Oregonu a po konverzi chtěla se stát misionářkou v Africe.\n\nBettie Page pocházela z chudých poměrů, byla druhým ze šesti dětí Waltera Roy Pagea (1896–1964) a Edny Mae Pirtlesové (1901–1986). V průběhu jejího dětství rodina cestovala po Spojených státech amerických při hledání práce a hospodářské stability. Když jí bylo osm let, rodiče se rozvedli a matka ji a její dvě sestry dala z finanční nouze dala do sirotčince. Bettie Page byla ve věku třinácti let otcem pohlavně zneužívána a musela se starat o mladší sourozence. Během dospívání Bettie Page spolu se sestrami navrhovala líčení a účesy, které imitovaly jejich idoly, a učila se šít. Obojí přišlo k užitku v její pozdější kariéře, sama si navrhovala líčení a účesy a sama šila bikiny a kostýmy. Na střední škole Hume-Fogg High School v Nashville patřila mezi dobré žáky a stala se členkou debatního kroužku, kde byla velmi dobře hodnocena.\n\nStřední školu dokončila 4. června 1940 jako druhá nejlepší z ročníku a pokračovala ve studiu na George Peabody College Vanderbiltovy univerzity v Nashville s cílem stát se učitelkou. V dalším školním roce ale změnila obor a začala na univerzitě studovat herectví, chtěla se stát filmovou hvězdou. V té době nastoupila do prvního zaměstnání, pracovala jako písařka pro spisovatele Alfreda Lelanda Crabba. Studium ukončila v roce 1944, získala titul Bachelor of Arts.\n\nV roce 1943 se vdala za přítele ze školy Billyho Neala, a to krátce před jeho odchodem do druhé světové války. O rok později se odstěhovala do San Franciska, kde poprvé byla modelkou místnímu kožešníkovi. V následujících letech se často stěhovala: ze San Franciska zpět do Nashvillu, odtud do Miami a poté do Port-au-Prince na Haiti, kde se zamilovala do lidí a kultury. Po návratu do Spojených států v roce 1947 se s Nealem rozvedla.\n\nNa počátku padesátých let pracovala příležitostně v San Francisku a na Haiti. Při hledání hereckého angažmá se přestěhovala do New Yorku, kde se příležitostně živila jako sekretářka. Při procházce na pláži Coney Island potkala policistu Jerryho Tibbse, který se zajímal o fotografování. Bettie Page byla ochotná stát mu modelem a z Tibbsových fotografií vzešlo její první pin-up porfolio.\n\nKe konci 40. let vznikaly fotografické spolky, jejichž účelem bylo obejít tvrdé restriktivní zákony, které bránily fotografovaní aktů. Měly v nich vznikat umělecké fotografie aktů, ve skutečnosti ale sloužily jako zástěrka ke vzniku erotických a pornografických fotografií. Když Bettie Page stála modelem k fotografiím ve stylu glamour fotografovi Cassi Carrovi, byla již velmi známou modelkou fotografických spolků. Její živelný přístup k pózování před kamerou ji učinil oblíbenou a její obličej se stal v oboru erotiky známým. V roce 1951 byly její fotografie publikovány v časopisech pro muže \"Eyeful\", \"Wink\", \"Titter\", \"Black Nylons\" a \"Beauty Parade\".\n\nV této době se stala modelkou fotografa Irvinga Klawa, který zákazníkům poštou posílal fotografie s motivy sadismu, masochismu a bondage. Klaw také navrhl Bettie Page účes s ofinou, která se stala jejím poznávacím znamením a díky které byla v následujících desetiletích snadno rozpoznatelná. Zásluhou Irvinga Klawa vešla ve známost jako první modelka v oblasti bondage a fetiše filmem \"Bettie Page – The Dark Angel\" („Bettie Page – Temný anděl“). Irwing Klaw vyplnil mezeru na trhu fotografiemi, kde tématem byly dominy s bičem – fotografie s nimi nebyly ve veřejně prodávaných časopisech pro muže za éry prezidenta Eisenhowera dostupné. I přes tvrzení Irvinga Klawa, sloužící jen obchodním účelům, však neměla samotná Bettie Page zájem o BDSM. Zveřejněny byly například fotografie na téma femdom, na nichž pózovala se svojí sestrou spoutaná či v submisivních pózách, pod názvem \"Damsel in Distress\" („Slečna v nesnázích“).\n\nKdyž Irvingem Klawem inspirovaní umělci jako John Willie a Gene Bilbrew již neprodukovali jednotlivé snímky, ale série fotografií vyprávějící příběhy, přešel Irving Klaw k produkci filmů. S Bettie Page a s dalšími hvězdami pin-up a burlesky, například s Lili St. Cyr a Tempest Storm, natočil filmy \"Striporama\" (1953), který režíroval Jerald Intrator, \"Varietease\" (1954) a \"Teaserama\" (1955), které už režíroval sám. Filmy měly velký význam pro šíření obliby striptýzu v prudérní poválečné Americe a ovlivnily mnohem více lidí než burleska v nočních klubech či vaudeville divadla. Bettie Page se stala díky Klawovi ikonou tzv. \"catfigthů\", tedy ženských soubojů plných škrábání, kousání a tahání za vlasy. Vystupovala přibližně v padesáti filmech, kde mezi sebou zápasí ženy, a na stovkách fotografií se objevila v bojových pózách.\n\nBěhem spolupráce s Herbertem Berghoffem v roce 1953 dostala Bettie Page několik rolí v off-broadwayských divadlech v New Yorku, objevila se například v představeních \"Time is a Thief\" a \"Sunday Costs Five Pesos\". Několikrát rovněž vystupovala v televizi, mimo jiné v tehdy populární \"Jackie Gleason Show\". I když dostala pozvání na castingy do Hollywoodu, neuspěla v nich kvůli svému silnému jižanskému přízvuku, kterého se nezbavila ani přes aktivní jazykový trénink. Nikdy nedostala větší roli v divadle či filmu mimo erotický žánr, a tak její hlavním působištěm zůstala pin-up fotografie.\n\nV roce 1954 se, během svých každoročních návštěv Miami, potkala s fotografy Janem Caldwellem, H. W. Hannauem a s Bunny Yeagerovou. Jako jedna z nejznámějších pin-up modelek v New Yorku ji bývalá modelka a tehdy začínající fotografka zajistila fotografování v dnes již uzavřeném safari parku Africa U.S.A. Park ve floridském městě Boca Raton. Výsledkem byla série fotografií \"Jungle-Queen\" („Královna džungle“), což jsou nejuznávanější fotografie její kariéry, mezi nimiž jsou také akty s párem gepardů. Kostýmy s levhartími vzory navrhla sama Bettie Page.\n\nBunnie Yeagerová poslala její fotografie zakladateli časopisu Playboy Hughu Hefnerovi a Bettie Page se v lednu 1955 stala dívkou měsíce, v časopise vyšla její série fotografií. Ve stejném roce získala titul „Miss Pinup Girl of the World“, a i když kariéra mnoha pin-up girls trvala jen několik měsíců, byla Bettie Page žádanou modelkou až do roku 1957. I když často pózovala nahá, neobjevila se nikdy ve scénách s pornografickým zaměřením.\n\nNa vrcholu své kariéry se v roce 1957 stáhla do ústraní. V té době s ní existovalo zhruba 20 tisíc fotografií, a byla na více titulních stranách časopisů než Marilyn Monroe a Cindy Crawford dohromady. Pro její odchod se udávají různé důvody. V rozhovorech, které poskytla v letech 1996 až 1999, udala, že se jí zdálo, že je příliš stará.\n\nPo svém odchodu z veřejného života se Bettie Page sblížila s evangelikalickými skupinami, které chtěly znovu oživit křesťanství. Na Silvestra 1958, během jedné ze svých častých návštěv floridského Key Westu, se Bettie Page zúčastnila bohoslužby v místním kostele (dnešní baptistický kostel \"Key West Temple\"). Etnicky různorodá atmosféra bohoslužby se jí velmi zalíbila a začala je navštěvovat pravidelně. Po této konverzi zrušila veškeré spojení s předchozím životem.\n\nV následujících letech navštěvovala různé školy, v nichž studovala Bibli, mimo jiné Bible Institute of Los Angeles, Multnomah School of the Bible v Portlandu v Oregonu a náboženské středisko Bibletown v Boca Raton. V 60. letech chtěla pracovat jako křesťanská misionářka v Africe; ale protože byla rozvedená, byla odmítnuta. V roce 1963 se znovu usadila v Nashville, kde pracovala pro různé křesťanské organizace. Aby se mohla stát misionářkou, podruhé se vdala za svého prvního muže Billyho Neala, nicméně manželství bylo opět po krátké době rozvedeno. Kromě dalšího nevydařeného manželství s o dvanáct let mladším Armondem Waltersonem, které trvalo čtyři roky, a její práce v křesťanských organizacích nejsou do počátku 80. let o Bettie Page známy žádné veřejné informace.\n\nV roce 1967 se vrátila na milovanou Floridu a vdala se za Harryho Leara, o pět let později se s ním však rozvedla. Na konci 70. let Floridu opustila a žila se svým bratrem v Los Angeles. Velmi se stranila veřejnosti a nebyla si vědoma kultu, který se okolo její osoby vytvořil v 80. letech. Nový zájem o její osobu vedl k tomu, že veřejnost začalo zajímat, co se s ní stalo po jejím odchodu do ústraní na konci 50. let. Ve vydání knihy \"Book of Lists\" v roce 1990 je zmiňována Bettie Page jako bývalá slavná osobnost, která zcela zmizela z veřejného života.\n\nV roce 1993 poskytla telefonické interview Robinovi Leachovi z televizního pořadu \"Lifestyles of the Rich and Famous\", ve kterém mu vyprávěla, že nemá ponětí o své popularitě, že je „chudá a není slavná“. V jiném interview na konci 90. let jasně řekla, že nedovolila zveřejňování svých aktuálních fotografií a nahrávek. V roce 1998 na krátkou dobu změnila názor a dovolila časopisu Playboy zveřejnit svou fotku v srpnovém vydání. Poté například odmítla deník \"Los Angeles Times\" pro článek s názvem \"A Golden Age for a Pinup\" („Zlatá éra pin-up“) svůj souhlas se zveřejněním své aktuální fotografie. Řekla, že si přeje, aby si lidé uchovali vzpomínku na to, jak vypadala v mládí.\n\nV roce 1993 Bettie Page uzavřela smlouvu s agentem Jamesem Swansonen z Chicaga o zastupování. Když byla bez jakýkoliv prostředků a neobdržela žádné peníze za licence a tantiémy, propustila ho po třech letech a nechala se zastupovat společností \"Curtis Management Group\", která v té době zastupovala i Jamese Deana a Marilyn Monroe. Touto smlouvou o využití jejích práv získala finanční nezávislost.\n\nNezodpovězená otázka o letech po její kariéře byly částečně vyjasněna v roce 1996 s vydáním její oficiální biografie \"Bettie Page: The Life of a Pin-Up Legend\" („Bettie Page: Život legendy pin-up“). Popisuje ji jako přímého člověka, která v životě čelila odporu, a čelila mu se vztyčenou hlavou, vždy se dívala pouze dopředu a nikdy se nevzdávala.\n\nV roce 1996 také umožnila reportéru Timu Estilozovi exklusivní rozhovor v ranní show televize NBC \"Real Life\", kde hovořila o vydání své biografie. Ukazovala fotky ze své soukromé sbírky, vyprávěla o své kariéře a anekdoty ze svého soukromého života; na její žádost ale nebyla její tvář během rozhovoru ukázána. Rozhovor byl ve veřejné televizi odvysílán pouze jednou, ale je k zhlédnutí na YouTube pod názvem \"REAL Bettie Page TV Interview – Her Life In Her OWN Words\".\n\nDalší biografie, \"The Real Bettie Page: The Truth about the Queen of Pinups\" („Opravdová Bettie Page: Pravda o královně pin-up modelek“), kterou v roce 1997 napsal Richard Foster, vypráví jiný, méně šťastný příběh jejího života po jejím odchodu do ústraní. Kniha narazila na velký odpor u jejích fanoušků, mezi jiným u Hugha Hefnera a Harlana Ellisona. Bettie Page řekla, že Fosterova biografie je „plná lží“. Kritiku sklidilo i Fosterovo zveřejnění policejní zprávy z kanceláře šerifa Los Angeles County, ve kterém se píše, že Bettie Page trpí paranoidní schizofrenií. Dle zprávy při záchvatu schizofrenie pobodala 19. dubna 1979 pronajímatele svého bytu.\n\nBettie Page se stranila veřejnosti a žila v ústraní na neznámém místě v Kalifornii. Uprostřed listopadu 2008 byla s plicními problémy převezena do nemocnice. Na začátku prosince upadla po srdeční příhodě do kómatu. Zemřela 11. prosince v Los Angeles ve věku 85 let po týdenním bezvědomí. Je pohřbená na losangeleském hřbitově Westwood Village Memorial Park Cemetery.\n\nV roce 1976 zveřejnilo nakladatelství Eros Publishing sbírku \"A Nostalgic Look at Bettie Page\", která byla ohlédnutím za jejími fotografiemi v 50. letech. Mezi lety 1978 a 1980 publikovalo nakladatelství Verlag Belier Press ve čtyřech svazcích sbírku fotografií s titulem \"Betty Page: Private Peeks\", které vznikly převážně v soukromých fotografických spolcích; představily Bettie Page nové (ač zatím poměrně malé) skupině obdivovatelů. V 1983 následovalo nové vydání jejích fotografií z fotografických spolcích v London Enterprises, \"In Praise of Bettie Page – A Nostalgic Collector’s Item\".\n\nNa začátku 80. let byla předlohou pro milenku komiksové postavy Cliffa Secorda, který byl hlavním hrdinou v později zfilmované sérii \"Rocketeer\" kreslíře Davea Stevense. V roce 1987 byl Gregem Theakstonen založen fanzin se jménem \"The Betty Pages\", ve kterém byly zveřejňovány anekdoty z jejího života, zejména z dob jejího působení ve fotografických spolcích. V následujících sedmi letech o ni časopis vzbudil zájem po celém světě. Styl jejího oblékání a především její účes začaly ženy znovu napodobovat. Média si všimla nadšení pro Bettie Page, vznikaly o ní nové články v časopisech. Protože na její fotografie prakticky nebyla autorská práva, začaly se používat na zhodnocení jiných výrobků a objevila se snaha vydělat na znovu vzniklé popularitě.\n\nUprostřed 90. let byla portrétována v televizních pořadech \"Lifestyles of the Rich and Famous\" a \"Entertainment Tonight\". Ve \"The Betty Page Annuals V.2\" s ní vyšel rozhovor. V roce 1994 vydala Yeagerová autorizovanou knihu se zhruba 100 fotografiemi a krátkou biografií a ilustrátor Jim Silke v roce 1995 upravil fotografie ve velkém formátu. Dále vydal \"Dark Horse Comics\", komiksovou sérii, ve které byla zveřejněna fiktivní, z části erotická dobrodružství Bettie Page. Nakladatelství Eros Comics vydalo taktéž příběhy s Bettie Page, z nichž nejznámější bylo ironické vyprávění \"Tor Loves Bettie\", což byla smyšlená aféra s wrestlerem a hercem Torem Johnsonem (hrál mj. v mnoha filmech Eda Wooda).\n\nVydání obou biografií v letech 1996 a 1997, následné rozhovory, jakož i účast Hefnera a dalších prominentních osob v diskuzi o jejím duševním zdraví, zvětšilo zájem veřejnosti o Page. V roce 1997 odvysílala televize E!: Entertainment Television v rámci své dokumentární série \"E! True Hollywood Story\" díl o Page pojmenovaný \"Bettie Page: From Pinup to Sex Queen\" („Bettie Page: Od pin-up modelky po sexuální královnu“). Dále byly krátké filmy, ve kterých hrála, vydány na DVD, například \"Bettie Page: Varietease/Teaserama\" nebo \"Betty Page in Bondage\".\n\nV roce 2003, kdy se dožila 80 let, o ní vyšlo mnoho článků v novinách a časopisech, které vzpomínaly na ni a na její vliv na tehdejší populární kulturu a sexuální revoluci, čímž se vzbudil zájem o její osobu i mimo subkultury jako rockabilly, emo scénu, různé fetišisty, a znovu se upřela pozornost na ni jako na bývalou modelku a sexuální symbol. V roce 2004 byl natočen biografický film \"Bettie Page: Dark Angel\" od Nico B. s fetišistickou modelkou Paige Richards jako Bettie Page v hlavní roli, jenž se zabývá posledními třemi roky její kariéry v New Yorku. V roce 2005 byl natočen biografický film Ta známá Bettie Page (\"The Notorious Bettie Page\") v režii Mary Harronové, který se zabývá životem Bettie Page od 30. do poloviny 50. let. Hlavní roli dospělé Bettie Page ztvárnila herečka Gretchen Mol. Výrobce kytar Halo Custom Guitars a Page spolupracovali v roce 2007 ve výrobě limitované série sta kytar.\n\nBettie Page byla žádaná především pro svoji přirozenost před kamerou a nekomplikované zacházení s nahotou v letech po druhé světové válce, kdy v USA vládla prudérní morálka, a stala se veřejnou osobou. Vystupovala i v televizi, což se do té doby nepodařilo žádné jiné pin-up girl, a v médiích byla oslavována jako \"Královna pin-up\". Do té doby jen trpěné pin-up, jejichž význam se zvýšil ve válečných letech, kdy američtí vojáci bojovali v zámoří a pin-up silněji vstoupily do podvědomí veřejnosti, Bettie Page, která byla veřejností převážně vnímána jako \"All-American-Girl\" („holka odvedle“), vystoupila do popředí. Tím vyšlapala cestu sexuálně svobodným ženám, které ale přesto působí nevinně a které ostatním ženám se silným sexappelaem, například Marilyn Monroe, otevřela cestu ke společenskému uznání. Bettie Page svůj vliv na sexuální revoluci vnímala ale úplně jinak, jak řekla v jednom interview: „Říká se, že jsem sexuální ikonou a začala jsem sexuální revoluci, a já pouze pózovala nahá. Moje sexuální aktivita nebyla nikdy menší než během mých sedmi let v New Yorku.“\n\nFotografie s ní, především s tématem fetiše a bondage, které v dnešní době působí spíše jako kýče, vyvolaly v Eisenhowerově éře pozdvižení. V polovině padesátých let ji měla vyslýchat speciální komise amerického Senátu, která se zabývala tehdejší představou pornografie a jejím zhoubným vlivem na mládež. Komise ji nakonec nepředvolala, soud ale mnoho jejích snímků se sadomasochistickou tematikou zničit a negativy, které nybyly zničeny, bylo ještě mnoho následujících let ilegální používat.\n\nVyšetřování vyvolalo zvýšený zájem o její akty a její fetišistické role jako královny džungle, pokojských, domin či zdravotních sester, nicméně nezměnilo její pozitivní vnímání v očích veřejnosti.\n\nJejí styl erotiky je viditelný v mnoha žánrech a subkulturách, například v mnoha komiksových postavách, stejně tak v různých komunitách rockabilly, psychobilly, gothicu, punku a BDSM. Mimo reklamy na cigarety a reklamní články se v řadě filmů objevily scény, texty nebo kostýmy, které přímo odkazovaly na Page, mimo jiné šlo o \"\", Dům tisíce mrtvol a \"The Crying Game\".\n\nBettie Page byla od 70. let častým motivem ilustrací a komiksů, například v \"Jungle Betty Serie\" od Dave Stevense a \"Clara Noche Serie\" od Trillo Maicas & Bernet, byla též inspirací pro postavy Poison Ivy a Emily Strange. Její obdivovatelé vytvořili stovky kreseb a zpracování jejích fotografií počítačovými technikami, její typické pózy z pin-up fotografií byly použity pro tetování, street art i v reklamách. Ve vzpomínkách na Bettie Page je důležitý především její nezaměnitelný účes \"Bettie Bangs\", přičemž její pózy a mimika se mění. Inspirovala mnoho umělců, kteří se zabývají fetišem, například kreslířku pin-up Oliviu de Berardinis.\n\nO Bettie Page bylo složena také řada písní: Paul Spencer ji a její fotografie v albu \"The Whole Shebang\" uctil písní „Bettie Page“, heavy metalová skupina Bile na ni v albu \"Sex Reflex\" (2000) vzpomněla v písni „Bettie Page“, kde připomenula její havraní vlasy. Dále hudební skupina Royal Crown Revue (\"The Contender\", 1998) v nahrávce „Port-Au-Prince (Travels with Bettie Page)“ připomněla její život na Haiti. The Creepshow ji v roce 2006 připomněli v albu \"Sell Your Soul\" textem „She’s a horrorbilly Bettie Page in the flesh“ z „Psycho Ball And Chain“. Německá skupina Die Ärzte vzpomněla na Bettie Page v písni \"Mondo Bondage\" textem \"Bitte, sei mir meine Betty oder Gwendoline\" („Prosím, buď mojí Bettie či Gwendoline“).\n\nZ textů písní byly také sestaveny kompilace, které ji oslavují, jejichž výběr se vztahuje k její činnosti v burleskách či odkazují na hudbu z 50. let. Příkladem jsou \"Betty Page: Danger Girl Burlesque Music\" či \"Back to the 50’s: A Betty Page Tribute\", které vyšly v roce 1997.\n\nPředevším Madonna a Katy Perry se mnohokrát inspirovaly z fotografií Bettie Page z 50. let, například špičatými kovovými podprsenkami či hrami s fetišistickými rekvizitami, a obě využily této možnosti otřást občanskou morálkou a tím získat popularitu. Stejně jako Bettie Page v 50. letech tím získaly nejen mužské, ale i ženské fanoušky. Page inspirovala také mnoho módních návrhářů, například Jeana Paula Gaultiera, a byla pramenem inspirace pro rockabilly styl.\n\nPro vývoj burlesky, striptýzu a neoburlesky mělo účinkování Page velký význam. Její pózy a její eroticky naivní styl, stejně tak její vzhled, jsou mnoha pin-up modelkami a tanečnicemi nové burlesky kopírovány, mezi jiné patří Dita Von Teese, Immodesty Blaize či moderní pin-up modelky \"Suicide Girls\". S fotografiemi a filmy Bettie Page našel fetiš a glamour své nezaměnitelné místo ve vývoji burlesky. Dita Von Teese nazvala Bettie Page v této souvislosti „větrem v jejích třásních.“\n\nV žebříčku nejvíc vydělávajících zesnulých celebrit skončila Bettie Page dle časopisu Forbes v roce na 2018 na 13. místě, když v tomto roce vydělala 7 miliónů dolarů díky ochranným známkám na oblečení, boty, kabelky, spodní prádlo, paruky a DVD.\n\nPo Bettie Page byla pojmenována planetka hlavního pásu (184784) Bettiepage, jež byla objevena v roce 2005.\n\nKromě filmů z počátku padesátých let vznikly na konci devadesátých let nové filmy o životě Bettie Page a některé starší černobílé filmy byly opětovně vydány na DVD.\n\n\n\n\n"}
{"id": "606255", "url": "https://cs.wikipedia.org/wiki?curid=606255", "title": "Mikroregion sdružení venkovských obcí Dolní Střela", "text": "Mikroregion sdružení venkovských obcí Dolní Střela\n\nMikroregion sdružení venkovských obcí Dolní Střela je svazek obcí v okresu Plzeň-sever, jeho sídlem jsou Plasy a jeho cílem je koordinace rozvoje mikroregionu s oblastí Plzeň s přihlédnutím na ekologická a přírodní hlediska. Sdružuje celkem 24 obcí a byl založen v roce 1999.\n\n"}
{"id": "606257", "url": "https://cs.wikipedia.org/wiki?curid=606257", "title": "Mikroregion Šumava - západ", "text": "Mikroregion Šumava - západ\n\nMikroregion Šumava - západ je svazek obcí v okresu Klatovy a okresu Prachatice, jeho sídlem jsou Kašperské Hory a jeho cílem je zmnožení sil a prostředků při prosazování záměrů rozvoje obcí. Sdružuje celkem 13 obcí a byl založen v roce 2001.\n\n\n"}
{"id": "606259", "url": "https://cs.wikipedia.org/wiki?curid=606259", "title": "Nihat Erim", "text": "Nihat Erim\n\nNihat Erim (1912 – 19. července 1980) byl turecký politik a právník. V letech 1971 až 1972 zastával na čtrnáct měsíců úřad tureckého premiéra. V roce 1980 byl zabit při atentátu v Istanbulu, když jej zastřelili dva členové radikální levicové militantní skupiny Dev Sol.\n\n"}
{"id": "606260", "url": "https://cs.wikipedia.org/wiki?curid=606260", "title": "Mikroregion Touškovsko", "text": "Mikroregion Touškovsko\n\nMikroregion Touškovsko je svazek obcí v okresu Plzeň-sever, jeho sídlem je Město Touškov a jeho cílem je ekonomický rozvoj, rozvoj venkova, kvality života, ochrana životního prostředí, rozvoj cestovního ruchu a propagace regionu. Sdružuje celkem 7 obcí a byl založen v roce 2006.\n\n\n"}
{"id": "606262", "url": "https://cs.wikipedia.org/wiki?curid=606262", "title": "Mary MacKillopová", "text": "Mary MacKillopová\n\nMary MacKillopová (15. ledna 1842 Melbourne – 8. srpna 1909 Sydney) byla australská římskokatolická řeholnice, která pečovala o vzdělání chudých. Posléze byla 19. ledna 1995 papežem Janem Pavlem II. prohlášena za blahoslavenou a později 17. října 2010 papežem Benediktem XVI. prohlášena za svatou.\n"}
{"id": "606263", "url": "https://cs.wikipedia.org/wiki?curid=606263", "title": "Projekt 641", "text": "Projekt 641\n\nProjekt 641 (v kódovém označení NATO třída Foxtrot) byla třída ponorek sovětského námořnictva, kterou provozovala i řada zahraničních uživatelů. Konstrukce ponorek byla vylepšením předcházejících tříd \"Whiskey\" a třídy \"Romeo\". Zejména měly silnější výzbroj, větší vytrvalost pod hladinou a dosah. Postaveno bylo celkem 79 ponorek této třídy. Rusko je ze služby již vyřadilo.\n\nSovětské námořnictvo zařadilo v letech 1958-1968 a 1971-1974 do služby celkem 62 člunů této třídy. I poté však pokračovala stavba těchto ponorek pro export, často se zjednodušenou výzbrojí a elektronickou výstrojí. Osm ponorek získala Indie, šest Libye a dvě Polsko. Dalšími uživateli se stala Kuba (6) a po rozpadu SSSR též Ukrajina (1).\n\nVýzbroj ponorek představovalo deset 533mm torpédometů, pro které bylo neseno 22 torpéd či 32 námořních min. Pohonný systém tvořily 3 diesely a 4 elektromotory, roztáčející trojici lodních šroubů. Nejvyšší rychlost ponorek byla 16 uzlů na hladině a 15 uzlů pod hladinou.\n\n"}
{"id": "606264", "url": "https://cs.wikipedia.org/wiki?curid=606264", "title": "Paul Bettany", "text": "Paul Bettany\n\nPaul Bettany (* 27. května 1971 Londýn, Anglie) je anglický herec, scenárista a režisér.\n\nPochází z divadelnické rodiny, matka Anne (rozená Kettle) byla zpěvačka a divadelní pedagožka, otec Thane divadelní herec a zpěvák. Herečkou byla i jeho babička Olga Gwynne, jeho dědeček byl hudebník a propagátor Lesley Kettle. Má mladší sestru Sarah, spisovatelku. Jejich mladší bratr Matthew (1979–1987) zemřel při pádu v osmi letech. Jejich rodiče se v roce 1993 po 25 letech manželství rozvedli.\n\nJeho manželkou se 1. ledna 2003 stala americká herečka Jennifer Connelly, se kterou má syna Stellana (* 2003) a dceru Agnes (* 2011).\nSe svojí ženou se seznámil během natáčení oscarového snímku \"Čistá duše\".\n\nHerectví řádně vystudoval v rodném Londýně v Drama Centre, svoji kariéru poté zahájil jako divadelní herec. Debutoval ve West Endu ve hře \"An Inspector Calls\" pod režijním vedením Stephena Daldryho. Jako herec působil také v britské televizi a britských filmech.\n\nAmerické publikum jej poprvé objevilo díky snímku \"Příběh rytíře\", ve které hrál po boku Heathe Ledgera roli komického básníka Chaucera.\n\nV režii Richarda Loncrainea se objevil i v milostné komedii \"Wimbledon\", kde po jeho boku hrála Kirsten Dunst.\n\nOd roku 2008 hraje ve filmové sérii Marvel Cinematic Universe. Ve snímcích \"Iron Man\" (2008), \"Iron Man 2\" (2010), \"Avengers\" (2012), \"Iron Man 3\" (2013) a \"\" (2015) namluvil umělou inteligenci J.A.R.V.I.S.e. V \"Age of Ultron\" si zároveň zahrál postavu Visiona, kterou si zopakoval i v dalších filmech \"\" (2016) a \"\" (2018).\n\nV roce 2014 scenáristicky a režijně debutoval snímkem \"Shelter\".\n\n\n\n\n"}
{"id": "606267", "url": "https://cs.wikipedia.org/wiki?curid=606267", "title": "Hochosterwitz", "text": "Hochosterwitz\n\nHochosterwitz () je rakouský hrad postavený na strmé dolomitové skále poblíž obce Sankt Georgen am Längsee. Stojí východně od města Sankt Veit an der Glan ve spolkové zemi Korutany, asi 20 km sverovýchodně od Klagenfurtu. Jedná se o jeden z nejpůsobivějších rakouských hradů, který je korutanskou turistickou atrakcí.\n\nSoučástí jeho opevnění je dlouhá přístupová cesta se 14 velkými branami. Druhý přístup k hradu se německy nazývá – stezka bláznů, a vede strmým západním svahem skály, na které je postaven. Veřejnosti je Hochosterwitz přístupný od dubna do října, při jeho návštěvě mohou turisté využít výtah, který vede od parkoviště pod ním.\n\nArcheologické nálezy v této lokalitě pocházejí už z rané doby bronzové, první písemná zmínka o tomto místě je z roku 860, kdy král Ludvík II. Němec daroval část zdejšího majetku salzburské arcidiecézi. Poté se hrad nacházel v držení rodu Sponheimů, od nich přešel do vlastnictví Osterwitzů. Po vymření tohoto rodu v druhé polovině 15. století ho získal Fridrich III. Habsburský, v tu dobu byl také poškozován opakovanými tureckými útoky. Okolo roku 1541 získala Hochosterwitz rodina Khevenhüllerů, která nechala vylepšit jeho opevnění. Potomci tohoto rodu vlastní hrad dodnes.\n\n"}
{"id": "606274", "url": "https://cs.wikipedia.org/wiki?curid=606274", "title": "Essonne (řeka)", "text": "Essonne (řeka)\n\nEssonne je francouzská řeka, levý přítok Seiny. Protéká departementy Loiret, Seine-et-Marne a Essonne.\n\nVzniká ve městě La Neuville-sur-Essonne soutokem řek Œuf a Rimarde. Jejím největším přítokem je Juine.\n\n"}
{"id": "606278", "url": "https://cs.wikipedia.org/wiki?curid=606278", "title": "Endor (planeta)", "text": "Endor (planeta)\n\nEndor (též nazývaný jako Lesnatý měsíc Endoru) je fiktivní planeta z šesté a deváté epizody Hvězdných válek. Jedná se o malý zalesněný měsíc obíhající okolo plynného obra stejného jména. Tento svět je domovem primitivní rasy zvané Ewoci. Ti tvoří kmenová společenství, ale není znám žádný ucelený stát. Svá obydlí staví na hojně se vyskytujících jehličnanech. Nemají žádnou stálou armádu, v případě ohrožení se do boje zapojí všichni. Zbraně které používají se v galaxii označují za primitivní, opak je však pravdou, o čemž se přesvědčilo Galaktické Impérium v legendární Bitvě o Endor.\n\nEndor se poprvé objevil v , kde sehrál klíčovou roli při porážce Impéria. Objevuje se i v řadě knih s tematikou Star Wars. Jsou natočeny i dva filmy - Dobrodružství Ewoků a Bitva o planetu Endor \n"}
{"id": "606314", "url": "https://cs.wikipedia.org/wiki?curid=606314", "title": "Har Dvora", "text": "Har Dvora\n\nHar Dvora (: הר דבורה, : \"Džabal Sartaba\") je hora o nadmořské výšce 437 metrů v Izraeli, v Dolní Galileji.\n\nLeží mezi městem Nazaret Ilit a obcí Daburija. Jižně od hory začíná rovinaté a zemědělsky využívané Jizre'elské údolí, kterým protéká vodní tok Nachal Tavor. Na východní straně se zvedá izolovaný vrch hory Tavor. Z vrcholu se nabízí kruhový výhled na okolní krajinu. Svahy hory jsou přeážně zalesněné včetně lesního komplexu pojmenovaného na počest Winstona Churchilla. Nachází se tu památník k výročí stříbrné svatby britské královny Alžběty II.. V roce 2001 byl vrch začleněn z iniciativy Židovského národního fondu do turistické trasy z nedaleké vesnice Bejt Kešet.\n\n"}
{"id": "606316", "url": "https://cs.wikipedia.org/wiki?curid=606316", "title": "Volby do Zastupitelstva města Ostravy 2010", "text": "Volby do Zastupitelstva města Ostravy 2010\n\nVolby do zastupitelstva města Ostravy v roce 2010 proběhly v rámci obecních voleb v pátek 15. a sobotu 16. října. Ostrava měla jeden volební obvod, zvoleno bylo celkem 55 zastupitelů. Volilo 88 361 voličů, což představuje volební účast 35,39 % oprávněných voličů. \n\nVítězem voleb se stala Česká strana sociálně demokratická. Vítěz minulých voleb, Občanská demokratická strana, skončil na druhém místě. Mandáty získaly také Ostravak, Komunistická strana Čech a Moravy a TOP 09.\n\n\n"}
{"id": "606319", "url": "https://cs.wikipedia.org/wiki?curid=606319", "title": "Tajfun Megi", "text": "Tajfun Megi\n\nMegi je jméno tajfunu, který v říjnu roku 2010 zasáhl Filipíny. V současné době je již super tajfun. Pohyboval se přes západní část Tichého oceánu. Jméno Megi znamená „korejský sumec“. Jednalo se o vůbec první tajfun v roce 2010, jenž dosáhl statusu „super tajfun“. Čeká se, že nad pevninou Filipín výrazněji oslabí. od 19. října Tajfun Megi pomalu získává na síle nad Jihočínským mořem.\n\nNejvětší škody se očekávají v severních provinciích Filipín Cagayan a Isabela, které jsou pro zemi zemědělsky důležité díky pěstování rýže. Vláda doporučila sklidit všechnu úrodu.\n\n10. října začal sledovat ústav Typhoon Warning Centre (JTWC) slabé tropické poruchy vzdálené asi 275 km jihozápadně od Hagåtña v Guam. 12. října Japonská meteorologická agentura (JMA) oznámila, že slabé tropické poruchy přecházejí v tropickou depresi. Další den již zesílila na tropickou bouři, a tak ji JMA přiřadila jméno Megi.\n\n"}
{"id": "606324", "url": "https://cs.wikipedia.org/wiki?curid=606324", "title": "Har Jona", "text": "Har Jona\n\nHar Jona (: הר יונה) je hora o nadmořské výšce 573 metrů v Izraeli, v Dolní Galileji.\n\nLeží přímo v prostoru města Nazaret Ilit, západně od města Ejn Mahil. Hora je pojmenována podle biblického proroka Jonáše (hebrejsky \"Jona\"), jehož rodištěm byl podle tradice Gat Chefer připomínaný v Starém zákonu, například v Knize Jozue 19,13 a identifikovaný jako současné město Mašhad.\n\nZ vrcholu se nabízí kruhový výhled na aglomeraci Nazaretu a krajinu Dolní Galileji. Část území hory vyplňuje rostoucí průmyslová zóna. Plocha 50 dunamů (5 hektarů) je využívána jako přírodní rezervace s enklávami původní vegetace a květeny. Část svahů hory je zastavěna obytnými čtvrtěmi. V roce 2009 ohlásil starosta židovského města Nazaret Illit záměr výstavby nové čtvrti určené pro ultraortodoxní Židy, která má vyrůst při stávající čtvrti Har Jona a má mít kapacitu 3050 bytových jednotek. Har Jona leží na území, které bylo v roce 1967 odděleno od správních hranic arabských měst Ejn Mahil, Kafr Kanna a Mašhad, což představitelé těchto arabských obcí trvale kritizují.\n\n"}
{"id": "606327", "url": "https://cs.wikipedia.org/wiki?curid=606327", "title": "Citizen Weather Observer Program", "text": "Citizen Weather Observer Program\n\nCitizen Weather Observer Program (CWOP) je projekt, který umožňuje amatérským meteorologickým stanicím zasílat data přes internet do „mesonetu“ Spojených států amerických. Tato data jsou pak využita pro předpovědní model počasí \"Rapid Update Cycle\" (RUC) v USA. CWOP se původně účastnily pouze radioamatérské stanice připojené přes packet radio, ale v současné době je většina stanic připojena přes Internet.\n\n"}
{"id": "606328", "url": "https://cs.wikipedia.org/wiki?curid=606328", "title": "Vaurien", "text": "Vaurien\n\nVaurien je třída sportovních plachetnic pro posádku 2 osob, o délce čtyř metrů a celkovou plochou plachet 19,9 m². Konstruktérem lodi byl francouzský jachtař a designér Jean-Jaques Herbulot. Od roku 1961 je plachetnice Vaurien uznána jako mezinárodní\ntřída Mezinárodní jachtařská federace (International Sailing Federation).\n\nPlachetnice Vaurien prochází v současné době vývojovými změnami, které\nse týkají zejména oplachtění. Celková plocha plachet se zvětšila z\npůvodních 16,2 m² na současných 19,9 m², z čehož necelou polovinu tvoří\nspinakr, 9,4 m². Tyto změny tak činí plachetnici Vaurien atraktivnější\nnež dříve. Optimální váha posádky je 100 – 150 kg (zahrnuje všemožné\nkombinace jachtařů), věkem není tato plachetnice téměř omezena, hlavní\nmotto zní \"„As long as you feel young“\". Vaurien je zkrátka plachetnicí\npro každého. Důkazem toho jsou aktivní závodníci ve věku 10 – 70 let.\n\nDo Čech se tato\nplachetnice dostala v roce 1973. Od této doby především vzhledem k\ncenové dostupnosti zájem o závodění stále stoupá. Po roce 1989 se\notevřela cesta k zahraničním závodům a závodníci tak začínají získávat i\ncenná umístění v mezinárodních regatách.\n\nNejvyšší soutěží republikového významu je celostátní pohárová soutěž\n\"Czech Vaurien Cup\", kterou tvoří šestice samostatných závodů na vodních\nplochách po celé České republice. Nejdůležitějším závodem roku je pak\n\"Mistrovství České republiky\" konané v posledních letech pravidelně na\nNových Mlýnech.\n\n"}
{"id": "606329", "url": "https://cs.wikipedia.org/wiki?curid=606329", "title": "Neudorf (Sehmatal)", "text": "Neudorf (Sehmatal)\n\nNeudorf je německá ves v Krušných horách v okrese Erzgebirge v Sasku, část obce Sehmatal. Leží nedaleko měst Annaberg-Buchholz a Oberwiesenthal. \n\nVesnice je velice dlouhá. Má několik obecních částí, jako \"Unterneudorf\", \"Neudorf\", \"Vierenstrasse\", \"Kretscham-Rothensehma\" (každá má svou železniční zastávku) a měří na délku asi 7 km. V centru je malá dílna „Zum Weihrichkarzl“ na výrobu vánočních františků a vonných svíček, kde si mohou vyrobit své výrobky i návštěvníci. Ve vsi je \"Muzeum polévek\".\n\n\n"}
{"id": "606330", "url": "https://cs.wikipedia.org/wiki?curid=606330", "title": "Mikroregion Úslava", "text": "Mikroregion Úslava\n\nMikroregion Úslava je svazek obcí v okresu Plzeň-jih, jeho sídlem jsou Blovice. Sdružení vzniklo za účelem řešení některých společných problémů. Sdružuje celkem 13 obcí a byl založen v roce 1999.\n\n\n"}
{"id": "606332", "url": "https://cs.wikipedia.org/wiki?curid=606332", "title": "Torpédoborec typu 051", "text": "Torpédoborec typu 051\n\nTyp 051 (v kódu NATO: třída Luda) je třída torpédoborců Námořnictva Čínské lidové republiky. Jsou to první torpédoborce vyvinuté čínskými loděnicemi. Celkem jich bylo postaveno 17 kusů. Ve službě jsou od roku 1971. Čína je dle svých možností postupně modernizuje. Od roku 2007 jsou postupně vyřazovány.\n\nTorpédoborce typu 051 byly už v době své stavby velmi zastaralé v porovnání se sovětskými, nebo západními plavidly stejné kategorie. Měly zastaralou elektroniku a zcela postrádaly protiletadlové řízené střely, což z nich dělalo snadný cíl útoku ze vzduchu. Jejich trup měl nedostatečnou odolnost a špatná kvalita ubikací je činila nevhodnými pro dlouhodobé operace. Nezměnily to ani některé dílčí modernizace, provedené během služby na části plavidel. Na druhou stranu při jejich vývoji a stavbě čínské loděnice získaly mnoho cenných zkušeností.\n\nČínské námořnictvo v 60. letech 20. století poptávalo univerzální torpédoborec, schopný mimo jiné doprovázet plavidla provádějící raketové zkoušky v jižním Pacifiku. Vývoj torpédoborců typu 051 probíhal ve Wu-chanu. Konstrukce plavidla byla silně ovlivněna sovětskými torpédoborci projektu 56 (třída \"Kotlin\"). Výsledné plavidlo bylo dvakrát větší než dosavadní čínské torpédoborce druhoválečné sovětské třídy \"Gněvnyj\". V roce 1968 byla zahájena stavba prototypové jednotky \"Ťi-nan\", která byla na vodu spuštěna v roce 1970 a do služby přijata v prosinci 1971. V roce 1973 úspěšně proběhly první střelby protilodními střelami.\n\nStavba této třídy probíhala ve třech loděnicích až do roku 1991. První sérii typ 051 kromě prototypu \"Ťi-nan\" (105) tvořilo ještě šest jednotek, stavěných do roku 1975. Patřily do ní torpédoborce: \"Kuang-čou\" (160), \"Si-an\" (106), \"Čchang-ša\" (161), \"Jin-čchuan\" (107), \"Nan-ning\" (162) a \"Nan-ťing\" (131). V letech 1977–1987 bylo postaveno osm torpédoborců druhé série typ 051D. Patřily sem torpédoborce \"Si-ning\" (108), \"Che-fej\" (132), \"Kchaj-feng\" (109), \"Nan-čchang\" (163), \"Ta-lien\" (110), \"Čchung-čching\" (133), \"Cun-i\" (134) a \"Kuej-lin\" (164). Poslední dva torpédoborce \"Čan-ťiang\" (165) a \"Ču-chaj\" (166) byly dokončeny ve výrazně modernizované verzi typ 051G. Několik dalších verzí plavidel vzniklo jejich specializovanými úpravami a modernizacemi. Celkem tedy bylo postaveno 17 jednotek této třídy.\n\nJednotky \"typu 051\":\n\nZákladní verze torpédoborců první a druhé série. Hlavňovou výzbroj tvořily čtyři dvouúčelové 130mm kanóny typu 76 umístěné ve dvoudělových věžích (na přídi a zádi), které doplňovaly čtyři dvojité 37mm kanóny a čtyři dvojité 20mm kanóny. Kanóny menší ráže měly sloužit zejména k obraně proti letadlům. Ve střední části lodí se nacházely dvě trojnásobná odpalovací zařízení pro podzvukové protilodní střely HY-1J s dosahem 70 km. Protiponorkovou výzbroj tvořily dva salvové vrhače raketových hlubinných pum FQF-2500, čtyři klasické vrhače a čtyři skluzavky hlubinných pum. Pohonný systém lodí tvořily čtyři čtyři kotle a dvě parní turbíny o výkonu 72 000 hp, pohánějící dva lodní šrouby. Nejvyšší rychlost dosahovala 32 uzlů.\n\nPodtřídu \"Luda II\" představuje osamocený \"Ťi-nan\" (105), který byl upraven pro provoz dvou protiponorkových vrtulníků Harbin Z-9A z plošiny na zádi (zadní dělová věž byla demontována). Instalován na něj byl i  hangár.\n\nPlavidla byla vybavena množstvím francouzské elektroniky. Novou údernou výzbroj představovalo osm protilodních střel YJ-8 (C-801) s dosahem 40 km. V rámci pozdější modernizace je nahradilo šestnáct protildoních střel YJ-83. Nesly také dva trojité 324mm torpédomety pro protiponorková torpéda Yu-7.\n\nPlavidla byla vybavena bojovým řídícím systémem Thomson-CSF TAVITAC, protilodními střelami YJ-83, 37mm dvojkanóny typu 76A, vzdušným a hladinovým vyhledávacím radarem Typu 360 a střeleckými radary typů 342 a 344. Nesly také dva trojité 324mm torpédomety pro protiponorková torpéda Yu-7.\n\n\n"}
{"id": "606333", "url": "https://cs.wikipedia.org/wiki?curid=606333", "title": "Mikroregion Zbirožsko", "text": "Mikroregion Zbirožsko\n\nMikroregion Zbirožsko (dobrovolný svazek obcí) je svazek obcí v okresu Rokycany, jeho sídlem je Zbiroh a jeho cílem je koordinovaný postup orgánů místních samospráv ve věci rozvoje území mikroregionu Zbirožsko, zvýšení kvality života ve venkovských oblastech. Sdružuje celkem 11 obcí a byl založen v roce 2000.\n\n\n"}
{"id": "606342", "url": "https://cs.wikipedia.org/wiki?curid=606342", "title": "Místní akční skupina Aktivios", "text": "Místní akční skupina Aktivios\n\nMístní akční skupina Aktivios je občanské sdružení v okresu Plzeň-jih, okresu Plzeň-město a okresu Rokycany, jeho sídlem je Přeštice a jeho cílem je zmírnit stále se zvyšující rozdíly v životní úrovni mezi venkovem a městy, zamezit devastaci venkova a jeho přírodních krás, zachovat kulturní dědictví venkova, zamezit odliv vnkovských lidí do měst, přímo podporovat venkov z rozpočtů EU bez výrazných finančních ztrát \"cestou\" na místo určení a aktivizovat venkov metodou \"zdola nahoru\" (\"bottom up\"). Sdružuje celkem 68 obcí a byl založen v roce 2005.\n\n\n"}
{"id": "606348", "url": "https://cs.wikipedia.org/wiki?curid=606348", "title": "Dománovický les", "text": "Dománovický les\n\nPřírodní rezervace Dománovický les byla vyhlášena 15. prosince 1988 s účinností od 1. ledna 1989. Důvodem ochrany je výskyt chráněných a ohrožených druhů rostlin a živočichů.\n\nLes je ojedinělým zbytkem přirozeného původního dubohabrového lesa. Na území žije kriticky ohrožený hnědásek osikový nebo roháč obecný. Z rostlin to je žluťucha jednoduchá svízelovitá, kriticky ohrožený druh (poslední 4 lokality v Česku), silně ohrožené střevíčník pantoflíček, vstavač nachový, okrotice červená, okrotice bílá, mařinka barvířská či ohrožený medovník meduňkolistý. V roce 2016 zde žila stabilizovaná, ale stále velice zranitelná populace hnědáska osikového okolo 150 dospělců. \n\n"}
{"id": "606350", "url": "https://cs.wikipedia.org/wiki?curid=606350", "title": "Celtic Frost", "text": "Celtic Frost\n\nCeltic Frost byla švýcarská extreme metalová skupina založená v roce 1984 v Zürichu. Jsou známí jako vzor blackmetalových kapel. Inspirovali se heavymetalovými skupinami jako Black Sabbath, Angel Witch, Venom apod. Skupina byla aktivní od roku 1984 do roku 1993 a opětovně se zformovala v roce 2001. Po odchodu Toma Gabriela Fischera v roce 2008 se skupina opět rozešla.\n\nSkupina vznikla z kapely Hellhammer, proto ve své rané fázi hrála tehdejší black metal (podobný Venom), postupně se však začala orientovat víc na čistý thrash metal. Na albu Cold Lake experimentovala s glam metalem a poslední album Monotheist je označované jako gothic/doom metal.\n\n\n"}
{"id": "606365", "url": "https://cs.wikipedia.org/wiki?curid=606365", "title": "Volby do Zastupitelstva města Ostravy 2006", "text": "Volby do Zastupitelstva města Ostravy 2006\n\nVolby do zastupitelstva města Ostravy v roce 2006 proběhly v rámci obecních voleb v pátek 20. a sobotu 21. října. Ostrava měla pouze jeden volební obvod, zvoleno bylo celkem 55 zastupitelů. Volilo 81 292 voličů, což představuje volební účast 32,16 % oprávněných voličů. \n\nVítězem voleb se již potřetí stala Občanská demokratická strana a Česká strana sociálně demokratická opět skončila na druhém místě. Mandáty získala také Komunistická strana Čech a Moravy a Křesťanská a demokratická unie - Československá strana lidová. \n\n"}
{"id": "606376", "url": "https://cs.wikipedia.org/wiki?curid=606376", "title": "Volby do Zastupitelstva města Ostravy 2002", "text": "Volby do Zastupitelstva města Ostravy 2002\n\nVolby do zastupitelstva města Ostravy v roce 2002 proběhly v rámci obecních voleb v pátek 1. a sobotu 2. listopadu. Ostrava měla pouze jeden volební obvod, zvoleno bylo celkem 55 zastupitelů. Volilo 72 326 voličů, což představuje volební účast 28,55 % oprávněných voličů. \n\nVítězem voleb se podruhé stala Občanská demokratická strana a Česká strana sociálně demokratická opět skončila na druhém místě. Mandáty získala také Křesťanská a demokratická unie - Československá strana lidová. \n\n"}
{"id": "606384", "url": "https://cs.wikipedia.org/wiki?curid=606384", "title": "Bruck an der Leitha", "text": "Bruck an der Leitha\n\nBruck an der Leitha (: Most nad Litavou), je město v okrese Bruck an der Leitha v rakouské spolkové zemi Dolní Rakousy. Bruck je současně hlavním městem stejnojmenného okresu. Žije zde obyvatel.\n\nBruck an der Leitha leží u řeky Litava (přítok Dunaje), na okraji Leithagebirge, jen několik kilometrů od Neziderského jezera a na zemské hranici s Burgenlandem a v blízkosti Vídně.\n\nMěsto sestává ze tří katastrálních území:\n\nKolem roku 800 našeho letopočtu mohl franský král Karel Veliký (742-814) velkou část Avarů vyhnat z dnešního území Dolních Rakous. Tím se umožnilo oblast osídlit franskými a bavorskými přistěhovalci. V té době bylo osídleno dnešní „Staré město“. V roce 976 Leopold I. Babenberský (asi 940–994) ze šlechtického rodu Babenberků toto území lénem. Řeka Litava (přítok Dunaje) (Leitha) již tehdy tvořila hranici mezi Rakouskem (Österreich) a Uhrami. Pod ochranou hradu na severu – který je v současné době zámek Prugg – zvyšovalo se územní osídlení. V roce 1074 byl Bruck an der Leitha v dokumentech poprvé uváděný jako místo \"Aschirichesprucca\". Roku 1239 (?) za Leopolda VI. Babenberského (1176-1230) místo obdrželo městská práva. Od roku 1276 poskytl král Rudolf I. Habsburský (1218–1291) městu pevný podíl z mýtného.\n\nZa habsburského vévodství se Brucku 1484 zmocnil uherský vojevůdce Dávid Hazi (království Matyáše Korvína) (1443-1490). Za válečného tažení proti Uhrám císař Maxmilián I. Habsburský (1459–1519) získal město zpět. Město přečkalo v roce 1529 válečné tažení osmanské říše pod sultánem Sulejmanem I. (asi 1494–1566), utrpělo však veliké ztráty. Také při pozdějším válečným tažením (1683), dnes nazývané druhé obléhání Vídně trpěl Bruck jako hraniční město.\n\nV roce 1546 hrabě Leonhard IV. z Harrachu získal panství Bruck an der Leitha. Od té doby žilo město až do 19. století pod tímto šlechtickým rodem. Po druhém Tureckém obléhání postavili obyvatelé města v roce 1694 na hlavním náměstí z vděčnosti z vítězství proti Turkům a jako památník za ochranu proti moru sloup Nejsvětější Trojice (nazývaný také morový sloup), který stojí dodnes.\n\nVe stejném roce začala stavba barokního kostela (stavba dokončena roku 1702; další rozšíření bylo dokončeno teprve v roce 1738). Dnešní kostelní věž byla dříve jednoduchou městskou věží, která se využívala kvůli pozorování blížícího nepřítele, požár uvnitř města anebo jiná varování. Hrad na severu města nechal postavit „Aloys Thomas hrabě Harrach“ od 1707 do 1711. Stavbu provedl Johann Lukas von Hildebrandt (1668–1745).\n\nMěstská čtvrť kameníků a zedníků v Bruck an der Leitha a z císařského kamenolomu, Eisenstadt, Pottendorf ..) byl ve Vídeňském Novém Městě zřízen cech. Cechovní kniha s pokladnou je doložena výdaji a zachycuje také časovost prací. Např.:\n\nZ cechovních knih se získávají informace nad císařským kamenolomem a letních mistrech, zvláště o rodině Kru(c)kenfellnerů. Letní mistři byli do 1781 přičleněni v živnosti do císařského kamenolomu. Od 7. října 1781 byli mistři z nejvyššího rozkazu pod správou Brucku.\n\nV roce 1863 byl pro c. a k. ministerstvo války Rakouska-Uherska zřízen na uzavřených loukách mezi Pachfurthem a Rohrau (Dolní Rakousy) v období od května do října stanový tábor pro 6 brigád. Tito ubytovaní vojáci měli v těch měsících častokrát navštívit město Bruck. Obyvatelům Brucku zvýšený počet návštěvníků přinesl příjem především obchodníkům a hospodským. Bruck poznal, že na východě Rakouska je zřízen větší tábor a v němž různé vojenské útvary, důstojníci i vojáci, cvičné střelby a boj.\n\nBruck se ucházel o výstavbu plánovaného tábora a již roku 1865 došla předběžná jednání ke konci. Vojenská správa ale požadovala, že bude jen jednat s jedním partnerem města a mělo být najednou odevzdáno celé území tábora. Město muselo vést jednání s 288 jednotlivými majiteli, zákopy však byly také ve vinicích a vinaři se obávali ztráty své budoucnosti. Ale ceny za výkup pozemků byly pro tehdejší poměry velmi vysoké, a tak se rolníci brzy rozhodli k odprodeji. Obchodníci byli ovšem plně odhodláni pro tento projekt. Také hrabě Harrach a Batthyány jednali s vojsky přímo a souhlasili také s odprodejem.\n\nDne 20. dubna 1866 přišel císařský souhlas a tento den je pokládán za samotné datum výstavby Brucského tábora. V roce 1867 byl vojenský tábor postaven. Do tábora se nastěhovala především posádka pro světovou válku, mezi jiným i polní prapor z Bosny a Hercegoviny se sem přistěhoval. Ležel celý na pravém břehu na uherské půdě, tedy v \"Bruck-Uherské straně\", kde později vznikla obec \"Bruck-Neudorf\", později \"Királyhida\", co znamená \"Königsbrücke\".\n\nPožadavky Bruckského tábora po další půdě vedla k jednání s klášterem Heiligenkreuz jako vlastníkem pozemků císařského kamenolomu i s obecní částí Königshof, s vojenským erárem. Dne 31. října 1912 dostali od opata Gregora Pöcka (1862-1945) odpověď týkající se projednávání prodeje a kamenolom byl c. a k. rakouskému ministerstvu války předán. Klášter dostal 3 500 000 korun a část štýrského lesa.\n\nNa této půdě byl v první světové válce byl zřízen tábor válečných zajatců asi pro 3000 vojáků. V budoucnu, ve druhé světové válce podle „Seznamu zajateckých táborů Wehrmachtu Stalag XVII A, s asi 73 000 vojáky byl největším v celé říši. Politická obec Kaisersteinbruch již neexistovala.\n\nBruck je českému čtenáři znám z díla Jaroslava Haška \"Osudy dobrého vojáka Švejka za světové války\". Švejk je se svým batalionem převelen právě do Brucku, který je tady nazýván českým překladem svého jména „Most nad Litavou“ a dnešní Bruckneudorf původním maďarským jménem Királyhida.\n\nOd října 1944 byl tábor používaný pro maďarské Židy, ale také „tábor nucených prací“ z jiných zemí v „jihovýchodním valu“ ve stavebním úseku Bruck an der Leitha. Maďarští Židé byli umístěni v různých stodolách, ve „Fischamenderstraße“ a na „městském statku“. Dalším táborem byl prospěšný Heidehof v Bruckneudorfu. Mezi 5. prosincem 1944 a 26. březnem 1945 zemřelo 155 maďarských Židů v Brucku především mrazem, vyčerpáním a podvýživou. Dne 29. března 1945 následovala evakuace židovských dělníků na nucených prací do jednoho „pochodu smrti do koncentračního tábora Häftlingen“ nad Bad Deutsch-Altenburg ve směru koncentračního tábora Mauthausenu.\n\n\n\"Silnice:\" Bruck leží na východní dálnici (A4) a na „Budapeštské silnici“ (B10).\n\"Železnice:\" Bruck je „Budapešťskou větvi“ Východní dráhy s rychlostní tratí S-Bahn, linka (S60) ÖBB.\n\nDříve byl Bruck mimo Tulln an der Donau a Siegendorf im Burgenland nejdůležitějším cukrovarem východní oblasti. Hlavní byl ale v osmdesátých letech uzavřen. Na jeho místě vznikl Ölmühle, velká část výroby rakouské bionafty.\n\nHlavním závodem je dnes potravinářská továrna firmy Mars Incorporated.\n\n\n\"Muzea:\"\n\n\n\n\n\n\n\n\n"}
{"id": "606391", "url": "https://cs.wikipedia.org/wiki?curid=606391", "title": "Přesilová hra", "text": "Přesilová hra\n\nPřesilová hra či přesilovka je herní situace, při níž je počet hráčů na ledě 5:4, 5:3 nebo 4:3, nebo také 6:5, 6:4 či 6:3 při odvolání brankáře (power play), přičemž poslední dvě možnosti se vyskytují jen zřídka. K přesilové hře dochází udělením menšího nebo většího trestu (2 nebo 5 minut) nebo více trestů, nebo při odvolání brankáře. Úsilí v praxi i poměrně rozsáhlé odborné literatuře směřuje k využití nejčastější přesilové hry 5:4, která svou častostí může podstatně ovlivnit vývoj utkání.\n\nPři přesilové hře rozeznáváme dvě části: a) založení akce proniknutím do útočného pásma (nejúčinnější a nejrychlejší je individuální akce, používá se i nastřelování kotouče na mantinel), b) založení akce podle herního vzorce v útočném pásmu. Vzorců jsou desítky, jejich řešení závisí nejen na nácviku a propracování, ale i na schopnosti hráčů improvizovat. Nacvičování probíhá ve stabilních formacích, nejvýkonnějších při přesilové hře. Nevýhodou vzorců je jejich poměrně snadné \"přečtení\". V současném hokeji bránící mužstvo vyvíjí tlak na soupeře pohybem po ploše, hra se zrychluje a akce útočícího mužstva ztrácejí přesnost.\n\nNěkteré zásady při přesilové hře: obránci na modré čáře, většinou v obráceném gardu držení hole, s dostatečným přehledem a prostorem pro organizování přesilové hry přenášejí rozehráváním kotouče hru do hloubky a šířky nebo sami střílejí. Rychlá výměna kotouče mezi obránci a útočníky (střední útočník obvykle uprostřed zónové obrany svým postavením ruší její kompaktnost, jedno křídlo před brankou bránícího mužstva, druhé křídlo se neustále uvolňuje) má být zakončována střelbou z výhodného postavení; unáhlenost vede ke ztrátě kotouče i cenného času. S přesilovou hrou úzce souvisí soupeřova hra v oslabení.\n\nPřesilová hra končí uplynutím uděleného trestu (2 nebo 5 minut) nebo více trestů, nebo ihned, pokud je dán během přesilové hry gól (gól s okamžitou platností ukončuje přesilovou hru (to platí pouze u 2min vyloučení) a v případě odvolaného brankáře se musí tento vrátit do brány).\n\n\n"}
{"id": "606400", "url": "https://cs.wikipedia.org/wiki?curid=606400", "title": "The Flood (píseň, Take That)", "text": "The Flood (píseň, Take That)\n\nThe Flood je píseň britské popové skupiny Take That. Píseň pochází z jeho šestého studiového alba \"Progress\". Produkce se ujal producent Stuart Price.\n"}
{"id": "606403", "url": "https://cs.wikipedia.org/wiki?curid=606403", "title": "Broken Arrow (píseň, Pixie Lott)", "text": "Broken Arrow (píseň, Pixie Lott)\n\n„Broken Arrow“ je píseň britské popové zpěvačky-skladatelky Pixie Lott. Píseň pochází z reedice jejího debutového studiového alba \"Turn It Up Louder\". Produkce se ujal producent Toby Gad.\n"}
{"id": "606414", "url": "https://cs.wikipedia.org/wiki?curid=606414", "title": "Waiting for the End", "text": "Waiting for the End\n\nWaiting for the End je píseň americké rockové skupiny Linkin Park. Píseň pochází z jeho čtvrtého studiového alba \"A Thousand Suns\". Produkce se ujali producenti Rick Rubin a Mike Shinoda.\n"}
{"id": "606418", "url": "https://cs.wikipedia.org/wiki?curid=606418", "title": "Fuerte", "text": "Fuerte\n\nFuerte je píseň kanadské popové zpěvačky-skladatelky Nelly Furtado. Píseň pochází z jejího pátého čtvrtého alba \"Mi Plan\" a také se nachází na remixové verzi tohoto alba. Produkce se ujal producent Salaam Remi.\n"}
{"id": "606419", "url": "https://cs.wikipedia.org/wiki?curid=606419", "title": "Klas Pontus Arnoldson", "text": "Klas Pontus Arnoldson\n\nKlas Pontus Arnoldson (27. října 1844, Göteborg - 20. února 1916, Stockholm) byl švédský spisovatel, novinář, politik a angažovaný pacifista, který spolu s Fredrikem Bajerem roku 1908 obdržel Nobelovu cenu míru. \n\nSpoluzaložil a stal se prvním předsedou Švédské mírové a arbitrážní společnosti.\n\nV roce 1890 se zasloužil o vyřešení sporu mezi Švédskem a Norskem.\n\n"}
{"id": "606423", "url": "https://cs.wikipedia.org/wiki?curid=606423", "title": "Angel (Akon)", "text": "Angel (Akon)\n\n„Angel“ je píseň amerického hip hopového zpěváka Akona. Píseň pochází z jeho čtvrtého alba \"Akonic\" a jejími autory jsou Akon, David Guetta a Sandy Wilhelm. Produkce se ujali producenti David Guetta a Sandy Vee.\n"}
{"id": "606424", "url": "https://cs.wikipedia.org/wiki?curid=606424", "title": "Hradčanské rybníky", "text": "Hradčanské rybníky\n\nHradčanské rybníky jsou od roku 1933 chráněnou oblastí, v roce 1967 byly vyhlášeny přírodní rezervací. Ochrana se týká čtyř rybníků propojených Hradčanským potokem, mokřadů, luk a lesů v jejich okolí. Území se nachází ve východní části okresu Česká Lípa zhruba 7 km jižně od města Mimoň.\n\nZahrnuje čtyři lesní rybníky - Černý, Vavrouškův, Strážovský, Držník a menší část Hradčanského rybníka. Propojené jsou Hradčanským potokem, který je levým přítokem Ploučnice. Dále do ní patří přilehlé mokřady, zamokřené louky a lesní porost v nadmořské výšce 273 až 287 metrů, plocha rezervace je nyní 144,65 ha. Od severu k němu přiléhá Letiště Hradčany, z jihozápadu skalnaté Hradčanské stěny, celé území je zalesněné převážně jehličnany (hlavně borovice lesní a smrk ztepilý) a bylo dlouhodobě součástí vojenského prostoru. Vojáci (hlavně Sověti) zde poničili svými tanky hráze tří rybníků a svůj podíl na poškození rezervace měl lesní požár v roce 1990.\n\nV rezervaci roste přes 200 druhů vyšších rostlin, ohrožené jsou např. odemka vodní a prstnatec plamatý , ďáblík bahenní. Z chráněných obratlovců zde žijí čáp černý, skřivan lesní, lelek lesní a další. Podrobným průzkumem v letech 1989 – 1993 bylo zaevidováno 37 druhů měkkýšů a 698 druhů motýlů, někteří z nich pouze zde. \n\nV širším měřítku byla lokalita chráněna od roku 1933. Státní přírodní rezervací (SPR) byly Hradčanské rybníky vyhlášeny 26. září 1967 na katastrech obcí Hradčany a Strážov. Stalo se tak výnosem MKI č. 11.034/67. O 20 let později 21. prosince 1987 byla SPR Hradčanské rybníky potvrzena výnosem MK ČSR č. 17.094/87. Nyní se ochrana řídí podle zákona 114 / 1992 sb. O ochraně přírody a krajiny. Nad rezervací má dohled CHKO Kokořínsko, území vojenského prostoru je ve správě státního podniku Vojenské lesy a statky ČR rezervace je ve správě Ministerstva životního prostředí prostřednictvím AOPK ČR - Agentura ochrany přírody a krajiny ČR.\n\nRezervace byla zahrnuta v roce 2004 do rozlehlého chráněného území Evropy programu Natura 2000 s názvem Ptačí oblast Českolipsko - Dokeské pískovce a mokřady. Tato oblast zahrnuje i Máchovo jezero, Novozámecký rybník a řadu rezervací a přírodních památek jižní části okresu Česká Lípa.\n\nPřímo k rybníkům vyjma nechráněné západní části Hradčanského veřejné silnice, ani cyklostezky nevedou. Nejbližší významná silnice č.268 vede z Mimoně na Mladou Boleslav necelý 1 km po SV straně, přes Hradčany vede silnice 270 z Doks do Mimoně. Nejbližší železniční zastávka je v 6 km vzdálené Mimoni na trati 086 z Liberce do České Lípy. Do obce Hradčany vede zeleně značená turistická cesta od Provodína do Doks.\n\n"}
{"id": "606430", "url": "https://cs.wikipedia.org/wiki?curid=606430", "title": "Kamlejka", "text": "Kamlejka\n\nKamlejka je tradiční Aleutský svrchní oděv ušitý z vodorovných pruhů střev mořských savců opatřený kapucí a rukávy, které se stahují pomocí šňůrek ze šlach. Podobný oděv je častý u původních obyvatel polárních přímořských oblastí Severní Ameriky (Eskymáci) a Asie (Čukčové). Je velmi lehká, pevná a především nepromokavá. Aleuti je nosili na kožešinových oblecích na ochranu proti dešti či větru. I přesto že střeva používaná na výrobu kamlejky byla poměrně odolná, po delší době používání se ničila. Aleutští muži, kteří nosili kamlejky skoro každý den, proto za rok mohli vystřídat až 3 kamlejky.\n\nKamlejky určené pro slavnostní příležitosti byly zdobené různými pírky či nabarvenými lachtaními vousy, límec a lemy měly zdobené páskami barevné kůže. Takovéto kamlejky byly nesmírně ceněné, byly znakem vysokého postavení a ve společnosti a dobrým zbožím pro obchodování. Slavnostní kamlejky dostávali jako dar od Aleutů ruští kupci, kteří si je cenili pro jejich krásu a užitečnost. \n\n"}
{"id": "606443", "url": "https://cs.wikipedia.org/wiki?curid=606443", "title": "Vanagupė (čtvrť Palangy)", "text": "Vanagupė (čtvrť Palangy)\n\nVanagupė je čtvrť v severní části lázeňského města Palangy, pojmenovaná podle názvu potoka \"Vanagupė\". Čtvrť byla připojena k městu v roce 1975. Tato čtvrť je jednou z nejvýznamnějších částí města, neboť se zde nachází mnoho oblíbených lázeňských objektů, převážně v ulici Vanagupės (název opět podle zmíněného potoka) jako například hotel/sanatorium Vanagupė, oblíbené léčebně-rehabilitační středisko „Palangos Linas“, lázeňský bazén „Linas“, lázeňské hotely „Perliukas“, „Palangos Žvorūnė“, rehabilitační nemocnice a další lázeňské objekty. \n\nZ této ulice je také přístup k zadnímu traktu Nemocnice města Palangy a je při ní také městský hřbitov. Další ulice ve Vanagupė jsou: Ligoninės, Vytauto, Šilo, Austėjos, Klaipėdos plentas (do ní je v současné době sveden provoz z nedokončené dálnice A13), Naglio Alėja. S touto čtvrtí sousedí na severu ves Kontininkai, nyní spadající do městského okresu Palanga, původně část Vanagupė. V této vsi pramení Vanagupė.\n"}
{"id": "606449", "url": "https://cs.wikipedia.org/wiki?curid=606449", "title": "Henri Michaux", "text": "Henri Michaux\n\nHenri Michaux (24. května 1899 – 19. října 1984) byl belgicko-francouzský malíř, spisovatel a básník. \n\nVystudoval jezuitskou střední školu, kde ho ovlivnil jezuitský mysticismus. Zde začal psát první básně. Po maturitě se prohloubil jeho zájem o mysticismus, uvažoval dokonce o studiu teologie, na přání otce však začal studovat medicínu. Již po roce (roku 1920) však studia opustil. Stal se topičem na francouzské obchodní lodi. Opustil ji zhruba za rok, pár dní před tím, než se potopila. Poté nastoupil vojenskou službu, byl však brzy propuštěn kvůli srdeční vadě. Při jejím léčení začal znovu psát básně. V té době také začal trpět depresemi. \n\nRoku 1924 odešel do Paříže. Zde se živil jako nakladatelský redaktor. Roku 1937 měl v Paříži první samostatnou výstavu v galerii Pierre. Za války obrátil svou pozornost k literatuře. Jeho dílo bylo nacisty zakázáno, což mu paradoxně dopomohlo k popularitě. \n\nRoku 1948 tragicky zahynula jeho žena, když vzplály její večerní šaty a ona zemřela na následky popálenin. Po této události se Michaux upnul k tvorbě a také k drogám. V 50. letech užíval meskalin. Pod jeho vlivem se výrazně změnil jeho styl, stal se přímočařejším. S mezcalinem experimentoval deset let. I kvůli tomu brzy patřil ke kultovním postavám hnutí Beatniků. \n\nV roce 1955 získal francouzské občanství. Roku 1965 získal Velkou francouzskou cenu za literaturu. Odmítl ji však přijmout s tím, že není spisovatel, ale pouze zaznamenává své vnitřní pochody.\n\nZ jeho díla se staly nejznámějšími jeho knihy věnované ezoterismu a mystice (byl silně ovlivněn buddhismem). Z beletrie se proslavily jeho příběhy o panu Plumeovi, který bývá považován za jednoho z nejzvláštnějších hrdinů světové literatury. Psal také básně a cestopisy (Japonsko, Nepál, Cejlon, Čína, Indie, Ekvádor, Brazílie). V malířství je jeho dílo řazeno k tzv. Informelu.\n\n\n"}
{"id": "606452", "url": "https://cs.wikipedia.org/wiki?curid=606452", "title": "Benson &amp; Hedges", "text": "Benson &amp; Hedges\n\nBenson & Hedges je britská značka cigaret ve vlastnictví společnosti Japan Tobacco International. Vyrábí se v Lisnafillen, Ballymena, Severním Irsku a Velké Británii. B&H cigarety jsou vyráběny z viržínského tabáku.\n\n\nCigarety Benson & Hedges byly založeny v roce 1873, založili je Richard Benson a William Hedges jako Benson and Hedges sro. Značka Benson & Hedges byla původně vytvořena pro Prince z Walesu v roce 1873 a je součástí hrdého britského dědictví. V Česku se prodávají od roku 1963. V roce 2009 změnili zcela design krabičky (viz design krabičky). V září 2010 se v ČR prodává varianta Benson & Hedges White Slide, které jsou nejslabší z B&H cigaret a naopak Benson & Hedges Black Slide jsou nejsilnější.\n\nCigarety Benson & Hedges mají jeden klasický filtr bez uhlíkového či trojitého filtru. Papírek samotný má u všech druhů cigaret Benson & Hedges bílou barvu, papírek u filtru je oranžový. U druhu Dual je papírek u filtru světle šedý. Kousek nad filtrem je logo s nápisem B&H, pod ním je také nápis Black/Silver/White/Dual - podle druhu cigarety.\n\nKrabičky bývaly v ČR naprosto jedinečné a originální, lišily se totiž otevíráním krabičky z boku stylem slide. Dnes již svým vzhledem z řady nevybočují.\n\n"}
{"id": "606459", "url": "https://cs.wikipedia.org/wiki?curid=606459", "title": "Eren Derdiyok", "text": "Eren Derdiyok\n\nEren Derdiyok (12. června 1988, Basilej) je švýcarský fotbalista kurdského původu, který hraje na postu útočníka za švýcarskou reprezentaci a turecký klub Kasımpaşa SK.\n\nDerdiyokova profesionální kariéra začala ve švýcarském klubu Old Boys v Basileji. Od roku 2006 byl součástí kádru FC Basel. V létě 2009 přestoupil do německého klubu Bayer Leverkusen za částku 3,8 milionu eur. Jeho kontrakt měl platnost do 30. června 2013.\n\nVe švýcarském reprezentačním A-mužstvu debutoval 6. 2. 2008 v přátelském zápase v Londýně proti týmu Anglie (prohra 1:2). Při své premiéře vsítil jediný gól Švýcarů.\n\nByl součástí reprezentace pro mistrovství Evropy v roce 2008 (pořádané Rakouskem a právě Švýcarskem) a pro mistrovství světa 2010 v Jihoafrické republice. Ani v jednom šampionátu však Švýcaři nepostoupili do další fáze.\n\nPrvní gól za reprezentaci vstřelil 6. února 2008 proti Anglii.\n\nFC Basilej\n\n"}
{"id": "606462", "url": "https://cs.wikipedia.org/wiki?curid=606462", "title": "Česká baseballová extraliga 2010", "text": "Česká baseballová extraliga 2010\n\nČeskou baseballovou extraligu v sezoně 2010 vyhráli Draci Brno. Arrows Ostrava a Skokani Olomouc hráli baráž o udržení, kterou vyhráli a udrželi si extraligovou příslušnost i pro další rok. \n\nPlay-off se hrálo na tři vítězná utkání.\n\nEagles Praha - Koltářka Praha 3:1 na zápasy (1:8, 13:10, 4:3, 4:3) \nMZLU Express Brno - Navisys Hroši Brno 3:1 na zápasy (2:5, 12:2, 10:2, 9:7)\n\nTechnika Brno - MZLU Express Brno 3:2 na zápasy (4:6, 1:4, 9:8, 6:4, 11:1) \nAVG Draci Brno - Eagles Praha 3:0 na zápasy (16:6, 10:0, 4:0) \nAVG Draci Brno - Technika Brno 3:2 na zápasy (2:1, 1:5, 7:2, 1:2, 9:2)\n\n Patrick Aeharne, Pavel Budský, Tomáš Červinka, Jakub Hajtmar, Karel Hrušovský, Radim Chroust, Ján Jablonka, Vojtěch Jelínek, Michael Kremláček, Gregory McCarthy, Petr Minařík, Michal Ondráček, Daniel Wayne Ough, Tomáš Polanský, Radek Procházka, Martin Schneider, Martin Veselý \n\nTrenér: Arnošt Nesňal, asistent trenéra: Gregory McCarthy\n\nLucian Berger, Trevor Leland Caughey, Alexander Dmitri Derhak, Boris Dudr, Wiliam Jaudon Hess, Michal Kočí, Jiří Marek, Matěj Menšík, Daniel Mráz, Ryan Lee Murphy, Jan Orálek, Jan Pokorný, Richard Sázavský, Martin Střítecký, Tomáš Svoboda, Radek Vach, Matouš Worm, Martin Zelinka\n\nTrenér: Wiliam Jaudon Hess\n\n Tomáš Biskorovajny, Matěj Brychta, Přemek Chroust, Arnošt Dubový, Jan Felkl, Tomáš Janíček, Martin Jelínek, Vojtěch Janíček, Martin Jelínek, Michal Jurdzin, Aleš Klimeš, Jiří Klusáček, Leoš Kubát, Marian Madej, Vojtěch Papež, Šimon Procháczka, Ondřej Svobodník, Richard Ševčík, Jan Tomek, Jakub Toufar, Milan Vystrčil, David Winkler, Miroslav Zdražil\n\nTrenér: Jan Rubeš\n\nLukáš Borecký, Tomáš Čása, Jan Drábek, Tomáš Duffek, Matěj Hejma, Jan Homolka, Matěj Hušek, Štěpán Hušek, Jakub Jonák, Martin Laube, Michal Műller, Rudolf Pelzl, Jan Pojer, Richard Prokop, Tomáš Sýkora, Václav Táborský, Ladislav Vrbský, Michael Zýma, Petr Zýma\n\nTrenér: ?\n\nJiří Aubrecht, Petr Baroch, Basilio Barrios, Jan Blažek, Marek Červenka, Martin Červenka, Marian Gajdoš, Michael Král, Vladimír Kůs, Martin Mašek, Adam Matuška, Petr Síla, Jakub Sládek, Jan Sochor, Matěj Šůcha, Jan Tylš, Jakub Vančura, Jan Vondříčka\n\nTrenér: Mike Griffin\n\nMichal Boda, Michal Břeň, Jakub Čudovský, Martin Dvořák, Alberto Hernandez, Ben Hilterbrand, Jan Holešovský, František Hubatka, Jiří Krampol, Jan Kucin, Ján Kužma, Jakub Kyrš, David Navrátil, Richard Navrátil, Lukáš Neufinger, Petr Novotný, Tomáš Ovesný, Daniel Redden, Matěj Samek, Nicholas Talbot, David Werner, Daniel Wilson, Tomáš Žondra\n\nTrenér: Paris Shapiro\n Tyrone Giacomo Baglione, Martin Citovecký, Jiří Gál, Ondřej Hon, Jakub Janda, Michal Janko, Tomáš Juněc, Gary Kahn, Martin Kubovčík, Petr Kubovčík, Martin Kučera, Vladimír Měch, Tomáš Míček, Aleš Navrátil, Przemyslaw Paluch, Jan Řeháček, Jakub Smejkal, Dominik Šolc, Joe Truesdale, Adam Vítek, Zdeněk Votava, Marko Vykoukal, Jakub Zděblo\n\nTrenér: David Fiala, od 1.7.2010 Aleš Navrátil \n\nOndřej Antoš, Evan Graham Baum, Václav Blažek, Jakub Černík, Vojtěch Doležel, Martin Drong, Vojtěch Holický, Lukáš Josefus, Jiří Kovařík, Martin Motl, Radek Němec, Ondřej Novák, Tomáš Plainer, Lukáš Veselý, Marek Sova, Jiří Šimek, Bobbie van Duuren, Lukáš Veselý, Michal Veselý, Martin Zdražil\n\nTrenér: Vojtěch Holický\n"}
{"id": "606470", "url": "https://cs.wikipedia.org/wiki?curid=606470", "title": "Prugg (zámek)", "text": "Prugg (zámek)\n\nZámek Prugg je městský zámek v Brucku an der Leitha v rakouské spolkové zemi Dolní Rakousy.\n\nSoukromý majetek rodiny Harrachů s parkem a pomocnou budovou tvoří vlastní katastrální území města Brucku. Zámek není přípustný veřejnosti, avšak park ano.\n\nZámek byl původně hradem postaveným na obranu před útoky Uhrů. Oblast patřila k daru z roku 1074 od krále Jindřich IV. (1050-1106) na biskupa z Freisingu. K názvu \"Ascherichsbrugge\" došlo biskupem Ascherich, který kolem roku 1000 vedl arcibiskupství Gran.\n\nPo několikeré změně majitele připadlo místo a panství v roce 1236 na Babenberky. Tehdejší vodní hrad „Wasserburg“ je poprvé uvedený v dokumentech v roce 1242. V bezprostřední blízkosti se nacházel most přes Litavu (Leitha), už za Římanů byl důležitý a tvořil říšskou hranici. Proto měl hraniční hrad velký vojenský význam a ve středověku byl jen propůjčen. Jen v naléhavé potřebě peněz byl krátkodobě zastavován. S tím počítali např. Kuenringové.\n\nHrad často odolával opakovaným útokům. Jen roku 1484 se musel pro nedostatek potravin po šestitýdenním obléhání Uhry vzdát. Ale už roku 1490 byl už opět ve vlastnictví Maxmiliána I. (1459-1519). Za prvního tureckého obléhání sultánem Sulejmanem (asi 1494-1566) se musel opět vzdát.\n\nV roce 1560 byla obec a hrad zastaven za barona \"Leonharda IV. z Harrachů\", který byl již také majitelem sousedního Rohrau. V průběhu třicetileté války došlo k úplnému vlastnictví na říšského hraběte \"Carl von Harrach\". Kvůli ochrannému dopisu od Kara Mustafa Paša zůstal hrad při druhém tureckém obléhání v roce 1683 ušetřen.\n\nPo tureckých válkách byl hrad od základů přestavěn. V letech 1707-1711 nechal Aloys Thomas Raimund hrabě Harrach, zemský maršál v Dolním Rakousku, nechal starší zámek v Bruck an der Leitha kompletně přestavět architektem Johannem Lukasem von Hildebrandt (1668-1745). S Hildebrandtem pracovali sochař Johann Bendl, Giovanni Battista Passerini (1658-1710) z císařského kamenolomu, Giovanni Stanetti a Joseph Kracker, štukatér Alberto Camesina (1675-1756) a Santino Bussi (asi 1664-1736) a malíř fresek Bartolomeo Altomonte (1694-1783). Dokumentováno je velké množství objednávek pro kamenická řemesla z císařského kamenolomu.\n\nInteriéry byly dokončeny teprve po roce 1730. V roce 1789 byla barokní zahrada přeměněna na anglický park.\n\nDalší rozsáhlejší práce na zámku nechal provést říšský hrabě \"Johann von Harrach\" v roce 1792. V polovině 19. století byla postavena romantická brána a novogotický dům pro dozorce parku. V letech 1854 do 1858 dostal zámek anglický tudorovský styl za dozoru anglického architekta Charlese Bucktona Lamba.\n\nPark byl až do první světové války udržovaný a pěstěný padesáti zahradníky. Podle záznamů bylo v parku až 6000 různých stromů a druhů rostlin.\n\nV roce 1945 byl zámek velmi vydrancován. Některé části se však podařilo zachránit.\n\nZámek Prugg je stále ještě v rodinném majetku rodu Harrachů.\n\n"}
{"id": "606496", "url": "https://cs.wikipedia.org/wiki?curid=606496", "title": "Hockey East", "text": "Hockey East\n\nHockey East Association je americká výhradně hokejová vysokoškolská konference se sídlem ve Wakefieldu v Massachusetts působící v Nové Anglii, která spadá pod obecnou sportovní asociaci: National Collegiate Athletic Association (NCAA). Na konci každé sezóny se hraje playoff ze kterého vzejde mistr ligy, který počínaje sezónou 1987/1988 získá Lamoriello Trophy, pojmenovanou po prvním komisaři Hockey East, Lou Lamoriellovi.\n\nHockey East vznikla v roce 1984 pro muže a v roce 2002 i pro ženy.\n\n\nV současné době je 12 členských škol této konference. Hockey East mužů má 10 členů a Hockey East žen má 8 členů.\n\n\n\n"}
{"id": "606501", "url": "https://cs.wikipedia.org/wiki?curid=606501", "title": "Rýt vonný", "text": "Rýt vonný\n\nRýt vonný (\"Reseda odorata\") je druh jednoleté vonné byliny z čeledě rýtovitých.\n\nPochází pravděpodobně se severní Afriky, z jihovýchodních oblastí středozemního moře, odkud se dostal postupně do volné přírody jihovýchodní Evropy. Zhruba před 150 léty se začal pěstovat v zahradách Francie a postupně se stal oblíbenou vonnou letničkou. Dostal se do volné přírody a zplaněl téměř v celé Evropě, včetně České republiky. Je nenáročný a snadno se samovolně rozšiřuje ze zahrad do volné krajiny. Osídlil tak severovýchod i jihozápad Spojených států a jih Austrálie.\n\nJe to letnička s lodyhami poléhavými, vystoupavými nebo nejčastěji vzpřímenými a rozvětvenými, které dosahují běžně výšky 25 až 40 cm, některé vyšlechtěné zahradní kultivary pěstované na kvalitní půdě mohou dorůstat i do 60 cm. Lodyhy jsou žebrované, někdy lysé a jindy s roztroušenými chloupky na žebrech. Přisedlé tmavě zelené listy veliké asi 7 x 2 cm vyrůstají střídavě, mají čepele celistvé, kopinaté nebo eliptické, jen hořejší jsou děleny do tří laloků a jsou relativně kratší a širší.\n\nVonné květy jsou oboupohlavné, sdruženy jsou do koncových hroznatých květenství dlouhých až 15 cm. Barva květů je bílá, světle žlutá nebo oranžově červená, mají listeny cca 2 až 4 mm dlouhé. Stopky květů mívají okolo 5 mm, s plody se prodlužují až na 15 mm. Květ má 6 kališních i korunních lístků, horní, největší lístek koruny je rozdělen do 9 až 13 laloků. Tyčinek bývá od 20 po 25, nitky jsou krátké, prašníky bývají oranžové. Semeník je vytvořen ze tří plodolistů. Kvete od července do října, velmi aromaticky voní, silně přitahuje hmyz. Plody jsou ve tvaru převislých podlouhlých tobolek s drobnými, matně hnědými, vypuklými, vrásčitými semeny velikými 1,5 až 2 mm.\n\nStále probíhá šlechtění rýtu vonného zaměřené na bohatost větvení, výšku, kvetení a hlavně vůni. Věnuje se zvláštní pozornost velikosti jednotlivých kvítků i celého květenství a intenzitě jejich žlutého či žlutozeleného, načervenalého až červeného, případně bělavého vybarvení. A to vždy v kontrastu s nápadně červenými nebo žlutými prašníky. V současných cenících nacházíme zpravidla 3 až 6 odrůd, které jsou anglického, německého nebo francouzského původu.\n\nMimo nosu i oku lahodící podívané jsou květy rýtu vonného důležitým zdrojem pro výrobu parfémů. Průmyslová výroba této vůně je neobyčejně obtížná a daří se pouze tzv. \"absorpční\" metodou. Pravý rezedový parfém je velice drahý a parfémy s tímto názvem bývají často imitovány, jsou vyráběny uměle z jiných bylin.\n\nUřezávají-li se kvetoucí rostlině nakvétající lodyhy tak, aby nemohla vytvořit semena, rostlina bez problému přezimuje a na jaře vyrostou lodyhy nové. Řežeme-li nakvétající rostlinu stejným způsobem i další rok, spodní část stonku zdřevnatí a původně jednoletá rostlina se přemění na vytrvalý keřík.\n\n"}
{"id": "606509", "url": "https://cs.wikipedia.org/wiki?curid=606509", "title": "Karel Mladší", "text": "Karel Mladší\n\nKarel (pro odlišení od svého otce zvaný historiky Mladší) (772/773 – 4. prosince 811) byl druhý syn franského krále (a později římského císaře) Karla Velikého a jeho druhé ženy Hildegardy Švábské.\n\nKdyž Karel Veliký rozdělil Franskou říši mezi své syny, designoval svého syna Karla králem Franků.\nJeho nejstarší syn Pipin Hrbatý byl kvůli nelegitimnímu původu z dědictví vyloučen, jeho mladší synové Karloman (při korunovaci na italského krále v roce 781 přijal jméno Pipin) a Ludvík Zbožný obdrželi Itálii resp. Akvitánii. Karla jeho otec přežil a po jeho smrti získal celou říši Karlův mladší bratr Ludvík Zbožný, protože rok před Karlem zemřel i Pipin.\n\nKarel byl většinou zaměstnán bojem s Bretonci, kteří na západě tvořili hranici říše a kteří se několikrát vzbouřili, přičemž jejich povstání Karel celkem snadno potlačil. Několikrát také vytáhl proti odbojným Sasům.\n\nKolem roku 789 navrhl Karel Veliký synovi, aby se oženil s Elffledou, dcerou mercijského krále Offy. Offa trval na tom, aby se zároveň vdala dcera Karla Velikého Berta za Offova syna Ecgfritha. Karel Veliký se urazil, přerušil veškeré kontakty a uzavřel anglosaským obchodníkům své přístavy. Časem však oba panovníci normální vztahy opět navázali a Karel Veliký přístavy otevřel. Po několika letech v roce 796 uzavřel Offa s Karlem Velikym první známou obchodní dohodu v anglických dějinách.\n\nV roce 790 přibral Karla jeho otec ke spoluvládě ve Franské říši a v Sasku a ustanovil ho vládcem v \"ducatus Cenomannicus\" (zhruba území pozdějšího hrabství Maine). Karel byl 25. prosince 800 korunován v Římě na krále Franků, ve stejný den, kdy byl jeho otec korunován na římského císaře.\n\nV roce 805 byl Karel vyslán svým otcem, aby donutil k tributární závislosti české kmeny. Franská vojska táhnoucí ze tří směrů do Čech se setkala někde v oharské pánvi, 40 dní neúspěšně obléhala hradiště Canburg a mezitím plenila krajinu v okolí. Frankové vpád do Čech zopakovali o rok později (806), tentokrát úspěšnou výpravu vedl Pipin. Při tažení Franků proti polabským Slovanům v tomtéž roce na jaře porazil Karel srbské kmeny vedené knížetem Miliduchem, který v bitvě padl.\n\nKarel Mladší zemřel v Bavorsku 4. prosince 811 následkem mrtvice a nezanechal po sobě žádné potomky.\n\n"}
{"id": "606511", "url": "https://cs.wikipedia.org/wiki?curid=606511", "title": "Blenheimský palác", "text": "Blenheimský palác\n\nBlenheimský palác je rozlehlé a velkolepé anglické venkovské sídlo, umístěné v městečku Woodstock, v hrabství Oxfordshire. Kromě biskupských rezidencí se jedná o jediné venkovské sídlo v Anglii, které má oprávnění nazývat se palácem. Jeho budova a okolní zahrady jsou od roku 1987 uvedeny na seznamu světového dědictví UNESCO.\n\nPostaven byl v letech 1705–1724 jako dar anglického národa pro vojevůdce a politika Johna Churchilla, vévodu z Marlborough po jeho důležitém vítězství nad francouzsko-bavorskou armádou v bitvě u Höchstädtu v roce 1704 (v anglofonním světě známá jako bitva u Blenheimu).\n\nPalác byl vybudován podle projektu architekta Johna Vanbrugha v poměrně vzácném stavebním slohu anglického baroka jako rodinné sídlo, které je ale jedinečným způsobem kombinováno s jeho využitím jako hrobky a zároveň také národní památky. Blenheim je také rodištěm a původním domovem sira Winstona Churchilla, dřívějšího ministerského předsedy Velké Británie, či jeho prasynovce Johna Spencer-Churchilla, 11. vévody z Marlborough.\n\nPo mnoha důležitých vítězstvích ve válce o španělské dědictví se stal John Churchill národním hrdinou. Významnou politickou pozici si v zemi udržoval také prostřednictvím své ženy Sarah Churchillové, která byla blízkou přítelkyní a důvěrnicí královny Anny. I z tohoto důvodu panovnice darovala roku 1705 vévodovi královské panství Hensington, aby na něm vystavěl své sídlo. Na jeho vybudování přispěl značnou částkou i britský parlament. V době, kdy Marlborough válčil v Evropě, se na projektování budovy podílela také jeho manželka Sarah, která měla časté konflikty z architektem Johnem Vanbrughem. Jeho cílem bylo vytvořit velkolepý památník anglického národa, zatímco ona usilovala spíše o praktické rodinné sídlo.\n\nV roce 1710 padla vláda Marlboroughových spojenců whigů a v té době také ztratila jeho žena vliv na královnu. V důsledku těchto událostí stát zastavil financování stavebního projektu a v roce 1712 byly na něm přerušeny všechny práce. Ke konci roku 1712 dokonce vévoda, který ztratil své pozice na královském dvoře a byl obviněn ze zpronevěry, odjel do dobrovolného exilu na evropský kontinent. Po smrti královny Anny se Marlborough roku 1714 vrátil do vlasti a rozhodl se na vlastní náklady stavbu dokončit. Dokončení prací převzal architekt Nicholas Hawksmoor, vliv na podobu paláce v závěrečné etapě jeho stavby, zvláště po vévodově smrti v roce 1722, měla opět jeho manželka Sarah Churchillová.\n\nVévodský rod Marlboroughů nebyl nikdy příliš bohatý, a proto po smrti svého zakladatele Johna Churchilla museli jeho potomci postupně v 19. století rozprodávat ostatní rodinný majetek, aby si Blenheimský palác mohli ponechat. Tísnivou finanční situaci rodu zachránil nakonec Charles Spencer-Churchill, devátý vévoda z Marlborough, který se v roce 1896 oženil s Consuelou Vanderbiltovou, bohatou dědičkou amerického železničního magnáta Williama Vanderbilta. Tento sňatek s rozumu odvrátil rodinný bankrot Marlboroughů a umožnil provést nákladnou opravu paláce.\n\nTen v současné době stále obývají potomci jeho zakladatele, kteří se rozhodli část jeho prostor i s okolním parkem komerčně využívat. Návštěvníci tak zde mohou navštívit mimo jiné motýlí dům, kde létají exotičtí motýli, zahradní bludiště, miniaturní železniční dráhu, restauraci a jiné atrakce. V paláci se pořádají například také svatby, konference a hudební představení.\n\nPůvodní úprava parku byla barokní zahrada ve stylu Le Notreho, tu navrhli Vanbrugh a Wise. Park byl později výrazně upraven nejvlivnějším zahradním architektem ve vývoji anglického parku Lancelotem 'Capability' Brownem v romantizujícím stylu anglické zahrady.\n\n"}
{"id": "606522", "url": "https://cs.wikipedia.org/wiki?curid=606522", "title": "Vláda Konstantina Fehrenbacha", "text": "Vláda Konstantina Fehrenbacha\n\nVláda Konstantina Fehrenbacha byla vláda Německé říše v období Výmarské republiky, působila od 25. června 1920 do 4. května 1921.\n\nVláda měla 12 členů, tvořila ji koalice Centra, Německé lidové strany (DVP) a Německé demokratické strany (DDP). Ve vládě byli dva nestraníci.\n"}
{"id": "606524", "url": "https://cs.wikipedia.org/wiki?curid=606524", "title": "Robert O'Hara Burke", "text": "Robert O'Hara Burke\n\nRobert O'Hara Burke (6. května 1820 či 1821 Saint Clerans, hrabství Galway, Irsko – 28. června 1861, Cooper Creek, Austrálie) byl irský policejní důstojník a cestovatel v Austrálii. Prošel značnou část dosud neprozkoumaného australského vnitrozemí. Byl první kdo při expedici užil afghánské velbloudy jako jízdní a nákladní zvířata.\n\nV roce 1853 byl přeložen do Melbourne jako inspektor. V roce 1859 dostal pověření prozkoumat vnitrozemí Austrálie od Cooper Creeku ke Carpentarskému zálivu. S početnou expedicí se vydal roku 1860 z Melbourne za dva měsíce překročil řeku Darling u Meninde a poté pokračoval ke Cooper Creeku, kde zřídil základnu a ponechal zde část výpravy a zásob pro zpáteční cestu. Dále pokračovali pouze čtyři: Robert Burke, William Wills (1833 – 1861), John King (1839 – 1872) a Charley Gray. Se šesti velbloudy prošli rozlehlou poušť, pohoří McKinley a podél řeky Flinders došli v únoru 1861 do Carpentarského zálivu. V tu dobu měli již minimální zásoby vody a potravin, proto se rozhodli ihned k pochodu zpět k Cooper Creeku.Vysílení hladem a žízní postupovali pouští jen velmi pomalu a když v dubnu dorazili k základně, zjistili, že jejich druhové krátce před tím základnu opustili a vzali s sebou většinu potravin. Vydali se na jih, ale krátce na to zemřel Charley Gray. Pro úplné vyčerpání 28. června 1861 na řece Cooper Creek zemřel i Burke s Willsem. Pouze John King se nakonec doplazil na dolní tok Cooper Creeku, kde ho zachránili domorodci. V září 1861 ho zde živého nalezla záchranná výprava. Tyto záchranné akce už Burkemu nepomohly, zato prozkoumaly velkou část australského vnitrozemí. Tragický osud výpravy je přisuzován její velmi špatné organizaci.\n\n\n\n"}
{"id": "606528", "url": "https://cs.wikipedia.org/wiki?curid=606528", "title": "Vláda Gustava Bauera", "text": "Vláda Gustava Bauera\n\nVláda Gustava Bauera byla vláda Německé říše v období Výmarské republiky, působila od 21. června 1919 do 27. března 1920.\n\nVláda měla 14 (později 13) členů, tvořila ji koalice Sociálnědemokratické strany Německa (SPD), Centra a Německé demokratické strany (DDP). Portfeje byly původně rozděleny v poměru 8:4:2.\n"}
{"id": "606529", "url": "https://cs.wikipedia.org/wiki?curid=606529", "title": "Kaňon potoka Kolné", "text": "Kaňon potoka Kolné\n\nKaňon potoka Kolné je přírodní památka, která se nachází v okrese Česká Lípa severně od obce Stvolínky. Jedná se o sevřenou úžlabinu ve skalách, jejíž součástí je 12 metrů hluboký zářez do skal, kde potok Kolné vytváří řadu kaskád. Lokalita je chráněna od roku 1991.\n\nMalý potok Kolné, resp. Kolenský (převzal jméno osady Kolné, administrativně připojené do Stvolínek) je jedním z potoků napájejících od severu Koňský rybník u obce Stvolínky, je součástí povodí Ploučnice.\n\nPotok se zde zařízl do pískovcového podloží, v němž vytvořil skalnatý kaňon. V horní části jedno z ramen potoka vytvořilo ve skále úzký, lidem těžko přístupný zářez, hluboký 10–12, široký 2 metry. V kaňonu pak stéká v řadě kaskád v celkové výši 18 metrů. Jedna z nich je vodopád vysoký 4 metry. V horní části kaňonu obyvatelé vyhloubili několik podzemních prostor, které byly znehodnocené zasypáváním domovního odpadu. Dnes jsou vyčištěny.Ve stěně kaňonu je vytesána řada skalních obrazců nejistého stáří a autorství.\n\nChráněná lokalita má plochu 5,42 ha (původně 5,15 ha), nachází se v nadmořské výšce 320 až 350 m. Leží mimo území nedalekých CHKO České středohoří a CHKO Kokořínsko. Nad potokem u památky vede elektrické vedení 400 kV. Kaňon s vodopádem je pro svou stísněnost veřejnosti nepřístupný, jen ve spodní části je možné využít několika do skal zasekaných stupínků.\nMaloplošné chráněné území – přírodní památka - zde bylo označeno a vyhlášeno až roku 1991.\nOchrana se týká skalního útvaru, kaskád a blízkého okolí. V údolí roste smíšený les, hlavně dub letní, borovice lesní, z bylin např. jaterník podléška, prvosenka jarní, bledule jarní, keře klokoče zpeřeného či kapradina vláskatec tajemný. Důkladný zoologický průzkum nebyl proveden. Od roku 2003 je přírodní památka v péči Krajského úřadu Libereckého kraje.\n\nDo obce Kolná vede okresní silnička od vesnice Kozly. Nejbližší turistická cesta je červená přes obec Stvolínky, v terénu poblíž potoka je několik lesních a polních neznačených cest. Nejbližší železniční zastávka je ve Stvolínkách, na trati 087 z Lovosic do České Lípy.\nV osadě Kolné je autobusová zastávka linky ČSAD Česká Lípa z České Lípy do Stvolínek. Shora je nejlépe přijít loukou od silnice 200 m východně od obce a pak lesem a skalami sestoupit doleva do úžlabiny. Od památky pak sestupovat podle potoka 2 km až k rybníku.\n\n"}
{"id": "606530", "url": "https://cs.wikipedia.org/wiki?curid=606530", "title": "Přejezd pro cyklisty", "text": "Přejezd pro cyklisty\n\nPřejezd pro cyklisty je místo na pozemní komunikaci určené pro přejezd cyklistů a označené příslušnou dopravní značkou. Je určen pro přejezd vozovky, případně i jiných jízdních pásů. Vyznačuje se na vhodném a bezpečném místě, zaručujícím rozhled cyklistům i řidičům, často v návaznosti na stezku pro cyklisty, stezku pro chodce a cyklisty nebo ve směru vyznačené cyklistické trasy nebo směru s frekventovaným provozem cyklistů. Přejezd může být buď neřízený, nebo vybavený světelnou signalizací; pro cyklisty se v takovém případě používají speciální signály tříbarevné soustavy.\n\nVodorovnou značku přejezdu pro cyklisty zavedla v Československu s účinností od 1. ledna 1976 vyhláška federálního ministerstva vnitra č. 100/1975 Sb., o pravidlech silničního provozu. Pro tuto značku byl nově vyhrazen jeden ze dvou dosavadních způsobů vodorovného vyznačení přechodu pro chodce, význam této vodorovné značky byl touto vyhláškou změněn a tím byl završen proces přeměny přechodů pro chodce na zebrové značení. Zároveň byla toutéž vyhláškou zavedena svislá výstražná značka A 19 Cyklisté. Svislá informativní dopravní značka Přejezd pro cyklisty byla v České republice zavedena vyhláškou ministerstva vnitra č. 30/2001 Sb. s účinností od 31. ledna 2001 pod označením IP 7 (analogická výstražná značka zavedena nebyla). Novelizační vyhláška č. 247/2010 Sb. s účinností od 14. září 2010 zavedla k dosavadní vodorovné značce V 8a ještě značku V 8b Přejezd pro cyklisty přimknutý k přechodu pro chodce, a to ve dvou variantách (s barevnou výplní a bez barevné výplně). Podle § 19 vyhlášky 30/2001 Sb. může být plocha přejezdu pro cyklisty oproti vyobrazení ve vyhlášce plocha barevně odlišena červenou barvou nebo jiným způsobem.\n\nDefinice přejezdu pro cyklisty je uvedena v § 2 písm. ll) (poslední položka paragrafu) zákona 361/2000 Sb., o silničním provozu, kam byla vložena s účinností od 1. července 2006 velkou novelou č. 411/2005 Sb. Závazná pro vyznačení přejezdu je vodorovná dopravní značka. Informativní svislá značka IP 7 se podle § 12 odst. 1 písm. g) vyhlášky č. 30/2001 Sb. umisťuje k přejezdu pro cyklisty zejména tam, kde by jej řidič jinak neočekával.\n\nVodorovné dopravní značení přejezdu pro cyklisty je ze zákona nadřazeno dopravním značkám vyznačujícím parkoviště (§ 76 odst. 7 zákona č. 361/2000 Sb.). Zákonodárci však zapomněli přidat přejezd pro cyklisty do § 27 zákona do výčtu míst, kde je obecně zakázáno zastavení a stání. Podle § 19 písm. c) a d) vyhlášky č. 30/2001 Sb. vodorovné dopravní značení přejezdu pro cyklisty přerušuje platnost značky B 29 (zákaz stání, t. j. stání je na přejezdu pro cyklisty je tak paradoxně povoleno i v úseku, kde je jinak zakázáno), značek IP 11a až IP 11c, IP 11f až IP 12, IP 13b a IP 13c (svislé značky parkovišť) a značky č. IP 25a (zóna s dopravním omezením) se symboly těchto značek.\n\nTvůrci zákona opomněli stanovit povinnost cyklisty užít k přejezdu vozovky přejezdu pro cyklisty (obdobná povinnost platí pro chodce ve vztahu k přechodu pro chodce vzdálenému do 50 metrů a pro cyklisty ve vztahu k vyhrazenému jízdnímu pruhu, stezce pro cyklisty nebo vymezený prostor pro cyklisty).\n\nPravidla pro užívání přejezdu pro cyklisty se objevila v obecně závazných právních předpisech teprve velkou novelou č. 411/2005 Sb. s účinností od 1. července 2006, tedy až 30 let po legislativním zavedení těchto přejezdů. Cyklista nemá před silničními vozidly jedoucími po přejížděné komunikaci přednost a tato vozidla nemají povinnost mu umožnit přejet vozovku. Cyklista na přejezdu pro cyklisty, na rozdíl od cyklisty v průběžném vyhrazeném jízdním pruhu, nemá přednost ani před souběžně jedoucími vozidly, která při odbočování kříží jeho směr jízdy. Na řízené křižovatce však odbočující řidič cyklistu na přejezdu ve volném směru ohrozit nesmí (§ 70 odst. 2 písm. c) zák. 361/2000 Sb.). Chování cyklistů předepisuje § 57 odst. 8 zák. 361/2000 Sb. Před vjezdem na přejezd pro cyklisty se cyklista musí přesvědčit, zdali může vozovku přejet, aniž by ohrozil sebe i ostatní účastníky provozu na pozemních komunikacích. Vozovku smí přejíždět, jen pokud s ohledem na vzdálenost a rychlost jízdy přijíždějících vozidel nedonutí jejich řidiče ke změně směru nebo rychlosti jízdy (což je požadavek ještě přísnější než povinnost „dát přednost“ a odpovídá termínu „neomezit“ jiného řidiče v jízdě). Na přejezdu pro cyklisty „se“ jezdí vpravo (to je uvedeno v paragrafu týkajícím se chování cyklistů). Řidič nesmí na přejezdu pro cyklisty otáčet a couvat (§ 24 odst. 4 písm. d) zák. 361/2000 Sb., primárně se to zřejmě má vztahovat na vozidla jedoucí po vozovce, ale cyklisté užívající přejezd nejsou z tohoto omezení vyloučeni).\n\nV dubnu 2010 informovaly Lidové noviny, že ministerstvo dopravy schválilo balíček změn, podle kterého má být kromě zavedení nových dopravních značek do vyhlášky také zavedena do zákona nová definice přejezdu pro cyklisty, podle níž by údajně cyklisté měli mít na přejezdu „přednost před auty“ podobně jako chodci na přechodu. Vyhláška s novými dopravními značkami byla vydána v srpnu pod číslem 247/2010 Sb., ke změně pravidel provozu na přejezdu však nedošlo a žádný vládní ani jiný návrh novely zákona v tomto smyslu nebyl v roce 2010 podán, tato změna není obsažena ani v legislativních doporučeních pracovní skupiny jmenované ministerstvem dopravy z dubna 2010. V jiných zemích je nějaká forma zvýhodnění cyklistů na přejezdu obvyklá.\n\nSignály pro cyklisty mohou být použity jak na přejezdu pro cyklisty, tak pro vyhrazený cyklistický jízdní pruh. Cyklistické signály pro cyklisty mají ve vyhlášce 30/2001 Sb. označení S 10, přičemž ve stejném významu může být použito i plných kruhových světel (S 1), pod nimiž je umístěna dodatková tabulka s vyobrazením cyklisty. Sdružený signál pro chodce a cyklisty se používá pouze na přechodu pro chodce sdruženém s přejezdem pro cyklisty, ve vyhlášce 30/2001 Sb. jsou uvedeny pod označením S 11. Zařazení fáze volna pro cyklisty může být podmíněno stisknutím tlačítka cyklistou, vzácněji může být použita automatická detekce (např. indukční smyčka pod povrchem či detekční kamery).\n\nNa řízené křižovatce však odbočující řidič cyklistu na přejezdu ve volném směru ohrozit nesmí (§ 70 odst. 2 písm. c) zák. 361/2000 Sb.). Tato úprava byla do zákona zařazena až novelou č. 411/2005 Sb. s účinností od 1. července 2006. Do té doby byl v zákoně nevyřešený rozpor, kvůli kterému některá města signalizaci pro cyklisty vůbec nezřizovala. V Olomouci došlo k nehodě, kdy cyklista jel na zelenou po přejezdu a po souběžné vozovce jelo současně na zelenou auto, které odbočilo vpravo a srazilo cyklistu. Podle zákona nebylo možné situaci vyřešit, město poté signalizaci pro cyklisty kvůli tomuto rozporu vypnulo.\n\nV prosinci 2010 bylo v Praze podle centrální magistrátní evidence 19 přejezdů pro cyklisty. Prvním na území Prahy byl přejezd přes ulici Na Slupi na hranici Nového Města a Nuslí, vyznačený v roce 2000 v rámci Greenway Botič. K blíže neurčeným datům do konce roku 2005 byly vybudovány ještě další (Sulická a Hráského), 4 v roce 2006 (Vídeňská, Štorchova, Vrbova a Vilímovská), 2 v roce 2007 (Hládkov), 7 v roce 2008 (Novodvorská, K Radonicům, Filipovského, Dobrovolného, V parku, U studánky), 1 v roce 2009 (Jelínkova) a 2 v roce 2010 (Vokáčova Milady Horákové). Z těchto 19 přejezdů je 6 světelně řízených (Sulická, Vídeňská, 2× V parku, Vokáčova a Milady Horákové) a 5 jednosměrných, nejbližší další zřízení bylo plánováno na konec roku 2010 a rok 2011 do oblasti Vypichu a Kbel. Některé typy přejezdů pro cyklisty však v tomto seznamu a počtu nejsou vůbec zahrnuty.\n\nV roce 2008 se objevily první dva přejezdy v Sokolově.\n\n"}
{"id": "606531", "url": "https://cs.wikipedia.org/wiki?curid=606531", "title": "Zdeněk z Labouně", "text": "Zdeněk z Labouně\n\nZdeněk z Labouně byl roku 1390 purkrabím na Veliši, roku 1408 a 1409 rektorem Univerzity Karlovy.\n\nPodle dochovaných pramenů byl šlechtického původu (Zdenko /Sdenko/ de Labun, de Slyw), datum úmrtí není známo. August Sedláček, znalec českého rodopisu a heraldiky, uvádí, že Zdeněk z Labouně byl bratrem Drštky z Labouně. Vlastnil prebendu v Bělokách a Sobíně. Bakalářem artistické (dnešní filozofické) fakulty pražské univerzity se stal 1393, magistrem 1396, examinátorem na artistické fakultě 1410, jako bakalář medicíny se uvádí 1411. Postupně získal církevní obročí: správce oltáře Panny Marie v pražském kostele sv. Jiljí 1390–1410, královský kaplan 1400, kanovník pražské metropolitní kapituly 1400–1418, plebán ve Vodňanech 1407, děkan kapituly Všech svatých na Pražském hradě 1410–1412, probošt kapituly Všech svatých na Pražském hradě 1412–1419.\n\nZdeněk z Labouně byl královským notářem 1405 a královým sekretářem a rádcem 1411. Zdeněk z Labouně (rod z Labouně) pocházel se vší pravděpodobností ze vsi Labouň (u Jičína).\n\nDne 24. ledna 1410 byl z rozkazu staroměstských konšelů zatčen, po ulicích veden jako zločinec a do vězení vsazen. Pak byl vydán arcibiskupovi, který jej trýznil, poněvadž Zdeněk králi proti němu straníval. V potomních letech držel se stranou pod obojí.\n\n"}
{"id": "606534", "url": "https://cs.wikipedia.org/wiki?curid=606534", "title": "Neuilly", "text": "Neuilly\n\nNeuilly je součást názvu více francouzských obcí:\n"}
{"id": "606535", "url": "https://cs.wikipedia.org/wiki?curid=606535", "title": "Antonín Klug", "text": "Antonín Klug\n\nAntonín Klug (24. dubna 1835 Městečko Trnávka – 8. července 1907 Olomouc) byl český katolický kněz, teolog a děkan teologické fakulty v Olomouci.\n\nStudoval na teologické fakultě v Olomouci, v Olomouci byl také 11. července 1858 vysvěcen na kněze. Po působení ve farní správě (Ruda nad Moravou, 1859 kooperátor v Olomouci u sv. Michala) se stal adjunktem teologické fakulty (1860), roku 1863 byl promován doktorem teologie, o rok později se stal profesorem dogmatické a fundamentální teologie. Ve školních letech 1867–1868, 1873–1874 a 1878–1879 byl děkanem teologické fakulty. Roku 1881 se stal nesídelním kanovníkem olomoucké kapituly, krátce na to i sídelním a rezignoval na svou profesuru. Roku 1893 se stal prelátem kustodem, 1895 kapitulním arcijáhnem a 1903 byl zvolen kapitulním děkanem. Infulovaný I. prelát a děkan dómu senior věrné metropolitní kapituly v Olomouci, rytíř rakouského řádu železné koruny - II. třídy komtur c. k. rakouského řádu Františka Josefa I. etc. Zemřel r. 1907 a byl pochován na ústředním hřbitově v Olomouci.\n\n\n"}
{"id": "606536", "url": "https://cs.wikipedia.org/wiki?curid=606536", "title": "Eure", "text": "Eure\n\nEure je:\n\n"}
{"id": "606539", "url": "https://cs.wikipedia.org/wiki?curid=606539", "title": "Pach Brothers", "text": "Pach Brothers\n\nFotografické studio Pach Brothers (Pach Bros., česky Bratři Pachovi) bylo jedno z nejstarších portrétních fotografických studií v New Yorku, které začalo fungovat v roce 1867. Studio vlastnil prominentní komerční fotograf Gotthelf Pach, jehož syn Walter Pach byl umělecký kritik a historik umění, který organizoval výstavy a psal rozsáhlé statě o moderním umění. Zhotovovali hodně fotografické zakázky pro Metropolitní muzeum umění, přičemž mladý Walter Pach svého otce do muzea často doprovázel.\n\nMezi ty, kdo se v ateliéru Pach Brothers nechali portrétovat, patřili patroni města včetně slavných a obyčejných Američanů zapojených do obchodu, politiky, státní správy, medicíny, práva, vzdělání a umění, stejně jako tisíce rodin, studentů a dětí. Ti všichni seděli před fotoaparátem firmy Pach od roku 1866. I přes ničivý požár v roce 1895, který zničil newyorské studio a technické místnosti, kde se fotografie zpracovávaly, včetně celého jejich archivu negativů, pokračovala firma Pach Brothers v dalším fotografování.\n\n\n"}
{"id": "606540", "url": "https://cs.wikipedia.org/wiki?curid=606540", "title": "Beskydská sedmička", "text": "Beskydská sedmička\n\nBeskydská sedmička, často zkráceně jen B7, je extrémní závod, horský ultramaraton a horský dálkový pochod, v Moravskoslezských Beskydech. Po několik let byl také jedním z kvalifikačních závodů na UTMB.\n\nPrvní ročník byl odstartován ve 20:53 dne 17. září 2010 a pokračoval pak v následujících dvou dnech. Původně byla ohlášena délka závodu 77 km, ale nakonec dosáhla 87 km. Trasa prvního ročníku vedla z Frenštátu pod Radhoštěm přes Velký Javorník, Pindulu, Radhošť, Pustevny, Čertův mlýn, Horní Čeladnou, Smrk, Ostravici, Lysou horu, Zlatník, Travný, Morávku (Sviňorky), Ropici a Velký Javorový do Řeky. Závod byl specifický tím, že soutěžila dvou- a tříčlenná družstva. Zvítězil tým \"JUMPSPORT F-M\" ve složení Petr Míl a René Trebuna z Frýdku-Místku.\n\nDruhý ročník se uskutečnil ve dnech 2. až 4. září 2011. Trasa vedla z Frenštátu pod Radhoštěm na Malý Javorový a pro elitní kategorii měřila 87 km a převýšení bylo 5 302 m, zatímco pro hobby kategorii měřila 83 km a převýšení bylo 4 821 m. Zvítězil tým \"Suunto\" ve složení Jan Kotyk a Zbyněk Cypra s časem 12 hodin a 21 minut.\n\nTřetí ročník se uskutečnil ve dnech 7. až 9. září 2012. Trasa vedla z Třince do Frenštátu pod Radhoštěm a pro elitní kategorii měřila 95 km a převýšení bylo 5 302 m, zatímco pro hobby kategorii měřila 92 km a převýšení bylo 4 821 m. Vítězi se v tomto roce stali Tomáš Petreček a Pavel Štryncl za tým \"Salomon-run\". Jejich čas v cíli byl 13 hodin a 5 minut.\n\nČtvrtý ročník započal 6. září 2013 ve 22:00 na náměstí Svobody v Třinci. Trasa dále pokračovala na Malý Javorový, Velký Javorový, na Ropici, do obce Morávka, na Travný, do obce Krásná, na Lysou horu, do Ostravice, do sedla pod Smrkem, přes Polanu do Čeladné, přes Čertův mlýn na Tanečnici, dále do Ráztoky, na Radhošť a Černou horu, na Malý a Velký Javorník a končila na náměstí Míru ve Frenštátu pod Radhoštěm. Cíl se uzavřel 8. září ve 4:00. \n\nCelková délka pro kategorii SPORT-FULL byla 94 km s převýšením 5 430 m. Trasa HOBBY-FULL měřila 89 km s převýšením 4 800 m. Zvítězil tým \"Salomon-Suunto/Leki\" ve složení Pavel Štryncl a Jaroslav Balatka. Celou trasu uběhli v čase 11:49:14. Pavel Štryncl, tak obhájil vítězství z předchozího roku a stal se prvním závodníkem, který vyhrál B7 vícekrát.\n\nPátý ročník se odehrál ve dnech 5. – 7. září 2014. Trasa se oproti předchozímu roku lišila jen minimálně. Hlavní trať SPORT - FULL měřila 96 km s převýšením 5430 m a trasa HOBBY - FULL tentokrát 91 km s převýšením 5182 m.\n\nVítězi hlavní kategorie a mistry ČR v extrémním horském maratonu se stali Stanislav Najvert a Petr Žákovský z týmu \"JulboWay-Adidas\". Trasu zaběhli v čase 12:08:57. Nejrychlejšími ženami byly Linda Beniačová a Marcela Mikulecká za \"Salomon-Iscarex team\" v čase 15:52:50.\n\nŠestý ročník se odehrál ve dnech 4.–6. září 2015. Hlavní trať SPORT-FULL měřila 95 km s převýšením 5430 m (SPORT-SHORT 91 km s převýšením 4997 m) a trasa HOBBY-FULL 86,4 km s převýšením 5182 m (HOBBY-SHORT 82,4 km s převýšením 4749 m). Limit závodu byl stejný jako v minulých letech a to 30 hodin.\n\nVítězi hlavní kategorie a mistry ČR v extrémním horském maratonu se stali Zbyněk Cypra a Tomáš Svoboda z týmu \"adidas BOOST team\". Sedm vrcholů zdolali v rekordním čase 11 hodin a 29 minut. Nejrychlejšími ženami byly Kateřina Šoubová a Magdalena Šoubová z týmu \"A vítězkami jsou\", které pokořily B7 v čase 16 hodin a 14 minut.\nV kategorii MIX zvítězili Ivana Hecková a Jiří Blažek z týmu \"TOBI sport team\" s časem 15 hodin a 5 minut.\n\nNa start 6. ročníku Beskydské sedmičky se postavil i nevidomý Marek Moflar se svým vodičem Tomášem Novotným. Náročnou trasu Beskydské sedmičky zvládli za 20 hodin a 12 minut. \n\nSedmý ročník se konal ve dnech 2.–4. září 2016. Delší trať LONG měřila 95 km s převýšením 5470 m, kratší trať SHORT 86,4 km s převýšením 5052m. Pro letošní ročník byl zkrácen limit závodu na 29 hodin.\n\nMistry ČR pro rok 2016 v extrémním horském maratonu dvojic se stali Stanislav Najvert a Marek Causidis z týmu \"Addidas running team\". Tito dva zvládli celou trasu za 11 hodin a 43 minut. Druhé místo obsadili Kamil Bezděk a Marek Novotný z týmu \"Hybaj team Addidas\" a třetí byli Zbyněk Cypra a Tomáš Svoboda z týmu \"Addidas OUTDOOR team\". Nejrychlejšími ženami byly Marie Zelená a Jarmila Duková, druhé místo obsadily Linda Beniačová a Patrícia Puklová a třetí doběhly Veronika Horáková a Nela Egertová. V kategorii MIX zvítězili Věra Vystrčilová s Jaroslavem Vicherem, druhé místo patří Lubici Ščerbové a Miroslavu Ščerbovi a třetí skončili Pavla Poláková a Vladimír Polák.\n\nNevidomý Marek Moflar, který B7 běžel podruhé, obsadil se svým vodičem Tomášem Novotným celkově 163. místo a trať zvládli za 20 hodin a 59 minut. \n\nNa start sedmého ročníku B7 se postavilo 2 893 závodníků z celkového počtu 3 200 přihlášených a celou trať dokončilo 2029 z nich.\n\nOsmý ročník tohoto závodu se konal ve dnech 1.-3. září 2017. Trasa tohoto extrémního závodu zůstala nezměněna, což platilo i pro limit závodu. V polovině závodu (Ostravice) nově vznikla fanzóna se sportovně-společenským programem, závodníci se mohli těšit na poločasovou rampu nebo relax zónu. \n\nAbsolutními vítězi a zároveň Mistry ČR pro rok 2017 v extrémním horském maratonu dvojic se stali Stanislav Najvert a Marek Causidis z týmu \"SALOMON/SUUNTO\", kterým se tak povedlo obhájit vítězství z minulého ročníku. Do cíle doběhli v čase 12 hodin a 1 minuta. Jen o 2 minuty zpět skončili na druhém místě David Pecina a Roman Košťák z týmu \"ELEVEN-GASSO RUN TEAM\" a třetí byli s 5minutovou ztrátou Kamil Bezděk a Marek Novotný z týmu \"Hybaj team\". Mezi ženami byly nejrychlejší Marie Zelená a Kristýna Chmelková (čas 15 hodin a 36 minut), druhé místo obsadily Linda Beniačová a Klára Rampírová a třetí na frenštátské náměstí doběhly Kateřina Horylová a Veronika Tkáčová. V kategorii MIX zvítězili s obrovským 2hodinovým náskokem Anna Čajková s Filipem Šilarem, druhé místo patřilo Lucii Samcové a Václavu Pelcovi a třetí skončili Iveta Kaločová a Karel Matušek.\n\nDo závodu se přihlásilo kolem 3 000 závodníků, do cíle jich vinou deštivého počasí a nižších teplot dorazilo jen 1 562. Osmý ročník B7 byl posledním, který sponzorovala firma Adidas, v roce 2018 bude jedním z hlavních sponzorů francouzská automobilka Renault.\n\n"}
{"id": "606543", "url": "https://cs.wikipedia.org/wiki?curid=606543", "title": "Serin/threonin kináza", "text": "Serin/threonin kináza\n\nSerin/threonin kináza (STK) je proteinkináza, která katalyzuje fosforylaci (přidání fosfátové skupiny) na serinové či občas i threoninové zbytky bílkovin. Jedná se o nejčastější typ proteinkináz vůbec (až v závěsu jsou tyrosinkinázy).\n\nMezi serin/threonin kinázy patří namátkou TGFβ receptory, MAP kinázy, LRR serin/threonin receptorové kinázy rostlin, proteinkináza A, B i C a další. V lidském genomu jsou až stovky serin/threonin kináz, jedna studie například zkoumala 125 různých enzymů tohoto typu. Hrají obecně důležitou roli v udržování homeostáze buňky a v buněčné signalizaci. Jsou schopné fosforylovat různé transkripční faktory, regulátory buněčného cyklu a obrovské množství dalších cytoplazmatických i jaderných proteinů. Mutace a špatná regulace serin/threonin kináz, například MAP kináz, je spojována se vznikem nádorového bujení.\n"}
{"id": "606545", "url": "https://cs.wikipedia.org/wiki?curid=606545", "title": "Ernst Marischka", "text": "Ernst Marischka\n\nErnst Marischka (2. ledna 1893, Vídeň, Rakousko - 12. května 1963, Chur, Švýcarsko) byl rakouský scenárista, textař a režisér, bratr režiséra Huberta Marischky, strýc herců a režisérů France Marischky a Georga Marischky, děd herečky Nicoly Marischkové.\n\nByl znám také jako divadelní operetní režisér. Ve filmu začal pracovat díky svému bratrovi Hubertovi, který jej seznámil s rakouským filmovým průkopníkem a podnikatelem Alexandrem Kolowratem, pro něhož pak roce 1913 ještě hluboko v éře němého filmu vznikl jeho první filmový scénář. Později se stal i režisérem. V éře zvukového filmu zejména zpočátku točil výpravné a na kostýmy bohaté filmy a jednoduchým dějem natáčené často na různá historická témata, někdy se jednalo i o filmové přepisy oper a operet.\n\nProslul zejména svojí spoluprací s tehdy mladičkou herečkou Romy Schneiderovou a jejich známou filmovou trilogii o císařovně Alžbětě Bavorské: \"Sissi\", \"Sissi, mladá císařovna\", \"Sissi, osudová léta císařovny\".\n\nPo svém dědovi byl českého původu. Během svého života se podílel na vzniku asi 120 hraných filmů.\n\n\n\n"}
{"id": "606549", "url": "https://cs.wikipedia.org/wiki?curid=606549", "title": "Buna", "text": "Buna\n\nBuna, Bojana ( , ) je řeka, která tvoří hranici Albánie (kraje Shkodër) a Černé Hory. Je 41 km dlouhá (14 km v Albánii a 30 na hranici). Povodí má rozlohu 5187 km².\n\nOdtéká ze Skadarského jezera jižně od Skadaru a v meandrech teče na jihozápad. Blízko pod odtokem z jezera přibírá desetkrát větší přítok Drin, jehož severní rameno se do ní vlévá od velké povodně v roce 1858. Od vesnice Muriqan k ústí do Drinské zátoky tvoří albánsko-černohorskou hranici. V říční deltě Buny se nachází ostrov Ada Bojana, který v dobách existence SFRJ sloužil jako známá nudistická pláž.\n\nPrůměrný průtok v ústí činí přibližně 352 m³/s. V době velkých povodní se zvyšuje hladina \"Skadarského jezera\", které zaplavuje břehy u města \"Skadar\".\n\nNa řece je možná vodní doprava, ale většímu využití brání nízké mosty.\n"}
{"id": "606552", "url": "https://cs.wikipedia.org/wiki?curid=606552", "title": "Bojana", "text": "Bojana\n\nBojana může být:\n"}
{"id": "606553", "url": "https://cs.wikipedia.org/wiki?curid=606553", "title": "Larry Myricks", "text": "Larry Myricks\n\nLarry Myricks (* 10. března 1956, Clinton, Mississippi) je bývalý americký atlet, dvojnásobný halový mistr světa ve skoku do dálky.\n\nNa svých prvních olympijských hrách v Montrealu v roce 1976 si při rozcvičování nešťastně zlomil nohu a do vlastního závodu tak vůbec nenastoupil.\n\nAle už za tři roky, na druhém ročníku Světového poháru v roce 1979, pořádaném na stejné místě – olympijském stadionu v Montrealu – si olympijské zklamání vynahradil, když zvítězil skokem dlouhým 8,52 metru. Myricks se tak stal po Bobu Beamonovi druhým atletem na světě, kterému se (11 let po Beamonově světovém rekordu 8,90 m) podařilo překonat hranici osmi a půl metru.\n\nV roce 1980 vytvořil nejlepší světový halový výkon všech dob skokem dlouhým 8,38 metru (Johnson City, 11.1.1980), který následující měsíc vyrovnal (San Diego, 22.2.1980). Překonal tak dosavadní světové halové maximum (8,30 m), které bylo v té době době už 12 roků v držení Boba Beamona. Na olympijské hry do Moskvy však vzhledem k americkému bojkotu těchto her neodletěl.\n\nV roce 1984 reprezentoval na letních olympijských hrách v Los Angeles, kde ve finále obsadil výkonem 816 cm 4. místo. Bronz vybojoval Giovanni Evangelisti z Itálie (824 cm). O čtyři roky později na olympiádě v jihokorejském Soulu získal bronzovou medaili, když jeho nejdelší pokus měřil 827 cm. Na stupních vítězů doplnil své krajany Mikea Powella (stříbro) a Carla Lewise (zlato).\n\nV roce 1987 se stal v Indianapolisu halovým mistrem světa, získal stříbrnou medaili na Panamerických hrách a vybojoval bronz na druhém MS v atletice v Římě.\n\n\n\n"}
{"id": "606554", "url": "https://cs.wikipedia.org/wiki?curid=606554", "title": "Lokomotiva 524.1", "text": "Lokomotiva 524.1\n\nŘada 524.1 ČSD je pětispřežní tendrová lokomotiva určená především pro nákladní dopravu. Její konstrukce vychází z řady Va Buštěhradské dráhy (BD), jejíž šest původních strojů bylo po zestátnění BD přeznačeno na 524.101 – 06.\n\nBD objednala původně šest strojů řady Va (501 - 506) pro postrkovou službu na sklonově náročném úseku Bubny–Veleslavín a na trati Vejprty–Chomutov. Ačkoliv První Českomoravská továrna na stroje zkonstruovala lokomotivy s využitím mnoha prvků řady 270 kkStB - kotel, blok válců, dvojkolí a další, šlo o lokomotivy na mokrou páru. Lokomotivy byly dodány v roce 1918 a již od počátku nasazení do provozu se velmi osvědčovaly. Závažnějším nedostatkem bylo pouze špatné vyvážení rotujících hmot a z toho vyplývající horší chodové vlastnosti při vyšších rychlostech, což se přeneslo i na další lokomotivy řady 524.1. Díky tomuto nedostatku byly stroje této řady často využívány při zátěžových zkouškách mostních konstrukcí.\n\nOsa kotle se nacházela ve výšce 2750 mm nad TK, průměr kotle byl 1600 mm. V původním provedení kotel obsahoval 295 žárnic. Na dýmnici spočíval baňatý komín Rihosek. Blok válců byl upravený z ř. 270, přestože byly lokomotivy provedeny na mokrou páru, počítalo se již v konstrukci s rekonstrukcí na přehřátou. Proto byla použita válcová šoupátka s vnitřním vstupem páry. Rám lokomotivy byl plechový, postranice měly tloušťku 34 mm. Adamsovy běhouny byly bez vratného zařízení. Prvních 5 strojů mělo nesací injektory Friedmann, poslední napájecí čerpadlo Knorr s předehřívačem vody.\n\nJiž v roce 1921 byla v První Českomoravské provedena rekonstrukce lokomotiv na přehřátou páru. Ocelová topeniště byla nahrazena měděnými, kotel byl rekonstruován a nově obsahoval 173 žárnic a 24 kouřovek. Parametry i přehřívač odpovídaly řadě 270.\n\nV roce 1924 při zestátnění BD převzaly všechny lokomotivy ČSD. Během provozu na nich ČSD provedly některé rekonstrukce – dosadily nové litinové komíny s korunou, sací brzda byla nahrazena tlakovou, kromě 01 dostaly lokomotivy na levé straně injektory na výfukovou páru Friedmann LF a 524.103 dokonce v 60. letech dyšnu Giesl.\n\nV roce 1938 se všech šest strojů nacházelo na Bohumínsku, při obsazení pohraničí připadly DR. ČMD si je zpětně pronajaly a později odkoupily.\n\nLokomotivy byly vyřazeny z provozu v těchto letech:\n\n\nZ lokomotiv původní řady Va se nezachovala žádná.\n\nNa základě dobrých zkušeností s lokomotivami řady Va BD začaly ČSD objednávat výrobu dalších strojů tohoto typu. Dodávky probíhaly v následujících letech takto:\n\n\nOsa kotle byla u nově dodávaných lokomotiv ve výšce 2800 mm nad TK, průměr kotle zůstal shodný - 1600 mm, stejně tak i délka. Uvnitř válcového kotle se nacházelo 30 žárnic a 70 kouřovek, výhřevná plocha činila 154,5 m², malotrubnatý přehřívač měl plochu 68,8 m², lokomotivy měly litinový komín s korunou, ruční vyrovnávače tlaků, plechový rám s postranicemi tloušťky 34 mm.\n\n\n\n\n\n\n\n\n\n\n\n\nBěhem 2. světové války převzaly DRB 68 lokomotiv, které označily 95.201–268.\n\nBěhem dlouholetého provozu u ČSD byly na lokomotivách postupně provedeny některé rekonstrukce. Nejnápadnější změnou bylo dosazování dyšny Giesl, dále se dosazovala šoupátka Trofimov a další.\n\nLokomotivy byly díky své poměrně vysoké tažné síle a současně nízkému nápravovému tlaku mnohostranně využitelné. První lokomotivy začaly být vyřazovány již v roce 1955, avšak hlavní vlna rušení přišla v 70. letech. Poslední lokomotivy této řady dojezdily s ukončením parního provozu u ČSD v roce 1980 – jednalo se o stroje 524.1109, 1110 a 1117 depa Rumburk.\n\nV České republice zůstaly zachovány 3 stroje této řady, na Slovensku jeden:\n\n\n"}
{"id": "606556", "url": "https://cs.wikipedia.org/wiki?curid=606556", "title": "Ali Baba", "text": "Ali Baba\n\nAli Baba (arabsky علي بابا – \"ʿAli Bāba\") je fiktivní postava středověké arabské literatury. Mluví se o něm v dobrodružné pohádce \"Ali Baba a čtyřicet loupežníků\". Někteří kritici věří, že tento příběh byl přidán do \"Tisíce a jedné noci\" jedním z evropských překladatelů jménem Antoine Galland, francouzským orientalistou z 18. století, který ji mohl zaslechnout v ústním podání od vypravěče z Aleppa na Blízkém východě. Nicméně Richard Francis Burton prohlásil, že se jedná o originální součást \"Tisíce a jedné noci\".\n\nPříběh byl často používán jako děj pro pantomimu, např. v pantomimě / muzikálu Chu Chin Chow (1916). Jako mnoho jiných lidových pohádek přizpůsobených pro děti je i zde originální příběh drsnější a násilnější, než známější změkčené verze. V médiích je Ali Baba často líčen jako onen vůdce „čtyřiceti loupežníků,“ zatímco v příběhu jako „čestný muž,“ kterému štěstí umožní získat bohatství z lupů zločinců.\n\nAli Baba je náhodným svědkem otevření skrýše lupičů. Klíčem k otevření zázračné jeskyně s poklady je heslo \"Sezame otevři se\". V okamžiku, kdy jsou lupiči daleko od své skrýše, odcizí z jeskyně větší část pokladu. Z nakradeného bohatství začne opatrně utrácet, aby nevzbudil pozornost. Přesto je časem odhalen vůdcem loupežníků, který se mu chce pomstít. Vůdce lupičů se pod záminkou noclehu vloudí do Ali Babova příbytku spolu se svými kumpány ukrytými v nádobách na olej. Ali Babova služka Mardžána chce ukrást trošku oleje z jednoho vaku a poklepáním na něj zjistí, že je v něm cizí muž. V okamžiku si uvědomí celou situaci a ve spolupráci s ostatními povraždí všechny loupežníky v sudech na olej. Náčelník lupičů však uprchne. Ali Babovi je jasné, že se bude chtít opět pomstít. Vůdce loupežníků se o to pokusí tak, že chce vzbudit u Ali Baby důvěru a usadí se coby „poctivý“ obchodník v jeho sousedství. Jeho záměr se mu nakonec podaří a je pozván na svatbu Ali Babova syna s bývalou služkou Mardžánou. Vše by možná proběhlo podle jeho záměru, kdyby ho Mardžána nepoznala podle nápisu „Sezame, otevři se“ na jeho meči. Skončil stejně jako jeho druhové…\n"}
{"id": "606570", "url": "https://cs.wikipedia.org/wiki?curid=606570", "title": "Walter Pach", "text": "Walter Pach\n\nWalter Pach (11. července 1883 New York - 27. listopadu 1958 tamtéž) byl umělec, kritik, pedagog, poradce v oblasti umění a historik umění, který psal rozsáhlé statě o moderním umění a za moderního umění bojoval. Kromě jeho četných knih, článků a překladů textů z oblasti evropského umění Pach tvůrčím způsobem pracoval na vznikajícím modernistickém stanovisku směrem k americké veřejnosti.\n\nOrganizoval výstavy současného výtvarného umění pro galerie v New Yorku, v roce 1913 spoluorganizoval Mezinárodní výstavu moderního umění známou jako \"Armory Show\". S malíři Arthurem B. Daviesem a Waltem Kuhnem shromáždili a vystavili přední současné evropské a americké umělce. Pach pomohl shromáždit sbírky sběratelům Johnu Quinnovi a Waltru Arensbergovi. Také zajišťoval individuální práce pro muzea, například portrét od Thomase Eakinse pro Louvre a obraz Jacques-Louise Davida \"Sókratova smrt\" pro Metropolitní muzeum umění.\n\nPach dokázal plynule domluvit ve francouzštině, němčině, španělštině a to mu umožnilo pochopit a interpretovat avantgardní nápady v Evropě a převést je pro anglicky mluvící publikum. Byl schopný komunikovat osobně s mnoha známými umělci v Evropě a Mexiku a zprostředkovávat styk mezi dealery a galeriemi muzejních kurátorů jejich jménem. Jeho korespondence s hlavními postavami umění 20. století, jsou významným zdrojem informací, nejen o umělcích, ale o světě umění během první poloviny 20. století.\n\nPach se narodil v New Yorku 11. července 1883. Jeho otec Gotthelf Pach byl prominentní komerční fotograf, který se svou rodinou v New Yorku provozoval portrétní studio Pach Brothers. Zhotovovali většinou fotografické zakázky pro Metropolitní muzeum umění. Pach během svého mládí často doprovázel svého otce do muzea. V roce 1903 vystudoval City College v New Yorku. Studoval s Robertem Henrim na Parsons The New School for Design a do zahraničí odešel malovat s Williamem Merrittem Chasem v létech 1903 až 1904.\n\n\n"}
{"id": "606571", "url": "https://cs.wikipedia.org/wiki?curid=606571", "title": "Antoine Samuel Adam-Salomon", "text": "Antoine Samuel Adam-Salomon\n\nAntoine Samuel Adam-Salomon (9. ledna 1818 – 29. dubna 1881) byl francouzský sochař a průkopník v oboru fotografie se sídlem v Paříži, Francie. Zabýval se portrétní fotografií.\n\nPo krátké kariéře modeláře pro keramický závod Jacoba Petita ve Fontainebleau, přijal oficiální stipendium ke studiu sochařství v Paříži, cestoval po Švýcarsku a Anglii. Mezi jeho pozoruhodné sochy patří busty Victora Cousina, Odilona Barrota, Pierre-Jeana de Bérangera, Alphonse de Lamartina, Gioacchina Rossiniho a Marie Antoinetty.\n\nPozději se Adam-Salomon stal významným portrétním fotografem po studiích u portrétisty Franze Hanfstaengla v Mnichově v roce 1858. Adam-Salomon si otevřel vlastní portrétní ateliér v Paříži v roce 1859 a v roce 1865 otevřel v Paříži druhý. Jeho rukopis se velmi podobal rukopisu Franze Hanfstaengla, oba fotografové na snímcích při komponování v ateliéru využívají sloupu, drapérií v podobě visích látek nebo ležících ubrusů. U obou jsou oblíbené nařasené látky nebo pláště, které zabírají velkou část snímku.\n\nV roce 1870 se stal členem Société française de photographie a téhož roku získal Řád čestné legie. Jeho portrétní fotografie byly považovány za jedny z nejlepších příkladů během jeho celého života, byly známé svým šerosvitem dosaženým pomocí speciální osvětlovací techniky.\n\nFotografie Adama-Salomona hrála rozhodující roli v hlavním proudu přijetí fotografie jako umělecké formy. Například v roce 1858 básník Alphonse de Lamartine o fotografii napsal: „\"...tento náhodný vynález nikdy nebude uměním, ale pouze plagiátorstvím přírody přes čočku.\"“ Krátce poté, co viděl fotografické dílo Adama-Solomona, Lamartine své tvrzení odvolal.\n\nOdebírání jeho prací francouzským tiskem v porovnání s Félixem Nadarem vychází v poměru deset ku jedné. Po Světové výstavě v Paříži roku 1867 popsal magazín \"London Times\" Salomonovy obrazy jako \"bezkonkurenční\", \"výtečné\" a \"nejkrásnější fotografické portréty na světě\".\n\nVe vydání almanachu \"British Journal of Photography\" 1868, editor J. Traill Taylor napsal: \"Důležitým zjištěním loňského roku bylo to, že M. Adams-Salomon, pařížský fotograf, vyrobil portréty tak vysoce kvalitní, aby nám ukázal pravé možnosti fotografování, a kolik nám ještě zbývá k překonání podobné dokonalosti s uplatněním na díla našich průměrných umělců. Není však zdaleka příjemné vědět, že jsme tak daleko za Pařížany; ale věřit, jako třeba v tomto případě, že znalost této skutečnosti bez pochyby probudí v anglických umělcích touhu odstranit jejich nedostatky, a zejména naznačí směr pokroku, který musí být proveden.\"\n\n\n\n"}
{"id": "606596", "url": "https://cs.wikipedia.org/wiki?curid=606596", "title": "Fredrik Bajer", "text": "Fredrik Bajer\n\nFredrik Bajer (21. dubna 1837, Vesteregede – 22. ledna 1922, Kodaň) byl dánský spisovatel, učitel, politik a pacifista, který spolu s Klasem Arnoldsonem roku 1908 obdržel Nobelovu cenu míru. \n\nNarodil se v rodině duchovního, sloužil jako důstojník dánské armády, v roce 1864 bojoval ve válce proti Prusku a Rakousku a byl za to povýšen do hodnosti nadporučíka. V roce 1865 jej propustili, přestěhoval se do Kodaně, kde pracoval jako učitel, překladatel a spisovatel.\n\nV roce 1872 byl zvolen do dánského parlamentu, kde působil následujících 23 let. Jako poslanec se věnoval využití mezinárodních arbitráží pro řešení konfliktů mezi národy.\n\nPodporoval mnoho dánských i evropských mírových organizací, zasloužil se o sjednání míru mezi Norskem a Švédskem.\n\n"}
{"id": "606611", "url": "https://cs.wikipedia.org/wiki?curid=606611", "title": "Valpuiseaux", "text": "Valpuiseaux\n\nValpuiseaux je francouzská obec v departementu Essonne, v regionu Île-de-France, 51 kilometrů jihozápadně od Paříže.\n\nSousední obce: Puiselet-le-Marais, Bouville, Vayres-sur-Essonne, Courdimanche-sur-Essonne, Maisse, Mespuits a Gironville-sur-Essonne.\n\n\"Počet obyvatel\"\n\n"}
{"id": "606619", "url": "https://cs.wikipedia.org/wiki?curid=606619", "title": "Mespuits", "text": "Mespuits\n\nMespuits je francouzská obec v departementu Essonne, v regionu Île-de-France, 56 kilometrů jihozápadně od Paříže.\n\nSousední obce: Bois-Herpin, Puiselet-le-Marais, Valpuiseaux, Roinvilliers, Gironville-sur-Essonne, Blandy, Brouy a Champmotteux.\n\n\"Počet obyvatel\"\n"}
{"id": "606627", "url": "https://cs.wikipedia.org/wiki?curid=606627", "title": "Champmotteux", "text": "Champmotteux\n\nChampmotteux je francouzská obec v departementu Essonne, v regionu Île-de-France, 57 kilometrů jižně od Paříže.\n\nSousední obce: Mespuits, Gironville-sur-Essonne, Prunay-sur-Essonne, Boigneville, Brouy a Nangeville.\n\n\"Počet obyvatel\"\n\n"}
{"id": "606634", "url": "https://cs.wikipedia.org/wiki?curid=606634", "title": "Alfred Slavík", "text": "Alfred Slavík\n\nAlfred Slavík (20. duben 1847 Krušovice – 30. leden 1907 Praha) byl profesorem geologie a mineralogie na Císařské a královské české vysoké škole technické v Praze. Dvakrát byl zvolen rektorem ČVUT.\n\nPo absolvování české reálky v Ječné v Praze začal studovat chemii na pražském Polytechnickém ústavu. Toto studium nedokončil a začal studovat lékařství na Universitě Karlově. Lékařského doktorátu dosáhl v roce 1873.\n\nJiž během studia se věnoval přírodním vědám, hlavně zoologii a paleontologii. V letech 1864–1868 byl praktikantem a v letech 1868–1872 asistentem paleontologických sbírek Musea království českého. V roce 1873 nastoupil jako asistent profesora Jana Krejčího na Polytechnickém ústavu. V roce 1875 se habilitoval jako docent paleontologie, v roce 1884 rovněž jako docent pedologie.\n\nV roce 1890 byl na Císařské a královské české vysoké škole technické v Praze jmenován zastupujícím profesorem mineralogie a geologie namísto zemřelého Otakara Feistmantela. V roce 1894 pak byl jmenován řádným profesorem mineralogie a geologie. Svými výzkumy při významných stavbách založil odvětví inženýrské geologie.\n\nOd roku 1896 byl členem sboru obecních starších král. města Prahy. Od roku 1902 byl jednatelem Musea království českého. Byl mimořádným členem Královské české společnosti nauk.\n\nV roce 1877 založil spolu s Františkem Borovým (1844–1907, otcem pozdějšího nakladatele Františka Borového) nakladatelství \"Slavík a Borový\", které bylo původně zamýšleno jako vydavatelství odborné a vědecké literatury. Nakladatelství působilo v letech 1877–1883.\n\nV první části svého profesního života se věnoval hlavně zoologii a paleontologii. Po nástupu na techniku přešel k oborům praktickým: pedologii a inženýrské geologii. Podílel se na geologických průzkumech pro stavby městských vodovodů.\n\n\nOtiskl řadu statí v češtině i němčině, nejčastěji v \"Archivu pro přírodovědný výzkum Čech\" a ve \"Zprávách Královské české společnosti nauk\".\n\n\n\n"}
{"id": "606635", "url": "https://cs.wikipedia.org/wiki?curid=606635", "title": "Prunay-sur-Essonne", "text": "Prunay-sur-Essonne\n\nPrunay-sur-Essonne je francouzská obec v departementu Essonne, v regionu Île-de-France, 55 kilometrů jihovýchodně od Paříže.\nSousední obce: Gironville-sur-Essonne, Buno-Bonnevaux, Boigneville a Champmotteux.\n\n\"Počet obyvatel\"\n"}
{"id": "606642", "url": "https://cs.wikipedia.org/wiki?curid=606642", "title": "Křeček nosatý", "text": "Křeček nosatý\n\nKřeček nosatý (\"Oxymycterus nasutus\") je jihoamerický hlodavec. Je to endemit Uruguaye a jihovýchodní Brazílie. Vyskytuje se v nadmořských výškách nad 400 - 500 m, obývá mokřady, pobřežní písčiny, pastviny a břehy potoků. Do otevřených prostor vychází jen zřídka. Je aktivní ve dne a za úsvitu a za soumraku, jedná se o hmyzožravce. Slídí pod kameny, padlými kmeny a v listí po larvách hmyzu a žížalách, které vyhrabává předníma nohama s velkými drápy. Používá nory a cestičky jiných hlodavců, nebuduje si svoje vlastní.\n\nKřeček nosatý má tělo dlouhé 9,5 - 17 cm, šupinatý, řídce osrstěný ocas je 7 - 14,5 cm dlouhý. Dosahuje hmotnosti 90 g. Srst na hřbetě je tmavá, načervenalá nebo nažloutlá, s černým podélným pruhem, boky jsou žlutohnědé a spodní strana zvířete je šedě žlutooranžová. Čenich je dlouhý a ohebný a podobný čenichům rejsků.\n"}
{"id": "606643", "url": "https://cs.wikipedia.org/wiki?curid=606643", "title": "René Alleau", "text": "René Alleau\n\nRené Alleau (1917, Sainte-Savine Francie – 18. října 2013) byl francouzský filozof a historik hermetismu, zejména alchymie.\n\nVystudoval filozofii a dějiny vědy, byl žákem Gastona Bachelarda. Za války se účastnil francouzského hnutí odporu. Po 2. světové válce pracoval v Africe na řadě průmyslových staveb. Zde se setkal s tradicemi místních kmenů, africkým šamanismem a tradicí tajných bratrstev, což ho silně ovlivnilo. Počátkem 50. let se vrátil do Francie, kde se začal více věnovat studiu evropského hermetismu, zejména alchymie. Těmto tématům pak věnoval řadu knih. V roce 1952 uspořádal v Salle de Géographie pařížské Národní knihovny řadu přednášek o alchymii, kde se seznámil s André Bretonem a od té doby spolupracoval se surrealistickým hnutím až do své smrti a publikoval v jejich revuích.\n\nV 60. a 70. letech 20. století René Alleau řídil významnou edici \"Bibliotheca hermetica\" u francouzského vydavatelství Denoël. Cílem tohoto projektu bylo znovu publikovat starodávné esoterické práce a zpřístupnit je ke studiu. Alleau přispíval rovněž do časopisu \"Planète\" Louise Pauwelse a Jacquese Bergiera (autoři díla \"Jitro kouzelníků\"), jimž také poskytl řadu významných informací. Poprvé byl v Československu pracovně v roce 1956. Později ve svých dílech vzpomínal na některé stavby u nás s hermetickým podtextem. V roce 1993 znovu navštívil Prahu, kde v Národním muzeu proslovil významnou přednášku.\n\nKrom dějin hermetismu a tajných společenství se pokusil vytvořit i obecnou teorii symbolů (\"O povaze symbolů\", \"Věda symbolů\"). V češtině jeho díla vydává zejména nakladatelství Malvern, řadu ukázek publikoval též surrealistický časopis Analogon. \n\nRené Alleau byl zednářem, patřil do \"Grande Loge de France\" (pařížské Velké lóže). Jako člen lóže \"Théby\" byl spíše spjat s tradičně guénonským křídlem, než s anglosaským.\n\n"}
{"id": "606644", "url": "https://cs.wikipedia.org/wiki?curid=606644", "title": "Buno-Bonnevaux", "text": "Buno-Bonnevaux\n\nBuno-Bonnevaux je francouzská obec v departementu Essonne, v regionu Île-de-France, 55 kilometrů jihovýchodně od Paříže.\n\nSousední obce: Gironville-sur-Essonne, Maisse, Milly-la-Forêt, Prunay-sur-Essonne, Oncy-sur-École, Boigneville, Nanteau-sur-Essonne a Tousson.\n\n\"Počet obyvatel\"\n\n\n\n"}
{"id": "606648", "url": "https://cs.wikipedia.org/wiki?curid=606648", "title": "Puiselet-le-Marais", "text": "Puiselet-le-Marais\n\nPuiselet-le-Marais je francouzská obec v departementu Essonne, v regionu Île-de-France, 50 kilometrů jihozápadně od Paříže.\n\nSousední obce: Morigny-Champigny, Bouville, La Forêt-Sainte-Croix, Valpuiseaux, Bois-Herpin a Mespuits.\n\n\"Počet obyvatel\"\n\n"}
{"id": "606661", "url": "https://cs.wikipedia.org/wiki?curid=606661", "title": "Roger Caillois", "text": "Roger Caillois\n\nRoger Caillois [\"rožé kajoa\"] (3. března 1913, Remeš - 21. prosince 1978, Le Kremlin-Bicêtre) byl francouzský spisovatel, sociolog, filozof a literární kritik.\n\nStudoval na prestižní École normale supérieure. K jeho blízkým spolupracovníkům v oblasti sociologie patřili Georges Dumézil, Alexandre Kojève, Marcel Mauss či Georges Bataille, do jehož revue \"Acéphale\" přispíval. Měl také blízko k členům literární skupiny \"Vysoká hra\" (\"Grand jeu\") a k francouzským surrealistům, zejména k Roger Gilbert-Lecomtovi, René Daumalovi, André Bretonovi, s nímž se však roku 1935 rozešel a přiklonil se k \"novému racionalismu\" G. Bachelarda. Roku 1939 odjel na pozvání spisovatelky a mecenášky Victorie Ocampo do Argentiny a podílel se na francouzském zahraničním odboji. Po 2. světové válce pracoval pro UNESCO. Do francouzštiny překládal díla Jorge Luis Borgese, jemuž věnoval i teoretickou studii. V nakladatelství Gallimard vedl edici \"La croix du sud\" (\"Jižní kříž\") věnovanou jihoamerické literatuře. Snažil se o vytvoření tzv. všeobecné estetiky založené na estetice přírody - za tím účelem studoval řadu fenoménů, od mimetismu po kameny.\n\n\n"}
{"id": "606667", "url": "https://cs.wikipedia.org/wiki?curid=606667", "title": "Ferdinand VII.", "text": "Ferdinand VII.\n\nFerdinand VII. (14. října 1784 – 29. září 1833, \"Fernando VII\") byl dvakrát králem Španělska. Poprvé v březnu a květnu roku 1808, poté byl přinucen k abdikaci Napoleonem Bonapartem a na španělský trůn usedl král Josef I. Bonaparte, Napoleonův bratr, který vládl Španělsku až do roku 1813. Po Napoleonově pádu, kdy Španělsko získalo nezávislost, mohl Ferdinand VII. znovu usednout na trůn; vládl pak až do své smrti roku 1833.\n\nFerdinand VII. neměl žádného mužského dědice a bylo nasnadě, že se jeho nástupcem stane jeho bratr Don Carlos. Ferdinand VII. ale nástupnictví zajistil prostřednictvím pragmatické sankce své dceři Isabele II. Rozkol mezi stoupenci Isabely a Dona Carlos přerostl do karlistických válek.\n\n\n\n\n"}
{"id": "606669", "url": "https://cs.wikipedia.org/wiki?curid=606669", "title": "Křeček velkooký", "text": "Křeček velkooký\n\nKřeček velkooký (\"Nyctomys sumichrasti\") je jedním z pestře zbarvených a převážně stromových hlodavců. Přirozeně se vyskytuje od jižního Mexika až po jih Střední Ameriky.\n\nJe dlouhý asi 12 cm. Shora je tříslově nebo růžově hnědý s tmavšími chlupy ve střední linii zad. Boky těla jsou světlé, spodní strana bílá, kolem očí je tmavý kroužek, ocas hnědý, šupinatý a ochlupený, uši jsou krátké a jemně osrstěné. Na každé noze je první prst utvářen téměř jako palec a slouží k uchopování větví. Křeček velkooký žije v koloniích, staví hnízda z větévek, listů a lián, podobná hnízdům veverek, a málokdy sestupuje na zem. Je aktivní hlavně v noci a živí se různými částmi rostlin včetně fíků a avokáda.\n\nVyskytuje se od jižního Mexika až po jih Střední Ameriky.\n\n"}
{"id": "606676", "url": "https://cs.wikipedia.org/wiki?curid=606676", "title": "Barry Morgan", "text": "Barry Morgan\n\nBarry Cennydd Morgan (* 31. ledna 1947 Gwaun-Cae-Gurwen, Wales) je arcibiskup ve Walesu, jmenovaný 12. července 2003.\n\nNarodil se v Gwaun-Cae-Gurwen, Neath Port Talbot. Vystudoval historii na University College v Londýně, poté teologii na Selwyn College v Cambridge a pracoval také na ministerstvu na Westcott House, v Cambridgi. Kromě angličtiny hovoří také velšsky a napsal několik knih na různá témata včetně poezie. Jeho koníčky je golf a literatura.\n\nVysvěcen byl v roce 1973 a stal se farářem a později odborným asistentem na teologii. Působil ve Světové radě církví v Ženevě. V roce 1993 se stal biskupem v Bangoru a v roce 1999 biskupem v Llandaffu. Používá jedinečný liturgický styl a v promluvách používá i velšská slova.\n\n"}
{"id": "606680", "url": "https://cs.wikipedia.org/wiki?curid=606680", "title": "Hydrologické pořadí v Česku", "text": "Hydrologické pořadí v Česku\n\nV Česku je hydrologické pořadí – tedy identifikace vodních toků podle příslušností k povodím – stanoven vyhláškou Ministerstva zemědělství č. 393/2010 Sb., o oblastech povodí. Osmimístné číslo je sestaveno do čtyř skupin (X-XX-XX-XXX):\n\n\n(tj. vodní tok I. řádu, který ústí do moře):\nČíslo 3 je vynecháno, neboť hydrologické pořadí se vytvářelo již za existence Československa. Tehdy bylo č. 3 přiděleno Visle, jejíž přítoky (Dunajec a Poprad) však tečou pouze na území Slovenska.\n\n\n"}
{"id": "606685", "url": "https://cs.wikipedia.org/wiki?curid=606685", "title": "Podbělský hřbet", "text": "Podbělský hřbet\n\nPodbělský hřbet (neoficiálně \"východní hřeben\") je geomorfologický okrsek pohoří Králického Sněžníku. Nachází se v centrální části české strany hor. Osou hřbetu je vedena hranice mezi Pardubickým a Olomouckým krajem. Nejvyšší horou hřbetu je Sušina (1321 m).\n\nPodbělský hřbet náleží do geomorfologického celku Králický Sněžník. Jeho jižní zakončení v prostoru spočinku Maliník je vyděleno jako samostatná část. Hřbet vybíhá jižním směrem z Hornomoravské hornatiny. Od západnějšího Malosněžnického hřbetu jej odděluje údolí řeky Moravy, jeho jižní zakončení se pne nad Červenopotoční kotlinou, která se již řadí do Hanušovické vrchoviny. Východním směrem ze hřbetu vybíhají Tetřevské rozsochy a na severovýchodě jej od Hraničního hřbetu odděluje údolí Stříbrnického potoka.\n\n\nPodbělský hřbet spadá do povodí Moravy, která protéká pod jeho západními svahy. Potoky odvodňující východní svahy odtékají do říčky Krupé, která se do Moravy rovněž zleva vlévá. Prostor mezi Sušinou a Stříbrnickou pokrývají vrchovištní mokřady, podle kterých se tato část hřbetu nazývá Mokrý hřbet. Malé jezírko se nachází na dně Patzeltovy jeskyně v západním svahu Podbělky.\n\nPřevažující hospodářské smrčiny, jsou rozrušeny rozsáhlými pasekami. Až na jižní zakončení se celý prostor hřbetu nachází na území národní přírodní rezervace Králický Sněžník.\n\nSvahy hřbetu jsou obsluhovány lesními cestami leckdy velmi vysoké kvality. Hřebenová pěšina sledovaná modře značenou turistickou trasou KČT 2209 se vyskytuje pouze mezi Podbělkou a severním koncem, jižněji vede pouze lesní průsek. Z Vojtíškova byla v závěru třicátých let do východního podvrcholového prostoru vybudována vojenská silnice, která měla sloužit k dodávkám materiálu pro plánovanou výstavbu těžkého pohraničního opevnění. Dnes silnice vykazuje různou kvalitu dle aktuálního využití.\n\nTrvale užívaná zástavba se v prostoru Podbělského hřbetu nenachází. Hlavní hřeben od jihu po Sušinu sleduje linie lehkého opevnění budovaného před druhou světovou válkou proti nacistickému Německu. Díky tehdejší absenci vhodných cest zde byla vybudována dvojice vojenských nákladních lanových drah (lanová dráha Hynčice - Sušina a lanová dráha Sklené - Podbělka), které byly provozovány mezi lety 1937 a 1938). Trávou zarostlý základ vrcholového stožáru je na Podbělce k nalezení dosud. V jihovýchodním sedle Podbělky se nachází chata Babuše.\n"}
{"id": "606693", "url": "https://cs.wikipedia.org/wiki?curid=606693", "title": "Oslabení (lední hokej)", "text": "Oslabení (lední hokej)\n\nOslabení či hra v oslabení je herní situace vzniklá po udělení jednoho nebo i více menších či větších trestů, kdy je mužstvo nuceno hrát proti soupeři, jenž má početní převahu. V současném hokeji se tak děje několikrát za utkání. Početní oslabení může být v poměru 4:5, 3:5, 3:4 anebo také 5:6, 4:6, 3:6 při odvolání brankáře (power play), přičemž poslední dvě možnosti se vyskytují jen zřídka. Pro úspěšnost hry v oslabení je rozhodující krytí prostoru u každého jednotlivce, aktivní hra v oslabení vede i k protiútoku, vyžaduje velkou pohyblivost a agresivnější projev, pasivní způsob se soustřeďuje převážně na hru v obranném pásmu, spojenou se zašlapováním kotouče.\n\nObrana v oslabení 4:5 začíná už v útočném pásmu většinou činností jednoho napadajícího útočníka, jenž má být pohyblivým agresivním hráčem dobře ovládajícím obranné činnosti a má si zachovat možnost okamžitého návratu. Aby napadání mělo význam, druhý útočník a obránci obsazují ostatní protihráče v útočném a středním pásmu, aby pokud možno zachytili přihrávku. V obranném pásmu se většinou používá základního čtvercového rozestavení 2 - 2, hráči jsou v pohybu vzájemně \"svázáni\", s reakcí jednoho hráče na pohyb kotouče a soupeře reagují i ostatní hráči se snahou vytlačit soupeře ze střeleckého prostoru, zvýšeným pohybem omezují útočícímu mužstvu i čas pro přihrávku, případně rozehrání určitého nacvičeného vzorce. K základním činnostem při hře v oslabení patří i chytání kotouče u všech hráčů.\n\nPři hře v oslabení 3:4, což je pro oslabené mužstvo vzhledem k dostatku prostoru nejnebezpečnější situace, se hráči soustřeďují především na bránění v obranném pásmu. Nejobvyklejší rozestavení je 1 - 2, známé jako trojúhelníková formace. Toto rozestavení musí být velmi pohyblivé, hráč na hrotu obrany vytváří poziční tlak na protihráče s kotoučem, musí rychle přejíždět, stačit sledovat kotouč a být na vrcholu trojúhelníkového postavení. Hráči druhé řady, dva obránci, jsou v postavení před brankou a vykrývají tento prostor.\n\nHra v oslabení 3:5 má podobný charakter a při dobře vedené přesilové hře útočícího mužstva spojené s účinným cloněním je pro bránící trojici ještě obtížnější.\n\nK oslabení 5:6 dochází v závěru utkání, kdy soupeř ve snaze zkorigovat výsledek odvolá brankáře a nasadí 6 hráčů do pole. Tato početní převaha se vytváří téměř výhradně v obranném pásmu a začíná vhazováním. Na vhazování má být za oslabené mužstvo postaven hráč úspěšný v této činnosti. Pokud nezíská kotouč a neumožní tak svým spoluhráčům jeho kontrolu či případné vystřelení na prázdnou branku, všichni hráči se soustřeďují na obranu ve vlastním pásmu, na prostor před brankou, aby zabránili střelbě a chytali vystřelený kotouč.\n\n\n"}
{"id": "606708", "url": "https://cs.wikipedia.org/wiki?curid=606708", "title": "Falkenberské knížectví", "text": "Falkenberské knížectví\n\nFalkenberské knížectví (polsky \"Księstwo niemodlińskie\", německy \"Herzogtum Falkenberg\") bylo jedním ze slezských knížectví s hlavním městem Falkenberg (nyní Niemodlin).\n\nKnížectví vzniklo roku 1313 po smrti knížete Boleslava I. Opolského pro jeho nejstaršího syna Boleslava I. Falkenberského vydělením z Opolského knížectví. Roku 1327 se kníže poddal českému králi Janu Lucemburskému a roku 1337 odkoupil za 2000 marek od téhož Prudnicko, doposud přináležející k Opavsku.\n\nPo smrti Boleslav I. nastoupil vládu jeho syn Boleslav II. Falkenberský, který vládl v letech 1365 až 1367/68 spolu se svými bratry. Po jeho smrti nastoupil vládu jeho mladší bratr Václav Falkenberský, který vládl pouze jeden rok do 1369. Poslední ze tří bratrů Jindřich Falkenberský se ujal vlády roku 1369 a panoval do roku 1382. Během jeho vlády byly spory s vratislavským biskupem Přeclavem z Pohořelé o hrad Javorník.\n\nS Jindřichovou smrtí knížectví zdědil Boleslav IV. Opolský se svými bratry Bernardem Falkenberským a (formálně) Janem Kropidlem. Knížectví se tak znovu spojilo s Opolskem až do roku 1455, kdy se vlády ujal Boleslav V. Heretik, který vládl do roku 1460, kdy se knížectví definitivně vrátilo do Opolska a roku 1532 se s vymřením tamní větve Piastovců dostalo pod přímou vládu českého krále.\n\nRoku 1581 bylo panství povýšeno na stavovské panství a jeho majitelé (postupně Pücklerové, Žerotínové a Pražmové) požívali práva obdobná bývalým knížatům.\n\n\n"}
{"id": "606710", "url": "https://cs.wikipedia.org/wiki?curid=606710", "title": "Abertamský sýr", "text": "Abertamský sýr\n\nAbertamský sýr (též Abertam, ) býval tradiční kozí (v současnosti ovčí) sýr ochucený bylinkami, který se vyráběl v krušnohorském městečku Abertamy.\n\nPo odsunu sudetských Němců jeho výroba zanikla. V současné době v osadě Ryžovna dochází k pokusu o obnovení výroby tohoto sýra, ale s nahrazením kozího mléka za ovčí. O tento sýr již znovu začíná být zájem i v zahraničí, byť se vyrábí zatím pouze sezónně v období, kdy drsné horské prostředí umožní vyhánět ovce na pastvu (tj. zhruba od května do září). \n\nSýr má tvar nepravidelné do kruhu slisované koule s tenkou tvrdou žlutooranžovou kůrkou. Používá se k tavení i jako stolní sýr.\n\n"}
{"id": "606727", "url": "https://cs.wikipedia.org/wiki?curid=606727", "title": "Fireflies", "text": "Fireflies\n\nFireflies je debutová píseň a zároveň singl amerického popového projektu Owl City. Píseň pochází z druhého alba \"Ocean Eyes\". Produkce se ujali producenti člen, představitel a zakladatel Owl City Adam Young a Matthew Thiessen z Relient K, který v písni vystupuje rovněž jako vedlejší zpěvák. Byla vydána 14. července 2009.\n\nAdam Young skladbu popisuje jako \"\"písničku o broucích a o tom, jak člověk nemůže v noci usnou\"t\" V textu se objevují motivy jako insomnie, světlušky a léto.\n\nV říjnu 2009 song dosáhl vrcholu na \"Billboard\" Hot 100. Světově se umístil na první příčce také v Austrálii, Belgii, Nizozemí, Dánsku, Finsku, Norsku, Švédsku, Irsku a Spojeném království.\n\n\"Fireflies\" bylo použito pro reklamní video společnosti Sony na videohru EyePet. A objevuje se v albu \"Disney Sing It: Party Hits\". A je také součástí \"Guitar Hero 5\" a \"Rock Band 3\".\n\n\nRemixy od různých interpretů\n\nAdam říká: \"\"Jednou jsem šel do Taco Bell a objednal si grilované, nadívané burrito a cheesy fiesta potatoes. Bylo to vynikající. Pak jsem šel domů a napsal Fireflies.\"\"\n\nJinde zase: \"\"Když jsem napsal 'Fireflies', tak jsem byl jednou v noci ve sklepě dlouho vzhůru. Seděl jsem u kláves a hrál si, nesnažil jsem se nic doopravdy napsat. Během několika dalších hodin byla píseň dána dohromady tou nejpřirozenější cestou. Nedokážu to vysvětlit, ale skoro se to naspalo samo. V ten okamžik jsem neměl nejmenší tušení, že jsem napsal hit.\"\"\n\nV dalším rozhovoru uvádí: \"\"Byly dvě hodiny ráno a já jsem seděl se svým MicroKorgem na podlaze ve sklepě svých rodičů... Trpím nespavostí a vždycky, co si pamatuju, jsem neusínal zrovna snadno. Chtěl jsem zpívat o neschopnosti usnout takovým rozmarným způsobem, že bych situaci vykreslil jako bezstarostnou a téměř více jako požehnání než prokletí. Je ironií, že chvíle, kdy se spánek a já nemůžeme střetnout, jsou často dobou, kdy inspirace udeří nejsilněji. Týden před napsáním písně jsem byl na dovolené v Iowě a žasl jsem nad tím, kolik světlušek se za stmívání objevilo. Nemusel jsem si doopravdy spojovat insomnii a svítící brouky, jaksi se to stalo samo a píseň se v podstatě napsala sama. Byla to legrace.\"\"\n\nNespornou inspirací pro něj byla i monotónní práce ve skladu u Coca Coly: \"\"Umožňovalo mi to si tyto projekty jaksi vysnít. Z jednoho z nich se stal Owl City. Přemýšlel jsem nad tím, jak jsem chtěl, aby to znělo, jak jsem chtěl, aby nahrávky vypadaly. Někdy práce v monotónním prostředí může opravdu osvobodit fantazii.\"\" Také dodává, že jeho pokojík ve sklepě mu napomohl: \"\"Spousta toho má co dělat s tím, že jsem během tvoření sám, žádní producenti, inženýři. A ten přístup mi dovoluje volněji myslet.\"\" Zmiňuje, že i různé doplňky jsou inspirací pro jeho kreativitu: \"\"Mám hodně kreseb krajin, éterických, snivých fotografií přírody. To vše kolem mě se podvědomě vkrádá a objevuje v mé hudbě\".\"\n\nAdam v jednom rozhovoru vypravuje: \"\"Pamatuju si, jak jsme jednou byli v Cologne v Německu a na vrcholu jedné gotické katedrály, světe div se, někomu začal zvonit telefon a jako vyzvánění měl Fireflies. Člen kapely, co hraje na vibrafon a vyrůstal v Rakousku, mluví německy a řekl té dívce německy: 'Když ti něco prozradím, slibuješ, že nebudeš křičet?' Odpověděla: 'Jo, snad.' A tak jí řekl: 'Člověk, který napsal tu písničku je támhle. Ten praštěný kluk s kapucí.' Ona nám nevěřila, ale stejně to byla neuvěřitelné slyšet píseň, kterou jsem napsal v mámině sklepě a najednou jsem v Německu. Bylo to šílené\".\"\n\nPozději po úspěchu \"The Midsummer Station\", kdy Adam hrál živě jen za doprovodu kytary pro různé rádiové stanice, tak jako předehru k písni \"Fireflies\" použil právě melodii ze songu \"Sunburn\".\n\nČást písně se objevuje v \"Polka Face\" od \"Weird Al\" Yankovic na albu \"Alpocalypse\". \n\nSam Tsui vytvořil cover pro své album. Cheryl Cole zpíval tuto píseň na BBC Radio 1's Live Lounge. Popularní YouTube bubeník Cobus Potgieter vytvořil bubnový cover skladby, 30. března jej nahrál na YouTube a získal přes 3,5 miliónu zhlédnutí.\n\nBen Bennett s Jesse a Ashleigh zpívali tuto píseň v soutěži \"The Voice Australia\". Universal Music později cover Bena Bennetta vydal na iTunes.\n\nMac Miller zahrnuje melodii ve své písni \"Don't Mind if I Do\".\n\nVideo pro \"Fireflies\" bylo režírováno Stevem Hooverem. Vyšlo na mělo premiéru na MySpace 15.12.2009, ale ještě předtím proniklo na veřejnost na stránkách YouTube a Dailymotion. Vystupuje zde Adam Young, který hraje skladbu na elektrické varhany značky Lowrey v pokoji plném hraček (astronaut, dinosaur, auta...), které ožívají. Většina hraček je staršího ražení, asi ze 70. a 80. let.\n\n\"Fireflies\" byla od roku 1958 první písní číslo jedna na \"Hot 100,\" která je o zvířeti a od interpreta se zvířetem v názvu. V roce 1958 to byla \"The Chipmunk Song\" od The Chipmunks.\n"}
{"id": "606734", "url": "https://cs.wikipedia.org/wiki?curid=606734", "title": "Guy Debord", "text": "Guy Debord\n\nGuy Ernest Debord, (28. prosince 1931 – 30. listopadu 1994) byl francouzský filosof, spisovatel, filmař, marxistický teoretik, představitel a spoluzakladatel umělecko-politického směru situacionismu. Stěžejním tématem jeho myšlení byla radikální kritika konzumerismu a pozdního kapitalismu. Vymyslel společenskou hru (\"Le Jeu de la Guerre\"), která se roku 2008 dočkala převedení do podoby videohry. Žil bohémským životem, na jeho konci měl silné problémy s alkoholem a svůj život skončil sebevraždou. Jeho nejznámějším dílem je kniha \"Společnost spektáklu\" z roku 1967. Silně ovlivnila hnutí francouzských studentů roku 1968, stejně jako Situacionistická internacionála, umělecko-politický spolek, který vedl.\n\nÚstředním bodem Debordova myšlení byla radikálně-levicová kritika společnosti pozdního kapitalismu. Vycházel z myšlení klasického marxismu, které upravil a aplikoval na západoevropskou společnost 60. let. Formuloval tak originální teorii, kterou shrnul v knize \"Společnost spektáklu\". Je též velmi blízká anarchismu.\n\nZatímco v raném kapitalismu byl dělník ovládán a vykořisťován skrze materiální nouzi, tvrdí Debord, v kapitalismu pozdním je naopak manipulován psychologickým nátlakem vybízejícím ke spotřebě a k duševní pasivitě. Společnost dosáhla materiálního přebytku, který ji samotnou ovládl. Nadbytečná práce již nepřispívá ke zvýšení blahobytu, naopak, potlačuje duševní aktivitu a udržuje mocenský systém nerovnosti. Společnost se pohybuje v bludném kruhu, popírá dějinnost, zaměstnána nadbytečnou prací a následnou konzumací přestala uvažovat o svém vlastním smyslu. Ve jménu trhu došlo k rozpadu ostatních hodnot.\n\nIdeologii, podobu, diskurz a kulturu pozdního kapitalismu nazývá Debord \"spektáklem\" – nazíráním, divadlem, podívanou. Jedná se o stav, kdy si společnost vytvořila falešné povědomí o realitě i o sobě samé. Autenticitu, opravdovost prožívání reality nahradily její prodejné obrazy a umělé náhražky – dobrodružný film, umělé rostliny, plyšový pes, pseudo-zboží. Čím více se společnost přirozenosti odcizuje, tím více tyto náhražky potřebuje. Jejich masová výroba a spotřeba zabírá většinu pracovního času, osobní tvořivost vymizela, upozorňuje Debord. Ideologie neustálého konzumu a odcizení je šířena především prostřednictvím médií a reklamy, ekonomika srostla s politikou. Dřívější donucení bylo nahrazeno sváděním, lidé si mocenský nátlak již neuvědomují. Spektákl neustále opěvuje sám sebe, slibuje lepší budoucnost, ve skutečnosti se však nemění. Toto je vlastní veškerým moderním mocenským ideologiím. Debord též kritizoval státní kapitalismus sovětského typu.\n\nVěřil, že ke svržení vlády kapitalismu a ideologií lze dojít nenásilnou, avšak radikální revolucí myšlení. Cesta k ní vede skrze důraznou osvětu, apel, aktivismus a přímé akce. Za žádoucí uspořádání společnosti považoval federativní vládu dělnických rad, bytostně spjatou se svobodným myšlením.\n\n\n\n\n"}
{"id": "606735", "url": "https://cs.wikipedia.org/wiki?curid=606735", "title": "Alors on danse", "text": "Alors on danse\n\n„Alors on danse“ je píseň belgického hip-hopového zpěváka Stromae. Píseň pochází z jeho debutového studiového alba \"Cheese\". Produkce se ujal producent Dimitri Borrey.\n"}
{"id": "606736", "url": "https://cs.wikipedia.org/wiki?curid=606736", "title": "Koncentrační tábor Helmbrechts", "text": "Koncentrační tábor Helmbrechts\n\nKoncentrační tábor Helmbrechts byl zřízen za 2. světové války v bavorském městě Helmbrechts a byl pobočkou koncentračního tábora Flossenbürg. Byl to pracovní tábor, v němž byly soustředěny mladé ženy ze Sovětského svazu, Polska, Protektorátu Čechy a Morava, Francie, Nizozemska a Německa. Byly sem poslány za podporování Židů, urážku vůdce, sabotáže a podobně. Pracovaly zde pro německý zbrojní průmysl nepřetržitě ve dvousměnném dvanáctihodinovém provozu. Na začátku roku 1945 se zde nacházelo asi 700 žen, k nimž 6. března přibylo 621 žen, které sem byly dovlečeny z Grünbergu (Zielona Góra) a Glogau (Głogów) v dnešním Polsku.\n\nDne 13. dubna 1945 (dva dny před příchodem americké armády) byl evakuován i tábor Helmbrechts a 1170 vězeňkyň se vydalo na pochod smrti. Pochod byl dlouhý 310 km, denně se muselo ujít asi patnáct kilometrů – a každá, která nemohla dál, byla na místě usmrcena. Pochod vedl přes Svatavu, Aš, Cheb, Mariánské Lázně, Chodovou Planou, Tachov, Domažlice, Klatovy a na závěr zavedl zcela vysílené ženy na Šumavu − přes Kvildu (1. května), Horní Vltavici, Lenoru až do Volar (4. května), odkud hnaly stráže zbytek transportu dále směrem na Prachatice, kam došlo už jen 100 žen. Celý transport skončil v ranních hodinách 6. května mezi Prachaticemi a Husincem, když nacistické stráže uprchly.\n"}
{"id": "606740", "url": "https://cs.wikipedia.org/wiki?curid=606740", "title": "Claas", "text": "Claas\n\nClaas je německý výrobce zemědělských strojů. Firma byla založena v roce 1913 Augustem Claasem ve městě Carlholz v Německu. Dnes zaměstnává tisíce lidí po celém světě. Počátkem roku 2012 byla v Číně otevřena nová dceřiná společnost firmy Claas. \n\nAugust Claas se svými bratry Franzem a Theemem vyvinuli mechanický vazač slámy. Tento vazač slámy byl v tehdejší době na velmi dobré úrovni. Roku 1934 vyrobila firma Claas první sběrací balíkovací stroj. V roce 1936 se pak začal vyrábět první kombajn. Tím si firma vybudovala velmi významnou pozici na evropském trhu. V roce 2003 začala firma Claas úzce spolupracovat se společností Renault – všechny traktory Renault dnes nesou značku a barvy Claas. Tím se podstatně rozšířila a nyní zaměstnává přes 6000 lidí po celém světě.\n\n\nCelý koncern Claas má více poboček po celém světě a jeho výrobní linky najdeme nejen v Evropě (kromě Německa, také v Anglii, Francii, Itálii, Polsku, Španělsku, Rusku a také i na Ukrajině), Asii (Indie,Čína) a v Americe) (USA, Argentina).\nVedení koncernu Claas tvoří Dr. Theo Freye, Dr. Hermann Garbers, Hans Lampert, Lothar Kriszun, Dr. Rolf Meuther, Jan-Hendrik Mohr, Dr. Henry Puhl.\n\n\n\n\n"}
{"id": "606753", "url": "https://cs.wikipedia.org/wiki?curid=606753", "title": "Dienstbier", "text": "Dienstbier\n\nPříjmení Dienstbier (\"sládek piva\" < \"služba\"; \"nealkoholické pivo\"); Dünspier (1370)) nosí více osobností:\n\n"}
{"id": "606768", "url": "https://cs.wikipedia.org/wiki?curid=606768", "title": "Kathrin Dienstbierová", "text": "Kathrin Dienstbierová\n\nKathrin Dienstbierová je bývalá německá veslařka, závodící za Německou demokratickou republiku. Byla členkou veslařského klubu \"SG Dynamo Potsdam\" / \"Sportvereinigung (SV) Dynamo\". Na mezinárodních závodech získala několik medailí, je dvojnásobnou vicemistryní světa na osmě.\n"}
{"id": "606773", "url": "https://cs.wikipedia.org/wiki?curid=606773", "title": "Volby do Zastupitelstva města Brna 2006", "text": "Volby do Zastupitelstva města Brna 2006\n\nVolby do zastupitelstva města Brna v roce 2006 proběhly v rámci obecních voleb v pátek 20. a sobotu 21. října. Brno mělo pouze jeden volební obvod, zvoleno bylo celkem 55 zastupitelů. Volilo 128 867 voličů, což představuje volební účast 40,56 % oprávněných voličů. \n\nVítězem voleb se stala již počtvrté Občanská demokratická strana a Česká strana sociálně demokratická opět skončila na druhém místě. Mandáty získala také Strana zelených, Křesťanská a demokratická unie - Československá strana lidová, BRNO2006-tým J.Zlatušky a Komunistická strana Čech a Moravy. Nikdo další se přes 5% hranici neprobojoval. \n\n"}
{"id": "606774", "url": "https://cs.wikipedia.org/wiki?curid=606774", "title": "Volby do Zastupitelstva města Brna 2002", "text": "Volby do Zastupitelstva města Brna 2002\n\nVolby do zastupitelstva města Brna v roce 2002 proběhly v rámci obecních voleb v pátek 1. a sobotu 2. listopadu. Brno mělo pouze jeden volební obvod, zvoleno bylo celkem 55 zastupitelů. Volilo 108 120 voličů, což představuje volební účast 34,05 % oprávněných voličů. \n\nVítězem voleb se stala již potřetí Občanská demokratická strana a Česká strana sociálně demokratická opět skončila na druhém místě. Mandáty získala také Křesťanská a demokratická unie - Československá strana lidová, Komunistická strana Čech a Moravy a Strana zelených. \n\n"}
{"id": "606777", "url": "https://cs.wikipedia.org/wiki?curid=606777", "title": "Ma'agar Kfar Baruch", "text": "Ma'agar Kfar Baruch\n\nMa'agar Kfar Baruch (hebrejsky מאגר כפר ברוך, doslova \"Nádrž Kfar Baruch\") je umělá vodní nádrž v Izraeli. Nachází se na vodním toku Kišon v Jizre'elském údolí, jihovýchodně od vesnice Kfar Baruch a cca 8 kilometrů severozápadně od města Afula. Do nádrže ústí od severovýchodu rovněž menší vádí Nachal Mizra.\n\nByla zbudována v letech 1951-1952 jako inženýrské dílo, jehož účelem měla být ochrana před povodněmi, neboť zejména v zimním období se vodní tok Kišon vyznačuje výraznými výkyvy v průtoku. Další rolí nádrže mělo být využití zadržených přebytků vody pro zemědělské potřeby v úrodném Jizre'elském údolí. Hráz vodního díla dosahuje délky 1300 metrů. Plocha umělého jezera dosáhla 3000 dunamů (3 kilometry čtvereční) a nádrž měla kapacitu 8,5 miliónu kubických metrů. Kromě vodního toku Kišon byla nádrž napojena i na systém Národního rozvaděče vody. Ročně nádrží protékalo cca 30 milionů kubíků vody. Výměra zemědělských pozemků zavlažovaných z Ma'agar Kfar Baruch dosáhla cca 70 kilometrů čtverečních. V nádrži fungoval umělý chov ryb, jejichž rolí bylo i přírodní čištění vody.\n\nV průběhu existence umělého jezera se ale objevily některé negativní aspekty jeho fungování, zejména rostoucí salinizace okolních zemědělských pozemků kvůli narušení přirozeného odtoku v povodí Kišonu. Koncem 90. let 20. století proto byl vodní režim na tomto vodním díle změněn. Nádrž není napuštěna celoročně, ale z větší části slouží jen jako rezerva pro záchyt zimních povodní. V roce 2006 byla dokončena rekonstrukce nádrže. Výhledově se počítá s jejím využitím pro turistické a rekreační účely.\n\n"}
{"id": "606786", "url": "https://cs.wikipedia.org/wiki?curid=606786", "title": "Místní akční skupina Český les", "text": "Místní akční skupina Český les\n\nMístní akční skupina Český les je občanské sdružení v okresu Domažlice a okresu Tachov, jeho sídlem je Bor a jeho cílem je sdružování obcí za účelem zapojení do programu LEADER. Sdružuje celkem 73 obcí a byl založen v roce 2004.\n\n\n"}
{"id": "606790", "url": "https://cs.wikipedia.org/wiki?curid=606790", "title": "Monte Cristo (muzikál)", "text": "Monte Cristo (muzikál)\n\nMonte Cristo je český muzikál na motivy románu Alexandra Dumase \"Hrabě Monte Cristo\".\n\nHudbu složil Karel Svoboda, libreto napsal Zdeněk Borovec a na scénáři s ním spolupracoval choreograf Richard Hes. Režisérem představení byl Jozef Bednárik. Scénu, které dominuje bazén s plochou hladiny 100 m², navrhl Daniel Dvořák. Kostýmy navrhl výtvarník Theodor Pištěk se svým synem Janem.\n\nMuzikál měl premiéru 13. prosince 2000 v Kongresovém centru v Praze, kde se do derniéry 21. prosince 2002 odehrálo celkem 444 repríz a zhlédlo jej 525 tisíc diváků.. Muzikál se v nové podobě uvede v divadle U Hasičů, kde společnost Faux Pas vytvořila nové provedení tohoto krásného muzikálu- premiéra je naplánována na 7.3. 2013.\n\n\npremiéra 7.3. 2013 v divadle U Hasičů \"(Pozn. u tohoto provedení došlo k několika rozdělením dle roků)\"\n\n"}
{"id": "606792", "url": "https://cs.wikipedia.org/wiki?curid=606792", "title": "Ma'agar Bejt Netofa", "text": "Ma'agar Bejt Netofa\n\nMa'agar Bejt Netofa (hebrejsky מאגר בית נטופה , doslova \"Nádrž Bejt Netofa\", též nazýváno Ma'agar Eškol, hebrejsky מאגר אשכול, doslova \"Eškolova nádrž\") je soustava dvou umělých vodních nádrží v Izraeli. Nachází se na západním konci údolí Bejt Netofa v Dolní Galileji, jihovýchodně od vesnice Chanaton a cca 9 kilometrů severozápadně od města Nazaret.\n\nByla zbudována v rámci výstavby Národního rozvaděče vody, který je umělým vodním tokem transportujícím vodu z Galilejského jezera do centrálních a jižních částí státu Izrael. Národní rozvaděč vody prochází po celé délce údolí Bejt Netofa a je výhradním zdrojem vodní nádrže Ma'agar Bejt Netofa. Původně se uvažovalo o tom, že v rámci rozvaděče dojde v západní části údolí k výstavbě velké vodní nádrže. To ale nebylo kvůli nestabilnímu geologickému podloží realizováno a došlo k výstavbě daleko menšího vodního díla.\n\nVodní dílo sestává ze dvou sousedících nádrží. Horní má kapacitu 1,5 miliónu kubických metrů. Zde končí otevřený úsek Národního rozvaděče vody. Její úlohou je pomocí přirozené sedimentace pročistit vodu. Z ní voda proudí do dolní nádrže s kapacitou 4,5 milionů kubíků. Ta plní mimo jiné roli rezervního zásobníku vody. Kromě toho je tato stavba vybavena i přímým spojením pomocí potrubí o průměru 2,7 metrů, které umožňuje přímé nasávání vody z Národního rozvaděče vody, bez využití těchto nádrží. Poblíž umělého jezera se nacházejí technologické areály, kde se provádí měření kvality vody a její úprava na pitnou vodu.\n\nOficiální název vodního díla, Ma'agar Eškol, připomíná Leviho Eškola, izraelského politika a zakladatele vodohospodářského podniku Mekorot.\n\n"}
{"id": "606794", "url": "https://cs.wikipedia.org/wiki?curid=606794", "title": "Boigneville", "text": "Boigneville\n\nBoigneville je francouzská obec v departementu Essonne, v regionu Île-de-France, 58 kilometrů jihovýchodně od Paříže.\nSousední obce: Champmotteux, Prunay-sur-Essonne, Buno-Bonnevaux, Nanteau-sur-Essonne, Nangeville, Orveau-Bellesauve a Malesherbes.\n\n\"Počet obyvatel\"\n\n\n"}
{"id": "606795", "url": "https://cs.wikipedia.org/wiki?curid=606795", "title": "Lothar Wolleh", "text": "Lothar Wolleh\n\nLothar Wolleh (20. ledna 1930 Berlín – 28. září 1979 Londýn) byl německý fotograf. Do konce šedesátých let pracoval jako reklamní fotograf a poté začal portrétovat mezinárodně proslulé malíře, sochaře a aktivní umělce. Dohromady nasnímal 109 umělců, včetně celebrit jako Georg Baselitz, Joseph Beuys, Dieter Roth, Jean Tinguely, René Magritte, Günther Uecker, Gerhard Richter nebo Christo.\n\nWolleh studoval v letech 1946–1948 ve třídě pro základní vzdělávání a malbu u Ernsta Rudolfa Vogenauera na Akademii výtvarných umění v Berlin-Weißensee. Jako mladý muž byl v roce 1950 zatčen za údajnou špionáž během ruské okupace a do roku 1956 pobýval jako vězeň v zajateckém táboře Vorkuta v Sovětském svazu. Původní trest smrti byl poprvé zmírněn na dvacet pět let později se změnil na patnáct let nucených prací v metru. Roku 1956 se Wolleh mohl vrátit díky úspěšnému jednání Konrada Adenauera o návratu německých válečných zajatců do Berlína.\n\nPo svém propuštění dokončil v letech 1956–1957 studium v Lette na odborné škole fotografie, grafiky a módy v Berlíně. Víceměsíční program obnovy Světové církve určený pro válkou postižené mladé lidi, mu umožnil v roce 1958 pobyt na švédském ostrově Gotland, díky kterému získal celoživotní náklonnost k lidem a krajině tohoto regionu.\n\nOd roku 1959 do 1961 studoval na Folkwangské vysoké škole designu v Essenu. Mezi jeho učiteli byl německý fotograf Otto Steinert. Jako fotograf na volné noze Wolleh působil v době 1962–1979 hlavně v oblasti reklamy v Düsseldorfu. Jeho klienty byly přední společnosti, jako německé železnice Deutsche Bundesbahn nebo Volkswagen.\n\nV letech 1962–1965 Wolleh fotografoval v Římě Druhý vatikánský koncil, z čehož vznikla ve spolupráci s páterem Emilem Schmitzem Wollehem jeho první fotografická kniha „Das Konzil. II. Vatikanisches Konzil“ vydaná v roce 1965 nakladatelstvím Belser-Verlag. V roce 1975 dokumentoval obřady u příležitosti Svatého roku a poté vydal velkolepé knihy s barevnými fotografiemi \"Das Konzil\" (1965) a \"Apostolorum Limina\" (1975).\n\nNa návrh svého přítele, německého malíře a umělce Günthera Ueckera, začal Wolleh v roce 1967 systematicky portrétovat více než sto mezinárodně uznávaných malířů, sochařů a umělců, včetně Gerharda Richtera, Niki de Saint Phalle nebo Jeana Tinguely. Z výsledné série portrétů vytvořil několik rozsáhlých projektů fotografických knih. Roku 1969 Wolleh cestoval několik měsíců po Sovětském svazu. Výsledné fotografie z této cesty byly zahrnuty v roce 1970 do knihy \"SSSR, Sovětský stát a jeho lidé\" (\"UdSSR, der Sowjetstaat und seine Menschen\"). V témže roce Wolleh fotografoval pořad \"Filz-TV\" Josepha Beuyse, který natáčel Gerry Schum na film nebo video.\n\nDalšími projekty v roce 1971 byly portréty prezentované na Beuysově výstavě v Moderna Museet ve Stockholmu a ve stejném roce ve spolupráci s Beuysem vznikala kniha \"Unterwasserbuch\" vydaná v roce 1973. V roce 1972 dokončil cykly \"Art Scene Düsseldorf\" a také \"Apostolorum Limina\".\n\nPracoval na fotografické knize \"Panna Marie Čenstochovská\" (\"Die schwarze Madonna von Tschenstochau\") a \"Zámek Wawel\" (\"Schloß Wawel\"), kvůli kterým v období 1977–1979 pobýval několikrát v Polsku.\n\nLothar Wolleh je ve své práci poměrně výstřední, dodržuje zásady přísně symetrické konstrukce obrazu. Rád využívá vlastností černobílé fotografie v podstatě čtvercového formátu, ve kterém portrétované často staví doprostřed. Portrétoval celkem 109 umělců.\n\nDo roku 2007 měl samostatnou výstavu \"Lothar Wolleh - Znovuobjevení: Fotografie 1959-1979\", která putovala se zastávkami v Kunsthalle Bremen, Stadtmuseum Hofheim, Kunstmuseum Ahlen a v Deutschherrenhaus Koblenz.\n\nK dalším portrétovaným umělcům patří mimo jiné: Magdalena Abakanowiczová, Max Bill, Pol Bury, Christo, Sonia Delaunay-Terk, Paul Dierkes, Francois Dufrene, Robert Filliou, Vic Gentils, Karl Gerstner, Gotthard Graubner, Raymond Hains, Al Hansen, Bernhard Heiliger, Dorothy Iannone, Ferdinand Kriwet, Laszlo Lakner, Adolf Luther, Heinz Mack, Claes Oldenburg, Roman Opalka, César Pelli, Martial Raysse, Hans Richter, Klaus Rinke, Ulrich Rückriem, Reiner Ruthenbeck, Jesús Rafael Soto, Daniel Spoerri, André Thomkins, Mark Tobey, Georges Vantongerloo, Stefan Wewerka, Fritz Wotruba.\n\n\n\n\n"}
{"id": "606815", "url": "https://cs.wikipedia.org/wiki?curid=606815", "title": "Arrancourt", "text": "Arrancourt\n\nArrancourt je francouzská obec v departementu Essonne, v regionu Île-de-France, 59 kilometrů jihozápadně od Paříže.\nSousední obce: Saint-Cyr-la-Rivière, Abbéville-la-Rivière, Estouches a Sermaises.\n\n\"Počet obyvatel\"\n"}
{"id": "606817", "url": "https://cs.wikipedia.org/wiki?curid=606817", "title": "Ma'agar Dalton", "text": "Ma'agar Dalton\n\nMa'agar Dalton (hebrejsky מאגר דלתון, doslova \"Nádrž Dalton\") je umělá vodní nádrž v Izraeli. Nachází se v Horní Galileji, západně od vesnice Dalton a cca 1 kilometr jihovýchodně od města Džiš.\n\nVyužívá přírodní sníženinu na náhorní planině nedaleko úbočí masivu Har Meron. Plní ji zejména srážky a přítok z okolních pramenů v zimní dešťové sezóně. Nádrž je obklopena sedm metrů vysokou zdí. Kapacita vodního díla je uváděna jako 170 000 kubických metrů. Podle jiného zdroje je ale kapacita nádrže cca 3 miliony kubických metrů. Plněna je zejména pramenem Ejn Aviv (עין אביב) poblíž nedalekého vodního toku Nachal Dišon. Voda je pak využívána po úpravě pro zemědělské účely.\n\nPoblíž jezera se nacházejí prameniště několika vodních toků. Kromě Nachal Dišon, respektive jeho přítoku Nachal Guš Chalav, je to také Nachal Amud.\n\n"}
{"id": "606822", "url": "https://cs.wikipedia.org/wiki?curid=606822", "title": "Estouches", "text": "Estouches\n\nEstouches je francouzská obec v departementu Essonne, v regionu Île-de-France, 63 kilometrů jihozápadně od Paříže. Její jméno vzniklo z \" Es Touches \", znamenající \"v lese\".\n\nSousední obce: Saint-Cyr-la-Rivière, Arrancourt, Sermaises, Méréville, Autruy-sur-Juine a Pannecières.\n\n\"Počet obyvatel\"\n"}
{"id": "606824", "url": "https://cs.wikipedia.org/wiki?curid=606824", "title": "Ma'agar Calmon", "text": "Ma'agar Calmon\n\nMa'agar Calmon (hebrejsky מאגר צלמון, doslova \"Nádrž Calmon\") je umělá vodní nádrž v Izraeli. Nachází se v Dolní Galileji, severozápadně od vesnice Masad a cca 2 kilometry severovýchodně od města Ajlabun.\n\nDélka vodní nádrže dosahuje 1 kilometr. Byla zbudována v roce 1964 v rámci výstavby Národního rozvaděče vody, který je umělým tokem transportujícím vodu z Galilejského jezera do centrálních a jižních částí státu Izrael. V tomto místě rozvaděč vody kříží vodní tok Nachal Calmon, jejichž vody se ale nemísí. Účelem vodní nádrže bylo regulovat vtok vody do Národního rozvaděče vody. Součástí inženýrského díla je i pumpovací stanice, která z nádrže pod tlakem čerpná vodu do potrubí o průměru 2,8 metrů. Po asi 1 kilometru se pak potrubí mění v otevřené koryto, které klesá do údolí Bejt Netofa. Jde o nejvyšší bod Národního rozvaděče vody. Kapacita nádrže dosahuje 1 miliónu kubických metrů. Dno rezervoáru je pokryto metrovou vrstvou jílů, která je na povrchu zpevněna vrstvou betonu o síle 5 centimetrů. Okolo nádrže vede odvodňovací příkop, který zabraňuje průniku vnějších povrchových vod a nečistot do systému.\n\n"}
{"id": "606828", "url": "https://cs.wikipedia.org/wiki?curid=606828", "title": "Místní akční skupina Ekoregion Úhlava", "text": "Místní akční skupina Ekoregion Úhlava\n\nMístní akční skupina Ekoregion Úhlava je občanské sdružení v okresu Klatovy, jeho sídlem je Nýrsko a jeho cílem je koordinace rozvoje území. Sdružuje celkem 9 obcí a byl založen v roce 1905.\n\n\n"}
{"id": "606830", "url": "https://cs.wikipedia.org/wiki?curid=606830", "title": "Křupky", "text": "Křupky\n\nKřupky \"(od slovesa křupat)\" jsou křupavá, většinou slaná, pochoutka vyrobená z kukuřičné krupice nebo jiné obilniny extruzní technologií, kdy je obilnina zpracována vlhčením, teplotou a tlakem na tvárný materiál, z něhož jsou vyráběny požadované tvary výrobku. <ref name=\"www.agroweb.cz/Extruzni-technologie-a-vyrobky-se-neustale-rozsiruji__s46x1146.html\"></ref> Tento základ je dále zpracováván a ochucován. \n\nExistují i kukuřičné křupky, které žádné arašídy neobsahují. Křupky vyrobené z obilovin neobsahujících lepek jsou vhodné pro osoby trpící celiakií.\n\nKřupky lze koupit ve zdravé výživě, v supermarketech, v obchodech s potravinami a někdy i v lékárnách. Konzumují se doma, nebo na společenských akcí, podobně jako tyčinky. U dětí jsou křupky velmi oblíbené.\n\nKřupky se používají jako pochoutka, k zahnání hladu, nebo ke přímé konzumaci. Jsou velmi suché a proto se konzumují i s nápoji.\n\n"}
{"id": "606833", "url": "https://cs.wikipedia.org/wiki?curid=606833", "title": "Místní akční skupina Pošumaví", "text": "Místní akční skupina Pošumaví\n\nMístní akční skupina POŠUMAVÍ je zapsaný spolek působící v okresu Domažlice, okresu Klatovy a okresu Plzeň -jih a jejím sídlem je město Klatovy. \n\nMístní akční skupina pracovala do konce roku 2013 na základě tak zvané metody LEADER. LEADER je iniciativou Evropské unie, která od roku 1991 pomáhá v rozvoji venkovských oblastí v členských státech Unie. Název LEADER je zkratkou slov, která v překladu do českého jazyka znamenají „Propojení aktivit rozvíjejících venkovskou ekonomiku“. Iniciativa LEADER je specifická zejména v tom, že klade především důraz na zapojení a spolupráci místních aktérů při rozvoji venkova. Filosofie LEADER předpokládá, že jedině místní společenství dobře znají silné a slabé stránky oblasti, ve které působí. Jsou tak schopny samy dobře řešit své vlastní problémy. Iniciativa podporuje spolupráci veřejného, soukromého a neziskového sektoru na místní úrovni, tedy na úrovni obcí, podnikatelů, neziskového sektoru a spolků. Zástupci těchto organizací mohou společně založit tzv. místní akční skupinu – MAS. Místní akční skupina může být založena na území, které má 10 000 – 100 000 obyvatel a členy mohou být města a obce do 25 000 obyvatel. Každá obec může být členem pouze jedné místní akční skupiny. Zároveň počet členů ze státní správy a samosprávy musí být méně než 50 %, jinými slovy podnikatelský a neziskový sektor musí mít více než 50 % členů v jednotlivých místních akčních skupinách. V současné době je metoda LEADER prohlubována směrem ke komunitním projednáváním, což předpokládá zapojení co největšího počtu obyvatel daného regionu do rozhodování o jeho dalším rozvoji. \n\nKaždá místní akční skupina musí mít svůj statut a právní subjektivitu. Po svém založení místní akční skupina zpracuje pro území, ve kterém působí vlastní strategii rozvoje. Tato strategie musí být tematicky zaměřená na specifické problémy území,ve kterém místní akční skupina působí. Z integrované strategie vychází tzv. Strategický plán LEADER (SPL). Nejlépe zpracované strategické plány jsou vybrány ministerstvem zemědělství k realizaci a podpořeny finanční dotací. Místní akční skupina poté vyhlásí výzvu k předkládání projektových záměrů z území, ve kterém působí, a které jsou v souladu se Strategickým plánem LEADER. Z předložených projektů vybere ty, které nejlépe splňují zadaná kritéria a doporučí je národnímu řídícímu orgánu programu (Ministerstvo zemědělství, resp. Státní zemědělský a intervenční fond) k podpoře. Činnost místních akčních skupin lze vzdáleně přirovnat grantové agentuře, která si sama na základě znalostí místních podmínek stanoví grantový program (SPL) a následně podle těchto předem daných pravidel distribuuje do území svého působení finanční prostředky. Dotace nejsou poskytovány pouze členům místní akční skupiny, ale mohou o ně žádat všichni zájemci z území působnosti MAS, kteří splňují pravidla pro jejich poskytování. Současné strategie podléhají schválení Ministerstvem pro místní rozvoj a i v názvu mají zakotven komunitní rozvoj.\n\nProgram LEADER je Evropskou unií iniciován již od roku 1991. V České republice se jeho metody začaly poprvé uplatňovat v roce 2004. V této době byla založena i Místní akční skupina Pošumaví a jejím cílem je realizace programů na podporu rozvoje venkova LEADER ČR a následně LEADER+. Prostřednictvím těchto programů bylo možné získat dotace pro rozvoj daného venkovského regionu. Řídícím orgánem je Ministerstvo zemědělství, které na jeho administrativě spolupracuje se Stáním zemědělským a intervenčním fondem.\n\nOd roku 2014 prošly všechny místní akční skupiny v České republice, které měly zájem o další pokračování své činnosti v letech 2013 - 2020 standardizací na ministerstvu zemědělství. Zde musely prokázat, že budou v uvedeném období technicky schopny spolupracovat se státní správou na administraci projektů z vybraných operačních programů. Po ukončení standardizace mohly místní akční skupiny přistoupit k dalšímu kroku jejich schvalování a to k předložení strategie komunitně vedeného rozvoje zaměřené (strategie CLLD) na území, ve kterém působí na ministerstvo pro místní rozvoj k jejímu schválení. Teprve po schválení této strategie, ve které jsou podrobně popsány priority rozvoje území a možnosti financování popsaných problémů, mohly místní akční skupiny začít vyhlašovat výzvy z jednotlivých operačních programů.\n\nOd roku 2007 je Místní akční skupina Pošumaví jednou z vybraných místních akčních skupin v České republice financovaných z osy 4 Programu rozvoje venkova. Místní akční skupina Pošumaví sdružuje převážně v členských mikroregionech celkem 99 obcí a byla založena v roce 2004. Místní akční skupina Pošumaví z.s. sdružuje kromě mikroregionů a měst i některé podnikatelské subjekty a neziskové organizace, které v regionu působí. Hlavní činností Místní akční skupiny Pošumaví je administrace projektů, které byly schváleny v rámci jednotlivých výzev vyhlášených touto skupinou v jednotlivých letech. Za dobu trvání místní akční skupiny byly podpořeny projekty týkající se rozvoje obcí, mikropodniků a neziskových organizací za více než 60 milionů korun. \n\nJednotlivé ukončené projekty spolufinancované z Programu rozvoje venkova jsou k dispozici na internetových stránkách www.masposumavi.cz. Jednotlivé projekty jsou zde uloženy ve formě karet ve formátu PDF a jsou volně ke stažení i jako inspirace pro další zájemce. Aktivity jsou zaměřeny na diverzifikaci zemědělství, podporu drobného podnikání na venkově, venkovský cestovní ruch, zlepšení kvality života na venkově, ochranu a rozvoj kulturního dědictví na venkově a na vzdělávací činnost na venkově.\n\nOd roku 2017 je MAS Pošumaví z.s. po schválení všech potřebných dokumentů vyhlašovatelem výzev a administrátorem projektů v rámci programového období 2013 - 2020. Administruje projekty z operačního programu Zaměstnanost, Integrovaného regionálního operačního programu a Programu rozvoje venkova.\n\nV roce 2016 byly zahájeny i tři projekty týkající se regionálního školství. V rámci působnosti obcí s rozšířenou působností Horažďovice, Klatovy a Sušice byly řešeny místní akční plány pro základní a střední školy. Informace o místních akčních plánech i o metodické pomoci při tvorbě šablon jsou k dispozici na oficiálních stránkách MAS Pošumaví z.s.\n\nKromě těchto aktivit jsou v regionu mapovány památky místního významu a jejich soubor je uložen pod názvem \"Poznej svého souseda\" na internetových stránkách www.mapin.uhlava.cz. Dnes byla data z projektu \"Poznej svého souseda\" převzata jako základ do interaktivní mapy, která je na oficiálních stránkách MAS Pošumaví www.masposumavi.cz. \n\nMístní akční skupina Pošumaví v rámci projektu Spolupráce s Místní akční skupinou Brána do Českého ráje se zabývá mapováním staveb lidové architektury na svém území. Jedním z výstupů je elektronická databáze nacházející se na adrese www.mistnidedictviposumavi.cz. Dalším výstupem je tištěná vázaná publikace \"Lidová architektura na území MAS Pošumaví\", která byla předána do všech obcí, knihoven a škol na území působnosti MAS Pošumaví.\n\nDalším projektem, který slouží k podpoře cestovního ruchu v Pošumaví, je projekt \"Poznej Pošumaví\". Tento projekt si klade za cíl vytvořit jednoduché letáky ve formátu PDF, ve kterých jsou uvedeny základní informace o obcích, podnikatelských aktivitách nebo zajímavostech z okruhu působnosti Místní akční skupiny Pošumaví. Tyto letáky jsou k dispozici volně ke stažení na internetové adrese www.mas-posumavi.cz. \n\nMístní akční skupina Pošumaví je jedním z administrátorů soutěže \"Regionální potravina Plzeňského kraje\". Tato soutěž je organizována ministerstvem zemědělství ve spolupráci se Státním zemědělským intervenčním fondem a je určena malým a středním potravinářským podnikům. Místní akční skupina Pošumaví ve spolupráci s Plzeňským krajem propaguje úspěšné účastníky této soutěže formou nabídky dárkových košů sestavených z jejich výrobků. O soutěži a jejích vítězích jsou komplexní informace na stránkách www.regionalnipotravina.cz \n\n\n\n\n\n"}
{"id": "606836", "url": "https://cs.wikipedia.org/wiki?curid=606836", "title": "FK Slavia Orlová", "text": "FK Slavia Orlová\n\nFK Slavia Orlová je slezský fotbalový klub z Orlové, hrající od sezony 2015/16 Přebor Moravskoslezského kraje. FK Slavia Orlová má hlavní stadion s přírodním trávníkem a vedlejší hřiště s umělou trávou 3. generace (v srpnu roku 2009 nahradila škvárové hřiště).\n\nHistoricky 1. mistrovské utkání odehrála SK Slavia Orlová (původní název, který byl schválen 1. září roku 1930) v dubnu roku 1931 a vyhrála v Bílovci 4:1. V roce 2000 hrozil klubu bankrot, před kterým ho uchránilo město Orlová a převedlo hrací práva na Divizi z Karviné. V sezoně 2011/12 skončila Orlová v Divizi E na 1. místě a zajistila si tak historický postup do MSFL. Od sezony 2012/13 Orlová zakládá po letech opět i B-tým (juniorku), který hraje Okresní soutěž. Po sezóně 2014/15 vedení klubu oznámilo, že v příštím ročníku Moravskoslezské fotbalové ligy klub působit nebude. V sezonách 2015/16, 2016/17 a 2017/18 hrál klub z Orlové v Přeboru Moravskoslezského kraje. V sezoně 2017/18 sestoupil z nejvyšší krajské soutěže do I. A třídy Moravskoslezského kraje – sk. B (6. nejvyšší soutěž).\n\n\nFK Slavia Orlová má 8 mládežnických družstev:\n\nPoznámky:\n\nFK Slavia Orlová „B“ byl rezervním týmem Slavie Orlová, který naposled startoval v ročníku 2014/15 v Okresním přeboru Karvinska (8. nejvyšší soutěž). Jeho zánik souvisel s pádem A-mužstva z MSFL do krajských soutěží.\n\n\n"}
{"id": "606840", "url": "https://cs.wikipedia.org/wiki?curid=606840", "title": "Makedonské železnice", "text": "Makedonské železnice\n\nMakedonské železnice (Македонски железници, Makedonski železnici) je veřejný provozovatel železniční dopravy v Severní Makedonii.\nŽelezniční doprava v Severní Makedonii probíhá na síti tratí, čítající 699 km, z čehož je 232 km elektrizováno střídavou napájecí soustavou 25 kV, 50 Hz. Severní Makedonie je připojena k síti řeckých a srbských železnic a k železnicím v Kosovu (tato trať byla od války v Kosovu v roce 1999 až do roku 2005 uzavřena). Připojení k tratím Albánie a Bulharska existuje zatím pouze v plánech.\n\nCelá síť je jednokolejná, vozidla pocházející ještě z parku bývalých jugoslávských železnic, jsou zastaralá, infrastruktura je také ve špatném stavu a v jízdním řádu mnoho spojů nenalezneme. Všechny tyto faktory způsobují, že ačkoliv jsou zde jízdenky levné, přesto není železnice cestujícími příliš využívána. Od srbských k řeckým hranicím (Tabanovce-Gevgelia) prochází Panevropský železniční koridor, konkrétně Koridor 10 (Salzburg-Soluň), na jehož odbočce (10c) leží také vlakové nádraží v hlavním městě Skopje. Makedonií projíždějí mezinárodní rychlíky s přímými lůžkovými a lehátkovými vozy, které pokračují i do dalších evropských zemí.\n\nV současnosti (říjen 2015) je možné využít mezistátního spojení do sousedního Kosova (Skopje-Priština), Srbska (Skopje-Beograd) a Řecka (Skopje-Soluň). Neshody mezi Srbskem a Kosovem vytvořily z odbočky do Prištiny prakticky slepou kolej. Spojení Severní Makedonie s Evropou tak zajišťuje mj. právě trať do Srbska, zejména nádraží Bělehrad nebo odbočka do Bulharska ve městě Niš. Hospodářská krize také brzdí dokončení odbočky (10d) z Bitoly do řeckého přístavu Igoumenitsa. Makedonská vláda je pozitivně hodnocena EU za dílčí pokroky při dostavbě Koridoru 10. Dalším Panevropským koridorem, je Koridor 8, který využívá stávající železniční infrastrukturu (Kumanovo-Kičevo). Projekt počítá s propojením bulharského přístavu Varna, makedonským Skopje a albánským přístavem Drač. Tím by Severní Makedonie získala železniční spojení s Albánií a Bulharskem, ale jako vnitrozemský stát, jednodušší přístup k Černému a Středozemnímu moři. Koridor VIII však bude značně finančně náročný. V roce 2011 makedonská vláda zadala vyhotovení koncepčního projektu, studie proveditelnosti a vlivu na životní prostředí v úseku Kičevo-Albánie, st. hranice (63 km). O rok později, rozhodla o zpracování technické dokumentace v úseku Kumanovo-Bulharsko, st. hranice. Prodloužením trati z Kičeva k albánskému městu Lin, zbývá dobudovat jen krátký úsek ke stávající železniční trati (Pogradec-Drač), toto spojení by přineslo jednodušší spojení k jezeru Ohrid, které patří mezi vyhledávané turistické cíle v obou zemích. Nemalé investice do železniční infrastruktury proto bude muset vynaložit i Albánie, jejíž vozový park či kolejový svršek nikdy nesplňoval evropské standardy. V materiálech k projektu Koridoru 8 (např. na stránkách Ministerstva dopravy Severní Makedonie), je napojení na albánskou železniční sít zmiňováno velmi okrajově. Projekt je tak primárně zaměřen na železniční spojení s Bulharskem.\n\nV nákladní dopravě je důležitá přeprava uhlí a ropy.\n"}
{"id": "606842", "url": "https://cs.wikipedia.org/wiki?curid=606842", "title": "Alejandro Amenábar", "text": "Alejandro Amenábar\n\nAlejandro Fernando Amenábar Cantos (* 31. března 1972 v Santiago de Chile) je chilsko-španělský filmový režisér, scenárista a hudební skladatel. Narodil se v Chile, jeho matkou je Španělka a jeho otcem je Chilan. V srpnu 1973 emigroval spolu se svou rodinou do Madridu z důvodu chilských nepokojů. V roce 2004 se přihlásil ke své homosexualitě.\n\n\n"}
{"id": "606843", "url": "https://cs.wikipedia.org/wiki?curid=606843", "title": "Giv'at Bezek", "text": "Giv'at Bezek\n\nGiv'at Bezek (: גבעת בזק) je čedičový pahorek o nadmořské výšce cca 490 metrů na Golanských výšinách, na syrském území od roku 1967 obsazeným Izraelem.\n\nNachází se v jižní části Golanských výšin, 10 kilometrů jihovýchodně od města Kacrin, poblíž cesty, která odbočuje z lokální silnice 808 k starověké lokalitě Gamla. Nejbližším sídlem je vesnice Jonatan 4 kilometry severovýchodně odtud. V okolí pahorku se na ploše cca 3,5 kilometrů čtverečních nachází nejrozsáhlejší pole dolmenů v Izraeli s více než 150 dolmeny.\n\n"}
{"id": "606848", "url": "https://cs.wikipedia.org/wiki?curid=606848", "title": "Svatá Aurea", "text": "Svatá Aurea\n\nSvatá Aurea (česky také \"Zlata\", francouzsky \"Aure\" či \"Aurée\") je uctívána římskokatolickou církví jako patronka Paříže. Její svátek připadá na 4. října. Od roku 633 byla abatyší benediktinského kláštera v Paříži až do své smrti v roce 666.\n\nAurea se narodila v Sýrii. Po smrti svých rodičů se věnovala modlitbám a rozjímání a veškerý svůj majetek rozdala chudým. Opustila Sýrii a odplula do Franské říše, kde tehdy panoval král Dagobert I.\n\nSvatý Eligius ji v roce 633 uvedl do benediktinského kláštera Saint-Martial v Paříži, který založil, a kde se Aurea stala první abatyší. Zde žila spolu s 300 jeptiškami podle přísného učení sv. Kolumby. Klášter Saint-Martial se nacházel v místě dnešní ulice \"Rue Braque\" ve 4. obvodu.\n\nBěhem života jí bylo přičítáno mnoho zázraků, jako např. přivedla svými modlitbami zpět k životu jeptišku mrtvou tři dny. V roce 666 vypukla ve Franské říši morová epidemie, které v klášteře podlehlo 160 jeptišek včetně Aurey. Po její smrti došlo k velkému počtu zázraků. Dotykem s jejími ostatky a rakví byla epidemie zažehnána.\n\nPo svaté Geneviève je považována jako další patronka města Paříže. Sv. Aurey je zasvěcena kaple v Paříži v ulici \"Rue de Reuilly\" (12. obvod). Zde jsou také uloženy její ostatky.\n\n\n"}
{"id": "606850", "url": "https://cs.wikipedia.org/wiki?curid=606850", "title": "Juan Rodriguez Cabrillo", "text": "Juan Rodriguez Cabrillo\n\nJuan Rodriguez Cabrillo (1499 Portugalsko – 3. ledna 1543 západní pobřeží USA) byl portugalský mořeplavec ve španělských službách. \n\nV roce 1520 plul s Pánfilem Narvaézem do Mexika, po vzájemných neshodách přešel na stranu Hernána Cortéze, s nímž se účastnil dobývání Aztécké říše. Od roku 1540 začal prozkoumávat západní pobřeží Mexika. Jako první se roku 1542 plavil Tichým oceánem podél Kalifornie k severu, při tom objevil záliv kde je dnes město San Diego, ostrovy blízko dnešního města Santa Barbara a Santa Catarina. Zemřel 3. ledna 1543 poblíž ostrova São Miguel na kurděje. Zbytek expedice od dalšího postupu na sever upustila a vrátila se zpět do Mexika.\n\n"}
{"id": "606852", "url": "https://cs.wikipedia.org/wiki?curid=606852", "title": "Nymphenburg", "text": "Nymphenburg\n\nNymphenburg je německý barokní zámek, ležící v západní části Mnichova, v městském obvodě Neuhausen-Nymphenburg. Patří k největším bývalým královským palácům v Evropě a v dnešní době je často navštěvován turisty. Součástí zámku, který byl letním sídlem rodu Wittelsbachů, je i rozsáhlý park, jedno z nejvýraznějších zahradních děl v Německu.\n\nS výstavbou paláce začal kurfiřt Ferdinand Maria Bavorský se svou ženou Jindřiškou Adélou Savojskou při příležitosti narození svého syna a následníka Maxmiliána II. Emanuela v roce 1664. Ústřední část budovy byla dokončena podle návrhu italského architekta Agostina Barelliho v roce 1675.\n\nSe systematickým rozšiřováním zámku pokračoval od roku 1701 Maxmilián II. Emanuel, který nechal budovat severní a jižní křídla budovy. Na tomto projektu se podíleli architekti Enrico Zucalli a Giovanni Antonio Viscardi. Postupně byly přidávány další části paláce, jako například stáje a zámecká kaple. Během války o španělské dědictví byla stavba přerušena, protože v letech 1704 až 1715 byl nucen bavorský kurfiřt pobývat mimo svou vlast. Po jeho návratu se na stavbě pokračovalo podle návrhů dvorního architekta Josepha Effnera, a za vlády Karla VII. Bavorského (1726-1745) byla hlavní část prací dokončena.\n\nNa zámku roku 1825 zemřel první bavorský král Maxmilián I. Josef, roku 1845 se zde narodil jeho pravnuk Ludvík II. Po revoluci v roce 1918 přešel palác do státního vlastnictví. Od roku 1968 je Nymphenburg přístupný veřejnosti, ale zároveň stále zůstává domovem rodu Wittelsbachů, bydlí zde potomek jeho zakladatelů – František Bavorský.\n\nImpozantní je nejen zámecká zahrada, ale rovněž rozsáhlá sbírka barokních kočárů.\n\n"}
{"id": "606853", "url": "https://cs.wikipedia.org/wiki?curid=606853", "title": "Jeepers Creepers (film, 2001)", "text": "Jeepers Creepers (film, 2001)\n\nJeepers Creepers je americký hororový film natočený roku 2001 režisérem Victorem Salvou. Je zařazen mezi nejlepší horory za posledních deset let. Film měl i pokračování s názvem Jeepers Creepers 2. Hlavní postavou je bestie Creepers.\n\n\nDva sourozenci Darry a Trish Jennerovy se vrací na jarní prázdniny domů autem skrz floridu, kde si cestu krátí hrou s poznávacíma značkama aut, která tak po dvou kilometrech zahlédnou. Během cesty dojde ke střetu se starou ošuntělou dodávkou s nápisem \"BEATNGU\". Dodávka je div nesrazí ze silnice, poté co je předjede a pokračuje si po svých. Darry rozluští nápis jako \"Zbiju tě\" a nestačí se divit, uvidí onu dodávku u starého opuštěného kostela. Všimne si také řidiče v dlouhém kabátě a s kloboukem, jak se něčeho ve spěchu zbavuje. Dochází k další honičce, při níž jsou Darry i Trish vytlačeni ze silnice a div se nevybourají. Darry přemluví po chvíli Trish, aby se vrátili ke kostelu a vypátrali čeho se on záhadný řidič zbavoval. Dojedou ke kostelu, kde se nachází až abnormální množství vran, čemuž se hlavně Trish náramně diví. Ona záhadná věc, které se řidič zbavoval byla zahozena do potrubí vedoucího do sklepení kostela a Darry se i přes Trishino varování spustí. To, co nalezne v temnotě sklepení je něco nepředstavitelného. Sklep je celý plný nespočtem mrtvol, jak mužských i ženských, sešitých k sobě a vystavených ve stylu fresek. Darry zde dokonce nalezne polomrtvého muže s rozříznutou hrudí. Ale nejen to ale i dvacet let pohřešovanou Darlu a Kennyho. Rychle utíká i s Trish z kostela a oba spěchají k nejbližší restauraci o pomoc. Zde si zavolají o pomoc policii. Ta je eskortuje na policejní stanici. Při eskortě se policisté dozvídají, že kostel hoří, zřejmě jej vrah pro zbavení mrtvol raději zapálil. Darry a Trish nejsou ovšem bezpečně eskortovaní, protože oba policisti jsou ještě předtím zavražděni řidičem dodávky, který je celou dobu pronásledoval. Pokoušejí se poprosit o pomoc starou paní bydlící nejblíž, ta je ovšem příliš zabraná starostí o své kočky a z důvodu jejího nezákonného držení koček zde nechce policisty ani vidět. Mezitím je dožene vrah a starou paní i s kočkama zabije. Darry s Trish prchají do auta a vraha přejedou autem. Dorážejí na policejní stanici okrsku Poho. Zde se setkávají s prapodivnou ženou, která jim vykládá, že onen neznámý muž v klobouku není jen tak ledajaký muž. Není to totiž člověk, ale stvůra (Creepers), která se každých 23 let probouzí, aby po dobu 23 dní jedla lidské orgány z určitých lidí, jenž si sama vybere pro nabrání nové síly. Varuje je, že stvůra na Zemi žije už tisíce let a nikdo ji zatím nedokázal zabít a že si je oba najde a jednoho z nich si vybere jako další oběť. Mezitím zde zhasnou světla a na stanici dojde ke hrozným zmatkům, během niž jsou zabiti a připraveni o plíce, ruku a nohu dva zadržení a jeden policista. Darry a Trish jsou chyceni a Darry je stvůrou vybrán a unesen, netvor totiž dokáže dokonce i létat. Nešťastná Trish se kouká do nočního nebe a neví vůbec, co si počít. Darry je zavražděn a připraven o obě oči, které se stanou očima stvůry.\n"}
{"id": "606854", "url": "https://cs.wikipedia.org/wiki?curid=606854", "title": "Kostelecké bory", "text": "Kostelecké bory\n\nKostelecké bory je název nevelké přírodní rezervace vyhlášené v roce 2003 v severní části tehdejší CHKO Kokořínsko (v jižní části okresu Česká Lípa) ve skalních a lesních komplexech kolem vrcholu Kostelec (433 m n. m.), například v Kravím dole. Zalesněná, skalnatá lokalita se má stát pralesem pro studijní účely ekologů.\n\nNa území Ralské pahorkatiny jižně od obce Holany je zalesněné území plné skal, v němž poblíž sebe je celá řada chráněných maloplošných území – Vlhošť, Husa, Martinské stěny, Stříbrný vrch a také PR Kostelecké bory. Celé území leží v CHKO Kokořínsko - Máchův kraj a navazuje na okres Mělník. PR Kostelecké bory jsou tvořeny skalními hřbety na katastru vesničky Tuhanec, která se nachází 2 km směrem na jih. Rozloha rezervace je 55,1 ha, skály jsou v nadmořské výšce 340 až 433 m n. m. Lze tu nalézt známky lámání pískovce na výrobu mlýnských kamenů.\n\nRezervací byly Kostelecké bory vyhlášeny Správou CHKO Kokořínsko s účinností od 22. dubna 2003. Ochránci přírody zde chtějí vytvořit prales bez jakýchkoliv zásahů lidí, ponechaný samovolnému vývoji a každých 10 let zde provádět monitoring krajiny. Na skalách se zde vyskytují různé druhy lišejníků, vřesu, borovice lesní nižšího vzrůstu, brusnice borůvka a brusinka obecná. Žijí zde vzácné druhy hmyzu.\n\nOblastí prochází několik vyznačených turistických tras. Rezervací prochází zelená trasa spojující vrch Čap s přírodní památkou Husa, po západním okraji rezervace, Kravím dolem, prochází modrá od Holan do Dubé. Nejbližší železniční trať 087 je z České Lípy do Lovosic. Nejbližší zastávka je v 7 km vzdálených Blíževedlech. Nejbližší silnice je zhruba 2,5 km vzdálená a vede po ní cyklotrasa 058.\n\n"}
{"id": "606859", "url": "https://cs.wikipedia.org/wiki?curid=606859", "title": "Méréville (Essonne)", "text": "Méréville (Essonne)\n\nMéréville je francouzské město v departementu Essonne, v regionu Île-de-France, 62 kilometrů jihozápadně od Paříže.\nSousední obce: Monnerville, Saclas, Guillerval, Saint-Cyr-la-Rivière, Angerville, Estouches a Autruy-sur-Juine.\n\n\"Počet obyvatel\"\n\n\n\n"}
{"id": "606860", "url": "https://cs.wikipedia.org/wiki?curid=606860", "title": "Giv'at ha-Em", "text": "Giv'at ha-Em\n\nGiv'at ha-Em (: גבעת האם, doslova \"Matčin vrch\") je čedičový pahorek o nadmořské výšce cca 190 metrů v Izraeli, na pomezí Chulského údolí a Golanských výšin.\n\nPojmenován je podle přední představitelky amerického ženského hnutí v rámci sionistické organizace a zakladatelky organizace Hadassah, Henrietty Szoldové, která měla přezdívku Em alijat ha-no'ar (אם עלית הנוער, \"Matka Mladé alije\"). Podle ní se rovněž jmenuje vesnice Kfar Szold, jež leží necelé 2 kilometry jižně odtud.\n\nJde o jeden z mála vyvýšených postů na úpatí Golanských výšin, které Izrael ovládl během války za nezávislost v roce 1948 v jinak rovinatém Chulském údolí. V 50. a 60. letech šlo o strategicky významné stanoviště, které bylo opakovaně místem střetů mezi Izraelci a Syřany, jejichž pozice se nacházely nedaleko odtud, na pozici Tel Azazijat a Tel Facher. Během šestidenní války využili Izraelci toto návrší pro počáteční fázi útoku na Golanské výšiny, jehož výsledkem pak bylo dobytí celé náhorní plošiny a eliminace bezpečnostních rizik ze strany syrského dělostřelectva pro zemědělské vesnice v Chulském údolí.\n\n"}
{"id": "606865", "url": "https://cs.wikipedia.org/wiki?curid=606865", "title": "Averyho-MacLeodův-McCartyho experiment", "text": "Averyho-MacLeodův-McCartyho experiment\n\nOswald Avery, Colin Munro MacLeod a Maclyn McCarty v únoru roku 1944 publikovali výsledky jejich slavného experimentu, který dokazoval, že DNA je genetickým materiálem buněk. Studie se zabývá chemickou povahou tzv. transformačního principu, který způsobuje změnu virulence pneumokokových bakterií (\"Streptococcus pneumoniae\"). Článek vyšel pod názvem \"Studies on the chemical nature of the substance inducing transformation of pneumococcal types\". V závěru své studie uvedli:\n\nAvery, MacLeod a McCarty do velké míry navazovali na Griffithův experiment, provedený patnáct let předtím Frederickem Griffithem. Ten míchal živé a mrtvé kmeny různě virulentních pneumokoků a zjistil, že směs nevirulentních (neškodných) živých bakterií s mrtvými virulentními pneumokoky dá vzniknout živým virulentním bakteriím. Tím prokázal, že bakterie mohou přijímat jistý „transformační princip“ (vlastně genetický materiál) z okolního prostředí. Tento proces se dnes běžně označuje jako transformace.\n\nTrojice amerických vědců z Rockefeller Institute for Medical Research chtěla zjistit, co je z chemického hlediska oním transformačním principem. V té době se mělo za to, že za dědičnost jsou zodpovědné spíše proteiny. Avery, MacLeod a McCarty provedli celou řadu analytických metod (chemické, enzymatické a sérologické, ale i elektroforézu, ultracentrifugaci a UV spektroskopii) a rozpoznali, že transformační princip se z 99,9 % skládá z DNA a není možné v transformačním principu detekovat jinou organickou látku. Připouštěli sice možnost, že je za transformaci zodpovědné stopové množství nějaké jimi nedetekovatelné látky, nicméně v jejich prospěch hrály ještě další důkazy. Zejména smísili transformační princip s ribonukleázami a proteázami, které rozštěpily všechny bílkoviny a RNA. I za těchto okolností však transformační princip nebyl deaktivován (rozložen), takže se nejedná o RNA ani o protein.\n"}
{"id": "606867", "url": "https://cs.wikipedia.org/wiki?curid=606867", "title": "Jaromíra Mílová", "text": "Jaromíra Mílová\n\nJaromíra Mílová (* 24. července 1961 Varnsdorf) je česká herečka.\n\nDětství prožila na Hané, herectví studovala na ostravské konzervatoři, kterou absolvovala v roce 1982. Ještě během studií hostovala v HaDivadle (tehdy v Prostějově), její další divadelní angažmá byla v Západočeském divadle v Chebu (1982–1986), v Činoherním studiu v Ústí nad Labem (1986–1987) a v Městském divadle v Mostě (1987–1994, tehdy Divadlo pracujících). Od roku 1994 do roku 2016 byla členkou činohry Národního divadla, kde ztvárnila řadu rolí.\n\n\n\n"}
{"id": "606870", "url": "https://cs.wikipedia.org/wiki?curid=606870", "title": "Tel Azazijat", "text": "Tel Azazijat\n\nTel Azazijat nebo v hebraizovaném tvaru Giv'at Azaz (: תל עזזיאת nebo גבעת עזז, : \"Tal Azazijat\") je čedičový pahorek o nadmořské výšce cca 290 metrů v Izraeli, respektive na pomezí izraelského Chulského údolí a Golanských výšin okupovaných Izraelem od roku 1967. Na severozápadním úpatí ho obtéká řeka Banias.\n\nLeží necelé 2 kilometry východně od vesnice Še'ar Jašuv a 3 kilometry severoseverovýchodně od obce Kfar Szold. Z jeho vrcholu se nachází výhled na celé Chulské údolí a zdejší zemědělské osady. Právě tato strategická poloha z něj učinila objekt zájmu Izraelců i Syřanů během války za nezávislost v roce 1948. Dočasně byl dobyt Izraelci, ale pak jej opět ovládly syrské jednotky. Podle dohod o příměří byl Tel Azazijat začleněn do demilitarizované zóny, jež oddělovala území kontroly Izraele a Sýrie. Syřané ovšem v této části demilitarizované zóny brzy obnovili svou faktickou kontrolu a využívali pahorek jako vojenský opěrný bod, z kterého opakovaně ostřelovali izraelské vesnice v údolí. Izraelci jim čelili ovládnutím pahorku Giv'at ha-Em nedaleko odtud a tato zóna se tak stávala častým místem vojenských konfrontací.\n\n9. června 1967 během šestidenní války využili Izraelci návrší Giv'at ha-Em pro počáteční fázi útoku na Golanské výšiny, jehož výsledkem pak bylo dobytí Tel Azazijat, dalšího nedalekého syrského opěrného bodu Tel Facher a následně i celé náhorní plošiny a eliminace bezpečnostních rizik ze strany syrského dělostřelectva pro zemědělské vesnice v Chulském údolí. Dobytí Tel Azazijat prováděla Brigáda Golani.\n\n"}
{"id": "606874", "url": "https://cs.wikipedia.org/wiki?curid=606874", "title": "HTC Desire HD", "text": "HTC Desire HD\n\nHTC Desire HD s kódovým označením HTC Ace je smartphone tchajwanské společnosti HTC představený na setkání v Londýně. V České republice byl uveden do prodeje 18. října 2010. Jde o první dotykový telefon značky HTC s operačním systémem Android 2.2 (Froyo) a zároveň s displejem o úhlopříčce přes 4 palce. Prvenství také drží 8 megapixelovým fotoaparátem s autofocusem.\n\nTělo telefonu je vyrobeno z jednoho kusu hliníku, obdobně jako tomu je u jiných dotykových telefonů, např. HTC Legend. Telefon je vybaven multidotykovým S-LCD displejem o úhlopříčce 4,3\" s rozlišením 480 x 800 pixelů. Pod displejem jsou umístěny čtyři senzorová tlačítka nahrazující oproti modelu HTC Desire tlačítka mechanická. Na zadní části přístroje se nachází čočka 8 Mpx fotoaparátu a dvě diody nahrazující blesk a sloužící pro přisvícení videa nebo jako svítilna.\n\nJako operační systém funguje Android 2.2 s vylepšenou nástavbou HTC Sense.\n\nV České republice se telefon začal prodávat 18. října a to pouze ve značkové prodejně HTC. Díky zaváděcí slevové akci se v tuzemsku vyskytl poprvé jev známý z uvádění přístrojů Apple, tedy že zákazníci nocovali před prodejnou a čekali na otvírací dobu. Jednalo se o slevu 50% limitovanou pro prvních 100 zákazníků.\n\n\n"}
{"id": "606877", "url": "https://cs.wikipedia.org/wiki?curid=606877", "title": "KkStB řada 170", "text": "KkStB řada 170\n\nParní lokomotivy řady 170 kkStB byly čtyřspřežní dvojválcové sdružené lokomotivy na mokrou páru. Původně byly určené pro osobní dopravu na horských tratích, nakonec se osvědčily na všech výkonech a v průběhu 23 let jich bylo vyrobeno přes 900 kusů. Staly se tak jedním z nejpočetnějších typů parních lokomotiv v Evropě.\n\nVzrůstající doprava na Arlbergské dráze si již dva roky po jejím otevření vynutila hledání náhrady za tříspřežní lokomotivy řady 48, jejichž výkony již nestačily požadavkům. Karl Gölsdorf proto v roce 1897 vyvinul pro nasazení v osobní, především rychlíkové dopravě lokomotivní řadu 170. Během první světové války se tyto lokomotivy velmi dobře uplatnily v nákladní dopravě. Na výrobě řady 170 se podílely prakticky všechny významné rakouské lokomotivky. Řada 170 se stala se 783 dodanými kusy nejpočetnější řadou c. a k. Státních drah a s celkem 908 vyrobenými kusy (včetně 54 kusů pro Jižní dráhu a 71 kusem vyrobeným po válce pro ČSD) jednou z nejpočetnějších evropských lokomotivních řad vůbec.\n\nVzhled lokomotivy byl charakteristický dvěma poměrně vzdálenými parními dómy propojovacím potrubím. Z předního parojemu vedl přívod páry k pravému, vysokotlakému válci. První exempláře měly litinový komín s jiskrojemem v dýmnici, ostatní Rihoskův baňatý.\n\nV pojezdu použil Gölsdorf na základě Helmholtzovy teorie průjezdu obloukem přední Adamsův běhoun bez vratného zařízení a příčný posuv u druhého a čtvrtého spřaženého dvojkolí. Tím získal pojezd velmi příznivé vlastnosti v oblasti namáhání kolejnic v obloucích a v důsledku toho i opotřebení kol i kolejnic bylo minimální.\n\nRakouská Jižní dráha si pořídila celkem 54 strojů této řady pro své horské trati přes Semmering a Brenner. Tyto stroje dodala všechny lokomotivka ve Vídeňském Novém Městě, od provedení pro kkStB se lišily jen v detailech.\n\nDvě lokomotivy této řady postavila v roce 1919 firma Krauss v Linci pro Královské saské státní dráhy. Tyto stroje dostaly řadové označení IX V a čísla 1281 a 1282. Tyto stroje měly doplnit lokomotivní park saských drah po první světové, roku 1922 je nově vzniklé Německé říšské dráhy prodaly BBÖ. Tyto stroje dostaly čísla 170.750 a 751.\n\nVelké množství strojů této řady připadlo po válce ČSD, které je později přeznačily na řadu 434.0. Do roku 1921 nechaly ČSD vyrobit dalších 71 kusů, takže disponovaly celkem 377 lokomotivami ř. 170. Zároveň se na některých lokomotivách prováděly některé rekonstrukce s cílem zhospodárnění provozu - snižoval se počet trubek v kotli na 287, výhřevná plocha se snížila na 241 m², baňaté komíny byly nahrazeny litinovými. Po prvních dodávkách lokomotiv řady 270 (434.1) s přehřívačem se brzy ukázala nehospodárnost řady 170. To vedlo k rozhodnutí rekonstruovat tyto lokomotivy na přehřátou páru a s jednoduchou expanzí. Tyto rekonstrukce byly velmi úspěšné, celkem bylo rekonstruováno 345 strojů, poslední z nich až po 2. světové válce. Rekonstruované lokomotivy byly přeznačeny na řadu  434.2. Rekonstruované lokomotivy se udržely v provozu až do roku 1980, zatímco poslední nerekonstruovaná lokomotiva byla zrušena v roce 1955.\n\nFS obdržely po první válce 116 strojů, kterým přidělily řadu  729. Další stroje připadly Polsku – řada Tr11 PKP, Jugoslávii – řada 24 JDŽ.\nU nově vzniklých Rakouských spolkových drah - BBÖ zůstalo 228 lokomotiv této řady. Po obsazení Rakouska Německou říší zařadily říšské dráhy - DRB do svého stavu ještě 209 strojů, a to s označením 56.3101–3309. Ve víru války přešly pod DRB i některé další stroje z nástupnických států Rakousko-uherské monarchie. Naopak během války se některé lokomotivy této řady ocitly i v Rumunsku – řada 140 CFR a na Ukrajině, některé po válce zůstaly u DR i DB i v dalších zemích, kde již tato řada byla zastoupena před válkou.\n\nVálka značně zdecimovala početní stav této řady v Rakousku. Deset strojů zakoupila GKB, devět se vrátilo k ÖBB. V Rakousku již strojům zůstala německá řada 56, poslední stroj byl vyřazen z provozu v roce 1957.\n\nLokomotiva původního označení 170.666, naposledy v provozu u GKB jako 56.3255, se dostala do Čech výměnou za jediný zachovaný exemplář řady 354.0, který je dnes deponován v muzeu ve Strasshofu. Lokomotiva 56.3255 je dnes označena fiktivním číslem 434.0170 a je jediným představitelem původní řady 170 na území bývalého Československa. Lokomotivu vlastní Národní technické muzeum a je dlouhodobě zapůjčena do Železničního muzea Jaroměř. V Rakousku zůstala u GKB lokomotiva původního čísla 170.133, později BBÖ 56.3115 a je využívána k nostalgickým jízdám. Ve Slovinsku se nachází stroj původního označení 170.264, později BBÖ 56.3127, nyní JDŽ 24-036.\n\n"}
{"id": "606886", "url": "https://cs.wikipedia.org/wiki?curid=606886", "title": "Místní akční skupina svatého Jana z Nepomuku", "text": "Místní akční skupina svatého Jana z Nepomuku\n\nMístní akční skupina svatého Jana z Nepomuku je občanské sdružení v okresu Plzeň-jih, jeho sídlem je Spálené Poříčí a jeho cílem je rozvoj cestovního ruchu a spolupráce mezi obcemi, soukromými subjekty a NNO. Sdružuje celkem 25 obcí a byl založen v roce 1905.\n\n\n"}
{"id": "606888", "url": "https://cs.wikipedia.org/wiki?curid=606888", "title": "Klaus Bodenmüller", "text": "Klaus Bodenmüller\n\nKlaus Bodenmüller (* 6. září 1962, Feldkirch) je bývalý rakouský atlet, jehož specializací byl vrh koulí.\n\nSvé největší úspěchy zaznamenal na začátku devadesátých let v hale. V roce 1990 se stal ve skotském Glasgow halovým mistrem Evropy. Titul vybojoval výkonem 21,03 m. Na stupních vítězů ho doplnili Ulf Timmermann (stříbro) a Oliver-Sven Buder (bronz), oba z NDR. O rok později získal na halovém MS v Seville stříbrnou medaili, když prohrál jen se Švýcarem Wernerem Günthörem. V roce 1992 vybojoval na halovém ME v italském Janově bronz.\n\nPod širým nebem patří k jeho úspěchům 7. místo na Mistrovství světa v atletice 1987 v Římě, 10. místo na Mistrovství Evropy v atletice 1990 ve Splitu a 6. místo na letních olympijských hrách 1992 v Barceloně. Reprezentoval také na olympiádě 1988 v jihokorejském Soulu, kde však skončil v kvalifikaci.\n\n"}
{"id": "606889", "url": "https://cs.wikipedia.org/wiki?curid=606889", "title": "Plánicko", "text": "Plánicko\n\nPlánicko z.s.p.o. je zájmové sdružení právnických osob v okresu Klatovy, jeho sídlem je Plánice a jeho cílem je všestranný rozvoj regionu a možnost koordinace činnosti za účelem efektivního využití různých podpůrných prostředků a vzhledem k poloze při hranici s Bavorskem přeshraniční spolupráce. Sdružuje celkem 12 obcí a byl založen v roce 1999.\n\n Spolky= SDH Plánice , SK Bolešiny\n"}
{"id": "606891", "url": "https://cs.wikipedia.org/wiki?curid=606891", "title": "Prácheňsko (mikroregion)", "text": "Prácheňsko (mikroregion)\n\nPrácheňsko, z.s.p.o. je zájmové sdružení právnických osob v okresu Klatovy a okresu Plzeň-jih, jeho sídlem je Horažďovice a jeho cílem je společná propagace regionu, podporování rozvoje místního průmyslu a řemesel a vytváření podmínek pro poskytování sociálních služeb, využití potenciálu cestovního ruchu v této oblasti a tím zajištění trvale udržitelného rozvoje, společná péče o venkovské památky. Sdružuje celkem 37 obcí a byl založen v roce 2001.\n\n\n"}
{"id": "606896", "url": "https://cs.wikipedia.org/wiki?curid=606896", "title": "Sdružení obcí Borsko", "text": "Sdružení obcí Borsko\n\nMikroregion BORSKO – Dobrovolný svazek obcí se nachází v jihozápadní části okresu Tachov při hranicích mezi Českou republikou a Spolkovou republikou Německo. Od roku 2001 je okres Tachov součástí vyššího územně samosprávného celku Plzeňského kraje.\nTakto vymezené území mikroregionu zaujímá rozlohu 324,26 km² a k 1.3.2001 v něm žilo 9 154 obyvatel. Sdružuje celkem 7 obcí a byl založen v roce 1999. Jádrem mikroregionu je město Bor, které je přirozeným spádovým centrem pro jihozápadní část okresu Tachov.\n\nHlavním cílem Dobrovolného svazku obcí je zvýšení kvality a dostupnosti informací o Mikroregionu Borsko a tím přispění ke zvýšení atraktivity této oblasti pro rekreaci a turistiku pro návštěvníky Čech, sousedního Bavorska i ostatních evropských států.\nI když území mikroregionu nepatří k nejnavštěvovanějším oblastem Plzeňského kraje, získává si zdejší zachovalá příroda v posledních letech stále více obdivovatelů. V půvabně zvlněné krajině po obou stranách hranice, s četnými lesy a rybníky, snadno nalezne předmět svého zájmu široký okruh návštěvníků. Nabízí se zde mnoho možností pro pěší turistiku, cykloturistiku a řadu dalších sportovních i odpočinkových aktivit spojených s pobytem v přírodě (běžkaření, koupání, rybaření, houbaření, sběr lesních plodů, jízdu na koni a další).\n\nVedle kvalitního přírodního prostředí se může zdejší region pochlubit i řadou hodnotných kulturně historických památek. Území leží při historických zemských stezkách do Bavor. Kraj je nepřetržitě osídlen od doby kamenné a návštěvník se zde doslova na každém kroku setkává s památkami minulosti, a to jak na straně české, tak na straně bavorské. Prakticky celé území je velmi zajímavé i z hlediska lidové architektury.\n"}
{"id": "606900", "url": "https://cs.wikipedia.org/wiki?curid=606900", "title": "Doporučení pro resuscitaci 2010", "text": "Doporučení pro resuscitaci 2010\n\nDoporučení pro resuscitaci 2010 (neboli GUIDELINES 2010) jsou nové doporučené postupy pro resuscitaci, které vešly v platnost v říjnu 2010. \n\nSnaha zachránit lidský život je tu bezpochyby již od pradávna. Zmínky o oživování člověka lze nalézt již na malbách ve starém Egyptě. První lékařskou zprávu o resuscitaci podal v roce 1744 Dr. Tosca. Počátky umělého dýchání popisuje Silvestra- Brosche. Nejednalo se však o umělé dýchání z plic do plic, ale o metodu, kdy se přitlačovaly horní končetiny na hrudník. Pravidla pro tzv. „moderní resuscitaci“ vytvořil v roce 1960 lékař prof. Peter Safar. Byl to právě on, kdo vypracoval přehlednou metodu A-B-C resuscitace. Tato mnemotechnická pomůcka slouží dodnes. Jednotlivá písmena značí jednotlivé kroky používané v laické resuscitaci.\n\nA = airways, zajištění průchodnosti dýchacích cest, \n\nB = breathing, umělá ventilace,\n\nC = circulation, zajištění krevního oběhu.\n\nMimo těchto tří písmen, rozšířil resuscitaci i o další kroky, používané při rozšířené neodkladné resuscitaci.\n\nD = drugs, léky\n\nE = ECG, analýza srdečního rytmu\n\nF = Fibrilation treatment - defibrilace\n\nTato resuscitační abeceda dala základ pro vytvoření prvních celosvětových směrnic.\n\n\n\n\nILCOR tvoří dále tyto organizace:\n\nV roce 2000 se tyto tři mezinárodní organizace sešly a vydaly doporučení resuscitačních postupů, které navíc rozšířily o aktivaci záchranného řetězce. Vzniknula první celosvětová doporučení pro resuscitaci pod názvem Guidelines 2000.S rostoucí úrovní medicíny a nových poznatků se tato doporučení každých pět let aktualizují. Další doporučení vyšla tedy v roce 2005 a dnes nejnovější jsou GUIDELINES 2010. \n\nKromě evropské rady pro resuscitaci vydává svoje doporučení také Americká kardiologická asociace (\"American Heart Association\", AHA). Ta v roce 2008 vydala své doporučení, dle kterého nezkušený laik není povinen při resuscitaci zapojovat úkon dýchání z plic do plic.\n\nPřestože se tyto dvě instituce svými doporučeními v některých detailech rozcházejí, zejména v poslední době se shodují na té nejzákladnější myšlence.\n\nZejména u dospělých je (až na výjimky) mnohem důležitější provádět nepřímou srdeční masáž, než provádění nepřímého umělého dýchání z plic do plic.\n\nNa základě American Heart Association a European Resuscitation Council platí od 18. října 2010 následující doporučení pro resuscitaci.\n\nDoporučení pro resuscitaci není pro všechny situace stejné. Celkem lze doporučení rozdělit do 6 skupin. Rozeznává se resuscitace laikem, resuscitace zdravotníkem či školeným zachráncem a pro profesionální posádky zdravotnické záchranné služby platí tzv. rozšířená neodkladná resuscitace. Celé toto dělení se navíc ještě dělí pro děti a dospělé.\n\nZatím (prosinec 2010) neexistuje oficiální překlad guidelines 2010 do českého jazyka. Někteří odborníci si je již přepracovali pro své potřeby (viz níže - Interpretace nových guidelines 2010). První neoficiální překlad vznikl na stránkách Přednemocniční neodkladná péče (https://web.archive.org/web/20170914162231/http://patekolo.org/). Neoficiální překlad nových guidelines 2010 najdete pod těmito odkazy:\n\nZákladní neodkladná resuscitace - basic life support (BLS): https://web.archive.org/web/20110522051414/http://zachrana.patekolo.org/erc-guidelines-2010-preklad-cestina/\n\nRozšířená neodkladná resuscitace - advanced life support (ALS): https://web.archive.org/web/20110206035538/http://zachrana.patekolo.org/erc-guidelines-2010-advanced-life-support-als-prvni-neoficialni-preklad-do-cestiny/\n\nObstrukce dýchacích cest: https://web.archive.org/web/20110205160802/http://zachrana.patekolo.org/erc-guidelines-2010-obstrukce-dychacich-cest-preklad-cestina/\n\n\nNepřímá srdeční masáž se provádí frekvencí 100× za 1 minutu do hloubky nejméně 5cm u dospělých a u dětí do 1/3 hrudníku. \nMasáž je potřeba začít včas a komprese hrudníku provádět nepřetržitě až do příjezdu záchranné služby! Přestat s masáží lze pouze, když začne pacient dýchat zcela normálně a pravidelně a nemáte li o tom žádné pochybnosti.\n\n\n\n\n\nPozor, nejedná se o čistý překlad, ale o INTERPRETACI doporučených postupů odborníkem.\n\n\n"}
{"id": "606901", "url": "https://cs.wikipedia.org/wiki?curid=606901", "title": "Balzámový ocet", "text": "Balzámový ocet\n\nBalzámový ocet či balsamico ( \"aceto balsamico\") je kulinářská kořenicí přísada pocházející z Itálie. Jedná se o vinný ocet vyráběný ze zahušťovaného moštu vinných hroznů odrůdy Trebbiano. Svoji nasládlou kořenitou chuť získává až po několikaletém zrání v sudech.\n\nSirup zkvašený na ocet byl v Itálii znám již ve středověku. Tento \"sciroppo acetoso\" však nebyl používán jako kulinářská přísada, ale jako farmaceutický prostředek. Ferrarské a modenské šlechtické rody vlastnily takzvané \"acetarie\", což byly vlastně domovní půdy, kde v řadách dřevěných sudů zrál ocet.\n\nNázev \"balsamico\" se prý zrodil počátkem 17. století v Modeně. Nazývala se tak tinktura z vinného octa.\n\nAceto balsamico je v podstatě speciálně upravované, zahušťované a dlouhodobě fermentované víno, které je vinným octem jen doplněno. Základem jeho výroby je mošt bílé odrůdy Trebbiano pocházející z okolí Modeny nebo z provincie Reggio Emilia. Vylisovaný mošt se opatrně prohřeje, načež se zvolna koncentruje. Výsledkem tohoto dlouhotrvajícího procesu je tmavohnědý sirup, do něhož se pak přidá určité množství starého vinného octa, aby se rozběhlo kvašení. Zajímavostí tradičního výrobního procesu je, že kvašení neprobíhá v žádných sklepích s kontrolovanou teplotou, ale v půdních prostorách zvaných \"acetaia\". V zimě zde panuje mrazivé chladno, v létě naopak vedro a v jarním či podzimním období vlhko. Díky těmto klimatickým podmínkám se dále zmenší objem moštu (ze 100 l nakonec vznikne jen několik litrů) a mošt pomalu kvasí. Než proběhnou dva kvasné procesy, uběhnou asi tři roky. Nejprve dochází k alkoholovému kvašení, při němž se cukr obsažený v moštu přemění na alkohol. V druhé fázi přemění octové bakterie alkohol na ocet. Tento mladý ocet se pak nechává zrát, aby se rozvinulo jeho aroma. Dobrému balzámovému octu to trvá přinejmenším 12 let, ty nejlepší však zrají 30, či dokonce 50 let. Přitom se, podobně jako je tomu u sherry, postupně stěhuje z jednoho sudu do druhého, čímž získává chuť a charakter v celé řadě octů. Důležitou roli v tomto procesu hraje samozřejmě i dřevo sudů. Mladý ocet zraje obvykle ve velkých sudech z morušového dřeva. Středně velké sudy pro zralejší ocet bývají z kaštanového a třešňového dřeva a nejmenší sudy pro nejvyzrálejší octy jsou z jasanu a dubu. Nejmenší soudek na konci této octové baterie mívá objem kolem 10 až 15 litrů. Sudy v baterii skrývají na dně letité usazeniny a octové zákvasy, jež jsou pro výrobce doslova drahocenným pokladem. Bez nich by kvalitní \"balsamico\" nemohlo vzniknout. Zralý ocet se stáčí v malých dávkách z nejmenšího soudku. Odebrané množství se ihned doplní octem z druhého nejmenšího soudku, jenž obsahuje druhý nejstarší ocet. Tento sud se pak doplní z třetího nejmenšího a tak dále.\nVzhledem k obrovské spotřebě se dnes \"aceto balsamico\" vyrábí i průmyslově. Vzniká tak celá řada víceméně slušných a cenově mnohem dostupnějších balzámových octů. Nicméně je třeba si dát pozor na extrémně levné výrobky, neboť hrozí nebezpečí, že jde o obyčejný vinný ocet upravený pomocí šťávy z hroznů, příchutí a potravinářského barviva na \"balsamico\".\n\nOznačení \"Aceto balsamico tradizionale di Modena\" či \"Aceto balsamico tradizionale di Reggio Emilia\" neboli tradiční balzámový ocet z Modeny či z Reggia Emilia mohou na svých etiketách mít pouze výrobky, jež splňují přísná kritéria tradičních výrobních postupů. Je chráněno italským i unijním zákonem.\n"}
{"id": "606917", "url": "https://cs.wikipedia.org/wiki?curid=606917", "title": "Primera Divisió", "text": "Primera Divisió\n\nPrimera Divisió je soutěž ve fotbale, ve které proti sobě nastupuje 8 profesionálních týmů z Andorry. Liga byla založena v roce 1995.\n\nVšechny týmy v lize využívají dvou stadionů: Estadi Comunal d'Andorra la Vella a Estadi Comunal d'Aixovall.\n\nZdroj:\n\n"}
{"id": "606921", "url": "https://cs.wikipedia.org/wiki?curid=606921", "title": "Méréville", "text": "Méréville\n\nMéréville je:\n\n"}
{"id": "606922", "url": "https://cs.wikipedia.org/wiki?curid=606922", "title": "Angerville", "text": "Angerville\n\nAngerville je:\n\njako součást názvu:\n"}
{"id": "606925", "url": "https://cs.wikipedia.org/wiki?curid=606925", "title": "Dannemois", "text": "Dannemois\n\nDannemois je francouzská obec v departementu Essonne, v regionu Île-de-France, 46 kilometrů jihovýchodně od Paříže.\n\nSousední obce: Soisy-sur-École, Videlles, Cély-en-Bière, Moigny-sur-École a Courances.\n\nObcí protéká řeka École.\n\n\"Počet obyvatel\"\n"}
{"id": "606929", "url": "https://cs.wikipedia.org/wiki?curid=606929", "title": "Koreanosaurus", "text": "Koreanosaurus\n\nKoreanosaurus (\"korejský ještěr\") byl rod malého býložravého dinosaura z čeledi Hypsilophodontidae. Žil před asi 80 miliony let (geologický věk santon až kampán), v období svrchní křídy. Fosilie tohoto dinosaura byly objeveny na území dnešní Jižní Koreje (jižní část Korejského poloostrova). Typový druh byl popsán v roce 2010 kolektivem paleontologů a dostal jméno \"K. boseongensis\" (podle lokality objevu, tj. Boseong 5).\n\nPřesnou velikost tohoto dinosaura v dospělosti neznáme, mohl však být dlouhý přibližně 2,1 metru a vážit několik kilogramů.\n\nRodové jméno \"Koreanosaurus\" již bylo v minulosti použito, byl jím v roce 1979 neformálně označen jakýsi teropodní dinosaurus, snad dromeosaurid nebo tyranosaurid. V roce 1993 byl však Kimem označen za nový druh rodu \"Deinonychus\", jako \"D. koreanensis\". Dalším dosud nepopsaným teropodem z Koreje je \"Koreasaurus\".\n\n"}
{"id": "606936", "url": "https://cs.wikipedia.org/wiki?curid=606936", "title": "Longpont-sur-Orge", "text": "Longpont-sur-Orge\n\nLongpont-sur-Orge je francouzské město v departementu Essonne, v regionu Île-de-France, 24 kilometrů jihozápadně od Paříže.\nSousední obce: La Ville-du-Bois, Ballainvilliers, Villiers-sur-Orge, Sainte-Geneviève-des-Bois, Montlhéry, Linas, Saint-Michel-sur-Orge, Leuville-sur-Orge a Brétigny-sur-Orge.\n\nObcí protéká řeka Orge.\n\"Počet obyvatel\"\n\n\n\n\n"}
{"id": "606939", "url": "https://cs.wikipedia.org/wiki?curid=606939", "title": "La Ville-du-Bois", "text": "La Ville-du-Bois\n\nLa Ville-du-Bois je francouzské město v departementu Essonne, v regionu Île-de-France, 22 kilometrů jihozápadně od Paříže.\n\nSousední obce: Nozay, Saulx-les-Chartreux, Ballainvilliers, Montlhéry a Longpont-sur-Orge.\n\n\"Počet obyvatel\"\n\n\n\n"}
{"id": "606944", "url": "https://cs.wikipedia.org/wiki?curid=606944", "title": "Linas", "text": "Linas\n\nLinas je francouzské město v departementu Essonne, v regionu Île-de-France, 25 kilometrů jihozápadně od Paříže.\nSousední obce: Marcoussis, Montlhéry, Ollainville, Longpont-sur-Orge, Saint-Germain-lès-Arpajon a Leuville-sur-Orge.\n\nMěstem protéká řeka Salmouille.\n\nPři nehodě na závodním okruhu Linas-Montlhéry zemřel lyžař Henri Oreiller.\n\n\"Počet obyvatel\"\n\n\n"}
{"id": "606949", "url": "https://cs.wikipedia.org/wiki?curid=606949", "title": "Sdružení obcí Kdyňska", "text": "Sdružení obcí Kdyňska\n\nSdružení obcí Kdyňska je zájmové sdružení právnických osob v okresu Domažlice a okresu Klatovy, jeho sídlem je Kdyně a jeho cílem je společný postup v zachování organizačně jednotné státní správy, slaďování zájmů obcí za účelem efektivního pokrytí dopravní obslužnosti a společný postup při získávání finančních zdrojů z tuzemských i nadnárodních fondů k realizaci projektů nadobecního rozsahu s prioritou ochrany životního prostředí a podporou cestovního ruchu, společenských a kulturních akcí zájmového sdružení. Sdružuje celkem 19 obcí a byl založen v roce 2000.\n\n\n"}
{"id": "606953", "url": "https://cs.wikipedia.org/wiki?curid=606953", "title": "Sdružení obcí Pošumaví", "text": "Sdružení obcí Pošumaví\n\nSdružení obcí Pošumaví je svazek obcí v okresu Klatovy, jeho sídlem jsou Žichovice a jeho cílem je zmnožení sil a prostředků při prosazování záměrů rozvoje obcí. Sdružuje celkem 14 obcí a byl založen v roce 1999.\n\n\n"}
{"id": "606955", "url": "https://cs.wikipedia.org/wiki?curid=606955", "title": "Antonia Liskova", "text": "Antonia Liskova\n\nAntonia Liskova, rodným jménem Antónia Lišková (* 25. března 1977 Bojnice, Československo) je slovensko-italská herečka.\n\nNa Slovensku žila do sedmnácti let, po studiu střední farmaceutické a chemické školy odcestovala do Itálie, kde se trvale usadila a podstoupila proces naturalizace. Zpočátku byla zaměstnána jako číšnice v římském baru, následně začala modelingovou kariéru v Milánu. Po úspěšném castingu na hereckou roli začala být obsazována v televizních seriálech a následně i filmech. Získala nominaci na italskou filmovou cenu Donatellův David.\n\nV lednu 2010 se vdala za plastického chirurga Lucu Ferrareseho. Páru se již v roce 2005 narodila dcera Liliana. V roce 2012 došlo k odloučení manželů.\n\n\n\n"}
{"id": "606956", "url": "https://cs.wikipedia.org/wiki?curid=606956", "title": "Sdružení obcí Střední Pošumaví", "text": "Sdružení obcí Střední Pošumaví\n\nSdružení obcí Střední Pošumaví je zájmové sdružení právnických osob v okresu Klatovy, jeho sídlem jsou Hartmanice a jeho cílem je zajistit trvalý rozvoj svého území, společně řešit některé problémy a získat potřebné rozvojové prostředky jak ze státního rozpočtu ČR tak i z fondů Evropské unie. Sdružuje celkem 12 obcí a byl založen v roce 1999.\n\n\n"}
{"id": "606960", "url": "https://cs.wikipedia.org/wiki?curid=606960", "title": "Auguste Marie François Beernaert", "text": "Auguste Marie François Beernaert\n\nAuguste Marie François Beernaert (26. července 1829 Ostende - 6. října 1912 Lucern) byl belgický politik, 14. premiér Belgie od října 1884 do března 1894, v roce 1909 spolu s Paulem Henrim d'Estournelles de Constantem získal Nobelovu cenu míru.\n\nV roce 1873 byl zvolen do Poslanecké sněmovny, stal se ministrem veřejných prací, velkou měrou se zasloužil o zlepšení železničních, kanalizačních a silničních komunikací. Po odchodu z čela belgické vlády reprezentoval svou zemi na konferencích v Haagu v letech 1899 a 1907. Roku 1909 obdržel spolu s Paulem Henrim d'Estournelles de Constantem Nobelovu cenu míru za svou práci na ustanovení Stálého rozhodčího soudu.\n\n"}
{"id": "606961", "url": "https://cs.wikipedia.org/wiki?curid=606961", "title": "Cristobal Huet", "text": "Cristobal Huet\n\nCristobal Huet (narozen 3. září 1975 v Saint-Martin-d'Hères, Isère, Francie) je francouzský hokejový brankář. V sezóně 2010/2011 hrál švýcarskou hokejovou ligu za Fribourg-Gottéron, předtím působil i v NHL jako druhý francouzský hokejista v historii (po Philippe Bozonovi).\n\nZačínal v Grenoblu ve francouzské hokejové lize, v letech 1998–2002 hrál ve Švýcarsku za HC Lugano. V roce 2001 byl draftován z celkově 214. místa týmem NHL Los Angeles Kings. NHL si poprvé zahrál v sezóně 2002/2003. V roce 2004 byl vyměněn do Montreal Canadiens. Během výluky v NHL (v sezóně 2004/2005) hrál německou hokejovou ligu za Adler Mannheim, s nimiž se dostal až do finále.\nV ročníku 2005/2006 se vrátil do NHL, již do Montreal Canadiens, kde se prosadil jako první gólman. Dvakrát byl vyhlášen nejlepším defenzivním hráčem týdne a vybojoval Roger Crozier Saving Grace Award pro brankáře s nejlepší procentuální úspěšností zásahů v základní části NHL. Po úspěšné sezóně s ním Canadiens podepsali dvouletou smlouvu za 5.75 milionu dolarů. V následujícím roce byl nominován do týmu východní konference pro NHL All-Star Game. V roce 2008 se však do brány Canadiens prosadil mladý a nadějný Carey Price a Cristobala Hueta Montreal vyměnil do Washington Capitals. Tam v posledních utkáních základní části výbornými výsledky pomohl vybojovat postup do play-off, kde však Washington vypadl již v prvním kole. Po sezóně, 1. července 2008, podepsal čtyřletý kontrakt s Chicago Blackhawks za celkem 22,4 milionu dolarů. V prvním roce vytvořil vyrovnanou dvojici s Nikolajem Chabibulinem, v play-off dostával přednost ruský brankář. V sezóně 2009/2010 byl jeho konkurentem v bráně Chicaga Antti Niemi. V základní části dostával Huet dostatek času, v průběhu sezóny si však pozici brankářské jedničky vybojoval Niemi. Ten také odehrál většinu úspěšného play-off a ve vyřazovací části pustil Hueta do brány jen na dvacet minut. Chicago získalo Stanley Cup, s ním i Huet jako vůbec první francouzský hráč. V Chicagu se stal nadbytečným a vzhledem k platovéhu stropu byl uvolněn do Evropy – sezónu 2010/2011 začal jako hráč švýcarského Fribourg-Gottéron. V současné době hraje ve švýcarském týmu Hc Lausanne.\n\nFrancii reprezentoval na Olympijských hrách 1998 a 2002 a šesti mistrovstvích světa elitní kategorie (1999, 2000, 2004, 2008, 2011,2017)\n\n"}
{"id": "606963", "url": "https://cs.wikipedia.org/wiki?curid=606963", "title": "Kanton Montlhéry", "text": "Kanton Montlhéry\n\nCanton de Montlhéry je francouzský kanton v departementu Essonne v regionu Île-de-France. Vznikl 20. července 1967. Jeho střediskem je město Montlhéry.\n"}
{"id": "606965", "url": "https://cs.wikipedia.org/wiki?curid=606965", "title": "Oswald Avery", "text": "Oswald Avery\n\nOswald Theodore Avery (21. října 1877, Halifax, Kanada – 2. února 1955) byl americký lékař a vědec kanadského původu. Většinu profesního života strávil v Rockefeller University Hospital v New Yorku. Avery byl jedním z prvních molekulárních biologů vůbec a věnoval se i imunologii, nicméně nejznámější je jeho podíl na Averyho-MacLeodově-McCartyho experimentu v roce 1944 (se spolupracovníky MacLeodem a McCartym). Tento experiment představuje důkaz, že genetickým materiálem je DNA.\n\nArne Tiselius (laureát Nobelovy ceny) prohlásil, že Osvald Avery je nejzasloužilejším vědcem, který kdy nebyl oceněn Nobelovou cenou.\n"}
{"id": "606968", "url": "https://cs.wikipedia.org/wiki?curid=606968", "title": "Sdružení obcí Sušicka", "text": "Sdružení obcí Sušicka\n\nSdružení obcí Sušicka z.s.p.o. je zájmové sdružení právnických osob v okresu Klatovy a okresu Prachatice, jeho sídlem je Sušice a jeho cílem je rozvoj cestovního ruchu, dopravy, přeshraniční spolupráce, regionálního rozvoje, sociální infrastruktury, vodního hospodářství a rozvoj životního prostředí a přírody. Sdružuje celkem 28 obcí a byl založen v roce 2000.\n\n\n"}
{"id": "606971", "url": "https://cs.wikipedia.org/wiki?curid=606971", "title": "Torpédoborec typu 052", "text": "Torpédoborec typu 052\n\nTyp 052 (v kódu NATO: třída Luhu) je třída víceúčelových raketových torpédoborců Námořnictva Čínské lidové republiky. Třída \"Luhu\" reprezentuje první čínské torpédoborce přibližující se západním standardům, obsahující směs čínských a západních technologií (dodaných před masakrem na náměstí Nebeského klidu ke kterému došlo v roce 1989). Oba postavené torpédoborce této třídy jsou stále v aktivní službě.\n\nObě jednotky \"Charbin\" (112) a \"Čching-tao\" (113) postavila loděnice Ťiang-nan v Šanghaji. Stavba navázala na předchozí torpédoborce typu \"051\". Stavba jednotky \"Charbin\" začala v roce 1986, v roce 1991 byl torpédoborec spuštěn na vodu a roku 1994 vstoupil do aktivní služby. Torpédoborec \"Čching-tao\" byl spuštěn na vodu roku 1993 a v roce 1996 byl dokončen.\n\nJednotky \"typu 052\":\nPo dokončení bylo složení výzbroje následující. V dělové věži na přídi jsou umístěny dva 100mm kanóny typu 079A. Hlavňovou protiletadlovou výzbroj tvoří osm 37mm kanónů typu 76A v dvoudělových věžích, z nichž dvě jsou na přídi před můstkem a dvě na střeše hangáru. Reaktivní protiletadlovou výzbroj tvoří osm protiletadlových řízených střel krátkého dosahu HQ-7 v odpalovacím zařízení na přídi. Střely jsou odvozeny od francouzského systému Crotale. Na palubě se nachází osm protilodních střel, původně typu C-801A, po modernizaci typu C-803. Protiponorkovou výzbroj tvoří dva trojité 324mm protiponorkové torpédomety a dva vrhače raketových hlubinných pum typu 075. Na zádi se nachází přistávací plocha a hangár pro vrtulník Harbin Z-9C.\n\nV červenci 2011 byla dokončena generální oprava a modernizace obou torpédoborců. Všechny 37mm kanóny byly demontovány a nahradily je dva moderní systémy blízké obrany typu 730, používající 30mm rotační kanóny a umístěné na střeše hangáru. Původní vrhače raketových hlubinných pum nahradil modernější typ 087. Modernizována byla též elektronika, komunikační systémy a instalovány vrhače klamných cílů.\n\nPohonný systém je koncepce CODOG. Při ekonomické plavbě ho tedy pohánějí dva licenční německé diesely MTU 12V 1163TB83, zatímco v bojové situaci ho pohání pouze dvojice plynových turbín. Původně měl \"Charbin\" americké turbíny General Electric LM2500, zatímco \"Čching-tao\" musel dostat, kvůli uvalení amerického embarga, ukrajinské turbíny GT25000. Během modernizace pak byly ukrajinské turbíny instalovány i na \"Charbin\". Lodní šrouby jsou dva. Nejvyšší rychlost torpédoborců je 31 uzlů.\n\n\n"}
{"id": "606972", "url": "https://cs.wikipedia.org/wiki?curid=606972", "title": "Sdružení obcí Úhlava", "text": "Sdružení obcí Úhlava\n\nSdružení obcí Úhlava je svazek obcí v okresu Domažlice a okresu Klatovy, jeho sídlem je Nýrsko a jeho cílem je usnadnění vzájemné spolupráce při řešení problémů týkajících se vybavenosti technickou a dopravní infrastrukturou, optimálního využití stávajících zdrojů a řešení nedostatku pracovních příležitostí a rozvoje cestovního ruchu. Sdružuje celkem 7 obcí a byl založen v roce 1999.\n\n\n"}
{"id": "606974", "url": "https://cs.wikipedia.org/wiki?curid=606974", "title": "Anthony Trollope", "text": "Anthony Trollope\n\nAnthony Trollope (24. dubna 1815, Londýn – 6. prosince 1882, tamtéž) byl anglický romanopisec, jeden z nejúspěšnějších autorů viktoriánské éry. Byl velmi plodný, napsal 47 románů a dále různé cestopisy, vyprávění, eseje, životopisy a jednu divadelní hru.\n\n"}
{"id": "606975", "url": "https://cs.wikipedia.org/wiki?curid=606975", "title": "Severní Plzeňsko", "text": "Severní Plzeňsko\n\nSeverní Plzeňsko je zájmové sdružení právnických osob v okresu Plzeň-sever, jeho sídlem je Třemošná a jeho cílem je rozvoj regionu. Sdružuje celkem 16 obcí a byl založen v roce 2006.\n\n\n"}
{"id": "606979", "url": "https://cs.wikipedia.org/wiki?curid=606979", "title": "Bnot Ja'akov", "text": "Bnot Ja'akov\n\nBnot Ja'akov neboli Most Bnot Ja'akov (: גשר בנות יעקב, \"Gešer Bnot Ja'akov\", doslova „Most Ja'akovových [Jakubových] dcer“, : ,جسر بنات يعقوب, \"Džisr Banát J‘aqúb\") je most přes řeku Jordán mezi Izraelem a Golanskými výšinami.\n\nNachází se na řece Jordán, cca 13 kilometrů od severního břehu Galilejského jezera. Přes most prochází dálnice číslo 91, která vede z údolí řeky Jordán do centrální části Golanských výšin. Necelý 1 kilometr severozápadně od mostu leží vesnice Gadot.\n\nJméno mostu je pravděpodobně odvozeno od nedalekého ženského kláštera nazvaného Ja'akov, který vybíral poplatky za přejezd přes Jordán a není tedy odvozeno od dcer jakéhosi Ja'akova, o nichž se historické prameny nezmiňují. Podle biblického tradice mělo být toto místo, kde praotec Jákob překročil Jordán na cestě do země izraelské, viz Kniha Genesis 32,11: „\"Nejsem hoden veškerého tvého milosrdenství a vší tvé věrnosti, které jsi svému služebníku prokázal. Tento Jordán jsem překročil s holí, a teď mám dva tábory\"“\n\nJde o historický přejezd Jordánu. Už v dobách starověkého Říma tu stávalo přemostění. V dobách křižáckých výprav v roce 1179 se v této lokalitě odehrála bitva mezi křižáky, kteří zde poblíž mostu ovládali pevnost Chastelet, a muslimy. V roce 1799 tudy přešla během svého blízkovýchodního tažení Napoleonova vojska. Roku 1918 byl most poničen během britského tažení proti Osmanské říši. V následujícím období existence mandátní Palestiny zde byla umístěna britská vojenská posádka, která střežila tudy probíhající hranici mezi britskou mandátní Palestinou a francouzskou mandátní Sýrií. V roce 1946 byl most zničen při takzvané Noci mostů - protibritské akci židovského odboje, jejímž cílem bylo narušit dopravní spojení Palestiny s okolními státy.\n\nVýsledkem první arabsko-izraelské války v roce 1948 bylo, že most se ocitl v blízkosti hranice mezi Izraelem a Sýrií, byť zcela na izraelské straně. Jeho dopravní význam ale byl vzhledem k absenci přeshraničních vztahů mezi oběma státy eliminován. Až po šestidenní válce v roce 1967, kdy Izrael dobyl Golanské výšiny, opět získal svou roli spojnice mezi údolím Jordánu a centrálními oblastmi Golan.\n\nPoblíž mostu byly objeveny archeologické pozůstatky z paleolitu.\n\n"}
{"id": "606985", "url": "https://cs.wikipedia.org/wiki?curid=606985", "title": "Beauveria bassiana", "text": "Beauveria bassiana\n\nBeauveria bassiana je houba, která roste přirozeně v půdě po celém světě a parazituje na různých druzích členovců a způsobuje jim plísňová onemocnění. Tím patří mezi entomopatogenní houby. Proto je používána jako biologický insekticid pro kontrolu množství škůdců, jako jsou termiti, kůrovci, třásněnky, molice, mšice a jiné brouky. Její použití pro likvidaci moskytů přenášejících malárii je ve fázi výzkumu.\n\nTato houba je pojmenována podle italského entomologa Agostina Bassiho, který ji v roce 1835 odhalil jako příčinu plísňových onemocnění bource morušového. \n\nV umělé kultuře roste Beauveria bassiana jako bílá plíseň. Produkuje mnoho suchých, sypkých conidií seskupených do výrazných bílých kulovitých spor. Každá spora se skládá ze shluku conidiogenních buněk. Tyto buňky jsou krátké a vejčité a končí v úzkém apikálním prodloužení tzv. rachis. \n\nHmyzu tato houba způsobuje bílé plísňové onemocnění. Pokud přijdou mikroskopické spóry plísní do styku s tělem hostitele, proniknou do pokožky a rostou uvnitř těla hmyzu. V důsledku toho zabijí hmyz během několika dnů. Poté jako bílá plíseň prorostou na povrch mrtvoly a produkují nové spory. B. bassiana napadá široké spektrum hmyzu. \n\nBeauveria bassiana může být použita jako biologický insekticid pro kontrolu množství škůdců, jako jsou termiti, molice, kůrovci a mnoho dalších druhů hmyzu. Houba zřídka infikuje lidi nebo jiná zvířata, proto je obecně považována za bezpečnou jako insekticid. Nicméně, přinejmenším několik případů nákazy člověka od B. bassiana bylo hlášeno u osob s potlačeným imunitním systémem. Dále, jako i u jiných spor jiných hub, může spora této houby zhoršit potíže s dýcháním.\n\nV poslední době je Beauveria bassiana zvažována jako prostředek pro likvidaci přemnoženého kůrovce na Šumavě.\n"}
{"id": "606987", "url": "https://cs.wikipedia.org/wiki?curid=606987", "title": "SOČ Černošín", "text": "SOČ Černošín\n\nSOČ Černošín je svazek obcí v okresu Plzeň-sever a okresu Tachov, jeho sídlem je Černošín a jeho cílem je sběr a zpracování ostatních odpadů. Sdružuje celkem 31 obcí a byl založen v roce 1993.\n\n\n"}
{"id": "606995", "url": "https://cs.wikipedia.org/wiki?curid=606995", "title": "Torpédoborec typu 051B", "text": "Torpédoborec typu 051B\n\nTyp 051B (v kódu NATO: třída Luhai) je třída víceúčelových raketových torpédoborců Námořnictva Čínské lidové republiky tvořená jedinou jednotkou nazvanou Šen-čen (167), která je provozována od roku 1999. Torpédoborec představoval oproti svým předchůdcům pokročilejší plaformu s většími rozměry a výtlakem, stále však za svými současníky zaostával ve výzbroji a elektronice. Ve své době byl \"Šen-čen\" největší válečnou lodí postavenou čínskými loděnicemi.\n\n\"Šen-čen\" postavila čínská loděnice Dalian v Ta-lienu. Kýl lodi byl založen v roce 1996, hotový trup byl spuštěn na vodu 16. října 1997 a do aktivní služby loď vstoupila 1. ledna 1999. Veřejnost se o plavidle poprvé dověděla až roku 1998, kdy japonský časopis otiskl fotografie dokončovaného plavidla. Druhá rozestavěná jednotka \"Šen-jang\" (115) byla dokončena jako torpédoborec typu \"051C\".\n\nPo dokončení torpédoborec nesl následující výzbroj. V dělové věži na přídi byly umístěny dva 100mm kanóny typu 79A. Hlavňovou protiletadlovou výzbroj tvoří osm 37mm kanónů typu 76A v dvoudělových věžích, zatímco reaktivní protiletadlovou výzbroj tvořilo osm protiletadlových řízených střel krátkého dosahu HQ-7 v odpalovacím zařízení na přídi (varianta francouzského systému Crotale). Ve středu lodi se nacházely čtyři čtyřnásobné odpalovací kontejnery protilodních střel C-802 s dosahem 180 kilometrů. Protiponorkovou výzbroj tvořily dva trojité 324mm protiponorkové torpédomety. Na zádi se nachází přistávací plocha a hangár pro dva vrtulníky Kamov Ka-28 či Harbin Z-9C. Pohonný systém tvoří dvojice plynových turbín. Nejvyšší rychlost je 31 uzlů.\n\nV lednu 2016 byly zveřejněny fotografie prokazující, že torpédoborec \"Šen-čen\" prochází střednědobou modernizací. Původní 37mm kanóny na střeše hangáru nahrazují dva 30mm kanónové komplety H/PJ-11. Instalované elektronické systémy (vyhledávací radar typu 381, střelecký radar typu 364, ozařovač cílů typu 345) naznačují zesílení protiletadlové výzbroje plavidla, kdy původní systém HQ-7 nahradí vertikální odpalovací silo pro střely HQ-16. Demontována byla rovněž příďová dělová věž, kterou nahradí buď 76mm kanón H/PJ-26, nebo 130mm kanón H/PJ-38 130mm.\n"}
{"id": "606997", "url": "https://cs.wikipedia.org/wiki?curid=606997", "title": "Spolek pro obnovu venkova Plzeňského kraje", "text": "Spolek pro obnovu venkova Plzeňského kraje\n\nSpolek pro obnovu venkova Plzeňského kraje je sdružení v okresu Domažlice, okresu Klatovy, okresu Plzeň-jih, okresu Plzeň-město, okresu Plzeň-sever, okresu Rokycany a okresu Tachov, jeho sídlem je Plzeň a jeho cílem je zázemí pro diskusi o problematice rozvoje venkova. Sdružuje celkem 44 obcí a byl založen v roce 2004.\n\n\n"}
{"id": "607004", "url": "https://cs.wikipedia.org/wiki?curid=607004", "title": "Armatura (potrubí)", "text": "Armatura (potrubí)\n\nArmatura je konstrukční prvek potrubí, jiný než trubka (běžná přímá roura). Jde např. o potrubní spojky, kolena, T-kusy, ventily, kohouty, šoupátka, pojistné ventily, klapky,záslepky apod. Trubky potrubí se zpravidla armaturami spojují nebo zakončují.\nNěkteré armatury slouží k řízení objemového průtoku dopravovaného média, jiné zase plní funkce pojistné a regulační.\n\nArmatura je potrubní součást, která slouží ke spojování trubek a případně také ovlivňuje průtok pracovní látky otevřením, zavřením, částečným zavřením nebo oddělením pracovní látky. Do armatur nespadají čerpadla, výměníky ani další technologická zařízení.\n\nVýznamným výrobcem a prodejcem průmyslových armatur v České republice je například společnost MSA a. s. sídlící v Dolním Benešově. Největším výrobcem uzavíracích a zpětných klapek, kohoutů a ventilů pro průmyslové použití v České republice je firma ABO valve s. r. o. v Olomouci.\n\n\n\n\n"}
